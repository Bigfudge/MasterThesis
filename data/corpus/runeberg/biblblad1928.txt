<chapter name="Biblioteksbladet
Trettonde årgången 1928">
BIBLIOTEKSBLADET

ORGAN FÖR SVERIGES ALLMÄNNA
BIBLIOTEKSFÖRENING

REDAKTION:
FREDRIK HJELMQVIST, KNUT TYNELL
och HANS KÜNTZEL

TRETTONDE ÅRGÅNGEN
1928

STOCKHOLM

P. A. NORSTEDT & SÖNERS FÖRLAG

STOCKHOLM 1929
KUNGL. BOKTRYCKERIET. P. A. NORSTEDT & SÖNER
280119




INNEHÅLL.
Sid.
Andra nordiska biblioteksmötet . . . 57, 205
Arnesen, A.    Arbeidsforhold ved bibliotekene . . . 207
Bergman, E.    Signaturen Betty . . . 127
Cannelin, Helle.    Den kommunala biblioteksverksamheten på landsbygden. . . . 230
En central för biblioteksverksamheten i Tornedalen . . . 184
Døssing, T.    Samarbejde mellem større og mindre Biblioteker . . . 211
Eriksson, Greta.    Pedagogiska biblioteket . . . 117
Gardberg, C.-R.    Den finländska bibliotekslagen . . . 113
Grape, A.    Om den nya faksimileeditionen av Codex argenteus . . . 206
Hagberg, K. A.    Grazia Deledda . . . 61
Hennerberg, C. F.    Kungl. musikaliska akademiens bibliotek i nya lokaler . . . 120
Hjelmqvist, F.    Stockholms stadsbibliotek.    Huvudbyggnaden . . . 165
Holmberg, A.    Biblioteksintryck från Estland och Lettland . . . 68
Küntzel,  H.    Skönlitteraturen i folkbiblioteken . . . 216
Möller, B.    En förnämlig festskrift . . . 125
— Om Codex argenteus . . . 123
Norelius, J.    Förslag till stadsbiblioteks- och konserthus i Örebro . . . 64
Selander, S.    Stockholm i dikten . . . 248
Skolöverstyrelsens riksdagspetita angående folkbiblioteksväsendet . . . 179
Walde, O.    J. H. Hulth in memoriam . . . 59
Wessman, I.    En pionjär . . . 67
Ågren, K.    Bibliotekets plats i skolarbetet . . . 240


Biblioteksnotiser . . . 72, 128
Litteratur . . . 1, 74, 132, 185
Några danska böcker från år 1927 . . . 105
Några norska böcker från år 1927 . . . 106
Skol- och barnbibliotek . . . 108, 155
Viktigare nyutkommen litteratur . . . 55, 101, 152, 194
Bibliotekskurserna 1928 . . . 130
Biblioteks- och folkbildningsanslag vid 1928
års riksdag . . . 129
Centralbyråns i Lund vandringsbibliotek
under det gångna budgetåret . . . 131
Folkskolornas bibliotek i Finland . . . 156
Ett förlagsjubileum . . . 129
Lantmannaskolornas bibliotek . . . 155
Läroverkens lärjungebibliotek . . . 155
Nya bibliotekslokaler . . . 130
Statsanslag till riksförbunden för
biblioteksverksamhet för år 1927 . . . 131
Svensk skolbiblioteksbroschyr . . . 156
Tilläggsanslag till bibliotekarierna vid vissa
läroverksbibliotek . . . 155
1928 års bibliotekskurs . . . 72
———
Holbæk: centralbiblioteket . . . 72
Stockholm: Kungl. musikaliska akademiens bibliotek . . . 120
»Pedagogiska biblioteket . . . 117
»stadsbiblioteket . . . 72, 165
»Värtabiblioteket . . . 73
Örebro: stadsbiblioteket . . . 64, 72





Förteckning över i litteraturrecensionerna använda signaturer.

A. B. C. Förste bibliotekarien A. B. Carlsson.
A. H.             Förste bibliotekarien Arne Holmberg.
A. H—r.        Seminarielektor Alf Hildinger.
A. L.             Professor Andreas Lindblom.
A. L—n.        Fru Anna Landergren.
A. R—m.        Professor Arvid Runestam.
A. W—n.       Docenten Algot Werin.
A.  Ö—n.        Statskonsulenten August Östergren.
B.  M.             Förste bibliotekarien Bert Möller.
B. S—n.         Krigsarkivarien   Birger   Steckzén.
B.  Å.             Fil.  lic.   Bertil  Åkerman.
Br. F.           Lektor Brynolf Fänge.
C.  S—g.         Professor Carl Skottsberg.
E. E—m.        Professor Erling Eidem.
E. G—d.        Fil.   kand.   Erik  Granlund.
E. N.             Fru Ellen Nordenstreng.
E. R—n.        Fröken Eva Ringenson.
E. S—m.         Andre bibliotekarien Einar Sundström.
E.  T.             Fröken Elisabeth Thorman.
F.  H.             Stadsbibliotekarien Fredrik Hjelmqvist.
F.  V.             Fil. d:r Fredrik Vetterlund.
G.  A.             Docenten   Gunnar   Aspelin.
G. F—d.        Fil. kand. Gunnar Furuland.
G. L.               Fru Gurli Linder.
G. Lbrg.        Docenten   Gustaf   Lindeberg.
G. Ndr.         Med. d:r Gustaf Neander.
G—a L.         Andre bibliotekarien Greta Linder.
H. K.            Andre bibliotekskonsulenten Hans Küntzel.
H. Lg.           Andre bibliotekarien Hildur Lundberg.
H. Sg.           Fil.   d:r   Harald   Svanberg.
H. S—r.        Fröken Hilda Selander.
Hg Pl.          Docenten Hilding Pleijel.
Hj. L—n.     Bibliotekarien Hjalmar Lundgren.
I. B.              Fil. lic. Iwan Bolin.
J. B.             Med. d:r Jacob Billström.
J. F.              Fil. d:r Johan Feuk.
J. L.              Fil. d:r John Landquist.
J—i.              Förste aktuarien Alrik Jacobi.
K. E. S—m. Sekreteraren K. E. Sahlström.
K. R—dt.     Rektor Knut Ramstedt.
K. T.             Fil. d:r Knut Tynell.
K. Å.             Fil. d:r Karl Åmark.
M. F.             Rektor Mathias Feuk.
M. P. N.       Professor Martin P. Nilsson.
N. Å.            Lektor Nils Åkesson.
O. J—n.        Fil. d:r Olof Jonasson.
O. M.             Pastor Oscar Mannström.
O. S.              Fil. lic. Olof Sundin (†).
O. W—n.      Förste bibliotekarien Oscar Wieselgren.
P. H.             Fil. d:r Pelle Holm.
R. B.             Professor Ragnar Bergendal.
R. N.             Fröken Rut Nordgren.
R. W. R.      Fru Ruth Wedin Rothstein.
Rg.                Professor Lännart Ribbing.
S. A—n.        Förste bibliotekarien Simon Aberstén.
S. L.              Rektor Sigurd Lindeborg.
S. S.              Lektor Sixten Samuelsson.
S. Sch.          Lektor Sigurd Schartau.
Sw.                Fil. d:r Alvar Silow.
T. K.             Andre bibliotekarien Torsten Kolmodin.
Th. Dn.         Fil. d:r Thorild Dahlgren.
W. B.            Undervisningsrådet Wilhelm Björck.





LITTERATUR.
Adams, S. H., Spelet kr. Vita huset 9.
Adelsköld,   Märta,   Handtryck 146.
Afzelius, I., M. »De Svenske» t. Stillahavskust. 186.
Albán, E., C. Chaplin 151.
Alexander,   C,    Bobbie   79.
Alm, E., Generell behandl. av de   elektr.   maskin.   teori   o. beräkn. 96.
Almqvist, S., Hjälpprästen 85.
Andersen, H. C, Sagor 157.
—  Sagor o. berätt. 158.
Andersson,     I.,     Källstud.     t. Sv:s   hist.    1230—1436    148.
Andræ, T., Psykoanalys o. relig. 76.
Ane d. gamle.   Se  Randel,  A.
Anker, Nini R., D. svaga kön. 10.
Anrick, C.-J., Våra sv. nationalpark. 93.
Anshelm, C, Biskop H. P. Hallbeck 92.
An-Ski, Mell. tvenne värld. 79.
(Det) antika dramat 79.
Antonsson, J., Några ord om Goethe 40.
Areskog, Gertrud, Brudkronan 158.
Aristoteles, Om diktkonst. 78.
Arieman, Anna o. H., Prinsess, s. tapp. s. krona 158.
Arien,  M.,  Blandat sällsk.   10.
Asbjörnsson, P. C, o. Moe, J., Folksag. 158.
Atterbom, P. D. A., Valda skr. utg. av F. Böök 1—5. 21, 132.
Aulén, G., Dogmhist.  74.
—  D.    kristna    gudsbild,    gm seklerna   o.   i   nutid.   2.
— Liturg.    förnyelsesträv,    o. evangel. kristend. 74.
Aumonier,    S.,    Konstnärsblod 138.

Baadsgaard, Anna, Prästen på Sandön 10.
Backman, E. L., Doktorspromotion. i Upps. förr o. nu 135.
Bad o. folkhälsa 51.
Bæckström, G., Swedenborg 132.
Bailey, T., Blå fönstr. 79.
Balabanoff, Angelica, Minn. o. upplev. 150.
Bandello, M., Renässansnovell. 138.
Baroja, P., Zalacain äventyraren 79.
Barton, B., Mannen s. ingen känner 3.
Beckford, W., Vathek 79.
Bedel, M., Jerome i skilsmässornas land 138.
Beebe, W., M. djuphåv o. dykarhjälm   i    trop.    hav    49.
Belin, D., Hjärter dam 21.
Bell,  W.,  Jim  Mortimer  80.
Benn, E. J. P., En kapitalists bekänn. 44.
Bennett, A.,  Lörd  Raingo  10.
Bercovici, K., Ropet fr. Volga 10.
Berg, A., Trettiofem år i Kina 150.
Berg, B., Arizona Charleys pojke 109.
Berglund, H., I fru Justitias förgård 21.
Bergman, H., Kerrmans i paradis. 22.
Bergman, J., Skolreform, av år 1927   7.
Bergman, Stina, Stygga barn o. snälla 158.
Bergstedt, H., Und. klocktornet 11.
Bergstrand-Poulsen, Elisabeth, Värendsmän fr. Långasjö sock. 186.
Bergwall, Adéle, Lindell, I., o. Lindell, P. H., Geogr, läseb. 186.
Beskow, Elsa, Årets saga 157.
Beskow-Heerberger,   Eugenie, Sjuttisjuornas  förb.   160.
Billing, G., Anteckn, fr. riksdag. o. kyrkomöt. 1893—1906 150.
Bjerre, P., Korset o. livsbägaren 77.
Bjurulf, H., Södra Vätterbygd. 41.
Björck,   Amalia,   En   människ. röst 143.
Björkstrand, M., o. Helgesson, F.,   Kemi  o.  varukänned.
f. prakt,   ungdomsskol.    192.
Bleackley, H., Ryktb. skönhet. 91.
Blekinge   hembygdsförb,   årsb. 41.
Blicher, S. S., Valda nov. 138.
Block, J., Stad. på hav. bott. 158.
Blomberg,  E.,  D.  fångne gud. 85.
Blomberg,   H.,   Landsvägsridd. på romarväg. 187.
Boberg, T.,  Bort. stigarna 85.
Boēthius,   Gerda,   Stud.   i   d. nord.   timmerbyggnadskonst.
fr.    vikingatid,    t.    1800-tal. 31.
Bohlin, T., Gudstro o. Kristustro h. Luther 74.
— Tro o. uppenbarelse 74.
Bolander, C.-A., Attiska dag. 42.
Bolin, S., Romare o. german. 34.
Bolinder,    G.,    Bl.    kabyl.   o.   röv. 54.
—  D. gyll. stad. 54.
— Indianerna   o.   d.   liv   163.
—  Naturfolk,   konst   31.
Bonnier,  G.,   Ärftlighetsforskn. o.   husdjursförädl.   97.
Bonniers småbarnsböck. 158.
Borelius, A. J. T., J. F. Höckert 31.
Borgh, P., Livets två väg. 143.
Boye, Karin, Härdarna 85.
Branting, G., Sacco-Vanzetti dramat 188.
Bray, J., En kritikers anteckn. 341.

Bremer,    Fredrika,    D.    unga Arner. 42.
Bridges,   V.,    Flickan   i   svart 11.
Broberg,   G.,   o.   Hedvall,   Y., En mod. teaters tekn. resurs. 32.
Broman,  I., Människ.  utveckl. före födels. 51.
Broman, S., D. sv. musikforskn. 1750—1900 1.
Bronté, Emily, Blåst 139.
Brunius,   A.,   Eng.   kåserier  8.
Bugge, A.,  Kelterna o. d. kultur 34.
Buhrmann, G., Karta öv. Skåne 1684 42.
Bunyan, J., Kristens resa 3.
Burke,   E.,   En   blyg   ungkarls bekänn. 11.
Burnett,    Frances   H.,   Mann. ut. morgondag 80.
Butenschön, Andrea, Jahânâra Begam 143.
Böök, F., Fr. fyra sekl. 137.
— Sommarleken 22.

Cæsar, G. J., Anteckn. om d. gall. krig. 90.
Carleson,   C.   N.,  Sv.  socialdemokr.  urspr.  44.
Carlsson,   Elsa,   Ett   dagsverke 85.
Carmichael,   Amy,   Mimosa   s. blev förtroll. 133.
Cartwright,      Julia,      Isabella d'Este 40.
Cassel,  G., Memorand, t. d. internat.    ekonom.    konferens. i Genéve 1927 188.
Castrèn,   G.,   R.   Schildt   92.
Catlin, G., Bl. indian, o. buffl. 109.
Cederschiöld, W., God o. dålig sv. 8.
Cellini, B., B. Cellinis liv skildr. av h. själv 32.
Charette,   G.,  Vad   är homöopati? 51.
Chronberg,   N.  T.,  Stjärnlysta nätt. 22.
Clausen, H. V., Medeltid. konst 32.
Collin,   Maria,    Flamskväv   o. finnväv 147.
Coppet, V.  de, Väg.  t. mann. hjärta 47.
Cornell, H., Ital. senrenäss. 89.
Crofts, F. W., Parkmordet 11.
Curwood,  J.  O.,  Flickan bort. berg. 139.
— Vildmark. dotter 139.

Dahl, G., Snöpäls 49.
Dahl, S., Försök t. en ordb. f. boksaml. 1.
Dahlberg,   N.,   »I   hjärtat   av Ind.» 3.
Dahlbom,  F.,  D.  sv.  folkskol. kristendomsundervisn. 1842—1919 8.
Dahlman, A., Agrippa 91.
Dalquist, V., M. håg o. fallenh. för teater 40.
Danell, G., Sv. språklära 8.
Dante Alighieri, Nytt liv  139.
Deledda,   Grazia,   De  levandes Gud 11.
Del  Valle   Inclán,   R.,   Markis de Bradomins galanta mem. 139.
Devoluy, P., o. Borel, P., Fra. Rivieran 42.
Didring,   E.,   Dyningar 22.
Diktonius, E., Stenkol 22.
Dimnet, E., Systr. Brontë 151.
Dreiser, T., En amer. tragedi 11.
Dummelow, J., Inledn. o. kommentar t. bibeln 1. 3.
Dunge, J., Olika bokstavsform. i urv. 147.

Eberstein, G., Immateriellt rättsskydd 188.
Edholm, H., D. elektr. drivbänk. 97.
Edquist, C, Mordäng. 85.
Edquist, Märta, Troshjältar 100.
Ehrenpreis, M., Land. mell. öst. o. väst. 93.
Eidem, E., D. kristna livet enl. Paulus 1. 75.
Ekelund,  V.,   Passioner  emell. 143.
Eklund, J. A., Andeliv, värld o. d. studium 134.
Eklund, Vira, Pastor Gabriel 22.
(Den) ekonom. världskonferens. 188.
Ekstam,   I.,   Lodjuret 85.
Ekström, M., Kontinenternas utveckl. 49.
Elfving, G., Handb. i föreningsbokför.   47.
Elgström, O., Kämp. på borg. Kraak 110.
—, o. Örnulf, G., D. st. sjöslag. 110.
Emerson, R. W., Andl. lagar o. a. essayer 6.
Eneroth, H., Kungabarn 112.
Englund, Maria, Norr om landsväg. 23.
Engström, A., M. penna o. tallpipa 85.
— Ur mina mem. 40.
Engström, Signe, Romantik 143.
Engström, Thekla, Ölandsfolk 86.
Eos 45.
Erdtman, S., Sav o. sälta 143.
Ericsson, J. O., Äventyr 144.
Ericson, O., Affärsmann. bokför. 97.
Ernberg, H., Råd o. anvisn. betr. vård. av barn, särsk. späda barn 51.
Estaunié, E., Ansiktet 12.
—  D. levande huset 12.
—  Såd. de voro 139.

Falk, J. A., Lapp-Levi 144.
Ferber,    Edna,    Flickorna    12.
— Teaterbåten 80.
Ferrero, G., D. antika civilisation. underg. 34.
Feuchtwanger, L., Makt 12.
Figner, Vera, Natt öv. Ryssl. 151.
Fitinghoff, Rosa, M. Gripsholm t. Österl. 42.
Fjelner,  A.,  Typ. o. tank. 86.
Flensburg, V., o. Kjerrman, B., Lärob,  i järn. metallurgi 47.
Fleuron, S., Sigurd Torleifsons häst. 12.
Fogelklou, Emilia, Skolliv o. själsliv 77.
Fogelqvist, T., Typ. o. tänkesätt 137.
Folcke, N.-M., Arkitekt Cergius 23.
— Stockholmsår 144.
Folke, E., Laotse o. Tao te ching 133.
Footner, H., Ett praktex. t. flicka 12.
Forsstrand, C, Bl. oleandr. o. lilj. 187.
—  D.    siste   rikskansl.    o.    h. döttrar 35.
Fosdick, H. E., Kristend, o. framåtskridande   3.
Fra. drama und. klassicism. årh. 80.
Frankau, G., En mod. ung flicka 12.
Frankfurter, F., Sacco- o. Vanzettimålet 45.
Freeman, J., Mot okänt mål 13.
Freud,   S.,   Drömtydn.   77.
Friman,   G.,   Om  religion.   själ 77.
Frondaie, P., Brustna sträng. 80.
Frostell, G., Folkets hälsa 52.
Fur, R., Mina fötters lykta 4.
Furuskog,   J.,   Värld.   är   vårt fält 96.

(De) förhist. tiderna i Europa 1. 33.

Gauthiez, P., Florens 42.
Gellerstedt, A. T., Valda dikt. 23.
Gerard, Louise, Palmens skugga 140.
Gibbs, A. H., Sju år f. Bob 140.
Gibbs, P., Flemings 13.
—  Unga rebell. 13.
— Äventyrets värld 13.
Gilbert, A., Katastrof. på Freyne 140.
Gillen, C. W., När vårfloden kom 4.
Gillner,   Sigrid,   Ur   cirk.   86.
Gilson, C, Eldgudarna 110.
Gladkov, F., Cement 80.
Glyn,  Elinor,  »Det»  13.
Goethe, J. W. v., Dikter. Faust. Hermann o. Dorothea 13.
—  Faust 140.
— D.   unge   Werthers   lidand. 14.
Goldkuhl, E., Silverflöjten 144.
Gollomb, J., Scotland Yard o. a. detektivcentral. 45.
Goncourt,   E.  o.   J.,   Bröderna G:s dagb. 92.
Goodwin,   H.   B.,  D:r  G:s lilla katekes 193.
Graeme,  B.,  Svartskjortans återk. 140.
Granvik, H., Strövt. o. upplev. i Centralafr. 93.
Grieg, N., Kines. dag. 93.
Grierson, E., J. C. Patteson 55.
Grip,  E.,   Kulturhist.  småbild. 35.
Gripenberg,   B.,   D.   stora  tid. 144.
Guinchard,    J.,   Storstad. bostadsfråga 45.
Gullberg, H., I en främm. stad 23.
Gustaf-Janson,   G.,   Rydsholm 23.
Gyllander,   H.,   Jeanne   d'Arc 163.
Göth,   J.   A.,   Mojökarna 23.

Haanpää, P., Hemfolk o. strykare 14.
Haeder, H. o. W., Maskintekn. handb. 1. 96.
Hagberg, C. A., Resa i Europa på 1830-tal. 93.
Hagenbeck, J., Resor o. ävent. i Sydas.  187.
Haglund,   S.,    I   omnibus   fr. Karesuando t. Östratorp 187.
Hahr, A., Nordeurop, renässansarkitektur 32.
Hallen, L. E., Platina 23.
Hallström,   P.,  Händelser 24.
Hamsun, K., Landstryk. 140.
Hamsun, Marie, Ola o. h. sysk. 160.
Handel o. industri 193.
Hansen, L., I Spetsberg. våld 14.
Hansson, N., Husdjur. utfodr. 97.
Hansson,    N.    B.,    Trollberg. hemligh. 110.
Hansson,   O.,   Slättbyhist.   24.
Härberg,   B.,  Siffr.  o.  räkn.  i gångna tid. 48.
Harrie, L, Athenare 35.
Hasse  Z.    Se  Zetterström,   H.
Hasselgren, G., Du 86.
Hauger, E., »Älgarna» 110.
Heckscher, E. F., Nationalekon. 46.
Hedberg,  T.,   Rembrandts son 144.
Hedén, E., Litteraturkritik 78.
— Språk,   bildn.   o.   resor   1.
Hedlund, Greta, Gamm. korssöm fr. Dalarna 147.
Heikel, I. A., De kristna o. d. ant. hedend. 75.
Heuer, F., Evangel. högkyrkligh. 4.
Heine, H., Paristid. diktn. 1. 81.
Hejll,  R., Filosof. o. människ. 77.
Helander, A., D. N. v. Höpken 185.
Heide, C, En pojkes sommarjobb 163.
Helle, V., Yrkesv. o. ungdomspsykol. 136.
Heller,   F.    Se   Serner,   G.
Hellström, G., Snörmak. Lekholm får en idé 144.
Hemberg, E., Boris Godunov 144.
Hemmets stora kokb. 98.
Hemmets stora rådgiv. 98.
Henning,   S.    Se  Almqvist,   S.
Hermelin, J., Släktsägn. o. minn. 151.
Herner, S., Gamla testament. religion 133.
Hertzman-Ericson, Gurli, Eva 24.
Hildebrand, K., D. gamla o. d. nya Kina 35.
Hinde, Anna, Byvallafolket 86.
Hofsten, N. v., Ärftlighetslär. grund. 1. 49.
Holberg, Disa, Kisse berättar 163.
Höll, K., Luthers etiska åskådn. 75.
Holland, C, Belgien 187.
Holm,   T.,   Översikt   öv.   Sv:s krig und. 1600-tal. sen. hälft 35.
Holmberg, O., Inbillning, värld 1.  134.
— Madonnan o. järnjungfr.  1.
Holmgren,   Ann-Margret, Hågkomst. o. skiss. 24.
— Jane Addams 150.
Holmgren, G., Om öron-, näs- o. halssjukd.   52.
Holmgren,    T.,     Installationstekn. 47.
Holmström,   R.,   Barn,   mödr. o. manfolk 145.
— Jonas Ödmarks sön. 145.
— På däck o. durk 24.
Holzhausen, A., Bok. om liljor 48.
Hornborg,   E.,   Sjörövare 36.
Houmøller-Jensen,  Anna, Hälsos.    kost    enl.    Skodsborgs regim 98.
Howard, H., Tio veck. bl. kines. röv. 43.
Hugo, V., Havets arb. 14.
Huizinga, J., Ur medeltid. höst 36.
Hult, B., Jord. runt på cyk. 93.
Huntington,    H.    S.,    Fregatt. Centaur 111.
Hurley,   F.,   Sydpolsfarare 94.
Håkansson, N. H. O., På kuskb. o. v. bilratt 94.
Hård   av   Segerstad,   Siri,   Bl. hundraprocentamerik.   o.   a. 43.
Högbom,   A.   G.,  Sv:s  jord o. grund 49.
Högström-Löfberg, Elisabet, D. rätta ansikt. 24.

Ibsen, H., Per Gynt 14.
Ideström, A., Manijah 86.
Ignatius,   H.,   Fr.   ofärdsår   t. självständigh.  36.
Isberg,   A.  U.,   En  karolin o. h. ättlingar 148.
Ivans, Skuggan 140.

Janowitz H., Jazz 141.
Janson, Y., Ensamma år 86.
Jeansson, G., o. Rabe, J., Musik. gm tiderna 1. 32.
Jesse, F. T., Tom Tok 81.
Johan-Olov. Se Johansson, J. O.
Johansson, J. O., Brofors järnarbetarfackfören. 86.
Johansson, K., Rök om kvällen 25.

Johansson, O., Fr. bygden o. folk. 87.
Johnson, E., Stad i mörk. 87.
Johnsson,  H.,  Snapphan. 108.
Jolin, E., Odysseus' ävent. 108.
Josefson, A., Vad bet. insöndringsorg. f. v. kropp o. själ? 52.
Josephson, C. D., Hälsos. lärd. f. kvinnl. ungd. 52.
— Kvinnosjukd. 52.
Jäderin-Hagfors, Maja, Frökn. Sköldcrantz'   barnbarn    160.
— Äventyret 162.
Jändel, R., Franciscus m. pilbåge 25.
Jönsson, G., Årsringar 87.

Kaktusodl. f. amatör. 48.
Kalén, J., Halländska folkminn. 43.
Kalender f. Sv:s husmödr. 98.
Kant, I., Religion, inom d. blotta   förnuft.   gräns.    135.
Karlfeldt, E. A., Hösthorn 25.
Kearton, C, Min hund Simba 162.
— Min vän Toto 162.
Keller, G., Martin Salander 81.
Keller, P., D. gamla kron. 81.
Kjellberg, Lilian, Barn. på Solgård. 160.
Kjellén, Lily, D. gamla melodien 87.
Kjellin, C, Ill. varulex. f. hand. o. ind. 98.
Kjellin, H., E. Norlinds konst 32.
Klinckowström, A., Johan Räfloos skattkamm. 25.
Kock, G., »Gyll. kaffebön.» 145.
Kokbok   f.   Gbgs   skolkök   98.
Konow,  S.,  Hinduism. 4.
Kreuger, H., o. De Geer, G., Grundläggn. t. hus- o. brobyggn. 192.
Krusenstjerna, Agnes v., Fru Esters pensionat 25.
Küntzel,  H., Mod.  ty. litt.  8.
Kuylenstierna, C. W. U., o. Olinder, O., Kommunalskatten 46.
Kuylenstierna, O., Hjältarna i Fänrik Ståls sägn. 41.
Kuylenstierna-Wenster, Elisabeth, För länge sed. 25.
Kvaran, E. H., Småfolk 15.
Kyne, P. B., Amerikanen 81.
— D. visa hjärt. 81.
Körner, A. J., Tillämp. mottortekn. o. elektr. bandrift 96.

La Bruyère, J. de, Karaktär. o. tidsbild. 6.
Lagerholm, J., Skolhygien.  52.
Lagerkvist, P., D. besegr. livet 7.
Lagerroth,   F.,   Indelnings-   o. grundskatteväs. avveckl. 189.
Lagerström, H., Bokstavsform. i typtrycket 132.
Laird, D. A., H. man ökar s. arbetsform.   135.
Landquist, J., G. Fröding 40.
Langberg,   Greta,   Und. vildmark. dom 25.
Lange,    Birgit,    Karl    Petters Ann-Marie 161.
Larsson i By, C, Vår i Folkare 145.
Larsson-Kilian, A., Fr. hembygd. stig. 87.
Laurin, C. G., Da. o. no. läsn. 15.
Layton, W. T., Europ. ekonom. framtid 189.
Leander, P., Bibelns konungaböck. i belysn. av samt. inskrifter 5.
Lehmann, E., Grundtvig o. d. da. fromhetsliv. 92.
Leibniz, G. W., D. förutbest. harmonien 7.
Leijonhufvud, Sigrid, Två människoöd. 149.
Lenglen, Suzanne, 0—40   15.
Leufvén, E., o. Holmvall, P., Förordn. om folkskol. o. fortsättn.-skol.   136.
Lichtenberger, A., Lilla frun 82.
— Nettan o. liv. 141.
Liedgren, E., D. andl. sång. på anglosax. mark 75.
Lilja, Gertrud, Paulina 26.
Lindberg, P., Regiprobl. 33.
Lindbergh, C. A., »Vi», min maskin o. jag 185.
Lindblom, J., Jesu bergspred. 5.
Lindegren, Signe, Malin Burmans sommarfer. 161.
Linder, Ulla, Vår Herres kvarn. 26.
Linderholm, E., Högmässa, dop o. nattv. 5.
Lindgren, J., D. socialdemokr. arbetarpart. uppk. i Sv. 1881—1889 36.
Lindmark, T., Ångpann. 97.
Lindqvist, N., Bjärka-Säby ortnamn 1. 136.
— Stort o. smått i språk. spegel 78.
Lindström, S., De   besegr.   26.
Linköpings gymnas. hist. 1627—1927 136.
Ljungberg, E., C. M. Bellman s. nykterhetsvän o. skönhetsapostel 39.
Ljungdal, A., Kulturen i fara 2.
— Morgonrodn. 145.
Ljungquist, I., Nils Dacke 145.
Locke, W. J., Ett lyckans skötebarn 15.
Lo-Johansson, I., Vagabondliv i Frankr. 94.
Loliée, F., Hovets damer und. Napoleon III:s tid 36.
Lund, E., Lutherdom i Amerika 5.
Lundahl, C, D. astronom. världsbild.   gm   tiderna   49.
Lundahl, J., Stud. i psyk. hygien o. profylax  100.
Lundblad, T., Fr. färdväg. 87.
Lundh, P., Hjärtat o. mark. 26.
Lundh-Eriksson, Nanna, Där hemma 87.
Lundquist, E., Ragnhild Örn 87.
Lykke, Anne, Cowboyprinsess. 161.
Låftman, B., Skolpojk. o. bergslagsbor 145.
Länder och folk i ord o. bild 1—7. 43.
Löfbladh,    Hildegard,    Lisken Kruskopps  hämnd  26.
Lönborg, S., Dike o. Eros 90.
Löwenhjelm, Harriet, Dikter 87.

Mackenzie,   C,   Karneval   15.
»Madelon». Se Adelsköld, Märta.
Malleson, M., Fanatiker 82.
Malmberg,  B.,  Slöjan 26.
Man, H. de, Socialism. psykol. 189.
Mannström,    O.,    O.    Ekman 1812—1907 40.
Marden,  O.  S.,  Människ.  inre kraft 78.
Mark, L., I heml. tjänst 26.
Marks,   P.,   Martha 141.
Martins, G., Järnverket 26.
—  Sändebud 27.
Masefield, J., Sard Harker 15.
Maude, Jenny, Jenny Lind 185.
Maugham, W. S., Trollträdet 82.
Maupassant, G. de, Horla 141.
— Huset Tellier 141.
— Marroca 141.
—  Martina 141.
—  Rose 141.
—  Systr. Rondoli 141.
—  Yvette 141.
Maurois,   A.,   Disraelis   liv   39.
Medicinska dagsfråg.  1. 52.
Melander, E., Nya blad ur min levnadsbok 185.

Melba, Nellie, Mitt liv s. sångerska 41.
Melin O. W., Stenografiens hist. 1. 137.
Mellin, G. H., Tåg. öv. St. Bält 111.
Mérimée, P., Carmen 15.
Mills,   Dorothy,   Väg.   t.   Timbuktu 94.
Miln, Louise J., Gul o. vit 142.
Milton, J., D. förlor. paradis. 16.
Minnen fr. gamla sv. prästhem 4. 39.
Mintslov, S., Tsar Berendej 16.
Mitchison, Naomi, Drömmarn. land 16.
Mjöberg, E., Borneo 94.
Mjöberg, J., Sv. litteraturhist. f. d. högre undervisn.  9.
Moberg, A., Arab. myt. o. sag. 9.
— Omkr. Islam i medelt. o. nut. 148.
Moberg, G., Rädslans land 95.
Moberg,  V.,   Raskens   87.
Moden, K. A., Ryssl. morgongryn.  5.
Montgomery, Lucy Maud, Regnbåg. dal 161.
Moss,   G.,   Nederlag.   barn   82.
Müller, H., Internat. koop. allians. hist. 189.
Müllern,   G.,   Nya   signal.   27.
Munthe,  G.,  Gamla möbl.  89.
Myrdal, G., Prisbildningsprobl. o. föränderlighet. 189.

Nachmanson,   E.,  Vulci   147.
Nasjivin, I., Cor ardens 41.
Nauckhoff, J. H., Nobelpristag. d:r G. Dalen 151.
Neander, G., Anstalt. Hälsan i Norrb. 53.
Neander Nilsson, S., Mosaik 27.
—  Två arkipelag. 27.
Nelson, Barbro, Sophie v. Knorring 92.
Nerman,   T.,    Nog  föder  Gud höken! 27.
Nilsson,    J.    E.,    Representationsprobl.   gm   tiderna   190.
Nilsson-Tannér,   P.,   D.   onda år. 88.
Nordenmark,  N. V.  E., Stjärnorna 50.
Nordling, Majt, Vad sk. vi äta? 48.
Nordström, L., Stor-Norrl. 43.
Norris,   Kathleen,   Clem   Riordans   lycka   16.
Notiser    fr.     arb.    kulturhist. sällsk. 46.
Novák,   A.,   D.   tjeck.   litt.   i fågelperspekt. 137.
Numelin, R., Polit. geogr. 187.
Nya tjeck, novell. 16.
Nylund, B., Lillprickens ävent. 163.
—  Rövarhövd. Raj  111.
Nyman,   A.,   Musikal.   intellig. 147.
—  Nutidstänkande 7.
Nyström, A., Karl XII o. sammansvärjn.   mot   h.   envälde o. liv 149.
Nyström, G., Kirurgi 1. 53.
När Finl. öde avgjord. 149.
Nørregård,   T.,   Da.   grammat. 137.

O'Brien,   F.,   Vita   skugg,   på Söderhav.   95.
Olrog,   Sigrid,   D.   gyll.   fågeln 146.
Olsson,  A.,  Friherr.  von  Zalie 88.
Olsson, D., Kines. hist. 37.
Olsson, H., C. J. L. Almquist före Törnros. bok 91.
Orczy, Emmuska, Pimpernel o. Rosemary 82.
Orientens   forntidskult.   1.   37.
Oscar.   Se Johansson, O.
Ossiannilsson,   K.   G.,   Hjärtat sjung. 27.
—  Tiderna 108.
Ostensoe,    Marta,    D.    mörka gryning. 16.
Ostränder, Isabel L., Intrigern. ö 142.
Oterdahl,  Jeanna,  Grek. sagor 108.
—  Prinsessorna o. narren  159.
Ott,  Estrid,  Då mor v.  pojke 161.

Pallin, E., Willes ävent. v. Medelhav. 163.
Palmær, Margit, Studentska 27.
Palmstedt, E., Resedagb. 1778—1780 89.
Papini, G., Kristi hist. 75.
Parrish, Anne, D. ståndakt. ungkarl. 16.
Pauli,   G.,   Opponenterna   147.
Pedler, Margaret, Diana Quentins dårsk. 17.
Pelley,  W.   D.,  Dimman   17.
Personne, F., Bild. ur bibeln 76.
Persson, A. W., Kungagrav. i Dendrá 148.
—  Ur antik, liv o. kult. 37.
Peterson, C. F., D. osynl. hand. 133.
Petre, A., D. shingl. Diana 48.
Petrén, E., Våra vanl. epidem. sjukd. 53.
Petrén,   K.,   Om   behandl.   av sockersjuka 53.
Pettersson,   A.,   Om   bakterier o. av d. framk. sjukd. 53.
Perutz, L., Fr. nio t. nio 17.
Phillips, D. G., Rika män o. d. barn 142.
Pirandello,    L.,    En   till!    17.
Pleasanton,    Louise    M.,     Ur operans  sagovärld   111.
Plotinos 135.
Ponten,  J.,  Mästaren   17.
Post,   M.   D.,   Sir   Henrys bedrift. 17.
Poulsen,      F.,    Kret.-mykensk konst 89.
Procopé, H., Dikt. i nytt urv. 27.

Qvarnström, Ingrid, Flemings på Tavastila 28.

Ramberg, L., Materiens betving. 50.
Ramuz, C. F., Kärlekens under 82.
Rand, J. H., Hur affärsmann, trygg. s. vinst 99.
Randel, A., Fynd o. funder. 2.
—  V. spisel o. spett 99.
Reed,   E.   C,   Hennes   väg   t. lyck.   83.
Rinehart, Mary R., D. röda lamp.   18.
Risberg, B., Gnejs o. gnist. 28.
Robert, H., Ryktb. hist. portr. 91.
Rogberg, M., Motor. o. människ. 88.
Rohmer, S., Guldskorpionen 18.
Rosen, B. v., D. leende faunen 28.
Rosin, P., o. Kollbohm, L., Om  kolpulvereldn. 192.
Rostand,   E.,   Chantecler 18.
Roupnel, G., Nono 142.
Rudberg, G., T. Nya testament, hist. 6.
Rudelius, F., Cecilia Bures friare 146.
Ruhe, A., Stad. i v. dröm 146.
Runestam, A., Psykoanalys o. kristend. 77.
Rydell, Gerda, Adertonhundratal, hist. skådesp. i Sv. f. Strindb. 137.
Rydh, Hanna, Grottmännisk. artus. 33.
—  Kvinnan i Nord. fornt. 34.
—  Solskiv. land 95.

Rölvaag,  O.  E.,  Pionjärer  83.
Rösiö,   B.,   Sv:s  kreaturssköts. 99.

Sahlgren, Gudrun o. J., Ros. av silv. o. äppl. av guld 159.
Sallberg, H., Konstgraf. metod.   90.
Sandberg, K. E., Skolans liv o. gärn. 8.
Sandel, Cora, Alberte o. Jacob 83.
Sandel,   Maria,  Mann.  s.  reste sig 28.
Sanzara, Rahel, D. förlor. barnet 18.
Sarwe,  W.,  Bl.   Ryssl.  folk  1. 149.
Scandia 149.
Schillberg,   A.   J.,   En   gamm. apotekares  minn.   185.
Schiller,   F.   v.,   Dikter.   Don Carlos.   Wilhelm   Tell.   18.
Schiller, H., Eros 88.
Schreckenbach, P., Konung. av Rothenburg   18.
Schönbeck, H., Prelater 39.
Sefve,    I.,    Sydamer.   1.   95.
Selander,  N. o.  E., Carl XV:s glada dag. 186.
Serner, G., Resehandb. 95.
Severin,   F.,   Är   syndikalism. statsfientl.?    190.
Shaw, B.,  Konstnärskärlek 18.
— D.   olösbara   knuten   19.
Sic.   Se Fjelner, A.
Sick,    Ingeborg    Maria,    Sång. om att älska 19.
Sigfrids, A., Lärob. i elementär teoret. o. prakt. elektrotekn. 3. 192.
Sillanpää F. E., Stugbacken 19.
—  Änglarn.    skyddsling. 83.
Silverstolpe,   G.   W.,   Sv. näringsliv i  tjug.  sekl.  48.
Sinclair,    May,    Helgon    und. mask 19.
Sinclair, U., Brev t. Judd 190.
— Kärlek, pilgrimsf.  142.
—  Wall Street 142.
Singmaster,   Elsie,   H.    Sarah fann på råd 162.
Sjöberg, B., Kriser o. krans. 28.
Sjöberg, R., Henrik VIII o. h. sex hustr. 90.
Sjögren, Ebba, Drottning, pärl. 159.
Skjerve, Kristiane, Moderskap, hälsolära 53.
—  Äktenskap,   hälsolära 53.
Skjoldborg,   J.,   En   stridsman 83.
Skogsman, G., Rovdjursjakt. i Norrb. 48.
Skolpojkens   eg.   verkst.   55.
Skådebanans  årsb. 147.
Skånberg, C, Kraftmaskin. 55.
Sköld,   H.,   Anteckn.   om   ry. revol.   37.
Sköld, P. E., Kommunalkunsk. 190.
—  Sv:s kommunallag. 190.
Smirnoff,    Karin,   En   tretyd. hist. 88.
Smith,   E.,   Lolly   Burmeister 146.
Spann,     O.,     Huvudteor.    uti nationalekonom.    i    lärohist. framställn. 191.
Sparre, P., Sjökadetten 111.
Spender,   J.   A.,   Österns förvandl. 38.
Spranger, E., Ungdomsår. psykol. 7.
Spångberg,  V.,  Liberalismen i sv. polit. 38.
Stabell,   W.   W.,   Falkpatrull. ävent. 112.
—  En pojke bl. pojk. 112.
Stacpoole, H. de V., Tuan 142.
Starbäck,    C.    G.,    Engelbrekt Engelbrektsson 109.
Stave, E., Samhällsliv, egend. o.   arb.  i  bibelns  ljus   1.   6.
Steffen, G. F., Demokr. o. maktpolit.   46.
Steffen, R., Nordens gudalära o. hjältesag. 55.
Steiner, R., Filosofi o. antroposofi 135.
Stenberg, H., På Israels skördefält 133.
Stenhammar,    Kerstin,    Sagor 159.
Sterner,  E., T.  A.  Edison  91.
Stjernstedt,    Marika,    Resn.   i målet 88.
—  Ullabella 162.
Stolpe, H., Konsumentkoop. 191.
Stora kokboken utg. av Fackskol. f. husl. ekon. i Upps. 1. 99.
Strindberg, H., Dissektionsövn. i zoologi 50.
Ström,   F.,   Rebellerna   3.   28.
Strömberg, L., Ljus o. skuggor 134.
Strömgren,   E.,   o.   Strömgren, B., Astronom. miniatyr.  50.
Strömgren, Hedvig, Tandläkarkonst.   hist.   54.
Ståhlberg,    Ester,    D.    gamla ljusstak.   29.
Stål, S., Krut 33.
Sundberg, C, Blodkörtlarnas bet. f. människ. kroppsl. o. själsl. hälsa 54.
— D. lev. materians grundform. o förrätta. 50.
—  D. lev. materians sammansätta. o. urspr. 50.
- Människ.    norm.    livslängd o.  ålderdomssjukd.  54.
Sundberg,   S.,   Toms   o.   Nans underb. ävent. 157.
Suolahti,   G.,   Finl.   prästersk. på 1600- o. 1700-tal. 6.
Swahn,   W.,   En   skvallerkrön. fr.  1790-talets Sthm 88.
Svedelius, C. o. Julia, Bygd o. folk 44.
Svensk-ryska sällsk. 2.
Svärd, A., Drömm. om rik. 1. 134.
Söderberg, E. N., Höst o. hägr. 29.
Söderhjelm,   Alma,   Elsbets   o. m. hemligh.  146.
— D. st. revol. 1. 38.
Söderholm, G. E., D. sv. pingstväckels.  hist.   1907—1927  1. 76.
Söderlund-Hammar,    Hanna, Brudtäcket 29,
Söderman, H., Brottets värld 46.
Söderström,  E.,  Bolagsstämma 191.
Söiberg, H., Framf. livets port 83.
Sörlin, A., T. Indialand . . . 95.
—  Växtvärld. o. människ.  51.

Tagore, R., Eldflugor 20.
Tegen, E., I filosof. fråg.  135.
Thompson, Sylvia, Våren kommer 143.
Thoræus, R., Kort handledn. i fysikal. tekn. 192.
Tieghem, P. v., Europ. litteraturhist. fr. renässans. t. v. dagar 138.
Tiselius, C. A., Bohusläns märkl. gård. 44.
Toll, H., Dog Jesus på korset? 76.
Tolstoj, L., Barndomen 83.
— Kosackerna 84.
—  Krig o. fred 84,
—  Uppståndelse 84.
Torulf, Nora, En viljas makt 29.
Trädgårdens kalend. 99.
Trägårdh, I., Biolog. skisser 4. 100.
Tärnlund, C. A., Tropik. urskog. 51.
Törnstrand, G., Våra vanl. metall. 192.

Uddén, Ingeborg, Kråkan 157.
Ullman, G., En sv. flicka 29.
Unamuno, M. de, Most. Tula 84.
Undén, Ö., Jurid. o. polit. 46.
— Sv. sakrätt 1. 191.
Uppfinningarnas   bok   3.    193.

Wærn-Bugge,    Elisabeth, Familj. skamfläck 29.
—  Hemm. inredn. 90.
—  Kron.  bl.  Svea rik.  länder 187.
—  Ragnarök 29.
Wahlenberg, Anna, Kung Puttilutt 159.
—  Legender 29.
Waldt,  J., Tidens jurist 191.
Waller,   Mary   E.,   En   vrå  bl. berg. 20.
Wallerström,    C,    Syfilis 54.
Walpole, H., Förtroll. av livet 20.
Vamba, Myrlasse 164.
Vannérus,    A.,    Om    kunskap. giltighetsprincip. 7.
Warneck, J.,  Paulus o. nutid. hednamiss. 6.
Vautel, C, Bära en borgare 20.
— Inga barn 20.
—  Våran   kyrkoh.   h.   de   rika
Webster, Jean, »M. käraste fiende»   109.
Vechten, C. v., Negrern. himmelrike 20.
Vedel, V., Renäss. söd. o. norr om Alp. 90.
Wells, H. G., Drömmen 21.
Vemmerlöv, J. A., Läsarna 89.
Wennerström, T., M. sv. röda korset   und.   Världskr.   38.
Wenström, Kerstin, o. Bergström, A., Husmoderns hemkur. o. goda råd 100.
Verne, J., T. jord. medelpunkt 112.
Westerlund, H. G., Smiths i Gamleå 89.
Westermarck, E., Minn. ur m. liv 186.
Vetterlund,  F.,  Ur portfölj.  9.
Wigforss, E., H. en sv. riksbudg.  blir  t.  47.
Viksten, A., Pirater o. pälsjägare 30.
Wilde, O., Epistola in carcere et vinculis 84.
Wollin, N. G., Drottningholms lustträdg. o. park  33.
Woolf, Virginia, Jacobs rum 85.
Wrangel, F. U., Herrgård. o. d. herrar 188.
Wretman,   H.,   Flintyxan 30.
Wägner, Elin, De fem pärl. 30.
Väring, Astrid, Vintermyr. 146.
Värnlund,   R.,   Ung   frök.   89.
—  Upproret 30.

Yngve, Ellen, Fädernegård. 30.
Younge, Charlotte M., Hjält. o. kung.  fr.  Albions ö  109.

Zegolson,   Louise,   Abu   Sir   o. Abu Kir 160.
Zetterström,  E.,  Sigge  Nilsson o. jag 30.
—  D.   tankspridde dansprofess. 30.
Zetterström, H., D. lilla gåt. 31.
—  Quantum satis 89.
Zweig, S., Känslorn. irrvägar 21.

Åkerhielm, Annie, Mödrar o. döttr. 31.
Årads,  Eva, Ton o.  tanke 31.
Årsböcker i sv. undervisningshist.  136.

Öhman, A., T.  Österl. 95.
Ölander, Anna, V. skymningsbrasan 134.
Österling, A., Jordens heder 31.




LITTERATUR


A. Bok- och biblioteksväsen.
Broman,   Sten,     Den   svenska   musikforskningen   1750—1900.     Gle.  1927.
191  s.    PSreg.    Aaaij.                                                                                        5:50.

Ett försök till kritisk granskning av den svenska musikvetenskapliga litteraturen fram till 1900,
som likväl icke utfallit särdeles lyckligt. Egentligt värde äger endast — trots dess mycket stora
bibliografiska brister — en av författaren meddelad förteckning av det material, som utgjort
föremålet för hans undersökning.  E. S—m.

Dahl, Svend.    Försök till en ordbok för boksamlare.    Övs. fr. da., bearb. o.
tillökt av E. P. Enevald.    B. M. F.     1927.     177  s.    A.                            7:50.

Då nuvarande överbibliotekarien Svend Dahl år 1919 utgav sitt lilla behändiga och praktiska
Forsøg til en Ordbog for Bogsamlere, mottogs det med förtjänt välvilja, och redan samma år kunde
en ny upplaga utsändas. Det bjöd en icke endast för nybörjaren behövlig vägledning vid tolkningen
av de emellanåt ganska dunkla tekniska termerna och förkortningarna i bokkataloger och
bibliografier. Naturligtvis var det närmast avsett för danska förhållanden och en särskild svensk upplaga
var väl motiverad. Vid överflyttningen synas de danismer, som annars utgöra vanliga fallgropar, ha
omsorgsfullt undvikits. Med hjälp av fackmän har översättaren sökt finna de korrekta svenska
uttrycken. Det kan icke nekas, att resurserna inte alltid ha räckt till; alltemellanåt ha nya svenska
ord måst skapas, och en eller annan gång förefalla dessa nyheter skäligen överflödiga och kunde
saklöst ha varit borta. Dessutom har vid bearbetningen tillkommit en hel del nya termer; även
härvidlag kan gränsen för det önskvärda stundom diskuteras. Tryckfel verka allt för ofta störande.
Bortsett härifrån gör den lilla volymen ett tilltalande och prydligt intryck och blir säkerligen
välkommen för mången bokvän.   B. M.



B. Skrifter av allmänt och blandat innehåll.
Hedén, Erik. Språk, bildning och resor. Kultur och kåseri. Tiden 1927.
340 s.    (Valda skr.)    Bb.                                                                       5:—.

Av de i denna volym samlade artiklarna väger tyngst den grupp essayer behandlande antika
ämnen, som fyller större delen av boken: översiktsartiklar, analyser av klassiska diktverk och
granskningar av översättningar från grekiskan och latinet. I dem får förf. tillfälle till principdiskussioner,
till att framhäva, vad han funnit värdefullt i arvet från forntiden och värt att räddas över till den
framtidsstat han kämpade för. I dem finner man också mycket, som förklarar hans självständiga
ställning i litterära och även politiska frågor. Några reseskildringar från södern sluta sig osökt
härtill. Minnena från den politiska agitationen och folkbildningsarbetet äro väl inte så betydande,
men ge muntrande inslag med karakteristiska skymtar av förf:s kampglada humör.  B. M.

Holmberg,   Olle.    Madonnan   och   järnjungfrun.    A. B.  1927.    302 s. Bb. 7:50.

En samling förut i dagspressen och tidskriftslitteraturen publicerade essayer, avhandlande
vitt skilda ämnen (Sokrates, Goethes vän Eckermann, Dostojevskijs ryktbara roman Raskolnikov,



Tolstojs familjeliv, skuldkänslan i Strindbergs diktning, den egendomliga, i unga år bortgångna
skaldinnan Harriet Löwenhielm m. m.). Uppfattningen är originell och starkt personligt präglad,
stilen likaså. I viss mån störande verkar emellertid förf:s böjelse för paradoxala formuleringar. —
Bokens titel liksom den första av essayerna, Ett Nürnbergerminne, rymmer ett missförstånd; den
omtalade Järnjungfrun (ett föregivet tortyrinstrument, förvarat i Nürnbergs borg) är en
förfalskning från 1800-talet.   O. W—n.

Ljungdal, Arnold.    Kulturen i fara.    A. B.  1927.     108 s.    Bb.         2:75.

Författaren, som tillhör den extremt radikala riktningen och starkt påverkats av Marx och
Spengler, har här sammanfört ett antal uppsatser, avsedda dels att bevisa den nuvarande borgerliga
kulturens fortskridande upplösning, dels även att påpeka nödvändigheten av en ny socialistisk och
kollektivistisk kulturell orientering. Om hans argumentering också icke verkar särdeles
övertygande, så kan man dock icke förneka, att framställningen bäres av ett visst patos och i all sin
ensidighet icke saknar intresse.   O. W—n.

Randel, Ane. Fynd och funderingar. Kulturhistoriska miniatyrer. Fri.
1927.     235  s.    Bb.                                                                                    4:75.

Innehåller bl. a. små arkivfynd rörande Stockholms äldre stadsbild och intima historia, och
som förf. är en man med historisk fantasi, ser han livet bakom papperen. Boken behandlar
åtskilligt därtill, ger en »ny» liten Bellmansdikt och funderingar omkring en annan, behandlar ett
Villonmanuskript i Stockholm — Randel är ju Villonspecialist och dito översättare —, ställer fram
den store matkonstnären Brillat-Savarin och meddelar en essay över 1400-talets utmärkte
nylatinske poet Pontano med förträffliga översättningar.  F. V.

Svensk-ryska sällskapet.    Årsskrift.    1927.    See.  1927.    63 s.   Bf.     2:—.

Häftet innehåller flera utredande artiklar av kanslisekr. Nils Sehlberg, redaktör D. Belin
och kapten G. Lindgren om Sovjetunionens handel och industri; de ge en klar och sifferbestyrkt
bild av företagarsvårigheterna inom unionen och det onormala prisläget. I. G. Korinets,
generalsekreterare i »Voks» (Sovjetunionens sällskap för kulturella förbindelser med utlandet) lämnar
upplysningar om detta sällskaps verksamhet. D:r G. Aleksandrov gör upp ett förslag till
transkribering av ryska ord på rent svenska språkgrunder; hans transkriberingstabell är enkel och praktisk
och torde med fördel kunna tillämpas i tidningar och annorstädes, där det icke är frågan om ett
vetenskapligt-fonetiskt återgivande av de ryska orden. En utomordentligt intressant uppsats av
kand. Nils Ståhlberg »Ur det senaste decenniets ryska musikhistoria» ger en karakteristik av den
nya ryska musiken såväl bland emigranterna som i det röda Ryssland; överallt spårar han drag av
romantik och mysticism. — Som alltid en värdefull publikation.   R. W. R.



C. Religion.
Aulén, Gustaf. Den kristna gudsbilden genom seklerna och i nutiden. En
konturteckning.    Diak.   1927.    400 s.    Preg.   Cec.                 9:50,    inb.  11:—.

Prof. Aulén ger i sitt nya, omfattande arbete en teckning av den kristna gudsbilden, sådan denna
tett sig under gångna tider och sådan den framstår i vår egen tid på evangeliskt område. Det är
i själva verket hela den kristna idéhistorien som härmed upprullas för våra ögon från en bestämd
synpunkt sett. Förf. strävar efter att anlägga en organisk betraktelse och tränga igenom de
teologiskt utformade termerna in till den religiösa grundupplevelse, vilken ligger bakom och återspeglar
sig i de olika trosföreställningarna. Hans huvudsyfte är att genom ett tillräckligt omfattande
perspektiv belysa de egendomliga drag som prägla det religiösa livet och tänkandet i nutiden.
Framställningen är uppdelad i åtta »böcker». Först undersökes »det kristna grundmotivet», sådant detta
framträder i evangeliet och i den apostoliska förkunnelsen. Därefter analyseras de gudsbilder som
möta hos Marcion och den allmänneliga kyrkan samt hos Augustinus, vidare hos Thomas ab Aquino,
Occam och medeltidsmystikerna. Luthers gudsbild får en ingående behandling underrubriken
»enhet i motsatser». Därefter följer den lutherska ortodoxien (»antimoralistisk legalism») och tiden
från upplysningen till och med Ritschl (»den humaniserade gudsbilden»). Beaktansvärt är förf:s
försök att uppvisa en stark inre samhörighet inom detta sista skede. Stort intresse knyter sig till
den utförliga slutavdelningen om »nutida brytningar», med dess olika grundmotiv.   E. E—m.

Barton, Bruce. Mannen som ingen känner. Den verklige Jesus. Övs.
[fr. eng.] av G. Hertzman-Ericson. Förord av Natanael Beskow. N. o. k. 1927.
187  s.     Ceb.                                                                             3:50, inb. 5:—.

En bok för vilken det gjorts braskande och framgångsrik reklam i både Nya och Gamla världen.
Detta harmoniserar väl med arbetets egen tendens. Den amerikanske författaren, till sitt
borgerliga yrke reklamchef, ville »skriva en bok om Jesus, vilken varje affärsman komme att läsa
och skicka till sina kolleger och kunder. Ty den skulle komma att berätta historien om det
moderna affärslivets grundläggare» (sid. 10). Förf. känner sig — icke utan skäl — som nyupptäckare.
Han har äntligen uppdagat det karakteristiska hos »den verklige Jesus». Denne framställes
som friluftsmänniskan med de kraftiga musklerna och med nerver av stål — därför så tilldragande
särskilt för kvinnorna. I sällskapslivet är han den eftersökte umgängesbrodern. Han förstår att
metodiskt och praktiskt arbeta för sina idéer, sin »affärsfilosofi», och göra dem uppmärksammade.
Boken är friskt och frejdigt skriven och nästan väl lättläst. Förf. är själv högst entusiasmerad av
sin nya tolkning och livligt övertygad om dess historiska riktighet.    E. E—m.

Bunyan, John. Kristens resa från denna världen till den eviga. Övs. [fr. eng.]
av Ragnhild Lundström Haglund.    W.  & W.   1927.    306  s.    Ill.     Cic. 5:25, inb. 7:75.

Kristens resa finnes redan tillgänglig i åtskilliga översättningar, men det kan ju ända finnas
plats för en ny. Förlaget har tydligen haft till ögonmärke att få till stånd en vacker upplaga; endast
i fråga om illustrationerna kan anmärkas, att de synas falla något ur stilen.  B. M.

Dahlberg, Nils, [utg.]. »I hjärtat av Indien». Ev. fost. 1927. 200 s. Ill.,
portr., kart.     Clb.                                                                      4:50, inb. 6:50.

Ett samlingsverk av flera författare avsett att celebrera femtioårsminnet av Evangeliska
fosterlandsstiftelsens mission i Centralindien. De olika uppsatserna belysa natur, folkliv, religion
och missionsverksamhet inom ifrågavarande missionsområde. Flera av dem äro värdefulla ur
allmän kunskapssynpunkt, andra åter adressera sig, som naturligt är, huvudsakligen till de kretsar,
som stödja denna mission,   G. Lbrg.

Dummelow, J[ohn, utg.]. Inledning och kommentar till bibeln. Under
medverkan av ett flertal författare. Övs. [fr. eng.] o. bearb. av Fredrik
Dahlbom.     I. Lb.   1927.     298 s.     Cc.                                             6:—, inb. 8:—.
1.    Inledande översikter.

Det kommentarverk vars första band, innehållande »inledande översikter», nu föreligger i
tryck, är avsett att i ytterligare tre delar giva förklaringar till Gamla testamentet, och i två delar
till Nya. Kommentaren vill vara på en gång vetenskaplig och populär. Den svenska
översättningen innebär en bearbetning så till vida som en del hänsyftningar och notiser som avse speciellt
de engelska bibelöversättningarna, resp. engelska förhållanden, uteslutits eller omdanats.
Medarbetarlistan är mycket omfattande och brokig; man träffar där en del framstående namn vid
sidan om jämförelsevis obetydliga (det senare gäller om del 1). Den teologiska ståndpunkten torde
kunna betecknas såsom konservativ eller moderat. Det utkomna inledningsbandet innehåller 26
fristående, korta artiklar, vilka angå såväl Gamla som Nya testamentet. Jag anför några rubriker:
Israels historia till exilen, Skapelseberättelsen och naturvetenskapen, Genesis och de babyloniska
inskrifterna, De messianska förhoppningarna, Det synoptiska problemet, Den herodianska
dynastien, Uppståndelsen, Inspirationen, Bibliska antikviteter. En anmälare, som beflitar sig om att
vara billig och opartisk, torde ha rätt att säga att detta kommentarverk, efter den inledande delen
att döma, fyller ett verkligt behov, om ock ej på det mest idealiska sätt.   E. E—m.

Fosdick, Harry Emerson. Kristendom och framåtskridande. Övs. [fr.
eng.] av Elisabet Åkesson.    Sv. k. st.   1927.     192  s.     Cf.                         3:25.

En instruktiv och tänkvärd bok av den produktive amerikanske teologen, känd hos oss
genom ett flertal arbeten, som under de sista åren överflyttats till vårt språk. Förf. erinrar om att
framstegstanken, som i nutida mening icke kan spåras före 1500-talet, visserligen under de sista
årtiondena, genom intrycken av världshändelserna, blivit väsentligen dämpad i sin naiva optimism,
men att den dock på ett synnerligen betydelsefullt sätt influerar på det allmänna tänkandet.
Behovet av en värdig livstolkning är, framhåller han, alldeles lika starkt i en värld där

framstegstanken regerar som i någon annan, och att tillfredsställa detta behov är en av religionens
viktigaste funktioner. Han uppvisar nödvändigheten för kristendomen att arbeta för socialt
framåtskridande, utan att därför eftersätta den individuellt-personliga sidan. Vad kristendomen själv
beträffar, så är den ej en statisk storhet, utan en framåtskridande rörelse. Den kommer alltjämt
att tänka nya tankar, uppbygga nya organisationer, taga sig nya symboliska uttryck. Detta
utesluter ingalunda att framåtskridandet är behäftat med stora och påtagliga faror. Förf. stryker
särskilt med mycket allvar under den svåra brist på skuld- och ansvarskänsla som utmärker
samtiden, liksom tidens ytliga tilltro till yttre sociala botemedel och dess saknad av vördnad för det
förflutna.   E. E—m.

Fur, Robert. Mina fötters lykta. Några ord om bibelns böcker ungdomen
tillägnade.     Sv. miss.   1927.     148 s.     Cca.                                                  2:25.

Boken giver en kortfattad översikt över de gammaltestamentliga (ej jämväl de nytestamentliga)
skrifternas innehåll, jämte inströdda uppbyggliga maningar och en del historiska notiser.
Förf:s teologiska ståndpunkt är den konservativt traditionsmässiga, även om man på somliga
punkter kan konstatera vissa åt annat håll visande tendenser. Förf. karakteriserar själv sitt syfte
så: »Jag tänkte, att någon kamrat i arbetsblus eller tjänaremantel kunde hava någon slags nytta
av boken. Ävenledes hoppas jag, att dess enkla framställning möjligen kunde tjäna den ungdom
som icke har tillfälle till mera vittgående studier. Kunde boken så stärka tron hos denna ungdom
och göra hoppet fastare, hade den ej tillkommit alldeles förgäves» (sid. 5).   E. E—m.

Gillén, C[arl] W[ictor]. När vårfloden kom. Livsskildringar. Sv. miss.
1927.     244 s.    Ill., portr.     Cjcb.                                              3:75, inb. 5:25.

Svenska missionsförbundets predikant C. W. Gillén skildrar här minnen och upplevelser från
sin omfattande och framgångsrika verksamhet. Man får göra bekantskap med åtskilliga av
frikyrkorörelsens ledande personligheter, som förf. kommit i personlig beröring med. Teckningarna
äro gjorda med rask hand; de utmärkas av livfullhet och friskt mod. Att förf. bedömer läget
utifrån sin egen frikyrkliga ståndpunkt är alldeles självfallet. Största intresset knyter sig för honom,
såsom bokens titel antyder, vid tiden för Missionsförbundets stora genombrott.   E. E—m.

Heiler, Friedrich. Evangelisk högkyrklighet. Ett budskap till kristenheten.
Övs. [fr. ty.] av Elis Erlandsson.    Gle.  1927.    90 s.     Ca.                         1:50.

Förf:s namn torde vara känt och skattat inom mycket vida kretsar även i vårt land. Den
ännu jämförelsevis unge religionshistorikern, som vuxit upp och fostrats inom den romerska
kyrkan, men som anslutit sig till den lutherska åskådningen och sedan en del år tillbaka innehar en
professur vid Marburgs evangeliska teologiska fakultet, har funnit sig uppfordrad att utsända
»ett budskap till kristenheten». Skriften vill utgöra ett program för den nya högkyrkliga rörelsen
i Tyskland och har publicerats i dess tidskrifter Die Hochkirche, 1926, och Una sancta, s. å. Hos
oss torde Heilers här framlagda förslag och tankar verka synnerligen främmande. De innebära
praktiskt taget en återgång till romerskt gudstjänstfirande, om än i förandligad form. Sitt största
intresse har skriften som vittnesbörd om hur vanskligt det är att frigöra sig från sitt förflutna.
Det skulle efter detta knappast överraska, om Heiler i en nära framtid vände helt tillbaka till
sin gamla moder. Värmen och hänförelsen i förf:s framställning äro äkta och omisskännliga. E. E—m.

Konow, Sten.   Hinduismen.   Det religiösa livet i Indien.    D.   1,  2.    N. o. k.
1927.    Ill.    (Natur o. kultur 81,  82.)    Cme.                          à 2:25, inb. 3:—.

Förf., professorn vid universitetet i Oslo, lämnar en på vidsträckt sakkunskap grundad och
av omisskännlig sympati buren skildring av de religiösa riktningar i Indien, som anknyta till
den gamla grunden (jainism och buddhism äro således icke medtagna). Förf. betonar, hur
livsåskådning och religion nära sammanhänga. Han visar, hur de religiösa upplevelserna ledde till
evighetstanken och förlossningstanken och hur ur offerläran en systematisk teologi uppstod.
Panteismen står fredligt bredvid polyteismen, i det att bilder och gudar uppfattas som manifestationer,
bakom vilka den eviga sanningen kan sökas och finnas. Ett stort utrymme är tillmätt Chakti,
gudshängivenhetens religion, vilken frambragt de innerligaste och upphöjdaste religiösa tankar
och känslor. Slutet utgör en intressant framställning av de på grund av beröringen med
européerna uppkomna reformtankarna, i vilka det starkt hävdas, att Indien i religiöst hänseende är
likvärdigt med Västerlandet. För var och en som intresserar sig för den indiska religionen med
dess blandning av de högsta tankar och krassa ceremonier och bilder, dess gudshängivenhet,
svärmiskhet och askes utgör Konows bok en förträfflig orientering.   M. P. N.

Leander, Pontus. Bibelns konungaböcker i belysning av samtida inskrifter.
Händelserna till år 701 f. Kr. A. B. 1927. 40 s. Ill. (Pop. Vetensk. förel.
v.  Gbgs högsk. n. f.  23.)     Cca.                                                                  1:50.

Häftet ger i en i bästa mening populärvetenskaplig form vad den i titeln utlovar, en översikt
över den israelitisk-judiska konungahistorien från Rehabeam fram till Hiskia, sådan denna
historia kan belysas genom med densamma samtida profaninskrifter. Den lilla skriften kan särskilt
anbefallas åt dem som i skolorna ha att undervisa i Israels historia.   E. E—m.

Lindblom, Joh[annes]. Jesu bergspredikan. Sv. k. st. 1927. 120 s.
(Religionsvetensk. skr.   12.)     Ccb.                                                                      2:—.

Prof. Lindblom åsyftar med sin framställning icke att öka antalet av de många utläggningarna
av bergspredikan. Han vill fastmer »framlägga några principer för dennas tolkning och förstående,
till vilka han genom studie och eftertanke under årens lopp kommit» (sid. 3). Skriften vänder sig
till en bredare allmänhet men är det oaktat av stort intresse även för den med de exegetiska
problemen förtrogne. De två första kapitlen äro av mer inledande art. Det förra avhandlar frågorna
om vilka som böra tänkas såsom åhörare till dessa Jesu ord, samt om formen och uttryckssättet.
Det senare inledningskapitlet redogör för innebörden i termerna »Gudsriket» och »rättfärdigheten».
Därefter följer en undersökning av de s. k. saligprisningarna, varvid förf. genom en jämförelse
mellan Matteus och Lukas söker utskilja ursprungligt från sekundärt. Huvudkapitlet är ägnat
åt behandlingen av den »högre rättfärdighet» som Jesus i bergspredikan anbefaller (sid. 49—105).
Ej minsta intresset knyter sig till slutavdelningen, där förf. diskuterar frågorna om bergspredikans
krav överhuvud äro ämnade att förverkligas, resp. om de faktiskt kunna uppfyllas.   E. E—m.

Linderholm, Emanuel. Högmässa, dop och nattvard. Några reformtankar.
Wessman  1927.     101  s.     Cha.                                                                   2:50.

Prof. Linderholm offentliggjorde under sommaren och hösten 1926 en serie uppmärksammade
artiklar i Svenska dagbladet angående den svenska kyrkans gudstjänstfirning och heliga
handlingar. Dessa tidningsartiklar föreligga nu i bokform. Med yttersta häftighet vänder sig förf.
mot de former som hittills brukats inom kyrkan, såväl som mot de förslag till ändringar, vilka av
kyrkliga vederbörande nyligen framställts. Han finner i dem skrymteri och »krudeliteter» (sid.
6). Detta gamla måste bort och nya former skapas, ägnade att vara uttrycksmedel för en
gudstjänst i ande och sanning. Förf. drager från sin teologiska ståndpunkt, den s. k. liberala skolans,
upp vissa väsentliga grundlinjer för en dylik nygestaltning.   E. E—m.

Lund, Emil. Lutherdom i Amerika eller Huru svenskarne började i Minnesota.
Utg.   av   konferensen.    Diak.   [u.   å.]    332   s.    Ill., portr.   PSreg.     Cjcc. Inb. 6:—.

År 1850 begynte den svenska invandringen till Minnesota; år 1920 räknade man där icke
mindre än 280,000 svenskar, varav dock mer än hälften voro födda i U. S. A. »Det ursprungligt
svenska försvinner emellertid mer och mer, och mänskligt att döma dröjer det ej så särdeles länge,
förrän Minnesota-konferensen är helt »amerikaniserad», särskilt vad språket beträffar. Det är
knappast ett tjog av konferensens mer än 561 församlingar, där för närvarande det svenska
språket uteslutande begagnas vid de offentliga gudstjänsterna» (sid. 251). D:r Lund ger i sin bok en
översikt över den kyrkliga verksamhetens utveckling från ringa begynnelse till en omfattande
organisation. Huvudstoffet består av biografiska notiser och statistiska uppgifter.
Slutavdelningen utgöres av en illustrerad matrikel över konferensens präster (sid. 252 ff.).   E. E—m.

Modén, K. A. Rysslands morgongryning. En framställning av den evangeliska
rörelsens utbredning i Ryssland. B.-M:s bokförl. a.-b. 1927. 181 s. Cjma.                                                                                        3:—, inb. 4:—.

Man väntar väl snarast en redogörelse för förhållandena under tiden från och med det stora
världskriget. Häråt ägnas emellertid endast ett trettiotal sidor, varav tredjedelen kommer på
framställningen av den evangeliska verksamheten bland ryska krigsfångar i Tyskland.
Huvudparten av boken utgöres av en historisk återblick på evangeliskt färgade eller bestämda rörelser,
som gjort sig gällande inom den ortodoxa ryska kyrkan, och de stora svårigheter dessa haft att
kämpa med. Ett särskilt intresse ägnar förf. baptismens uppkomst och utbredning i Ryssland. E. E—m.

Rudberg, Gunnar. Till Nya testamentets historia. Sv. k. st. 1927. 54 s.
Litt.    (Religionsvetensk. skr.  13.)     Ccb.                                                       1:25.

Föreliggande skrift utgöres av en föreläsning över temat »Den hellenistiska världen och
kristendomen» och en uppsats om »Nya testamentets språk och text». Båda ha förut varit publicerade,
den förra i Svensk teologisk kvartalskrift, 1927, sid. 29 ff., den senare i serien Sveriges kristliga
studentrörelses folkskrifter, 1912. Framställningen är lugnt och sakligt hållen och lämpar sig
synnerligen väl som orientering över de här avhandlade lika intressanta som vanskliga problemen. E. E—m.

Stave, Erik. Samhällsliv, egendom och arbete i bibelns ljus. 1. Diak
1927.    248 s.     Cca.                                                                                   4:50.
1.    Gamla testamentet.

En konkret och livfull skildring av de sociala förhållanden som återspeglas av de
gammaltestamentliga skrifterna. Ämnet är ägnat att i hög grad intressera vida kretsar av nutida läsare;
de samhälleliga problemen stå ju nu i brännpunkten. Framställningen är med rätta historiskt
gestaltad. Vi få följa de sociala förskjutningarna under olika epoker, enligt följande huvudkapitel:
Israels invandring i Kanaan, Det i Kanaan bosatta Israel, Israel under konungadömet, De stora
profeternas sociala förkunnelse. Härefter behandlas en rad mer speciella temata, såsom: Man
och kvinna, Rika och fattiga, Huru arbetet bedömts i Israel, Krig och fred, Nykterhet och
avhållsamhet. Förf. har en andra del under arbete, vilken skall avhandla de sociala förhållandena sådana
de framstå i de nytestamentliga urkunderna.   E. E—m.

Suolahti, Gunnar. Finlands prästerskap på 1600- och 1700-talen. Övs. fr.
fi.  av Herman Gummerus.    H.  G.  1927.    418 s.    Preg.     Cjdd.              10:—.

Förf. har förut utgivit ett arbete om prästgårdarna i Finland på 1700-talet, till vilket
föreliggande arbete sluter sig. Förf. har tagit sin uppgift mera ur social synvinkel och främst
behandlat prästerskapets sociala struktur och dess förhållande till andra samhällsklasser; dess verksamhet
på andra områden, t. ex. inom det religiösa livet och politiken, beröres dock även. Arbetet är
synnerligen rikt givande. Förf. har förstått att ur de många källorna draga fram en helhetsbild,
som ej skymmes av de många detaljerna. Arbetet är utan tvivel ett av de betydelsefullaste arbeten
i Nordens kulturhistoria, som sett dagen i vår tid.   S. Sch.

Warneck, Joh[annes]. Paulus och nutidens hednamission. Övs. fr. [ty.].
D.  1, 2.    Sv. miss.  1926.    Litt.  Cl.                                                 5:—, 3:75.

Författaren, en bemärkt tysk missionsledare och missionsvetenskapsman, har här med stöd
av en rik praktisk erfarenhet från en långvarig missionsverksamhet och ett ingående studium av
den paulinska missionen uppdragit högst intressanta paralleller mellan äldre och nyare
missionsgrundsatser och missionsmetoder. Arbetet utmärker sig för säkert historiskt omdöme och stor
psykologisk skärpa samt erbjuder en rikedom av nya uppslag och synpunkter, varför det måste
betecknas som ett värdefullt bidrag såväl till religionspsykologien som missionsvetenskapen. G. Lbrg.



D. Filosofi.
Emerson, Ralph Waldo. Andliga lagar och andra essayer. Övs. [fr. eng.]
av August Carr.    B.  & B.  1927.     178 s.    (Berömda filosofer 32.)    D.    3:50.

En representativ samling essayer av den amerikanske tänkaren, som ger er utmärkt inblick
i hans optimistiska livsfilosofi på grundval av en odogmatisk, panteistiskt färgad religiositet. Av
stort värde för folkbiblioteken.   G. A.

La Bruyère, Jean de. Karaktärer och tidsbilder. (Les caractères de Théophraste
traduits du grec avec Les caractères ou les moeurs de ce siècle.) Övs.
[fr. fra.] av Erik Staaff. Inledn. av Erik Staaff. D. 1, 2. N. o. k. 1927. Portr.
(Levande litt. 8, 9.)    De.                                                       à 5:—, inb. 6:50.

Både som moralist och psykolog är La Bruyère en framstående representant för den franska
klassicismen.   Hans »Karaktärer» ge dessutom en värdefull nyckel till intimare förståelse av livet

vid hovet och inom den högre artistokratien, vilka förf. lärt i grund känna under sin anställning
i den store Condés hus. I Frankrike hör arbetet alltjämt till den levande litteraturen; hos oss har
det väl störst värde som historiskt dokument. Tillägnandet av den omsorgsfulla översättningen
underlättas av en utförlig och sakkunnig inledning och upplysande noter.   B. M.

Lagerkvist, Pär.    Det besegrade livet.    A. B.  1927.     117 s.    D.      3:75.

En bok om livets mening, en stridsskrift mot intellektualismen och en bekännelse om
trosviss förtröstan på det innerligast mänskligas seger över världslivet — ofta oklar, men ständigt
sökande det djupt personliga.  B. M.

Leibniz, Gottfried Wilhelm. Den förutbestämda harmonien. Övs. [fr. ty.]
jämte inledn. om Leibniz' liv och filosofi av G. Nordstrand. B. & B. 1927.
184 s.    Portr.    (Berömda filosofer 33.)    D.                                               3:75.

En god översättning av några av den store filosofens mest betydande essayer. Av största
intresse för var och en, som vill orientera sig i det filosofiska tänkandets utveckling och därvid icke
nöjer sig med historiska framställningar utan vill gå till de klassiska urkunderna själva. Den
Leibnizska världsuppfattningens intima samband med det matematiskt naturvetenskapliga
tänkandet, dess kunskapsteoretiska principer och dess religiösa grundton belysas utmärkt av
föreliggande arbete. Översättarens inledning ger en kort och god orientering över tänkarens liv och
idévärld.   G. A.

Nyman, Alf.    Nutidstänkande.    Studier och utkast.    Gle.  1927.   255 s.   D. 5:75.

En samling essayer med ämne från den moderna filosofiens och filosofihistoriens arbetsfält.
Boken är elegant och väl skriven; de subtila problem, som den behandlar, klarläggas på ett
förträffligt sätt. Av särskilt intresse äro de studier, som röra sig kring pragmatismens och
fiktionslärans problematik.   G. A.

Spranger, Eduard. Ungdomsårens psykologi. Övs. [fr. ty.] av Alf
Ahlberg.    N. o. k.   1927.    342  s.    De.                                        8:—, inb.  10:—.

För att verkligen kunna hjälpa de unga måste en uppfostrare lära känna deras själsliv och
även förstå, på vilket sätt olika företeelser kunna ha betydelse för det andliga livets utveckling.
Professor Sprangers bok behandlar just ur denna synpunkt vår tids ungdom och då främst den
manliga ungdomen i städerna.

Boken är givet den fullständigaste, vederhäftigaste och mest tankeväckande — med ett ord
den bästa framställningen av dessa frågor som hittills utgivits på svenska.   A. H—r.

Vannérus, Allen. Om kunskapens giltighetsprinciper. A. B. 1927. 72 s.
Sreg.    (Bonniers små handböcker i vetensk. ämnen 19.)    Dd.                      1:75.

Den framstående filosofiske systematikern ger i denna skrift en koncentrerad framställning
av sin kunskapsteori och av den världsuppfattning, som därav följer. För filosofiskt intresserade,
som äga vissa förkunskaper, är boken av stort värde; för nybörjare försvåras studiet av den strängt
fackmässiga terminologien.   G. Å.



E. Uppfostran och undervisning.
Bergman, J[ohan]. Skolreformen av år 1927. En orientering. H. G. 1927. 87 s.    Ec.                                                                                                  1:50.

En redogörelse för skolfrågans behandling vid årets riksdag. Då ju förf. var en av ledarna för
oppositionen, är det naturligt att han framför sina synpunkter. Boken är dock ej i första hand
direkt polemisk utan innehåller främst en redogörelse för vad som hände, och däri har förf. sedan
strött in en del ofta ganska beska och ibland verkligt träffande anmärkningar, i vilka han vill
visa, vilket osympatiskt intrigspel som ligger bakom beslutet i denna viktiga fråga,

I slutet av boken meddelas i en värdefull kort översikt beslutets innebörd för varje ort. A. H—r.

Dahlbom, Fredrik. Den svenska folkskolans kristendomsundervisning 1842—1919.
Diak.  1927.    431  s.    Eaac.                                                           5:75.

Huvudparten av d:r Dahlboms arbete upptages av en granskning av de för folkskolans
kristendomsundervisning avsedda läroböckerna (sid. 5—254), speciellt de kateketiska (sid. 7—210).
Här skärskådas efter varandra den s. k. Lindblomska katekesen, 1878 års katekes, det privata
kateketiska författarskapet 1878—1919 samt slutligen Katekesnämndens läroboksförslag av år
1917. Förf. är angelägen om att ej blott påvisa bristerna, utan vill ock erkänna förtjänsterna i de
föreliggande läroböckerna, men anser sig dock böra hävda att ingen tillnärmelsevis acceptabel
kateketisk framställning förelåg vid införandet av 1919 års undervisningsplan. Jämförelsevis
kortfattad är förf:s behandling av de båda sista huvudkapitlen om lärarutbildningen och
undervisningens gestaltning.   E. E—m.

Sandberg, K[arl] E[manuel]. Skolans liv och gärning. Tal och föredrag.
Nst.     1927.     207  s.    Portr.    E.                                                                 5:50.

I dessa tal och föredrag, huvudsakligen från åren 1922—25, lyser överallt förf:s gedigna och
sant mänskliga personlighet, som allvarligt manar oss att aldrig stanna nöjda med vad vi nått
utan alltid sträva efter något ändå bättre, att aldrig stelna i invanda former utan alltid vara
levande. Boken är ett värdefullt minne för alla dem, som fingo tillfälle att personligen lyssna till
K. E. Sandbergs försynta men manande stämma. Men den bör dessutom vara en verklig väckelsens
bok för alla skolans arbetare, på vilket stadium och i vilken ställning de än verka.  A. H—r.



F. Språkvetenskap.
Cederschiöld, Wilhelm. God och dålig svenska. W. & W. 1927. 184 s. Fcb.                                                                                           4:75, inb. 6:25.

En alltigenom vederhäftig bok, som i en behaglig och lättillgänglig form ger en mångfald av
goda och nyttiga vinkar och råd för den rätta behandlingen av modersmålet. Boken lämpar sig
utmärkt väl både för självstudier och som handbok i studiecirklarna i svenska språket. P. H.

Danell, Gideon.    Svensk språklära.    Gle.  1927.     142 s.    Sreg.    Fcb. Inb. 2:50.

Boken är närmast avsedd för folkskoleseminarierna, men den lämpar sig också väl för
studiecirklar, som — under fackutbildade ledare — vilja syssla mera ingående med modersmålets
byggnad och utveckling.   P. H.



G. Litteraturvetenskap.
Brunius, August.    Engelska kåserier.    A. B.  1927.    225 s.   Ill., portr.   Ge. 6:50.

Ur den högtförtjänte, i förtid bortgångne kritikerns kvarlåtenskap har här sammanställts
ett antal essayer och studier över engelska motiv (Shakespeare, Byron, Shaws Sankta Johanna,
Edmund Gosses självbiografi, Henry James' romaner, Yeats och de moderna irländarna m. fl.),
alla intressanta och tankeväckande, om än på sina ställen genom författarens förkärlek för
paradoxala formuleringar lockande till motsägelse.   Lämpad särskilt för större bibliotek.   O. W—n.

Küntzel, Hans. Modern tysk litteratur. N. o. k. 1927. 173 s. Portr.,
litt.    Preg.    (Natur o. kultur 83.)     Gf.                                     2:25, inb. 3:—.

Den moderna tyska litteraturen har på ett fåtal undantag när icke att uppvisa några mera
betydande personligheter, men trots detta erbjuder den ur psykologisk och samtidshistorisk
synpunkt ett ganska stort intresse. Dr Küntzel har givit en vederhäftig, klar och av gott omdöme
kännetecknad framställning av de idéströmningar, som behärskat dess utveckling under det senaste

halvseklet. Man läser hans bok med intresse och behållning, även om man här och var (som t. ex.
i fråga om Wedekind) skulle vilja något reservera sig mot hans kanske allt för välvilliga
värdesättningar. Goda bibliografiska upplysningar göra arbetet särskilt värdefullt för det praktiska
biblioteksarbetet.   O. W—n.

Mjöberg, Josua. Svensk litteraturhistoria för den högre undervisningen.
Gle.   1927.     237  s.    Ill., portr.    PSreg.     Gc.                                      Inb. 3:75.

En solid, överskådlig och trots det knappa omfånget anmärkningsvärt innehållsrik framställning
av den svenska litteraturens utveckling. Formen är lättillgänglig utan att därför skatta
åt alltför långt gående popularisering. På enskilda punkter kunde man väl önska andra
formuleringar än dem förf. givit (så t. ex. vid den s. 22 givna framställningen av medeltidens
människoideal), men i stort sett torde han få anses ha löst sin svåra och fordrande uppgift på ett avgjort
lyckligt sätt. Utstyrseln är däremot mindre lyckad; flera av porträtten äro knappast
tillfredsställande, och den på fri hand konstruerade bild som förekommer s. 16 (med den gåtfulla
underskriften: »Ur riddarlivet. Nattvakt») kunde saklöst ha varit borta. Felaktig är också underskriften
till bilden s. 13, kyrkan i Vadstena har aldrig varit någon domkyrka.   O. W—n.

Moberg, Axel. Arabiska myter och sagor. Med kulturhistorisk inledning.
N. o. k.  1927.     251 s.   Ill.    (Myter o. sagor.)     Gsd.                7:50, inb. 9:50.

Denna samling innehåller, som förf. anmärker i förordet, inga myter, då mytologien blivit
starkt tillbakaträngd, om den någonsin funnits hos araberna. Förf. har med full rätt förbigått de
berättelser, som bruka anses karakteristiska för den orientaliska sagovärlden, Tusen och en natt,
då dessa härstamma från olika håll och bearbetats litterärt. I stället giver han en rad av sagor,
som åskådliggöra arabiskt, även förmuhammedanskt liv (avdelningen Beduinliv och beduinhjältar)
och arabiska folkföreställningar särskilt i berättelsen om de ökendemoner, som kallas Djinner.
Synnerligen intressant är den avdelning, som berättar bibliska legender i arabisk ombildning.
Främmande stoff har också upptagits av araberna, särskilt ur Alexandersagan, i berättelserna om
Dhu-l-Qarnain och Al-Chidi. Därpå följa legender om Muhammeds resa till Jerusalem och hans
himmelsfärd, till vilken man vill finna anknytning hos Dante. Slutet bildas av några sedelärande
berättelser och skepparhistorier. Det är en brokig och ur många synpunkter intressant sagovärld,
som förf. gör tillgänglig i förträffliga översättningar. Inledningen, i vilken han i korta, målande drag
dels skildrar öken stammarnas egendomliga liv och livsuppfattning, dels araberna som kulturfolk,
bidrager väsentligt till förståelsen. Illustrationerna äro hämtade från de litet bekanta, men
märkliga muhammedanska bokillustrationerna, och bland färgplanscherna märkas fyra hittills icke
publicerade ur en persisk handskrift i Lunds universitetsbibliotek.   M. P. N.

Vetterlund, Fredrik. Ur portföljen. Randteckningar, brevstudier och analyser.
Fri.  1927.    291  s.     Gb.                                               5:50, inb.  10:—.

Ur portföljen har V. plockat fram några litterära skisser, som samlats där under årens lopp,
tillkomna för att hugfästa Dantes jubileum, på förekommen anledning dra upp konturerna till
ett porträtt av en författare från vår tid (Gjellerup, Vedel, Risberg o. a.) eller fästa
uppmärksamheten på någon nyfunnen dikt eller analysera ett litterärt motiv. Det är alltjänt romantiken
och efterromantiken, som främst tilldrar sig förf:s finkänsliga och lyhörda uppmärksamhet.
Almquist, Rydberg och framför allt Wirsén ha denna gång fått brorslotten.   B. M.



H. Skönlitteratur.
Adams, Samuel Hopkins. Spelet kring Vita huset. (Revelry.) Roman från
tiden närmast efter vår. Övs. [fr. eng.] av Elin Palmgren, f. Norrman. Nst.
1927.    362  s.    Hcee.                                                                                 5:75.

En sannskyldig rövarroman om en i grunden rättrådig och adel men obildad, svag och lättledd
amerikansk president, naiv på gränsen till imbecillitet, och om de skurkstreck hans så kallade
vänner bedriva bakom hans rygg.   Kan saklöst undvaras i svenska bibliotek.   B. Å.

Anker, Nini Roll. Det svaga könet. Roman. Övs. fr. no. av Ejnar Smith.
Å. & Å.   1926.    407 s.    (Bundna böcker.)    Hcedab.                          Inb. 3:75.

Så länge som en stor del litterärt intresserade svenskar ännu alltjämt vägra att läsa dansk
och norsk litteratur på originalspråket, äro översättningar av denna litteratur nödvändiga. Det
måste därför anses som en mycket stor vinst, icke minst för det allmänna biblioteksväsendet i vårt
land, att Nini Roll Ankers mästerliga, starka, klassiska kvinnoroman överflyttats till vårt språk.
Sällan har det stora centrala problemet för varje kvinna givits en ädlare tolkning än här. Det är
ett verk som med sitt sanningspatos alltjämt äger levande aktualitet. Det är en av de få
problemromaner, som komma att överleva den tid varunder de skapats.   Sw.

Arlen, Michael, [pseud. för Dikrán Kouynmijian]. Blandat sällskap. Övs.
fr. eng. av Siri Thorngren-Olin.    H.  G.   1927.     264 s.    Hcee.                       4:50.

Även de som först fascinerades av vissa mondänt expressiva drag i Arlens böcker torde vid
detta laget ej ha kunnat undgå att tröttas av hans olidliga originalitetsjäkt och blaserade
gäspningar.   Man kan endast avråda biblioteken från att skaffa sig en bok som förevarande.   H. K.

Baadsgaard, Anna. Prästen på Sandön. Övs. fr. da. av Elisabeth-Kuylenstierna-Wenster.
Å. & Å.   1927.    365 s.    (Bundna böcker.)    Hcedab. Inb. 3:75.

Även om här inga djupsinnigheter vila, är denna bok läsvärd och rekommendabel. Av Anna
Baadsgaard läste man ju alltid någon bok i sin grönaste ungdom, innan man hade bättre vett.
Sedan sitter gärna inestimeringen i. Men vid läsningen av denna bok finner man, att mycket både
lättare och oskickligare gjort gods anses för riktig vara. Skildringen av en isolerad ös (Läsö) enkla
fiskarbefolkning och deras präst har både kunnighet, värme och mening. Översättningen är
också tadelfri.   G. F—d.

Bennett, Arnold. Lord Raingo. Till sv. [fr. eng.] av C.-O. Landergren.
Sv. andelsf.  1927.    340 s.    Hcee.                                                              6:—.

I ett flertal romaner, »The pretty lady», »The roll cail», »Mr. Prohack», har Bennett sökt ge
en bild av det engelska samhällslivet under och omedelbart efter krigstiden, sett ur olika synvinklar.
Även i denna sista bok för han oss in i samma period, denna gång till de högsta styrande kretsarna.
Mr. Raingo är nämligen chef för det engelska propagandadepartementet, som ju Bennett själv
en gång tillhörde. Och i flera av de personer, som skymta i boken: premiärministern, irländaren
Andy Clyth med sitt »släta, gråa hår, silvertungad, urban, trevlig, charmerande, inställsam», Sid
Jenkin, »medlemmen av arbetarepartiet och ministern utan portfölj, svart, kraftig, luggsliten, slug
och med ett hjärtligt sätt», lord Ockleford, »den ståtlige lordpresidenten» och andra, tror sig även
en utlänning kunna se nog så närgångna porträttstudier.

Men huvudvikten är lagd på skildringen av människan Raingo. Det konstnärliga framställningssätt
med minutiösa miljö- och personskildringar, som gjort Bennett till den mest utpräglade
realisten, att icke säga naturalisten i våra dagars engelska romandiktning, möta vi även i hans
psykologiska analyser. Här i »Lord Raingo» få vi en inblick i en mänsklig psyke, som i handfast
realism och ingående detaljrikedom icke lämnar något övrigt att önska. Det är som att se in i
en invecklad men lättöverskådlig maskin. Vi se viljeimpulsernas drivremmar, tankarnas
kugghjul, de otaliga känslohävstängerna, och vi få noggranna beskrivningar på var och en av dem och
på deras oavlåtliga arbete till den dag, maskinen stannar och lord Raingo dör — i lunginflammation
— lunginflammation tycks förresten vara Bennetts älskiingssjukdom. Det var med den han
avlivade Mr. Povey i »En kvinnas historia». Men vad han där skildrade på några få utomordentliga
sidor, tar här över hundratalet, gott och väl tredjedelen av boken, i anspråk. Att intresset det
oaktat icke slappas är en triumf för hans berättarkonst.   B. Å.

Bercovici, Konrad. Ropet från Volga. Övs. fr. eng. av Stina Bergman.
A. B.  1926.    178 s.    Hcee.                                                                       2:75.

En rörigt och slarvigt berättad historia, vars titel väl skulle varit »Floden kallar». De
mänskliga funderingarna över revolutionen i Ryssland 1917 skulle dock gett boken ett visst värde, om
man kunnat vara säker på att det åsyna vittnet verkligen varit en rysk patriot, som talade ur
hjärtat.  Nu gör det inslag av »romance and love», som kryddar anrättningen, att den blir tämligen



onjutbar för nollprocentiga amerikaner. Den vita terrorns ledare, en europeiserad, fransktalande,
pianospelande och falskt sentimental sadist, är som typ trovärdigt skildrad, detsamma kan sägas
om den trångbröstade och enfaldige klasshämnare, som säges leda den röda tjekan. R. W. R.

Bergstedt, Harald. Under klocktornet. Övs. [fr. da.] av N. S. Norling.
Eklund  1927.     209 s.    Hcedab.                                                4:—, inb. 6:50.

I ett särskilt till den svenska upplagan skrivet förord kallar Bergstedt denna bok för »min
särskilda bok, min verkliga bok», och helt visst kommer denna uppgörelse å ena sidan med
religions- och sekteristfanatismen, å andra sidan med rationalist- och förnekelsesnobberiet att bli
lika mycket läst som Alexandersen och Jörgensfesten. För folkbiblioteken är den enligt min
mening väl så värdefull som dessa genom sitt försynta, ödmjuka analyserande av tillvarons djupaste
frågor. Bergstedts avsvärjande av allt metafysiskt och ödmjuka dyrkan av själva »Livet» är
fullständigt fritt från den arrogans mot religionen, som ofta förut ansågs nödvändigt, höra till en sådan
modern agnostisk ståndpunkt. Tvärtom har Bergstedt många vackra, uppskattande ord för det
stora i »Klokketaarnets» religion.   En levande, välskriven och högintressant bok.   G. F—d.

Bridges, Victor.    Flickan i svart.   Roman.    Övs. fr.  eng. av Per-Axel Larsson.
A. B.   1927.     268 s.    Hcee.                                                              4:75.

En välgjord äventyrsbok, som kan rekommenderas för vuxen publik.   H. K.

Burke, Edward. En blyg ungkarls bekännelser. (Bachelors' buttons.) Övs. [fr.  eng.]
av G. och M. Alexanderson.    Nst.   1927.    392 s.    Hcee. 6:75,  inb. 8:25.

En engelsk underhållningsroman av icke alltför ovanlig typ, där hjälten, den blyge ungkarlen,
naturligtvis blir fast för en kvinna. Finessen skall ligga i den menlösa ton, under vilken alltid
lurar något annat. Berättelsens »jag» förstår icke kvinnolisten, men läsaren förstår. Alltså en
rolig bok, lämplig t. ex. för högläsning.   F. V.

Crofts, F. Wills. Parkmordet. Övs. [fr. eng.] av Hildegard Wieselgren.
Sk.   1927.     276 s.    Hcee.                                                                           4:75.

Detektivromaner kunna biblioteken i allmänhet lugnt överlåta åt intresserade att själva
skaffa sig, och Parkmordet har, utöver sin skickligt gjorda och logiskt lösta intrig samt det
spännande händelseförloppet, inga särskilda egenskaper, som skulle motivera ett undantag från regeln. B. M.

Deledda, Grazia. De levandes Gud. Roman från Sardinien. Övs. fr. ital.
av E.  af D.    A. B.   1927.    222  s.    (Bonniers gula serie.)    Hcei.               3:75.

Med utomordentlig säkerhet berättas det här, hur samvetet steg för steg driver en man att
erkänna ett begånget brott. Det är en nästan renodlat psykologisk historia. Utom huvudpersonen
tecknas ett antal andra figurer med samma starka och mogna lugn. Boken är väl lämpad att låta
svensk publik göra bekantskap med en av det nutida Italiens solidaste författare.   F. V.

Dreiser, Theodore. En amerikansk tragedi. (An American tragedy.) Övs. [fr.  eng.]
av Margaretha Odelberg, f. Frölich.    D.   1,  2.    Nst.   1927.    Hcee. à 7:50, inb. 9:25.

Theodore Dreiser blev antagligen för första gången presenterad för svensk allmänhet genom
ett kapitel i R. G:son Bergs Moderna amerikaner. Han är en av förgrundsfigurerna bland Amerikas
nu levande författare, och icke dess mindre har han — och hans energiske profet, kritikern H. L.
Mencken — måst föra en långvarig och seg strid, innan hans verk mera allmänt fått en plats på
bibliotekshyllorna i hans hemland. Allt för öppet har han vågat tala om amerikansk ända och
behandla erotiska problem. »En amerikansk tragedi», utgiven 1925, har dock slutligen besegrat
t. o. m. hans bittraste motståndare.

I själva tragedien finnes intet speciellt amerikanskt. En ung man, fattig och uppåtsträvande,
men samtidigt sensuell och viljesvag, knyter ett förhållande med en arbeterska, vilken han
sedermera söker frigöra sig ifrån, då han fattar kärlek till och har hopp att vinna en rik och vacker
flicka ur miljonärskretsarna, och för vars död han blir misstänkt och slutligen dömd till döden.


Med minutiös noggrannhet tecknas personernas karaktärer och utveckling, och de röra sig i en
omgivning, där varje detalj är observerad och återgiven. Trots den bredd, som följer härav, griper
framställningen oemotståndligt genom sitt allvar, sin medkänsla och sin övertygande sanning. B. M.

Estaunié, Edouard. Ansiktet. (L'ascension de M. Baslèvre.) Övs. [fr.
fra.] av Axel Claeson.    Tiden  1926.     262  s.   Hcej.                                   5:—.

— — . Det levande huset. (Les choses voient.) Övs. [fr. fra.] av H. Kihlman.
Tiden     1926.    344 s.    Hcej.                                                           5:—.

I den rikligt flödande översättningslitteraturen är Estaunié ett nytt namn. Det bäres av en
av det moderna Frankrikes utmärktare författare, nu en man i 60-årsåldern. Att hans böcker,
av vilka utom de ovanstående ännu en (Alla människors väg, Bibl.-Bl.]. 1926 s. 204) översatts, börjat
erövra den svenska publiken är ett glädjande faktum. E:s skildringar av säregna, fördolda, tragiska
levnadsöden utmärka sig för fint handlag och insiktsfull psykologi, de äga allvar, styrka och spänning.
I ett företal säger Selma Lagerlöf med rätta om förf. till Ansiktet, att han på ett värdigt sätt fortsätter
de bästa franska traditioner. Denna ovanligt tilldragande roman, kanske hans bästa, handlar om
hur kärleken för första gången träder in i en grånad ämbetsmans liv och förnyar det, alldeles som
när ett regn faller över förtorkade och ofruktbara marker. I Det levande huset föres man till ett
gammalt hus, där tingen leva och några möbler i en serie berättelser framlägga dess mörka historia.
Denna roman ligger i tiden före Ansiktet och når inte fullt så högt.   A. W—n.

Ferber, Edna. Flickorna. Övs. fr. eng. av Birgit Möller. H. G. 1926.
311  s.    Hcee.                                                                                             5:—.

Handlar om en släkts kvinnor i tre generationer, där huvudfigurerna tillhöra den typ som
förf. gjort till sin specialitet: kloka, handlingskraftiga kvinnor, som finna sin lycka i arbetet utan
att förlora sin kvinnlighet eller sin förmåga att älska, även om kärleken genom omständigheternas
makt icke blivit huvudsaken i deras liv. — Bakgrunden för berättelsen är Chicago, alltifrån
nybyggartiden då gyttjan var sådan att männen gingo i långstövlar och kvinnorna fingo åka i kärror
och här och där skyltar stucko upp med orden: »Ingen botten här!» och fram till våra dagars
metropol.   G—a L.

Feuchtwanger, Lion. Makt. Romanen om hovjuden Süss. (Jud Süss.)
Övs. [fr. ty.] av Karl Fägersten.    Sk.   1927.    462  s.    Hcef.                       9:50.

En romantiserad skildring av den bekante äventyraren och finansmannen Süss Oppenheimers
(f. 1698, d. 1738, finansråd i Württemberg) historia. Jud Süss har här framställts som en gestalt
av imponerande mått, som drives till sina tragiska undergång av krafter i sitt eget väsen lika mycket
som av den stora massans hat och avund. Romanen är trots enstaka smaklösheter ett till
komposition, stil och människoskildring betydande arbete.   Översättningen är god.   H. K.

Fleuron, Svend. Sigurd Torleifsons hästar. Roman från Island. Till sv.
[fr.  da.] av Robert Larsson.    A. B.   1927.     268 s.    Hcedab.                     4:50.

Förf. har med denna bok återvänt från de vilda djurens rike till husdjuren och givit en
entusiastisk skildring av islandshästen. Som vanligt i förf:s djurböcker passera en hel rad andra djur
även revy, liksom också originella mänskor tecknas. Här ges därjämte en levande bild av den
isländska naturen, dess jöklar, lavastenar, brusande floder och karga jordbruk med de små enkla
lantgårdarna.   Det är alltid ett nöje att rekommendera förf:s böcker åt folkbiblioteken.   J. F.

Footner, Hulbert. Ett praktexemplar till flicka. Övs. [fr. eng.] av M.
Isberg.    A. B.   1927.     288 s.   Hcee.                                                              4:25.

En kombination av kärleks-, detektiv- och äventyrsroman, som tillhör den s. k.
hängmattelitteraturen.   H. K.

Frankau, Gilbert. En modern ung flicka. Övs. fr. eng. av Gundia
Johansson.    Sk.   1927.     340 s.    Hcee.                                                           4:75.

Historien om en engelsk lantflicka, som går att söka lyckan i form av ekonomisk framgång i
London.  Hennes artistiska begåvning visar sig vara så originell, att hon får den ena platsen efter


den andra som karikatyrtecknare i tidningar.- Den eftersträvade framgången synes viss, men
hennes livserfarenhet är för ringa, och trots sin erotiska kallsinnighet blir hon inblandad i en
kärlekstragedi. Hon blir emellertid räddad av en ungdomsvän, vars kärlek visar henne, att penningen
icke är allt här i livet.   Romanen är väl berättad.  H. K.

Freeman, John. Mot okänt mål. (God's infidel.) Övs. fr. eng. av Signe
Lyth.    Lb.  1927.    208 s.    Hcee.                                              3:50, inb. 4:50.

En professor vid ett engelskt universitet blir avskedad på grund av religiös propaganda,
tydligen i en ganska agressiv, pietistisk riktning. Motståndarna äro mäktiga, och professorns något
valhänta försök att på annat håll vinna ett levebröd motas genom ett energiskt spel bakom
kulisserna. Den gode mannen blir fullständigt nedbruten. Hans kloka och ädla dotter räddar familjen
från ekonomisk misär och erhåller som belöning en klok och adel man, dock först sedan förf. på
ett synnerligen enkelt sätt åstadkommit brytning av en hindrande förlovning. Sådant är det tunna
innehållet. Ingenting i boken verkar övertygande, ej ens den kraftigt understrukna religiösa
tendensen.   Man är frestad att som undertitel sätta: »En svag bok om ynkliga människor.»   S. L.

Gibbs, Philip. Flemings. (The reckless lady.) Övs. fr. eng. av Wendela
Leffler.    Sk.  1926.    413  s.    Hcee.                                                             6:50.

Det kan hända, att Gibbs snabbt publicerade arbeten inte blivit sämre med åren, men har man
läst dem efter hand som de utkommit, måste man konstatera en viss minskning i sitt intresse för
dem. De handla alla om ett och samma ämne, det i många avseenden kaotiska England av i dag
och särskilt dess förbryllande ungdom. Men felet är naturligtvis icke, att icke ämnet skulle vara
tillräckligt rikt för att skrivas om i oändlighet, utan det som småningom mattar intresset är att
Gibbs snarast är en resonör — visserligen av en god klass och sympatisk i sin humana syn — men
icke någon diktare, som kan skapa människor; och då blir ämnet genast mindre outtömligt som
romanstoff. — Fleming är en engelsk officer, som efter en lång tjänstgöring återkommer från Indien
och konfronteras med efterkrigsårens England. Bokens sista del handlar i Amerika, där hans dotter,
enligt det numera för engelska romaner oundgängliga receptet, gift sig med en synnerligen
sympatisk yankee — ett arrangemang som torde vara säkraste sättet att tillförsäkra en roman amerikansk
läsekrets.   G—a L.

— — .     Unga  rebeller.     (Young anarchy.)    Övs.  fr. eng. av Wendela Leffler.
Sk.  1927.    351  s.    Hcee.                                                                           5:—.

Ett nytt arbete av Gibbs, som torde höra till hans intressantaste. Det är en social skildring
i romanform från våra dagars England, där Gibbs framför allt vill söka klarlägga
överklassungdomens ställning till dagsproblemen. Det engelska samhällslivets säregna struktur gör ju mångt
och mycket främmande för oss, men de livliga intellektuella diskussioner och journalistiskt
medryckande — ehuru ingalunda ytliga — karakteristiker förf. bjuder på göra boken till en rolig
läsning.   H. K.

— — . Äventyrets värld. (The Street of adventure.) Övs. fr. eng. av
Wendela Leffler.    Sk.  1927.    368 s.    Hcee.                                                      5:—.

Denna roman är helt förlagd till Fleet Street, Londons berömda tidningsgata, och ger en
säkerligen rättvis och i varje fall synnerligen intressant skildring av den »tredje statsmaktens» moderna
tillvaro.   H. K.

Glyn, Elinor. »Det». Övs. fr. eng. av Emilie Kullman. Sk. 1027. 165 s. Ill.    Hcee.                                                                                                   3:75.

»Det» är det obeskrivliga något, som gör en self-made kraftkarl oemotståndlig för en ung,
utfattig dam ur U. S. A:s »högre» kretsar. I själva verket är denna situation alis intet märkvärdigt
och skildrad i litteraturen otaliga gånger förut. E. Glyns behandling av ämnet synes på förhand
tillrättalagd såsom filmmanuskript, litterärt värde saknar boken totalt och någon föreställning
om en inre, själslig utveckling ger den alis ej. I våra bibliotek kan den undvaras, ty den förtjänar
ingalunda någon rekommendation.   M. F.

Goethe, Johann Wolfgang v[on]. Dikter. Faust. Hermann och Dorothea.
[Övs. fr. ty.]    A. B.  1926.    326 s.   Portr.    (Världslitt. 26.)    Hcef. 6:50, inb. 11:—.

Goethe, Johann Wolfgang v[on]. Den unge Werthers lidanden. Götz von
Berlichingen. Ifigenia på Tauris. [Övs. fr. ty.] A. B. 1926. 306 s.
(Världslitt.  27.)    Hcef.                                                                      6:50, inb.  11:—.

Tvenne delar i detta stora samlingsverk ha inrymts åt Goethe och förete svenska
avspeglingar av olika sidor i hans alltomfattande verk: lyrik, idédrama, nationellt historiskt och
nyklassiskt drama, epos och roman. Bland ett knippe lyriska dikter finnas tolkningsmästerverk sådana
som Tegnérs Prometheus och Snoilskys Bruden i Korint och Guden och bajadären samt även andra
som fullt göra sig på svenska, medan den goetheska centrallyrikens oöversättlighet stundom gör
sig gällande trots all använd kärlek och skicklighet. Man saknar även ett och annat, som verkligen
finns på svenska i vacker form, särskilt Mignons Kennst du das Land. — Faust ges naturligtvis
i Rydbergs försvenskning, som, låt vara att den stundom starkt speglar översättaren själv, likväl
är och sannolikt förblir verkets mastertolkning. Tvenne av Goethes mest ryktbara ungdomsverk
på prosa ha medtagits och visa sig än i dag fullt levande: Wertherromanen, översatt av Allan
Bergstrand, och Götzdramat, översatt av Carl Björkman. Slutligen ha även tvenne översättningar
av större poetiska verk gjorts direkt för detta samlingsverk: Bernhard Risbergs av hexametereposet
Hermann och Dorothea och Tor Hedbergs av den jambiska Ifigenia på Tauris. Det hela alltså
ett mycket respektabelt Goetheurval med avseende fästat vid läsbarhet för nutida svensk publik. F.  V.

Haanpää, Pentti. Hemfolk och strykare. Övs. fr. fi. av Ragnar Ekelund.
H. G.  1927.     174 s.    (Den nya novellen.)    Hceua.                                    3:—.

Ett alster av en helt ung man, som med visshet hör till det yngsta Finlands största
begåvningar. Dessa skildringar av meningslöst plågade varelser, människor och djur, och av svårmodigt
ödemarksliv äro helt korta men episkt mättade med stoff och lyriskt med stämning. Genom alla
hörs en fråga: vartill detta lidande? och diktarens svar blir: till intet. Frågeställningen är ju den
urgamla och diktaren har övertagit naturalismens livssyn liksom han övertagit den finska diktens
vemodiga natursyn ända från Kalevala. Men ny och personlig är den i första hand upplevda
verkligheten och den därur framsprungna åskådligheten i novellernas poetiska liv. Här finnas ting,
som man ej lätt glömmer.  F. V.

Hansen, Lars. I Spetsbergens våld. (I Spitsbergens vold.) Till sv. [fr.
no.] av Thorsten W. Törngren.    H. G.   1927.     170 s.    Hcedab.                3:75.

Författaren, en norsk 60-årig skeppare, som tillbringat ett flertal år uppe vid Spetsbergen,
berättar enkelt och trohjärtat om det bistra, mödosamma fiskarlivet däruppe, tecknar med få men
pregnanta drag några storvulna människotyper och ger en trovärdig bild av dessa människors
kamp mot köld och is, mörker, hun,er och sjukdomar. Boken har det självupplevdas omedelbara
friskhet och styrka i en icke föraktlig konstnärlig inklädnad.   B. Å.

Hugo, Victor. Havets arbetare. Roman. Övs. [fr. fra.] av Tom Wilson.
D.  1,  2.    A. B.  1927.    4:o.    Ill.    Hcej.                                                 à 9:—.

Victor Hugos romantiska romaner komma väl alltid att ha sin tacksamma och stora publik.
De äro ju för länge sedan klassiska. De ha stämningens tjusning, överraskningens, stilens.
Motsättningarna, antiteserna, hörde ju till Hugos estetiska ideal och hur verkningsfulla äro de ej!
Måhända når »Havets arbetare» ej fullt upp till Hugos mästerverk inom romanen: »Notre Därne»
och »Samhällets olycksbarn». Måhända är den något för utdragen. Men den skall säkert aldrig
upphöra att intressera. Hugo ägde en fantasi, en fabuleringsförmåga, som distanserar de flesta
moderna författare. Det är roligt att den gamla boken nu gjorts tillgänglig på nytt. Och Kurt
Jungstedts teckningar och litografier äro mycket tilltalande. Både det karakteristiska och det
tidstypiska synes han fått fram på ett elegant och schwungfullt sätt.   Hj. L—n.

Ibsen, Henrik. Per Gynt. Övs. [fr. no.] av Olov Lundgren. Nst. 1927.
263 s.    Hcedab.                                                                                4:75, inb. 6:25.

Det är väl närmast till sceniskt bruk som man brytt sig om att översätta Ibsen; den, som
förstår att läsa Per Gynt, förstår säkerligen också att läsa den på originalspråket. Kanske finns
det dock t. ex. ungdom, för vilken detta icke är alldeles lätt och som i så fall har gagn av en
försvenskning.   Lundgrens tillfredsställer då rimliga anspråk.    F.  V.

Kvaran, Einar H[ørleifsson].   Småfolk.   Historier från Islands dalar.   Övs.
fr. isl. av Nanna Nordal.   Eklund 1927.   178 s.   Hcedc.          3:75, inb. 6:25.

Föreliggande samling av sju folklivsnoveller är ett nytt sympatiskt prov på denna redan
genom flera översättningar, bl. a. av Rannveigs saga, i Sverige populäre isländare, av de flesta
däruppe på ön enligt muntligt åhört vittnesbörd ansedd för den störste författaren, som skriver
på isländskt modersmål i nutiden. I dessa noveller är Kvaran större konstnär än i de större
böckerna, särskilt när det gäller skildra enkelt, ursprungligt folkliv. De »folkliga» historierna äro
avgjort bättre än prästskildringen i »Vid skiljevägen», de äro små pärlor av öm och fin, mången
gång verkligt gripande konst, såsom i novellerna »Tokiga Gunna», »Steinis korsmässeflyttning»,
»En skilsmässa» och »Förlåtelse». Kan verkligen anbefallas biblioteken.   G. F—d.

Laurin, Carl G[ustaf], [utg.].  Dansk och norsk läsning.  2 uppl.   Nst.
1927.   300 s.   Ill., portr.   Hda(s).                     Inb. 4:75.

Åt den som icke är i tillfälle att läsa de danska och norska författarnas arbeten i större
sammanhang ge dessa provstycken i alla fall en god inblick i grannländernas litteratur. Urvalet är
skickligt gjort, och värdefulla äro också de rikhaltiga språkliga förklaringarna och de ypperliga
karakteristikerna av författarna och deras verk.   P. H.

Lenglen, Suzanne,  0—40.  (The love game.)  Roman.   [Övs. fr. eng.]
A. B.   1927.   285 s.   Hcee.                                    5:—.

De i boken förekommande analyserna av tennisspel och tennispartier äro naturligtvis gjorda
med största sakkunskap, men ändra inte nämnvärt dess karaktär av förströelseläsning med mondän
betoning.   B. M.

Locke, William J[ohn].   Ett lyckans skötebarn.   Övs. fr. eng. av G. Ringertz.
B.  W.  1927.    320 s.    (Valda romaner 1.)    Hcee.                              Inb. 2:85.

Ett skäligen enkelt arbete, där Locke rör sig med ovanligt schablonmässiga och ointressanta
människor. — Boken utgör emellertid första delen i en upplaga valda romaner av Locke, som
genom sin goda utstyrsel och sitt billiga pris är allt beröm vard.  H. K.

Mackenzie, Compton. Karneval. Till sv. [fr. eng.] av Harald Heyman.
Sv. andelsf.  1926.    446 s.    (Den nya romanen 64.)    Hcee.                       6:50.

En londonsk balettflickas öden. Hennes uppväxt i ett fattigt hem, åren vid baletten med ett
allvarligt kärleksäventyr, tills hon hamnar i ett omöjligt äktenskap med en lantbrukare i Cornwall;
slutligen ett melodramatiskt filmslut, där hennes man, på blotta misstanken att hon återknutit
med sin älskade, skjuter ner henne. — Ur enklare moralsynpunkt är romanen särdeles oantastlig
— vilket omtalas till varning för dem, som vänta sig något annat av en balettflicka —, men f. ö.
fyller den inga anspråk utöver dem som den mera förnöjsamma klassen av romanslukare bruka
ställa.   G—a L.

Masefield, John.   Sard Harker.   Roman.   Till sv. [fr. eng.] av Ragnar
Sjöberg.   L. H.   1926.   334 s.   Hcee.                       6:75.

Det är knappast troligt, att man, trots den konstnärliga stilen, skulle gissa på ett namn av
Masefields kvalitet, om ovanstående bok utgivits anonymt. Därtill står den den rent filmmässiga
äventyrsromanen alltför nära. Den handlar om en engelsk sjöman, som under sökandet efter en
skön spanjorska förirrar sig in i de inre regionerna av en mellanamerikansk republik, där han möter
tusen faror. Personteckningen fyller inga som helst litterära anspråk utan är rent konventionell,
men av tropikernas giftiga natur och exotisk mystik får man till gengäld suggererande skildringar.
Den scen där Sard Harker håller på att drunkna i ett mangroveträsk hör till sådant, som man är
rädd skall förfölja en i drömmen.    G—a  L.

Mérimée, Prosper.   Carmen.   Övs.  [fr. fra.] av Karin Jensen, f. Lidforss.
W. & W.  1927.   199 s.    Heej.                                                         4:—.

»Carmen», historien om zigenarflickan och hennes bandit till älskare, är typisk för den store
franske novellistens kärlek till det vilda och våldsamma liksom för hans fasta och otadliga konst.
Översättningen är ovanligt god.    F.   V.

Milton, John. Det förlorade paradiset. Övs. [fr. eng.] av Frans G.
Bengtsson. [Härmed sammantryckt:] Bunyan, John. Kristens resa. Övs. [fr. eng.]
av Carl Björkman.    A. B.  1927.    488 s.    Portr.    (Världslitt.  20.)    Hcee. 6:50, inb. 11:—.

I en volym ha förenats de två största religiösa verk den engelska 1600-talslitteraturen
frambragt. Frans G. Bengtssons översättning av Miltons storslagna dikt (Bibl.-bl. 1927 s. 169) har
därvid blivit översedd och reviderad. Bunyans oerhört spridda folkbok framträder i ny, vårdad
översättning av Carl  Björkman med en kort orienterande inledning av översättaren.    B. M.

Mintslov, Sergej. Tsar Berendej. Äventyrsskildring från Sibiriens urskogar.
Övs. fr. ry. av  Ellen Rydelius.    Fri.   1927.     202  s.    Hcema.                      4:—.

Denna 1850-talsskildring från Jenisejs övre lopp och bergen öster om Altai roar genom glimtar
av hemlighetsfull sibirisk natur och ålderdomliga ryska seder. Personerna äro blott staffagefigurer
och handlingen schematisk — taigan, urskogen, är däremot frisk och levande.   R. W. R.

Mitchison, Naomi. Drömmarnas land. Övs. fr. eng. av Harald Thorngren.
W. & W.  1927.    341  s.    Hcee.                                                                 7:50.

Förf. har förmått ge liv åt en romantiserad skildring från antiken under det peloponnesiska
krigets dagar. Romanen söker sluta sig intimt till de historiska händelserna och vittnar om förf:s
ingående kännedom om tidens kulturella förhållanden. Även människoskildringen är av intresse.
— Översättningen förefaller tyvärr rätt ovårdad, framför allt stora en del moderna slanguttryck. H. K.

Norris, Kathleen. Clem Riordans lycka. o (Cailahans and Murphys.)
Roman. Övs. [fr. eng.] av Elsa Kajsa Larsson. Å. & Å. 1927. 277 s. (Bundna
böcker.)    Hcee.                                                                                   Inb. 3:75.

Förf:s specialitet är att skildra enkla vardagsmänniskors familjeliv, och hon gör det på ett
underbart levande sätt. Läsaren blir så bekant med de båda familjerna Callahan och Murphy
som om han levat ett helt liv samman med dem. Kring dessa två familjer grupperar sig en hel
värld av levande människor ur den irländska kolonien i en amerikansk stad, människor, som leva,
lida, kämpa och bistå varandra i en intressegemenskap, som i sina bästa yttringar knappast tycks
kunna vara av denna världen. En alltigenom fängslande och underhållande bok. Titelvalet för
den svenska upplagan förefaller dock väl tillfälligt och långsökt.   S. L.

Nya tjeckiska noveller. Valda o. tolkade [fr. tjeckiskan] av Ruth Wedin
Rothstein.    H. G.  1927.    244 s.    Hcemd.                                                 4:—.

En samling småhistorier av olika tjeckiska novellister, men nästan alltigenom avspeglande
efterkrigsårens dystra och föga uppbyggliga sinnesstämningar och livsbetraktelser. Motiven äro
ofta mord, bedrägeri, blodig hämnd, men litterärt äro åtminstone vissa av novellerna ganska
verksamma, och det etnografiska intresset äga de givetvis såsom autentiska skildringar.  F. V.

Ostensoe, Marta. Den mörka gryningen. Till sv. [fr. eng.] av Ingegerd
von Tell.    A. B.   1927.    325  s.    Hcee.                                                      5:50.

Denna roman, vars handling tilldrar sig bland skandinaviska nybyggare och deras ättlingar
U. S. A., bjuder på god och måttfull miljöskildring.   Även människoskildringen röjer säkerhet.
Särskilt  välgjord är Hattie Murker,  vampyren,  som är nära att skövla mångas lycka men som
i sin karaktär bär fröet till sin egen undergång.   H. K.

Parrish, Anne.     Den ståndaktige ungkarlen.   Övs. [fr. eng.] av Harald
Jernström.    A. B.  1926.    322 s.    Hcee.                                                          4:50.

Verkar i sin sentimentala pjollrighet som en gengångare från missromanernas glanstid. B. M.

Pedler, Margaret. Diana Quentins dårskap. Roman. [Övs. fr. eng.] A.
B.   1927.     299 s.    Hcee.                                                                            4:25.

Hjältinnan, en underbart ung, skön och begåvad sångerska — »århundradets mezzosopran» —
begår en dårskap, som redan mången gång använts som litterärt stoff. Bokens grundtema är
nämligen en modern — högst modern — omskrivning av den gamla sagan om Amor och Psyke. Den
man, som blir den sköna Dianas öde, måste av politiska skäl dölja sin identitet t. o. m. för sin själs
älskade. Dennas försök att lyfta på hemlighetens slöja förorsakar många och svåra konflikter
I motsats till det klassiska föredömet slutar den moderna sagan lyckligt för samtliga parter. Det
hela är välskriven och underhållande förströelselektyr.   S. L.

Pelley, William Dudley. Dimman. (The fog.) Roman. Övs. [fr. eng.]
av Karin Jensen, f.   Lidforss.    Beckm.   1927.    424 s.    Hcee.                      5:50.

Historien om huru de, som »äro utsedda för varandra», slutligen få varandra, om också efter
många och långa omvägar. På grund av ytterst vidriga familjeförhållanden håller hjälten på att
förlora greppet på livet, men han kommer i behaglig tid i krigets hårda skola och blir en stark och
målmedveten personlighet. Hjältinnan — av den sköna och ädla amerikanska kvinnotypen —
har även hon en serie underbara öden att genomgå, innan de båda finna varandra borta i Sibiriens
ödemarker, dit de förts som medlemmar i de amerikanska sjukvårdsexpeditionerna. Förf:s
uppfattning om Rysslands geografi förefaller emellanåt något dunkel, men bortsett från sådana
detaljer är boken välskriven och läsvärd. De partier, som handla om de båda huvudpersonernas
barndoms- och ungdomsår, äro t. o. m. i hög grad fängslande i sin starkt realistiska —
stundom kanske väl  groteska — humor.  S.  L.

Perutz, Leo. Från nio till nio. Till sv. [fr. ty.] av Signbild Nordlund. H.
G.   1927.     224 s.     (Den nya romanen.)    Hcef.                                          4:—.

»Från nio till nio» tycks i början kunna bestämmas som en spännande, låt vara i grepp och
berättarmaner originell äventyrshistoria: en man, som, fjättrad av ett par handklovar, genomlever
en hel dag under de brokigaste försök att anskaffa en penningsumma som han nödvändigt behöver,
som han också gång på gång får inom räckhåll men som alltid på ett infernaliskt sätt undandrages
honom, emedan han ej har händerna fria och icke törs visa det. Detaljerna utmärkas av den mest
dagsklara, trovärdiga realism men äro så raffinerat hopställda, att man efter läsningen ej förvånas,
då det hela på sista sidan visar sig ha varit en döendes vision. Handklovarna ha då brutits —
märk symboliken.   En bok av ovanlig egendomlighet och intresse.   F. V.

Pirandello, Luigi. En till! Valda noveller. Övs. fr. ital. av Birgit Möller.
H.  G.   1927.     218 s.     (Den nya novellen.)    Hcei.                                     3:75.

Pirandellos värld är inte just idyllisk. Med en själsskildring, vars borrande stundom blir
pinsamt som hos vissa ryska novellister, skildrar han italienskt liv i nog så kuriösa förhållanden och
»fall», varje novell ger en tillspetsad situation. Dessutom finns ett excentriskt individuellt drag
i ämnesval m. m. Liksom den bekanta pjäsen Sex roller söka en författare bjuder också en av
berättelserna på figurer ur diktarens »blivande noveller». En annan berättelse har till hjälte en
häst. Att kalla Pirandello »Italiens Maupassant» är väl i alla avseenden en gottköpsklisché, men
något för sig är han i stället.   F. V.

Ponten, Josef. Mästaren. Övs. [fr. ty.] av Ella Hillbom. Å. &. Å. 1927.
250 s.    (Bundna böcker.)    Hcef.                                                        Inb. 3:75.

Det är en ny tysk författare av tydligen rätt spekulativ läggning, som härmed introduceras
i Sverige. Boken innehåller tre noveller, av vilka särskilt den första, Mästaren, är gjord med stark
dramatisk gestaltning.    Framför allt människoskildringen visar en avgjord talang.   H.  K.

Post, Melville Davison. Sir Henrys bedrifter. Några blad ur en detektivchefs
minnen.     Övs.  fr. eng.  av Karl Modin.    H. G.   1927.     289 s.    Hcee. 4:50.

Bokens huvudperson har av den amerikanske förf. uppkallats med ett namn, som påminner
om en av Scotland Yards kända chefer, och det som främst skiljer berättelserna från andra
senare tiders mera habilt gjorda detektivhistorier är den markerade aktningen för den officiella
polisens prestationer.   B. M.

Rinehart, Mary Roberts. Den röda lampan. [Övs. fr. eng.] A. B. 1927. 306 s.    Hcee.                                                                                             3:75.

Detektivroman av en viss litterär halt. Tillräckligt dunkel, tillräckligt spännande, tillräckligt
mordisk — och så med en lagom tillsats av mystik i form av ett spiritistiskt medium, som löser
den invecklade, hemlighetsfulla gåtan.   Vad kan man mera begära?   B.  Å.

Rohmer, Sax, [pseud. för John Shard]. Guldskorpionen. Övs. fr. eng.
H.  G.  1927.   272  s.   Hcee.                                                                                 3:75.

Typisk sensationslitteratur. Jag har någonstans sett en uppgift, att den moderna
förbrytar-romanförfattaren får allt svårare att bestämma sina skurkars hemland för att inte stöta sin
internationella publik. Rohmer klarar detta förrädiska blindskär genom att alltid låta bemälda herrar
tillhöra »de gula djävlarnas» mera avlägsna ras, alltid fabla om en kinesisk liga, som har till
uppgift ingenting mer eller mindre än hela den västerländska kulturens tillintetgörelse. Hemskt
 — både som tanke och i utförande!   B. Å.

Rostand, Edmond. Chantecler. Drama på vers. Övs. [fr. fra.] av Alfred
Stenhagen. Nst. 1927. 302 s. Portr. Hcej. 7:50.

Det är ingen lätt sak att översätta Chantecler. Man skulle snarare kunna säga att den är
oöversättlig. Med sina lokala anspelningar, sina vitsar, sina ordlekar förefaller den hart när
omöjlig att knäcka. Men lektor Alfred Stenhagen har gått väl rustad till verket. Han är filolog och
poet i en person och han har känt en verklig hänförelse för uppgiften. Man måste också bekänna
att han löst denna ställvis rent mästerligt. Hans fyndighet har firat flera triumfer, och de lyriska
partierna äro tolkade med mycken smak och poetisk känsla. Man tycker nästan att så mycken
skicklighet kunde nedlagts på ett mera betydande verk. Ty med alla sina skönheter är dock
Chantecler knappast Rostands bästa arbete och har väl blott uppnått en succés d'estime. Emellertid
äga vi nu det berömda verket på svenska och i betraktande av svårigheterna och det skickliga
sätt varpå dessa lösts torde Stenhagens tolkning kunna betecknas som en översättarbragd.  Hj. L—n.

Sanzara, Rahel. Det förlorade barnet. Övs. fr. ty. av Ellen Rydelius. A.
B. 1927. 432 s. (Bonniers gula serie.) Hcef. 7:50.

Denna starkt omreklamerade roman, som redan året efter sitt framträdande blivit översatt
till svenska, har ett både litterärt och psykologiskt värde, men är knappast lämpad för en större
läsekrets. Den behandlar ett lustmord, begånget mot ett barn av en psykiskt undermålig individ,
en undantagsmänniska, som åtminstone för en lekman inom den psykiska forskningens område
förefaller sannolik och vältecknad. Förf. håller sig fri från både sensationella och känslosamma
drag och berättar med episk bredd och åskådlighet, men bokens ämne torde förefalla mången
alltför makabert. H. K.

Schiller, Friedrich von. Dikter. Don Carlos. Wilhelm Tell. [Övs. fr.
ty.]    A. B.   1926.   378 s.    Portr.    (Världslitt.  28.)    Hcef.       6:50, inb.  11:—.

I detta urval får Schiller företrädas av lyriska dikter och av tvenne dramer. De lyriska
översättningarna äro delvis av äldre Schillertolkare men gärna av nyare; så har man ej tagit Bjurstens
utan Malmbergs försvenskningar av skaldens stora poem om Greklands gudar och Idealet och livet.
Dramerna äro nyöversatta för detta arbete: Don Carlos av S. Selander, Wilhelm Tell av Bertil
Malmberg, goda prestationer i det hela.   F.  V.

Schreckenbach, Paul. Konungen av Rothenburg. En gammal riksstadshistoria.
Övs. fr. ty. av Esther Levertin.    Sk.   1926.     278 s.   Ill.   Hcef.    4:75.

En historisk roman från senmedeltiden i Tyskland, byggd på striderna mellan borgarna,
riddarna och prelaterna. Boken rör sig med rätt schablonartade typer — endast huvudpersonen är
individuellt och schvungfullt tecknad —, och intresset knyter sig till de kulturhistoriskt intressanta
partierna.   Vackra illustrationer med Rothenburgmotiv pryda arbetet.   H. K.

Shaw, Bernard. Konstnärskärlek. (Love among the artists.) Övs. [fr. eng.]
av A.  Berg.    Holmquist  1926.    304 s.    Hcee.                                           6:50.



Shaw, Bernard. Den olösbara knuten. (The irrational knot.) Övs. [fr. eng.]
av Elia Svanberg.    Holmquist  1926.     288 s.    Hcee.                                   7:50.

Under sina hundar i London i början av 1880-talet, då han på egen hand i de offentliga
biblioteken drev studier i nationalekonomi, socialfilosofi, konst och litteratur, ivrigt deltog i
diskussionerna i »The Zetetical society» och redigerade den socialistiska »Fabian society»'s otaliga småskrifter,
sysslade Shaw även med romanskriveri. Han författade vid denna tid icke mindre än fem romaner,
som han förgäves erbjöd olika förläggare. Sedan fyra av dem publicerats i olika tidskrifter, har han
sedermera själv samlat dessa under gemensamhetstiteln »Novels of my nonage». Den femte,
»Immaturity», är enligt hans egna ord »ett mycket betydande verk, kan jag försäkra eder, men ett, som
jag visligen aktar mig för att släppa ut, så länge mitt livsuppehälle är beroende av mitt goda
anseende som författare». Av de fyra tryckta föreligga utom de bägge ovanstående även »Cashel Byrons
yrke» (L. H. 1926) och »Sidney Trefusis Esq.»  (Tiden 1926) i svensk översättning.

Konstnärligt sett arc dessa romaner inte mycket att hurra för. Såväl fabulering som
människoskildring äro minst sagt naiva. Men intressanta äro de, ej blott därför att vi här redan ha den
blivande Shaw in nuce, utan även på grund av sina egna inneboende förtjänster: den paradoxala
kvickheten, idérikedomen och den ungdomliga livs- och kamplusten.

Ledmotivet i det myller av idéer, som genomblixtrar dem, är försöket att kritiskt klarlägga
den bornerade, frasrika, »ideella» uppfattningen av kärleken och äktenskapet. Men vid sidan härav
kan man som bärande tendens ånge: i »Den olösbara knuten» kontrasten mellan känslobetonade
konventioner och strängt, alltför strängt intellektuell livsuppfattning, i »Konstnärskärlek»
skillnaden mellan medfödd, skapande eller omedelbart njutande, konstnärsbegåvning och indirekt
förvärvad kärlek till skön konst.

Beklagligt nog föreligga de svenska översättningarna icke — trots ett långt ifrån blygsamt
pris — i en utstyrsel, som möjliggör en rekommendation till inköp.  B. Å.

Sick, Ingeborg Maria. Sången om att älska. Övs. fr. da. av Emilie
Kullman.     Sk.  1927.     259 s.    Hcedab.                                                            4:75.

Någon folkbiblioteksbok kan man inte tycka att ovanstående extatiska kärlekshistoria av
Danmarks mest extatiska författarinna är. För att riktigt kunna vrida till sina människor i
frenetiskt onaturlig både erotik och asketism har hon måst förlägga sceneriet till medeltidens riddartid
någonstans på »det sköna slottet» med »det välska namnet Castelbell». I denna löst påhängda
medeltidskostym vandra så åtskilliga moderna dockor omkring. Översättningen är inte heller så lyckad
alltid. Vad tycks om t. ex. följande mer än vanligt utmanande danism på sid. 61: »Elsebeth dansade
med Kuno av till Forst. Hon syntes gott om honom — han var ung och glad. . .» Det är nästan så
bra som det klassiska »skinnsjuk» och »dyngfluga».   G. F—d.

Sillanpää, F[rans] E[emil]. Stugbacken. Noveller och spånor. Övs. fr.
fi.  av Ragnar Ekelund.    A. B.   1927.     282  s.    Hceua.                                5:75.

Åtskilliga av Sillanpääs böcker äro ju redan genom översättning införlivade med vårt litteraturförråd
och ha, efter vad anmälaren tyckt sig märka, hos oss tillvunnit sig en ej obetydlig krets av
beundrare. Förf. har ett sätt att bygga upp och berätta en novell, vilket mer än en gång för tanken
på Hans Larssons Hemmabyarna. I föreliggande arbete är första delen, »Jag», med dess
självbiograferande små »spånor» just exempel på ett ofta virtuost utnyttjande av denna berättareform,
som påminner om ringarna efter en i lugnvatten kastad sten. Bokens senare del, »Andra», är en
knippa ofta alldeles briljanta folklivsskildringar, mest ur småfolkets krets, stundom kryddade av
en glad och god humor.  S. L.

Sinclair, May. Helgon under mask. (Arnold Waterlow.) Övs. [fr. eng.]
av Vera von Kræmer.     Sv. andelsf.   1927.     284 s.     Hcee.                          4:75.

May Sinclair tillhör de mer uppmärksammade av den yngsta engelska författargenerationen.
I sina romaner har hon visat en egendomlig blandning av lidelsefullt temperament, som fört engelska
kritiker systrarna Brontë i minnet, och starka intellektuella intressen. Kärlekens, individualitetens,
kvinnans och ungdomens rätt ha i henne en ivrig förespråkerska. Men samtidigt har hennes
dragning till filosofisk spekulation fört henne in i ledet av engelska författare., som söka dikteriskt
utnyttja de psykoanalytiska teorierna.

I ovannämnda roman skildras en mans liv från tidiga barndomsdagar — (Romain Rollands
»Jean Christophe», som utkom i engelsk översättning 1910 ff., har framkallat en hel flod av
barnpsykologiska skildringar) — hans strävan att trots vidriga yttre omständigheter nå den bildning,

som skänker honom frihet och gör livet värt att leva, hans värnande om den egna individualiteten
och den egna kärlekslyckan gentemot despotisk föräldramyndighet och gängse moraluppfattning.

Boken är så gott som uteslutande en analys av en människas inre liv, och — bortsett från
vissa alltför doktrinära tillämpningar av Freuds komplexläror — en analys, som vittnar om
inträngande och skarpögd människokunskap. Skildringen av barndomstiden är sällsynt betagande.  B. Å.

Tagore, Rabindranath.  Eldflugor. Övs.  [fr. eng.] av Prins Wilhelm.  Nst.
1927.  60 s.  Hcep.     2:25.

Små aforismer på lyrisk prosa, än filosofiskt betonade men iförda bildens skrud, än rent poetiska,
stundom förtjusande bilder av den stilla och upphöjda art, som tillhör den indiske diktaren.  Det
är på en gång barnsligt och vist, blomlikt och starkt.  F. V.

Waller, Mary E.  En vrå bland bergen.  Berättelse från Nya England.  Övs. 
fr. eng. av Anna Bergström.  Lb.  1927.  282 s.  Hcee.    4:25, inb. 5:25.

Bokens huvudperson är en ung student, som genom olyckshändelse blir invalid, håller på att
digna under ödets hårda slag men räddar sin själ med sina vänners hjälp och genom upptäckten att
det inom honom slumrat anlag till en framstående träsnidare.  De räddande vännerna äro goda och
ädla människor, och bokens sidor rymma mycken kärlek.  Över hela berättelsen, delvis skriven i
brevform, vilar dock en alltför tjockt påbredd känslosamhet, vilken tyvärr ger den mera kritiske
läsaren en sötsliskig bismak.  S. L.

Walpole, Hugh.  Förtrollade av livet. (The young enchanted.)  En romantisk
berättelse.  Övs. [fr. eng.] av Vera v. Kræmer.  H. G.  1926.  326 s. Hcee. 4:75.

Denna berättelse utgör snarast två jämnlöpande noveller, handlande om en bror och en syster
Trenchard (familjen är bekant från tidigare arbeten av Walpole).  De ha gett sig ut i livet och ha
nu i London sina första upplevelser på egen hand, både sina hjärtans och sådana som sammanhänga 
med deras kamp för ett levebröd.  Lite bagatellartat är kanske det hela, och kompositionen
är rätt lös, men där finnas flera typer, som synas tagna på kornet, särskilt den tafatte, romantiske
unge Henry Trenchard, och hela atmosfären har en omisskännlig doft av engelskt väsen.  G—a L.

Vautel, Clément.  Bara en borgare.  Roman.  Övs. fr. fra. av Sonja Vougt.
Framt.  1927.   307 s.   Hcej.            5:25.

 — — .   Inga barn.   (Madame ne veut pas d’enfant.)   Övs. [fr. fra.] av Lilian
Kjellberg.  A. & W.  1926.  283 s.  Hcej.            4:50.

 — — .   Våran kyrkoherde hos de rika.   Övs. [fr. fra.] av Hugo Hultenberg.
A. B.  1927.   266 s.  Hcej.              4:50.

Vautel är en av Pariserpressens vassaste krönikörer, och i ovanstående böcker låter han tidens
olater passera revy för att i satirens form ge dem en kraftig avbasning.  »Bara en borgare» och »Inga
barn» syssla för mycket med förhållanden, som äro alltför utpräglat franska för att intressera
oss i någon högre grad.  En viss ytlighet går också hand i hand med den journalistiska klatschigheten.  
»Våran kyrkoherde hos de rika», boken om den enkle rättskaffens prästen, som i världskrigets 
skyttegravar lärt sig tala ett nytt språk, som han sedan använder till sina förmän och sina
rika församlingsbor, är ett både originellt och roligt arbete.  Även här är satiren skarp men ej
omåttlig.  En välgörande humor lyser upp hela boken, som också har den fördelen att ej vara i
högre grad osmakligt erotisk.       H. K.

Vechten, Carl van.  Negrernas himmelrike.  Övs. [fr. eng.] av Bertel 
Gripenberg.   A. & W.  1927.  253 s.   Hcee.       4:25.

Denna roman från den stora negerstaden Harlem i U. S. A. gör anspråk på att vara autentisk,
en sak, varom det för anmälaren är omöjligt att yttra sig.  Ytterst intressant är i alla händelser
skildringen av representanterna för denna ras, som väl kunna tillägna sig de vitas yttre civilisation
och alla deras laster men som stå främmande för denna kulturs inre betingelser.  Får man tro förf.,
äro de bildade negrernas problem av synnerligen tragisk art, därför att de nya idealen äro
oförenliga med deras barbariska drifter.

Boken bjuder på skrämmande skildringar och man kunde önska, att förf. varit mindre
givmild med sensationella scener.   Men för mogna läsare har romanen nog sitt intresse. H. K.

Wells, H[erbert] G[eorge]. Drömmen. Övs. [fr. eng.] av Pauline Sandler.
A. B.   1926.    342. s.    (Bonniers gula serie.)    Hcee.                                    5:75.

I en ljus och lycklig tid om två tusen år framåt drömmer en ung man, som är på semesterutflykt
och påträffat utgrävningar från vår tid, att han varit en människa i vår mörka, plågsamma
och. förvirrade tidsålder. Hans kamrater lyssna förvånade och gripna till hans dröm. Romanen
är en vemodig och ironisk skildring av kärleksfattigheten, sjukdomar och krigsolyckor,
irrationella föreställningar, överbefolkningen, osäkerheten och tillfälligheten i vår nuvarande tillvaro.
Ljuset av en framtid, som äger mera förstånd och mera människokärlek, silar på ett poetiskt sätt
in i den mörka tavlan. Drömmen är ett av den idérike engelske författarens mera konstnärliga
arbeten; det ger en fin och känslig bild av bristerna, som vanan delvis fattat som naturliga och
nödvändiga, i det nutida människolivet.   J. L.

Zweig, Stefan. Känslornas irrvägar. Tre noveller. Övs. [fr. ty.] av Fanny
von Wilamowitz-MœllendorfT.    W. & W.   1927.     223  s. Heef.                   4:75.

Den österrikiske författaren behandlar i dessa noveller diskret — ehuru kanske något för
ordrikt — några fall av mänsklig sammanstötning på känslornas område. Alla ha ett patologiskt
inslag, titelnovellen med sin skildring av en abnorm människas olyckliga liv är gjord utan all
sensation, men ämnets art gör boken olämplig för en okritisk läsekrets.

Översättningen och korrekturläsningen kunde varit omsorgsfullare.   H. K.



Hcb. Skönlitteratur: nysvensk (med finsk-svensk).

Atterbom, P[er] D[aniel] A[madeus]. Valda skrifter utg. av Fredrik Böök.
Bd  1—3.    A. B.  1927.    Portr.                                                                   6:50.
Bd 1,  2.    Lycksalighetens ö.     1,  2.
Bd 3.    Fågel Blå.    Lyriska dikter i urval.

Atterbom har betraktats som ohjälpligt impopulär och förläggarpessimismen mot att på nytt
utgiva hans skrifter var i det längsta stor. Nu har man dock satt i gång med ett urval, tre delar
vers och tre delar prosa, av vilka den poetiska hälften redan föreligger. Efter en god,rent biografisk
inledning om skalden följer hans stora sagospel Lycksalighetens ö, tryckt efter den bästa upplagan
(från 1854), och de utförda partierna av hans andra ofullbordade sagospel Fågel Blå. Bland
upptagna lyriska dikter saknas några väsentliga (Mirmesrunor, Eolsharpan, Hälsning till svenska
allmänheten m.fl.), medan ett och annat likgiltigt fått komma med. Dessutom ha de stora prolog- och
epilogdikterna till Fosforos icke tryckts i den slutgiltiga form skalden gav dem utan i sin första,
nu väsentligen litteraturhistoriskt intressanta, vilket är något besynnerligt i en upplaga, avsedd
för allmänheten och ej för litteraturhistorici. Att förresten denna upplaga av en stor lyrikers verk
fyller ett behov, är självklart.  F. V.

Belin, David.    Hjärter dam.    Roman på vers. A. B.   1927.   121  s.    3:25.

En berättelse om ett par nutidsungdomar, en student och hans flicka, som efter ett — något
osannolikt — missförstånd få varandra. Alltså en mycket enkel fabel men med en del psykologiska
och andra utvikningar, som fylla. »Romanen» är skriven på ledig och nonchalant rimmad fyrfotad
jambisk vers, där det ej heller tages så noga med versaccenten; denna form speglar föredragets
litet vårdslöst raljanta ton. I alla händelser en lättläst versbok, där man ej har tråkigt, och som
gör ett nätt och lagom känsligt intryck.   F. V.

Berglund, Helge.    I fru Justitias förgård.   Noveller.   Å.  & Å.   1926. 186 s. 5:50.

En novellsamling om människor i rättvisans tjänst eller i kollision med rättvisan. Författaren
bygger helt visst på egna studier och erfarenheter, då han tecknar de olika porträtten, och i flera
fall har han också fått ett både säkert, och roande grepp på ämnet. Men någon starkare konstnärlig
gestaltning förmår han knappast ge.   H. K.


Bergman, Hjalmar. Kerrmans i paradiset. Roman. 2 uppl. A. B. 1927. 317 s.                                                                                                         7:50.

Om denna nya Hjalmar Bergmans-roman är i korthet att säga, att figurerna från hans föregående
jämte en del nya virvla omkring där på ett sätt, som icke är alltför överskådligt men när man kommer
in i boken, medför samma nöje som vanligt, om än något försvagat. Samma intelligenta och
nonchalanta iakttagelse ovanifrån ned på författarens marionettgalleri präglar även denna bok.   F. V.

Böök, Fredrik.    Sommarleken.    Roman.    Nst.  1927.    336 s. 6:50, inb. 8:25.

»Sommarleken» är byggd upp kring historien om ett skälmstycke, ett uppdiktat Amerika-arv
och glittrar av sommarhumör hela boken igenom ända till slutet. Så kommer litet av psykologisk
och moralisk tyngd, som inte funnits förut och inte riktigt passar ihop med det föregående. Fru
Ståls kraftfulla gestalt, som förut stått i bakgrunden eller litet vid sidan av huvudhandlingen,
träder där fram i en moderlig och madonnaaktig storhet, som synes överväldiga inte endast bokens
hjälte Ossian René utan även förf. själv. Där tecknas också Renés själsliv mera direkt, förut har
det huvudsakligen belysts genom skickliga antydningar. Kanske skulle boken fått mera litterär
vikt, om förf. inte valt detta indirekta framställningssätt; nu synes den litet mera sommarlätt än
den väl i grund och botten är. Händelseförloppet föres fram med fast och säker hand, stads- och
landskapsbilderna ha en glans som glada barndomsminnen, den ena peronligheten efter den andra
i den lilla småstaden träder fram och avslöjar sig själv på ett kostligt sätt, och i synnerhet Ossian
Renés närmaste miljö, den lilla landsortsredaktionen, målas med saftiga färger. Representanterna
för borgerskapet, militären och ämbetsmännen ta sig samtliga allt annat än imponerande ut; det
är endast hos några hänt verkarf amil jer man träffar den strävsamma duglighet, frihet från
fåfänga och nyktert sakliga syn, som skänka en trygg om också inte upphöjd plattform i tillvaron.
Det är tydligen inte hela Bööks världsbild, som kommer på tavlan.  B. M.

Chronberg, Nils Th.    Stjärnlysta nätter.    Dikter.    Sv. andelsf.   1927.    84 s. 3:—.

En diktsamling alltför amatörmässig och så gott som i allo ofullgången för att kunna räknas med. F. V.

Didring, Ernst.    Dyningar.    Roman.    2 uppl.    Å.  & Å.  1927.    279 s. 7:50.

Den tredje i raden av Didrings skärgårdsberättelser, ett slags självständig fortsättning på
»Stormens öar» (Bibl.-bl. 1926, s. 161) och »Mästerlotsen» (Bibl.bl. 1927, s. 69].

Vi ha nu hunnit fram till tiden för världskrigets utbrott, och huvudhandlingen rör sig om
denna tids inverkan på de olika medlemmarna av släkten Sjöberg. Dessa komma att stå emot
varandra som representanter å ena sidan för lag och rätt, å andra sidan för äventyrslusta och
lagöverträdelse. Spritsmugglingen med vad den innebär av fara och lättköpt vinning lockar
oemotståndligt skärgårdens vikingaättlingar. Men den gamla svenska ämbetsmannatraditionen kräver
lika okuvligt respekt för samhällets bud.

Till det bästa i boken hör såsom ofta hos Didring miljöskildringen, själva tidsstämningen av
oro och spänning.   Men även karaktärsteckningen verkar äkta, vederhäftig, trovärdig. B. Å.

Diktonius, Elmer.    Stenkol.    [Dikter.]    A. B.  1927.    126 s. 2:75.

Det är nästan för tamt att kalla boken proletärlyrik, det är ren bolsjevism både till innehåll
och form, den senare ibland fullständigt barock, med, som det heter »allt fallandes brak
sammanblandat med nytt livs sprickningssmält».    Omöjlig att anbefalla.   M. F.

Eklund, Vira.    Pastor Gabriel.    Roman.    Eklund 1926.    240 s. 4:50, inb. 7:—.

En vacker bok om den hårda tillvaron ute på några skärgårdsöar, om gammalt familjegroll
och kärlekens seger till sist över hatet. Men allt detta — en ej ovanlig bild ur livet — berättat med
människokännedom och utan sentimentalitet om också med det lyckliga slut, som hör till i böcker
inom denna genre.   Kan visst rekommenderas åt vuxen ungdom.   M. F.



Englund,   Maria.    Norr   om   landsvägen.    Lb.  1927.    170 s. 3:—, inb. 4:—.

Små skildringar från en mellanskånsk by, skrivna med en försynt enkelhet, som är mycket
välgörande. Ingen litterär grannlåtskonst men så mycket mera av övertygande vederhäftighet och
sakkunskap, särskilt i miljöskildringen. Då man lägger från sig den lilla volymen, känner man sig
riktigt hemmastadd i Skarlinge by.  En bra biblioteksbok, ej minst för icke-skåningar. S. L.

Folcke,   Nils-Magnus.    Arkitekt Cergius.    Roman.    Nst.  1927.     188 s. 4:75.

En man känner en kvinna. De skiljas åt, ej genom hans onda uppsåt, snarare genom hans
svaghet. Kvinnan skall bliva mor, men han är alltjämt för svag att samla sig till handling och
återvända — förrän det är för sent, då hon fått offra sitt liv för barnets. Han utestänges nu från
detta sitt barn, sin dotter. Hela hans liv blir sedan en längtan och ett sökande efter barnet. Han
tror sig slutligen finna henne — då hon synes gå samma väg, dit han en gång fört hennes mor. Han
kämpar en förtvivlad kamp med den man, som han tror vara hennes förförare och han går till slut i
döden med honom under en segling. Det var dock ej dottern — det var en annan kvinnas dygd han
skyddade genom sin död. Dottern hade han, både honom och henne ovetande, passerat förbi ett
par dagar dessförinnan. Henne hotade ingen fara mer än i hans inbillning — men för henne offrade
han sig.

Det är således berättelsen om den tragiska skulden och vedergällningen i modern form. i Den
är väl berättad och visar särskilt mot slutet en stark dramatisk stegring. Över huvud taget är den
en av den yngsta svenska romanlitteraturens få goda verk. Sw.

Gellerstedt, A[lbert] T[eodor]. Valda dikter. Utg. av Harald Schiller.
Nst.  1927.     127  s.                                                                    2:75, inb. 3:75.

Ett väl gjort urval av Gellerstedts poesi. Den var en miniatyrkonst, ibland en smula snusförnuftig
som »efterklangsromantikens» tid men likväl äkta och med en ljus förtröstansfull syn på
tillvaron. Boken kan visst förtjäna en plats i våra bibliotek och särskilt genom sin rofyllda innerlighet
ha något att ge just åt vår tid med dess utåt vända, oroliga temperament. M. F.

Gullberg, Hjalmar.    I en främmande stad.    Dikter.    Nst.  1927.    100 s. 2:75, inb. 4:—.

En icke oäven lyrisk debut, där känsla och melankoli blandas med ironiserande skämt. Här torde
utvecklingsmöjligheter föreligga. F. V.

Gustaf-Janson, Gösta. Rydsholm. En roman om de stängda grindarnas
stad.    Å. & Å.   1927.    323 s.                                                                    5:50.

Man följer en ung ingenjörsfamilj, som från Stockholm flyttar ut till villastaden med de stängda
grindarna och bevittnar, hur dessa högst ogärna öppnas för nykomlingarna. Men intresset för
nästans affärer, kommentarerna till de inflyttades görande och låtande, det hindras ej av
grindarna att vandra societeten runt. Efter en rad uppgörelser med de ej överdrivet älskvärt tecknade
grannarna, däri även en smärtande konflikt mellan de båda makarna och en väninna i familjen,
bryter man upp till främmande land, där ingenjören fått arbete. En särskild charm ha de kapitel,
som handla om de unga sönerna i familjen. Som debutarb. är boken anmärkningsvärt bra och ger
goda löften för förf:s framtid.  Den kan visst rekommenderas.  M. F.

Göth, J.  A.     Mojökarna.    Folklivsskildring.    Eklund  1927.     182 s. 4:75, inb. 7:25.

Förf. till denna folklivsskildring från läseriets och godtemplarrörelsens första väckelsetider i
Småland är ju genom en rad liknande arbeten av många uppskattad såsom en underhållande
berättare. En del våldsamma överdrifter i föreliggande bok väcka reservationslusten hos läsaren
men i gengäld finnas här sidor, som kunde vara skrivna av Albert Engström. S. L.

Hallén, Lars Erik.    Platina.    Äventyrsroman.    A. B.  1927.   196 s.    3:75.

En äventyrsskildring med alla välkända ingredienser. Intrigen omspänner en ganska försvarlig
del av jordklotet — från Nordrysslands ödemarker via New York och Lund till en stilla norrländsk

idyll. Det hela slutar lyckligt både för bokens (svenska) hjältar och för dess (utländske) bov. Mera
kan man ju ej rimligtvis begära. Skildringen är i sin helhet rätt ledigt och fyndigt gjord och lika
läsvärd som det amerikanska översättningsgods i samma genre, som vunnit så många dyrkare i
vår tid. S. L.

Hallström, Per.    Händelser.    Noveller.    A. B.  1927.    344  s.             7:50.

Hallströms nya noveller bära sin diktares kända drag. De handla om människornas behov att
bygga upp åt sig illusioner, nödvändiga i ett kargt verklighetsliv, och de visa, hur död och tragik
kunna bli följden när en sådan illusion avslöjas. Gentemot glanslös »brackaktig» hederlighet
ställa de flott fräckhet i skamvrån, eller — synnerligen karakteristiskt — visar en av dessa, hur
känslan inför döden kan bli så stor, att, när människan sedan dock lever vidare, allt annat blir
futtigt efter »den stora stunden». De ge flera exempel på diktarens upprörda känslor inför
världskriget, hans harm och hans ironi — dessa undantagslöst riktade mot segerfolken. Alltsamman har
blivit till mer eller mindre betydande, ej sällan mästerlig figurkonst; en gång händer, att en person
ej talar sitt eget utan författarens språk (flickan i Ett reseäventyr). Hallströms noveller höra ju
icke till dem publiken kallar lättlästa, men de äro både de känsligaste och de mest intellektuellt
betonade som skrivas. F. V.

Hansson, Ola. Slättbyhistorier. Studentliv—ungdom. Ur författarens
efterlämnade manuskript, utg. av Emy Ek.    Tiden  1927.     246  s.                     4:—.

Ett knippe posthumt utgivna ungdomsberättelser, där visserligen Ola Hanssons originalitet
otvetydigt kommer fram men som likväl, då de voro nyskrivna, med skäl betraktades som omogna
och ej nog representativa. Nu ha de sitt litteraturhistoriska och i viss mån även sitt litterära värde,
som givetvis ingalunda är helt obefintligt. F. V.

Hertzman-Ericson, Gurli.    Eva.    Roman.    Nst.  1927.    264 s. 5:75, inb. 7:50.

Här föreligger ånyo ett värdefullt arbete av fru Hertzman-Ericson. Det är inte intrigens
spänning eller händelsernas mångfald, som är hennes styrka, utan en säker detalj konst av rent
psykologisk art. Bokens människor bli levande trots att vi endast lara känna några få sidor hos dem.
Den småborgerliga miljön är tecknad med författarinnans vanliga säkerhet.

En bra biblioteksbok.  H. K.

Holmgren, Ann Margret, f. Tersmeden.    Hågkomster och skisser.
W. & W.  1927.    206 s. s.                                                                                              4:75.

De första berättelserna i samlingen, som verkligen synas bygga på hågkomster, bevara några
bilder ur gammalt herrgårdsliv utan att dock ge dem betydelse genom konstnärligt fördjupad
gestaltning. De senare, särskilt den längsta »Ett konstnärsöde», färgas av en konstnärs- och
Italienromantik, som verkar ganska gammalmodig. B. M.

Holmström, Ragnar. På däckjoch durk. En historia från sjön. Nst. 1927.
247  s. 5:50, inb. 7:25.

Berättelser från våra dagars sjömansliv äro på modet. Den slags romantik, som vilade över
t. ex. en Marryats skildringar, har efterträtts av en realism, som måhända synes mången alltför frän,
men som dock är på ett sällsynt sätt fängslande. Ragnar Holmströms senaste bok är en av de bästa
teckningarna av denna art som sett dagen. Den för tankarna till norrmannen Nordahl Griegs
berömda berättelser från havet, men den är dock fullt självständig och sin norska motsvarighet
överlägsen i psykologisk skärpa och träffande karaktärsteckning. Sw.

Högström-Löfberg, Elisabet. Det rätta ansiktet och andra noveller. Nst.
1927.     206 s.                                                                            3:75, inb. 5:—.

Ett knippe noveller på ett läsbart medelplan, icke utan klokhet och själskännedom. Några av
novellerna ha goda motiv, andra äro väl enkelt upplagda. F. V.

Johansson,   Kåre.    Rök   om   kvällen.    Dikter.    Sv. andelsf.     1927.    81  s. 3:—.

En diktsamling, vars grubblerier vanligen äro rätt oklara men ibland ej utan innerlig poetisk
och etiskt-religiös känsla. Som konstnär har Johansson ej hunnit någon självständighet, men en
sympatisk amatör är han.  Häftet har dikter, som det gör en gott att läsa. F. V.

Jändel, Ragnar.    Franciscus   med   pilbåge.    Fri vers.    Tiden  1927.     79 s. 2:—.

Ragnar Jändels fria vers är på gott och ont. Dess innehåll är på ett ödesdigert sätt otidsenligt,
ty det hör hemma i den närmast föregående generationens livsuppfattning, utan att äga styrkan
att kunna överleva detta faktum. Och varför hava dessa rimlösa och ofta alltför pretentiösa rader
ej sammantryckts till den aforistiska prosans form? Deras nuvarande yttre gestaltning verkar
omotiverad. Sw.

Karlfeldt, Erik Axel.    Hösthorn.    Dikter.    W. & W.  1927.     142 s. 8:50, inb.  11:50.

Det är egentligen onödigt att rekommendera en diktsamling, om vilken man nästan utan att
se i den kan gå i god för att den är ett fullödigt konstverk. Och om i vårt på poeter överrika land
någon lyrik blivit allom här, så är det väl Karlfeldts. Må det vara nog sagt, att »Hösthorn» både
mänskligt och konstnärligt står på samma höjd som skaldens tidigare diktböcker. Strömmar det
måhända ej samma vårskimmer och sommarvärme ur den, så har den i stället höstens klara rymd
över sig, och den vises mognad och ro går scm en stilla underström därigenom. M. F.

Klinckowström, Axel. Johan Räfloos skattkammare. Äventyrsberättelse.
2 uppl.   Å. & Å.   1927.     236 s.                                                                5:50.

Utom spännande och logiskt utvecklad handling, som fordras även av enklare detektivhistorier
och den anstrykning av kultur, som utmärker de bättre, bjuder förf. en god svensk lokalfärg och
ett diskret lån av några kända personligheters drag, varigenom han lyckats åstadkomma ett
tillskott av mindre vanligt slag till vår förströelselitteratur. B. M.

Krusenstjerna,   Agnes   von.     Fru Esters pensionat.    A. B.   1927.    317 s. 7:50.

Boken framför ett antal personer, män och kvinnor, som smidigt och icke oävet ställas inför
läsarens ögon; dock är det egentligen blott deras erotiska liv, som i många skiftningar alltifrån de
mest omedvetna får intresse. Något mera betydande innehåller romanen ej, men den är skriven
skickligt och con amore. F. V.

Kuylenstierna-Wenster, Elisabeth. Förlänge sedan. Roman. Å. & Å.
1927.    303  s.    (Bundna böcker.)                                                        Inb. 3:75.

En ung borgarflickas utvecklingshistoria och tragiska kärlekssaga mot bakgrunden av 1840—50-talens
av den känslosamma frasen behärskade tidsskede. Boken läsvärd framför allt som väl träffad
och vederhäftig kulturskildring. Därmed dock ei sagt, att icke även själva intrigen och de
uppträdande personerna ha åtskilligt av värde att ge läsaren. Kan varmt rekommenderas för
folkbiblioteken. S. L.

Langberg,  Greta.     Under^vildmarkens dorn.    W.  & W.   1927.     152  s. 4:—.

Det skrives otvivelaktigt i våra dagar en massa böcker, som äro hjärtans välmenta — och för
all del, stundom också riktigt välgjorda — men icke för ty så innerligt onödiga. Allt som står i dem,
ha andra skrivit om förut och ofta skrivit det mycket bättre. Särskilt gäller detta äventyrs- och
vildmarksskildringarnas månghövdade släkte. Till sistnämnda kategori hör föreliggande
samling berättelser från Norrland, vilka samt och synnerligen handla om ödemarksliv och obygdsdramer,
om »vandrande samveten» och »trollskatter i Uvberget» m. m. sådant. S. L.



Lilja,  Gertrud.    Paulina.    Roman.    A. B.  1927.    211  s.                   5:50.

Romanen bäres helt upp av författarinnans klarögda och långtifrån ytliga meditationer över
livet samt av den ton av spröd resignation, varmed hon tecknat hjältinnan. Å andra sidan måste
man vidgå, att ämnet knappast räcker till för en roman, och författarinnan har ju också tidigare
dokumenterat sig som en säker novellist. H. K.

Linder, Ulla. Vår Herres kvarnar. Roman från Karl XI:s Sverige. Å. & Å.
1926.     270 s.                                                                                       6:75.

Förf. fortsätter här den skildring hon påbörjat i en föregående roman: Magdalena Leijonstierna.
Personerna äro delvis desamma. Lokaliteterna som skildras höra också nu till Östergötland men
mest till landsbygden, godsen Drättinge, Söderö etc. i mellersta delen av landskapet. Mot lokalfärg
och tidsmålning kunna nog en del invändningar göras; hur svårt är det ej att sätta sig in i en gången
tids förhållanden och föreställningsvärld — och boken torde ha sitt största intresse för dem, som
redan förut något känna till personer och ställen. Hj. L—n.

Lindström, Sigfrid.    De besegrade.    Dikter.    H. G.  1927.    85 s.      2:75.

En överraskande god lyrisk debut, troligtvis den bästa under 1927. Lindström är en poet av det
sorgsna och rebelliska slaget men lekande och kvick i uttrycket, då han sjunger om de slagna
idealisterna och de belåtna brackorna. Detta blir hos honom ej en poserande attityd utan en fullt personlig
känsla. F. V.

Lundh, Paul.    Hjärtat och marken.    Tiden  1927.     132  s.                  3:50.

En vacker och mogen diktsamling, låt vara att den ej rör sig över så många strängar. Man
erinras, liksom i förf:s tidigare lyrik, om både Runeberg och Dan Andersson, vilket ej hindrar, att
boken har en självständig, personlig ton. M. F.

Löfbladh, Hildegard. Lisken Kruskopps hämnd. Noveller från flydda tider.
Sv. andelsf.   1927.     127  s.                                                                          3:—.

Anekdoter med svag historisk färgton, harmlösa, obetydliga. B. Å.

Malmberg, Bertil.    Slöjan.    Dikter.    A. B.  1927.    79 s.                    3:25.

Det är en annan skald, som format dessa av vemod, ångest och resignation präglade poem än
den, som för ett femtontal år sedan publicerade »Dåd och dröm» m. fl. fanfarklingande diktböcker.
Men det är också en djupnad livserfarenhet, som speglar sig i dessa sidor; den verkligt förnäma
strofformen och den klangfulla rytmiken ha de gemensamt med förf:s tidigare lyrik. Läsvärda
äro de visst. M. F.

Mark, Lennart, [pseud.]. I hemlig tjänst. Glimtar från svensk spionjakt.
A. B.   1927.     189 s.                                                                                   3:75.

Kort före världskriget övertalas en ung svensk ingenjör av en släkting i generalstaben att ställa
sina krafter i det svenska kontraspioneriets tjänst. Han hinner härunder på ett par månader
uträtta förvånande mycket. Hans bedrifter skildras i en enkel stil och en nästan vardaglig
framställning som inte tyda på vana vid äventyrlig fabulering, utan att dock en utomstående vågar
ikläda sig garanti, för verklighetstrogen teckning av det militära spioneriet. B. M.

Martins, G[ideon].    Järnverket.    Fresk.    W. & W.  1927.    267  s.        6:50.

»Den gula paviljongens» beryktade författare har här sökt att skildra ett stycke nutida svensk
industri, ett svenskt järn- och stålverk. För att skänka illusion av verklighet åt arbetsscenerna har
förf. besvärat sig och läsaren med en teknisk terminologi, vilken för lekmannen är odräglig i sin
snusförnumstighet och för fackmannen löjeväckande på grund av alla de barocka misstagen. Bokens
sociala miljö verkar allt annat än modern utan närmast förlegat 1890-tal. Affärsskildringarna, ett
tacksamt område för en begåvad författare, har man läst i betydligt bättre upplagor på annat håll
i yngre svensk litteratur, varav detta endast verkar en matt avbild. Den romantiska ram, som
pryder denna klent målade tavla av svenskt näringsliv, är mer än lovligt enkel. Hela boken verkar
f. ö. andligt okultiverad. Sw.

Martins, G[ideon].   Sändebud.   Roman.   W. & W.  1927.   239 s.       6:—.

På sätt och vis en göteborgsroman, nykter och poesilös, men har något intresse som samtidsdokument
— prägeln av nyaste samtid är påtaglig — samt vill avslöja en del både affärshumbug
och politisk humbug. »Sändebuden» äro handelsresande av mer och mindre modern typ; någon
centralfigur finns ej, men ett par smarta uppkomlingar framträda. Högtstående typer saknas
alldeles och förf. ser ner på sina figurer med ett visst illusionslöst förakt. Djupare människoskildring
skulle knappt heller ligga för honom. F. V.

Müllern, Gunnar.    Nya signaler.    Roman.    W. & W.   1927.   134 s.   3:75.

En mycket missvisande titel pá en betydelselös bok, som på ett fantasifattigt språk behandlar
sedan länge utnötta problem. Det är ett osmält och oskönt konglomerat av de senare årens svenska
novell- och romanproduktion. Sw.

Neander Nilsson, S.    Mosaik.    Dikter.    Eklund 1927.    88 s. 2:50, inb.  5:—.

En diktdebut med flödande och ledig versifikation och mångahanda ämnen ur öster och väster
(»mosaik»), än målande, än reflekterande. Något käckt ogenerat ungdomligt är det mest personliga
kännetecken man torde kunna angiva; boken har sympatiska tonfall av detta slag. Jämte medvetet
amatörmässig, raljant tillfällighetsvers (»Tal för kvinnan») finns åtskilligt att taga på allvar, även
estetiskt. För bibliotek är »Mosaik» givetvis ingalunda oumbärlig, men detta gäller ju en massa
böcker, som därför ej behöva vara dåliga.  F. V.

— — .     Två arkipelager.    Dikter.    Eklund  1927.     76 s.                        2:50.

Vers från ett svenskt fiskläge — och från den grekiska arkipelagens stränder — därav namnet.
Förf. är onekligen en betydande formell talang med glans och flykt över språkbehandlingen, som
ger löften för framtiden, då innehållet djupnat till något mera än »dröm och längtan». M. F.

Nerman, Ture.    Nog föder Gud höken!    Fram   1927.     100 s.           2:—.

Det är svårt att ur »borgerlig» synvinkel fälla ett omdöme om en diktsamling, som ur så utpräglat
bolsjevikisk synpunkt predikar död åt borgarsamhället. En del av poemen äro rätt fyndiga, andra
bära prägeln av journalistiskt hastverk.  Litterärt sett kunna de undvaras på en bokhylla.  M. F.

Ossiannilsson, K[arl] G[ustaf]. Hjärtat sjunger. Nya dikter. A. B. 1927. 160 s.                                                                                                         3:75.

En grupp dikter i denna bok utgör fortsättning på den i föregående diktsamling, Sång,
påbörjade cykeln Skogsfrun. Förf:s lätthet att behärska formen har lockat honom att gå mera på bredden
än stoffet tål. Även ett par av krigsdikterna, t. ex. Doktor Bakules bragd, skulle ha vunnit på en
starkare koncentration. Förut kända sidor i O:s konst få uttryck i landskapslyrik (från Tjust),
harmsna utbrott mot Godheten och Neutrala och i en cesarhyllning sådan som den onekligen formellt
ståtliga Mussolini. Något nytt märkes särskilt i en del dikter med religiös, kanske litet resignerad
betoning, och i några Italiendikter, som påminna om Drachmanns bästa. B. M.

Palmær, Margit.    Studentska.    En berättelse.    A. B.  1927.    314 s.    5:25.

I början av denna bok har man bära intrycket av en studentska med livlig men rätt kritiklös
och ungflicksaktigt »viktig» intellektuell vakenhet; den skönlitterära skildringen är en klen och
okonstnärlig nyckelroman. Några levande sidor, när hjältinnans älskade dött, och ett slutkapitel
av intellektuellt-lyrisk inspiration gör dock totalintrycket bättre; boken tycks emellertid mindre
vara avsedd som konstverk än som mänskligt-social trosbekännelse. Stilen är, besynnerligt nog i
våra dagar, ej utan danismer (»Skickelse»-gestalt!!). F. V.

Procopé, Hjalmar. Dikter i nytt urval. A. & W. 1921 [på omsl. 1926]. 236 s.                                                                                                         3:50.

Samlingen ger ett lämpligt urval ur den finländske skaldens mångsidiga och personligt
utpräglade lyriska produktion. Bilder av finländskt stadsliv och finländsk natur, samhällssatiriska och
självbespeglande skildringar, hyllningar till fosterlandets frihet och kulturuppgift omväxla. Särskilt
visa de fosterländska dikterna en sinnets fasthet och ett patos, varmed Procopé på ett framstående

sätt representerar ett gemensamt drag i finlandssvensk litteratur. Han har icke den store skaldens
originalitet i inbillning och form, men hans språk är rent och klart och i hans diktnings innehåll
meddelar sig en manlig och uppriktig ande. J. L.

Qvarnström, Ingrid.    Flemings på Tavastila.    2 uppl.    Nst.  1927.    288 s. 5:75.

Händelserna i romanen tilldra sig under finska frihetskriget på ett gods, där representanter
för den gamla svenska härskarklassen och för den finska rasen, som står beredd att övertaga
makten, mötas och konfronteras. Tonen är snarast förvånande försonlig, men pekpinnen
kommer alltför tydligt till synes, då det gäller att demonstrera de värden traditionen rymmer.  B. M.

Risberg,   Bernhard.    Gnejs   och   gnistor.    Dikter.    A.   B.   1927. 106  s. 4:50.

Bernhard Risberg är ej en så pass känd poet, som han borde vara; hans lilla urval dikter från
1920 »Syn och sång» hör till de böcker, som biblioteken i varje fall böra äga. Hans nu utgivna
samling »Gnejs och gnistor» ger bl. a. en rad poem, där på ett för honom betecknande sätt känslan
av personlig ensamhet bryter sig med känslan av uppgående i allnaturen. Av resignation och
livsvemod skapar han alltjämt stundom en intagande poesi. F. V.

Rosen,   Björn   von.    Den   leende   faunen.    Dikter.    A. B.  1927.    56 s. 2:75.

Även om ej något märkvärdigt, likväl vacker, lättflytande vers med det skimmer av
ungdomsdröm och längtan som debutlyrik kan äga.   M. F.

Sandel, Maria.    Marinen som reste sig.    Tiden 1927.    321  s.            5:—.

Detta efter författarinnans död utgivna arbete står på fullt ut samma nivå som hennes tidigare
böcker. »Mannen som reste sig» är en roman från våra dagars stockholmska arbetarvärld. De sociala
problemen återspeglas i några enskilda livsöden: Gustav Frej torp, arbetaren som är intellektuell
överklassare, Ulla Svensson, den borna skökan, som bevisar att ärftligheten är starkare än miljön,
deras barn, som slitas mellan de olika samhällsskikten och dessas oskrivna lagar, samt många andra.
En skarp, för intet väjande realism genomgår boken, vars ända emellertid är präglad av etiskt höga
ideal.   Boken är värdefull läsning för mogen publik men lämpar sig ej för omogen. H. K.

Sjöberg, Birger.    Kriser och kransar.    [Dikter.]   A. B.  1926.   170 s.   6:50.

Denna Birger Sjöbergs diktsamling var en överraskning. I sina tidigare böcker (Fridas bok,
Kvartetten som sprängdes) hade han framträtt som en talang i den komiska och humoristiska
genren. Flera dikter i Kriser och kransar (Från tidlös frihet, Min fordran är ej ringa) visa honom
som en inspirerad skald. En originell inbillning och en prövad och innerlig känsla i förening uppnå
här en gripande verkan. Flerstädes oroas dock intrycket av formella brister och dunkelhet i
uttryckssättet. J. L.

Ström, Fredrik. Rebellerna. En krönika. [3.] Ljungberg 1927. 410 s. 6:75, inb. 9:50.
[3.] Den stora striden.

Det är tredje delen av förf:s krönika Rebellerna, som härmed föreligger. (Ang. del. 1—2 jfr
Bibl.-bl. 1926, s. 167 o. 1927, s. 21.) En gång fullbordad är krönikan avsedd att ge den svenska
arbetarrörelsens historia i fem romanvolymer. Den senast färdiga delen behandlar socialismens
genombrott i Bergslagens bruksdistrikt samt bruksfolkets roli under storstrejken. Förf. använder
samma kompositionsmetod som i verkets båda första delar, nämligen först en miljöskildring, flott
och säkert tecknad, med en medryckande fart och en humor, som gör vissa sidor till små levande
mästerverk, och därefter mot denna bakgrund en målning av de sociala brytningarna, givetvis,
särskilt i nu föreliggande del, utförd med det självupplevdas verklighetstrohet. (»Den stora striden»
blir i hög grad en »nyckelroman».) Detta kompositionssätt har nu tredje resan visat sig vara en
ganska farlig metod. Humorn och berättarglädjen får i den sociala bataljmålningen vika för den
agitatoriska frasen. Man behöver ej ett ögonblick vara i tvivelsmål om vilka partier i bokenr
som skänkt förf. den stora berättarglädje, som ensam förmår ge även läsaren det rätta nöjet.

Det stort upplagda verket torde komma att leva på sina ypperliga folklivsskildringar, men
blir väl, efter nu utkomna delar att döma, näppeligen det sista stora ordet såsom den svenska
arbetarrörelsens roman. S. L.

Ståhlberg, Ester.    Den gamla ljusstaken.    A. B.  1926.    222 s.         5:50.

De är just ingen »modern» bok denna samling skisser och berättelser av författarinnan till
»Söndag» (Bibl.-bl. 1923, s. 90). Ingenting av det moderna livets hets och rastlösa oro, ingenting
om den moderna människans självupptagna, utåtvända lyckojakt.

En försynt och lågmält stämma förtäljer ömsint om svunna tider, då gamla minnen höllos i
helgd, om enkel vardagslycka och altruistisk plikttrohet, om människor, som var och en i sin stad
ägde något av den söndagsfrid, grekerna benämnde sofrosyne. B. Å.

Söderberg, E[rik] N[atanael]. Höst och hägring. Dikter. W. & W. 1927.     130 s.                                                                                                       3:75.

Ett antal dikter med personlig lyrik, lyrisk Gotlandsmålning, religiös meditation och slutligen
dikter riktade till enskilda personer, levande eller döda. Idyllisk frid, dock blandad med ett allt
djupare mörknande personligt vemod, är nu som förr grundtonen i författarens diktning, och då
uttrycket ei blir för bokligt och matt, kan det höja sig till en ren innerlighet, som är sällsynt i
nutida poesi.   Boken anbefalles  F. V.

Söderlund-Hammar, Hanna.    Brudtäcket.    A. B.  1927.     155 s.         3:75.

En alls ej oäven skildring av till synes oböjlig hårdhet och elakhet, som dock nästan omärkligt
slutligen genom påskyndande yttre omständigheter tvingas mjukna, och man får ana kommande
lycka för romanens huvudpersoner. I berättelsen spelar »brudtäcket» skyddande och vägledande
in.    M. F.

Torulf,   Nora.    En   viljas   makt.     Skildring   från Carl XII:s tid.    W. & W. 1926.     334 s.                                                                                             7:50.

En visserligen ej illa skriven men likväl ej betydande roman om Karl XII. Någon ny aspekt
på honom lyckas förf. knappast avvinna sin skildring, och det fascinerande, den betvingande
viljekraften, markeras snarare genom andras reflexioner om kungen än genom hans egen personlighet.
Språket dimper ibland ned i modern, av engelska sporttermer påverkad lågsvenska, som då det
talas om den kula, vilken träffade kungen, »där tusen förr missat». M. F.

Ullman,   Gustaf.    En   svensk   flicka.    (Millis   memoarer.)    Roman.    A. B.
1927.     186 s.    Ill.                                                                                     4:25.

»En svensk flicka» skildrar en karaktärsutveckling: en liten tapper och envis barnunge, som
normalt utvecklas till en dugande och energisk läkare. Hon har sina svårigheter på vägen, dock
icke särskilt stora, dem hon övervinner. Boken är över huvud en god Ullmansbok: icke lysande och
frappant men, i karaktärer och allt, en pålitlig livsskildring med ren luft och buren av bunden
värme. F. V.

Wahlenberg, Anna.    Legender.    A. B.  1926.     214 s.                        7:50.

Anna Wahlenberg skall komma att leva inom svenska litteraturen främst som sagoberätterska.
Hennes sista arbete, Legender, är också närmast att räkna till denna del av hennes produktion:
det är sagor för större barn. Utan att äga vare sig den andliga eller litterära styrka, som utmärker
hennes stora samtida Selma Lagerlöfs legender, bliva de — kanske icke minst på grund av sin
anspråkslöshet — såväl till innehåll som form »legender» i detta vackra ords ursprungliga, medeltida
betydelse.   Lämpar sig även för ungdomsbibliotek. Sw.

Wærn-Bugge,   Elisabeth.    Familjens   skamfläck.     W. & W.   1926.     279 s. 4:75.

En mycket väl berättad på ett vemodigt sätt gripande historia om ett kvinnoöde, en vacker
och vek men karaktärssvag varelse, som blir ett offer för brutala män och hårdhjärtade anförvanter.
Hennes gradvisa sjunkande utför är givet med en motivering, som ej brister, och den fint träffade
tidsfärgen tyder på att förf. väl levat sig in i den miljö hon låter bilda berättelsens bakgrund.
Lämpligast för vuxen publik. M. F.

— — .    Ragnarök.     W.  & W.   1927.     184 s.                                         4:—.

I Ragnarök går en kulturvärld under — i denna roman är det fråga om de gamla värmländska
järnbruken, som under konjunkturernas tryck duka under och dra sina ärvda besittare med i

fördärvet. Men ett epos om striden mellan två tidevarv är boken inte, knappast ens som krönikan
om en släkts undergång kan den bära upp ett så anspråksfullt namn. Händelseförloppet spelar
på ytan, och karaktärerna sakna klarhet och kraft. En på förtrogen kännedom vilande sympati
med det förgångna får ge boken dess berättigande. B. M.

Viksten, Albert.    Pirater och pälsjägare.    A. B.  1927.   192 s.           3:75.

Författaren till dessa småberättelser ur fångstmännens liv i Norra Ishavet måste ha varit
med om polarnattens prövningar och fasor, måste ha känt sina hårda och fåmälta skeppare och
jägare. Allt verkar självsett och självupplevat, om förf. än säkerligen tillåtit sig fria kombinationer.
Det är saklighet och must och målande kraft i de små historierna, vilkas skådeplats och stoff äro
helt andra än de flesta novellisters. En både lärorik och roande bok. F. V.

Wretman, Harald.   Flintyxan.   W. & W.  1926.   238 s. 4:75.

Författaren har på ett synnerligen lyckligt sätt förstått att genom sammanställande av arkeologiskt
och etnografiskt stoff enligt den senaste tidens forskningsresultat skapa en trovärdig miljö
åt de forntida landsmän till oss, vilka äro bokens »hjältar». För den vetenskaplige forskaren går det
lätt att skjuta det levande livet i bakgrunden för de enskilta tingens värdesättande i arkeologiskt
hänseende; i detta arbete har förf. skildrat det levande livet vid den tid, då bronsen och med den
en rikare och högre kultur tränger sig fram i vårt land, men då stenålder ännu råder. Detta har
han gjort på ett sådant sätt att arkeologen ej nämnvärt behöver stöta sig på några vetenskapliga
oegentligheter.

Bokens art är sådan, att den bör kunna intressera vilken läsare som helst i vårt land, fängslande
och spännande som innehållet är, spunnet kring en romantisk kärlekssaga. O. S.

Wägner, Elin.    De fem pärlorna.   2 uppl.   A. B.  1927.   358 s.    Kart. 7:50.

De pacifistiska strävandena och svårigheterna för deras genomförande, »kärlekens vansklighet»,
ha i denna roman behandlats i en allegoriskt symbolisk form, till stor del lånad från äventyrsberättelsen.
Tyvärr ha därvid personerna mera blivit personifikationer av åskådningar och rörelse,
än människor, som kunna väcka medkänsla genom sin egenart eller sina livsöden. B. M.

Värnlund, Rudolf.    Upproret.   Roman.  A. B.  1927.    259 s.            4:75.

Är berättelsen om en sjöman, som under en kort vistelse i sin hemstad Stockholm kommer
att bo i en proletärkasern, med vars många olika typer han råkar i allehanda förbindelser. Han
söker hävda en osentimental och cynisk syn på dem, men även andra känslor röra sig därvid inom
honom; överhuvud framställes människan som ett själsligt kaos med oklara och stridiga impulser.
I denna skarpt betonade psykologiska naturalism ligger förfrs styrka och svaghet. Naturalismen
synes nämligen flera gånger blott vara en skennaturalism i den meningen, att bokens psykologiska
petitesser och de handlingar, vari de resultera, sakna trovärdighet (hyresstrejken m. m.). Dessutom
resonera enkla figurer med en helt kultiverad reflexion, som är förf:s men ej deras. I trots av
bristerna gör bokens minutiösa människoskildring en viss verkan. F. V.

Yngve, Ellen.   Fädernegården.    Lb.  1926.    176 s.          3:—, inb. 4:—.

Temat ej nytt men likväl en vacker och väl berättad historia om två unga människor, vilka av
den ena makens gnidiga föräldrar bringas bort från fädernegården, som de velat offra allt för att få
bruka, bort till främmande land. Läsvärd särskilt för vuxen ungdom. M. F.

Zetterström, Erik.   Sigge Nilsson och jag. En elak skolgosse på nya
upptåg.    Å. & Å.  1926.    134 s.  Ill.                            3:75.

För pojkar i 12—15-årsåldern kan denna bok nog vara rolig, för vuxen ungdom mindre. Förf.
står väl nära det han skildrar, perspektivet fattas i viss mån. Språket är starkt pepprat med
stockholmsk skolpojksslang, vilken man nog bör vara inne i för att rätt njuta därav. M. F.

— — .   Den tankspridde dansprofessorn och andra historier.    Å. & Å.   1927.  131  s.                                                                                                         2:75.

Roliga små historier, sådana man träffar på i underhållningsspalterna i pressen, visst ej utan
viss poäng utan att dock kunna göra anspråk på något egentligt litterärt värde. M. F.

[Zetterström, Hasse, pseud.:] Hasse Z. Den lilla gåtan. Å. & Å. 127.
219 s. (Bundna böcker.)                                                                      Inb. 2:75.

»Hasse Z.» är ingen humorist av det djupare eller mer intellektuellt betonade slaget men en
klok verklighets- och vardagsmänniska, som utmyntar en liten vältränad talang i bilder av
måttfull och behärskad komik.   »Den lilla gåtan» innehåller ett urval dylika stycken. F. V.

Åkerhielm, Annie.    Mödrar och döttrar.    Roman.    A. B.  1927.    230 s. 5:75.

I en behagligt kåserande, måttfullt ironisk form ger Annie Åkerhielm i denna bok en nutidsskildring,
där hon i många verkningsfulla detaljer kontrasterar vår generations och den förras olika
livsåskådningar och framför allt moralbegrepp. Handlingen är ömsom förlagd till Stockholm och
till en liten stiftsstad i Mälardalen. — Den underhållande romanen kan rekommenderas åt vuxen
publik. H. K.

Årads, Eva.    Ton och tanke.    Dikter.    Å. & Å.   1927.    88 s.             3:50.

Bland dessa små dikter finnas väl en hel del obetydligt eller direkt misslyckat, såsom
skämtballaderna och annat. Men det bättre är långtifrån oävet — reflexionspoesi, stundom i tillspetsade
verser, en ganska djup känsla (»Drömmaren» m. fl.) och impressionistisk mottaglighet för
yttervärldens förbivirvlande intryck. F. V.

Österling, Anders.    Jordens heder.    Dikter.    A. B.  1927.    169 s.     6:—.

En ljus och klarnad livssyn, genom vilken som en underström går känslan för vår samhörighet
med jorden, ur vilken vi vuxit, och med generationerna före oss. Ibland önskar man kanske, att
»den ro, när visan är förklungen», vilken är diktarens högsta önskan, skulle skakas av en stormfläkt
gripande tag i våra djupaste hjärtesträngar. Men på det område, som är Österlings hemmamarker,
den meditativa vislyriken, är hans poesi förvisso både stor och värderik konst. M. F.



I. Skön konst (med musik och teater).
Boëthius, Gerda. Studier i den nordiska timmerbyggnadskonsten från vikingatiden
till 1800-talet. En undersökning utgående från Anders Zorns samlingar
i Mora. Fri. bokh. 1927. 4:o. 355 s. Ill., litt. Oreg. (Studier fr. Zornska
institutet   f. nordisk o. jämförande konsthist. vid Sthms högsk.  5.)   Icb. 25:—.

Mångårig förtrogenhet med äldre svensk arkitektur och speciellt med Dalarnas timmerkonst
har gjort denna insiktsfulla framställning till en oumbärlig grundval för forskningen om svensk
träbyggnadsteknik och allmogestil. Tillika är boken ett vackert monument över Zorns klarsynta
pietet och uppoffrande hembygdskärlek. A. L.

Bolinder, Gustaf. Naturfolkens konst. N. o. k. 1927. 119 s. Ill., litt.
Sreg.    (Natur o. kultur 72.)    Ib.                                                  2:25, inb. 3:—.

Säkerligen pålitlig och sakrik.   Bra avbildningar.  Men förf:s stil är tyvärr mindre god. A. L.

Borelius, Aron J[ohan] T[eodor]. Johan Fredrik Höckert. 1826—1866.
Sv. allm. konstfören. 1927. 4:o. 337 s. Ill., portr. Preg. (Sv. allm.
konstfören   publ.  35.)    Ies.                                                                               30:—.
(Medlemsavgift i föreningen 25:— för i Stockholm bosatta, 20:— för i landsorten
bosatta. Medlemmarna erhålla dessutom bl. a. 4 resp. 3 lotter till
föreningens varje år återkommande lotteri av utmärkta konstverk.)

En skildring av en av vårt lands mest begåvade målare under 1800-talet, som tillfredsställer
de högsta anspråk. Man kan svårligen erhålla en mer levande bild av svenskt och europeiskt

konstliv under 1840—60-talen än genom denna vackra bok. Höckert är jämte Wahlberg den viktigaste
föregångaren till 1880-talets lysande konstuppsving i vårt land, och säkert hade åtskilligt tett sig
annorlunda, om han icke, blott fyrtioårig, ryckts bort 1866, just då han fullbordat »Slottsbranden»,
svensk konsts kanske bästa historiemålning. A. L.

Broberg, Gunnar, o. Hedvall, Yngve. En modern teaters tekniska resurser.
Kors och tvärs bakom Kungl. teaterns kulisser. H. G. 1927. 4:o. 70 s. Ill.
PSreg.    Ika.                                                                                                4:50.

En sakrik och detaljerad framställning av hela det invecklade tekniska maskineri, som kräves
för den moderna teatern. Författarna ha som titeln antyder i främsta rummet avsett förhållandena
vid K. teatern i Stockholm men meddela även intressanta upplysningar om en del utländska scener.
De bifogade illustrationerna (scenbilder och konstruktionsritningar) äro mycket belysande och
utgöra en lärorik kommentar till texten. Stilistiskt kunde framställningen emellertid med fördel ha
varit mera genomarbetad. O. W—n.

Cellini, Benvenuto. Benvenuto Cellinis liv skildrat av honom själv. Övs. fr. ital.
av Ellen Lundberg-Nyblom.     1,  2.    W. & W.   1927.    Ill.    Ibs. 15:—, inb.  25:—.

Cellinis berömda namn och det tydligen mycket utbredda intresset för renässansens rika
kulturliv har föranlett förlaget att utöver den goda och billiga översättning, som redan förut finnes
tillgänglig (se Grkat. 2 s. 82) utge en ny i präktigare utstyrsel och med flera avbildningar av C:s
arbeten. Den nya översättningen är hållen i en enklare, något mindre modern ton än den gamla. B. M.

Clausen, H. V. Medeltidens konst. Övs. fr. da. 2 uppl. Nst. 1927.
193 s.    Ill.     OPSreg.    (Kulturhist, bibl.)    Ibab.                                          5:—.

En i och för sig alldeles onödig bok, ingående i förlagets serie »Kulturhistoriskt bibliotek».
Den utelämnar Italien, »som under hela medeltiden lämnar jämförelsevis obetydliga bidrag till den
västerländska konstutvecklingen» (!), enligt vad företalet förbluffande nog meddelar. Flera
feluppgifter förekomma.   Kan därför icke rekommenderas. A. L.

Hahr, August. Nordeuropeisk renässansarkitektur. A. B. 1927. 4:o. 314 s.
Ill., litt.    OPSreg.     (Bonniers allm. konsthist.)    Icbc.                                  12:50.

Författaren behandlar här sitt specialområde. Man märker också omedelbart, att denna
handbok tillika rymmer nya personliga iakttagelser av värde. Genom materialets koncentration blir
stilen dock ibland rätt tung. Ett förträffligt översiktligt kapitel är ägnat »Skandinavien». Många
och även nya illustrationer. A. L.

Jeansson, Gunnar, o. Rabe, Julius. Musiken genom tiderna. En populär
framställning av den västerländska tonkonstens historia. D. 1. H. G. 1927.
280 s.    Ill., portr.    Ijb.                                                         10:—, inb.  13:—.

Framställningen, som kommer att omfatta två delar, framföres i den nu föreliggande till början
av 1700-talet. Efter en kort inledande översikt av antikens musik redogör dr Jeanson i ett särdeles
välskrivet kapitel för den kristna kyrkans liturgiska tonkonst (den Gregorianska sången) samt
skildrar därefter mer eller mindre ingående de olika riktningarna inom medeltidens och de två
föjande århundradenas musikliv. Av slutkapitlen, ägnade åt barocktidens tvenne stormästare,
Bach och Händel, fäster man sig särskilt vid redaktör Rabes fängslande, i detaljer fint balanserade
skildring (det enda bidraget av hans hand i denna del) av den geniale Thomaskantorns liv och
verksamhet. Som ett sammanfattande omdöme kan för övrigt sägas, att arbetet med vetenskaplig
exakthet förenar ett i bästa mening populärt skrivsätt; det kan även — för de perioder den
föreliggande delen behandlar — utan ringaste tvivel betecknas som det bästa i sitt slag på svenska.
Förtjänar att införlivas med varje välordnat folkbibliotek. E. S—m.

Kjellin, Helge. Ernst Norlinds konst. A.-b. Malmö graf. anst. 1927. 4:o.
19 s. + 28 pl.    Ill.     Ibs.                                                                            4:50.

Ett album jämte inledande essay.  En stor reproduktionssamling, som knappast verkar särskilt
motiverad just nu, då det är fråga om en konstnär, vilken står mitt uppe i sitt arbete och är stadd
löftesrik utveckling. A. L.



Lindberg, Per. Regiproblem. Spridda artiklar. W. & W. 1927. 102 s.
Ill.    (Sthms högsk. studentfören. skr. 4.)    Ika.                                           2:50.

Innehåller fyra artiklar om inscenering av Shakespearedramer samt tre programuppsatser
rörande modernt teaterväsen och regi, alla präglade av den grundåskådning som författaren i sin
verksamhet som praktisk teaterman bemödat sig att realisera. Framställningen är av stort intresse
för kännedomen om de rådande strömningarna inom våra dagars scenkonst men bör studeras med
ständigt vaken kritik. O. W—n.

Stål, Sven.     Kmt.    Teaterkritik.    Sv. andelsf.  1927.     182 s.   Ill.    Ika. 5:50.

Ett antal uppsatser över olika företeelser inom det stockholmska teaterlivet under säsongen
1926—27, präglade av en ofta löjligt självgod tvärsäkerhet, som synes desto mera omotiverad som
författaren, till yrket restaurantinnehavare i Stockholm, icke veterligen äger några speciella
förutsättningar för utövandet av teaterkritikerns kall. O. W—n.

Wollin, Nils G[ustaf]. Drottningholms lustträdgård och park. (Le jardin
d'agrément et le parc du chateau royal de Drottningholm.) En konsthistorisk
undersökning.    Lagerstr.   1927.    4:o.     372  s.    Ill., litt.     OPreg.    Icu.           7:50.

En lärd akademisk avhandling, men lätt skriven och försedd med ett det rikhaltigaste
avbildningsmaterial, som gör den fullt njutbar även för icke-fackmän. Vi följa den stolta trädgårdens
historia från Katarina Jagelonica, via Hedvig Eleonora och Lovisa Ulrika fram till våra dagar.
Moderna trädgårdsanläggare kunna nog här ha en del att lära. Bokens pris är förvånande
billigt. A. L.



J. Arkeologi.
De förhistoriska tiderna i Europa skildrade av T. J. Arne, Chr. Blinkenberg,
A. W. Brøgger [m. fl.] under red. av K. Friis Johansen. D. 1. Nst. 1926.
495 s.    Ill., kart.    (Kulturhist. bibl.)    Ja.                                                 15:—.
1.    Naturförhållanden.    Paleolitisk kultur.     Syd- och Östeuropa.

Detta arbete är avsett att utkomma i tvenne delar, av vilka den senare kommer att omfatta
fornkulturen i de centrala, västra och norra delarna av Europa. Det är s. a. s. förutsättningarna
för denna oss närmast vidkommande kultur, som avhandlas i föreliggande arbete. Boken redigeras
av den danske klassiske arkeologen Friis Johansen, vilken även författat den del, som omfattar
Italiens forntida kultur. F. ö. äro medarbetarna bland de främsta inom förhistorisk forskning i de
nordiska länderna, vilket är en garanti för arbetets värde. Greklands förhistoriska kultur skildras
av professor Blinkenberg och Östeuropas och Sydbalkans av antikvarien T. J. Arne. Tvenne
framställningar över det naturhistoriska underlaget för kulturlivet och om den paleolitiska kulturen
författade av resp. d:r Knud Jessen och professor H. Shetelig inleda boken. Framställningarna
äro burna av vederhäftighet och omfattande kunskap hos författarna samt präglade av en ledig
framställningskonst. Det är den senaste tidens forskningsresultat, som här bjudas läsaren i ett
verk, grundat på nordiskt samarbete inom den förhistoriska forskningen. Bildmaterialet är
utomordentligt väl valt, och bokens utstyrsel i alla avseenden förstklassig. Såväl av fackmännen som
av den bildningssökande allmänheten bör detta verk hälsas med glädje och tacksamhet. O. S.

Rydh, Hanna. Grottmänniskornas årtusenden. Nst. 1926. 214 s. Ill., litt. Ja.                                                                                                         7:—.

Doktor Hanna Rydh har en synnerligen god förmåga att göra den arkeologiska vetenskapen
populär, ej blott då hon ute på fältet för ständigt växande skaror demonstrerar våra fornlämningar,
utan även då hon i sina skrifter leder dem övsr fornforskningens vidder. I detta arbete försätter
oss förf. till den fjärran tid, då Skandinavien och stora delar av mellersta Europa vilade under
tyngande ismassor, men möjlighet för mänskligt liv förefanns i Medelhavstrakterna, ehuru ej, som
nu vid en paradisiskt skön riviera. Det är dessa människoraser och människor samt förutsättningarna
för deras grottliv som här skildras, liksom det också lämnas en översiktlig skildring av de



epoker, som i geologiskt hänseende voro de rådande under dessa fjärran tider, tio tusenden av år
före vår tideräknings början.

Jag anser det överflödigt att här referera bokens innehåll, men vill blott framhålla en intressant
skildring av grottfolkets liv och möjligheter och ej minst av dess förmåga av konstnärligt
återgivande efter naturen, såväl i skulptur som ristning och målning. Särskilt tänker jag på
djurbilderna i färg, så realistiskt framställda, att det näppeligen kunnat överträffas av en senare tids
människor med vida högre kultur. Bildmaterialet är det bästa möjliga och bokens utstyrsel likaså. O. S.

— — .    Kvinnan i Nordens forntid.    N. o. k.   1926.     160 s.   Ill., litt.   (Natur
o. kultur 67.)    Jab.                                                                  2:25, inb. 3:—.

I denna lilla skrift på 160 sidor har förf. på ett genialiskt sätt lyckats få med en översikt över
hela vår forntid, visserligen närmast för att giva ett tillbörligt staffage åt kvinnan under denna
epok; men som det ej är många områden, vilka ej på ett eller annat sätt fallit inom hennes råmärken
(åtskilliga, vilka man ej direkt tänkt på, men som d:r Rydh med vederbörlig uppskattning av sina
forntida medsystrar ej glömt att tillskriva dem), är skildringen synnerligen genomgående. Om
texten säger mycket är det därtill anpassade bildmaterialet ej mindre upplysande, såväl vad
beträffar kvinnans redskap och utrustning som vad hon haft till uppgift att utföra i och utom hemmet.
Boken avslutas med utdrag ur den nordiska litteraturen, vars kvinnoskildringar sakna motstycke
eller i varje fall ej kunna överträffas. O. S.



K. Historia.
Bolin, Sture. Romare och germaner. En orientering. H. G. 1927. 228
s.    Litt.    Kaa.                                                                                           5:50.

Förf., som debuterat med en omfattande undersökning av de romerska myntfynden i Germainen,
lämnar i föreliggande arbete en redogörelse för de nyare forskningarna om förhållandena
mellan romare och germaner och inom den germanska världen till de stora folkvandringarnas slut.
Jämte de historiska underrättelserna utnyttjas det arkeologiska materialet, bland vilket
myntfynden erhålla en framskjuten plats, med stor energi. Man kan på enskilda punkter och även i
bedömande av allmännare företeelser ha annan mening och t. o. m. anse, att förf. går för långt i
reaktionen mot äldre uppfattningar, men hans bok utgör en på ingående studier vilande och av ett
levande intresse buren redogörelse för de historiskt ytterst betydelsefulla, livligt omstridda och på
grund av förhållandenas art ovissa problemen om germanernas äldsta historia. M. P. N.

Bugge, Alexander. Kelterna och deras kultur. Övs. [fr. no.]. 2 uppl.
Nst.  1926.    82  s.    Ill., litt.    (Kulturhist. bibl.)    Kt.                                   2:25.

En på omfattande kunskaper och ingående forskning grundad skildring av den indoeuropeiska
folkstam, vilken under århundradena närmast före vår tidräkning behärskade en så stor del av
Europa, men vilken så småningom dukat under för mäktigare grannar och starkare kulturföreteelser.
För var och en, som har intresse för att studera folkens historia, bör denna skrift vara synnerligen
välkommen. Man får här följa gallerna och kelterna i deras framträdande, deras maktställning
och tillbakagång, och iakttaga den roll denna stam spelat för dem, som kommit att undantränga
densamma. Trots sin undergång har dock denna folkstam lämnat efter sig spår av utomordentlig
betydelse, och ännu fortlever det keltiska språket trots allt i en liten del av västra Europa, där
det talas av c:a fyra millioner människor. I skol- och folkbibliotek bör Bugges skrift ej saknas. O. S.

Ferrero, Guglielmo. Den antika civilisationens undergång. Övs. [fr. ital.]
av Anton Lindström. A. B. 1927. 150 s. (Bonniers små handböcker i
vetensk. ämnen  18.)    Kaad.                                                                          3:25.

Orsakerna till den historiska katastrof, som inträdde med det romerska rikets fall och den
antika civilisationens undergång, utgöra ett eggande och mycket omdiskuterat ämne. Den berömde
skriftställaren och kännaren av den romerska historien upptager denna fråga till en behandling, i
vilken han som sin principiella ståndpunkt hävdar att grundorsaken ligger i försvinnandet av den
gamla   auktoriteten,   senatens   auktoritet och den aristokratiska samhällsuppfattningens

undergrävande genom kristendomens hävdande av alla människors likhet. Kejsarmaktens försök att i
stället upprätta en annan auktoritet lyckades icke. Man kan på åtskilliga punkter hysa en annan
uppfattning än förf., men hans framställning är alltid intresseväckande och eggar till eftertanke;
här och där kanske litet väl målerisk. Översättningen är icke helt fri från anmärkningar. M. P. N.

Forsstrand, Carl. Den siste rikskanslern och hans döttrar samt andra gustavianska
minnen.    H. G.   1927.     226 s.    Ill., portr.    Preg.    Kcg. 6:—, inb. 9:50.

Rikskanslern Fredrik Sparre var visserligen ingen betydande man, men hans liv och hans
omgivning tilldraga sig ändock en viss uppmärksamhet. Kapitlen om den gamle gustavianen Carl
Didrik Hamiltons ungdomsbedrifter och om den originelle Johan Hugo Hamilton, som var
teaterchef under Gustav IV Adolf, äro intressantast. Brevcitat och redogörelser för släktförhållanden
verka någon gång tröttande, men en bok som denna av den framstående kännaren av den
gustavianska tiden har alltid sitt värde. S. Sch.

Grip, Elias. Kulturhistoriska småbilder. 1, 2. A. B. 1927. Ill. (Verd.
småskr. 313, 314.)    Kt.                                                                           à 1:—.

Dessa bilder från fordom spegla seder och trosföreställningar, som förefalla nutida människor
främmande. Ungefär två tredjedelar av kapitlen behandla olika former av vidskepelse. Det övriga
innehållet kan rubriceras som kulturkuriosa. G. berättar enkelt och folkligt, och de valda ämnena
höra ju till dem, som pläga intressera och roa. Häftena synas dock i någon mån falla utom ramen
för serien. B. M.

Harrie, Ivar.    Athenare.    Essayer.    H. G.  1927.     211  s.    Ill.    Kaac. 8:—, inb.  11:—.

Raden av de atenare, som förf. skildrar, börjar med Solon, vilken framställes som samhällsreformator,
diktare och människa, varvid hans egna bevarade dikter läggas till grund. Aischylos'
gärning som dramats verkliga skapare framhäves särskilt genom ett analyserande referat av hans
märkligaste dramer, Perserna och Orestestrilogien, vilken betecknar höjdpunkten av hans alstring.
I essayen om Thukydides, som kanske kan sättas främst av alla, uppehåller sig förf. framför allt
vid den store historikerns livserfarenhet och livsåskådning, i vilken statsnyttan ställes i förgrunden,
samt vid hans skriftställarepersonlighet. Därpå följer en helt annorlunda beskaffad man, den
fulländade stilisten och skicklige pedagogen Isokrates; förf. finner hans person något filiströs och
hans politiska ideal — kampen mot Persien — romantiskt. Menandros' konstnärliga storhet
erhåller en fin och känslig uppskattning. Slutligen skildras Epikuros, som genom sin filosofiska lara
och sin vänskapskult ville bringa ett fridens budskap åt den trötta världen. Förf:s framställning
vittnar om en grundlig och självständig genomarbetning av ämnena, den är originell och
tankeväckande; hans stil är ofta briljant, ehuru ibland ej utan en viss tyngd. Stor omsorg har tydligen
ägnats åt illustrationerna, bland vilka åtskilliga sällan reproducerade och intressanta stycken
påträffas. M. P. N.

Hildebrand, Karl. Det gamla och det nya Kina. H. G. 1927. 273 s.
Kart., litt.    (Asien vaknar 2.)    Koc.                                                           6:50.

Arbetet innehåller tre delar: Det gamla Kina, Revolution och inbördeskrig samt Brytningen
mellan nytt och gammalt. Stödd på en rik litteratur lämnar författaren en sammanfattning av
Kinas historia och i synnerhet av den senaste utvecklingen, även inom t. ex. näringsliv och
undervisningsväsen. Han ser ej vidare ljust på Kinas framtid; han anser, att för tillfället de söndrande
krafterna äro de starkaste. Arbetet är ett värdefullt tillskott till den nu allt rikare litteraturen
på svenska om Kina. S. Sch.

Holm, T[orsten]. Översikt över Sveriges krig under 1600-talets senare hälft.
Militärlitt.-fören.  1927.     209 s.    Kart.    (Militärlitt.-fören. förl.   148.) Kce.   4:—.

Fullföljande en förut påbörjad serie över Sveriges krig skildrar förf. här Karl X Gustafs och
Karl XI:s krigsföretag med huvudvikten lagd på de strategiska spörsmålen. Arbetet bygger
huvudsakligen på tryckt litteratur, men förf. har lyckats avvinna ämnet nya synpunkter och
genomgående visat prov på självständigt, omdömesgillt tänkande. B. S—n.



Hornborg, Eirik. Sjörövare. Skildringar ur sjöröveriets hävder. N. o. k.
1927.    4:o.     262  s.    Ill., portr., kart., litt.   Kac.                       7:50, inb. 9:25.

Hornborg berövar sjörövarna något av den äventyrsglans de hade i pojkårens äventyrsböcker.
Till gengäld visar han, att de och särskilt barbareskstaterna på Medelhavet hade en avsevärd
politisk betydelse ända in på 1800-talet. Det är också kapitlen om dessas mer än 300-åriga historia,
som fått största utrymmet i boken, varvid naturligtvis speciell uppmärksamhet lämnats ämnets
anknytning till Sverige (med Finland). Som kulturskildring, belysande ett icke oviktigt kapitel i
sjöfartens och den moraliska utvecklingens historia, har boken anspråk på en plats åtminstone i
större bibliotek. B. M.

Huizinga, J. Ur medeltidens höst. Studier över 1300- och 1400-talens
levnadsstil och tankeformer i Frankrike och Nederländerna- Övs. fr. holl. av Hans
Reutercrona.    Fri.   1927.    432  s.    Ill., litt.    PSreg.   Kab.      11:25, inb.  18:75.

Den europeiska kritiken har enstämmigt betecknat detta arbete som ett bland de märkligaste,
som på senare tid utkommit på kultur- och idéhistoriens område. Föremålet för författarens
forskningar är den egenartade, chevalereska och aristokratiskt-romantiska adelskultur, som utvecklades
vid hovet i Burgund under medeltidens sista århundrade. Grundlig lärdom, utomordentlig
stilkonst och fin historisk uppfattning känneteckna framställningen. Verket, som med nöje och
behållning kan läsas även av icke fackbildade, kan på det livligaste anbefallas särskilt åt alla större
bibliotek. O. W—n.

Ignatius, Hannes. Från ofärdsår till självständighet. A. & W. 1927. 221
s.    Ill., portr., kart.    Kddb.                                                                                6:50.

Förf., som började sin bana vid det finska dragonregementet, tog efter dettas upplösning 1901
en synnerligen verksam del, även inom pressen, i kampen mot förryskningspolitiken och i
självständighetsrörelsen i Finland, särskilt efter världskrigets utbrott. Han följer sedan utvecklingen
fram till utbrottet av befrielsekriget, under vilket han blev Mannerheims generalstabschef. Det
mesta, som meddelas, kan ju icke vara något nytt, men en skildring av en person, som själv stått i
händelsernas mitt, kan ej annat än vara välkommen, och man måste fängslas av en så stark
personlighet som förf. S. Sch.

Lindgren, John. Det socialdemokratiska arbetarpartiets uppkomst i Sverige
1881—1889. Tiden 1927. 349 s. Litt. (Skr. utg. av Arbetarnas kulturhist.
sällsk. 1.) Kch.                                                                                                     6:50.

Förutsättningarna för den historiska forskningen rörande den svenska arbetarrörelsens tidigare
utveckling ha under de senaste åren väsentligt förändrats. De flesta skildringar, man hittills
haft från denna tid, härröra från personer, som själva tagit del i de skildrade händelserna, och så
länge dessa den första generationens män ännu stått mitt uppe i sin livsgärning, har det ej heller
varit så lätt för en yngre forskare att göra dem och deras insatser till föremål för en rent historisk
granskning. I och med att den ene efter den andre av pionjärerna från den svenska arbetarrörelsens
barndom gått hädan och den muntliga traditionen därmed mattats, har tiden mognat för en verklig
historieskrivning på detta område. Ett förstlingsarbete av sådant slag utgör den här föreliggande
undersökningen, vilken publicerats såsom statsvetenskaplig doktorsavhandling vid Uppsala
universitet. Författarens värdesättning och karakteristik av förgrundsfigurerna inom 1880-talets
arbetarrörelse har icke undgått kritik — bl a. ha delade meningar yppats om den framskjutna plats han
tilldelat August Palm — men detta hindrar ej, att hans arbete som helhet sett måste betraktas
som ett synnerligen betydelsefullt bidrag till den svenska arbetarrörelsens historia. J—i.

Loliée, Frédéric. Hovets damer under Napoleon III:s tid. Övs. fr. fra. av
Ernst Lundquist.    Boh.  1927.     252 s.    Portr.    Kje.                                     4:75.

Förf., som tidigare givit oss skildringar från Napoleon I:s tid, har i detta arbete berättat om
gestalter, huvudsakligast kvinnliga, från Napoleon III:s glansfulla hov. Jämte kejsarinnan Eugénie
själv figurera i detta galleri hennes väninnor och glada medspelerskor i hovets många lysande
fester. Det är inte alltid deras bästa sidor, som skymta fram; mycken tom flärd och ytlighet kommer
också till synes. — Boken torde vara till nöje speciellt för historiskt intresserade läsare. J. F.


Olsson, Daniel. Kinesisk historia. En orientering. B.-M:s bokförl. a.-b.
1927.     102 s.    Koc.                                                                  2:—, inb. 3:—.

En god överblick över Kinas historia från äldsta tider till våra dagar. Trots knappheten är boken
ej torr, och förf. dröjer ganska utförligt vid de allra senaste årens händelser, i vilka en vägledning
för svenska läsare torde vara alldeles särskilt av behovet påkallad. Även kulturhistorien behandlas
i dess allmännaste drag. H. Sg.

Orientens forntidskultur.    Red. av Aage Friis.    Bd  1.    Nst.  1927.     311   s.
Ill.    OPSreg.    (Kulturhist. bibl.)    Kaa.                                                       8:75.
Bd 1. Av Vilhelm Thomsen, Dines Andersen, Edvard Lehmann,   Arthur
Christensen och Eduard Erkes.

Bandet innehåller Fornarisk kultur av Vilh. Thomsen, Centralasiens kultur av Arthur Christensen,
Indiens fornkultur av Dines Andersen, Persisk kultur av Edv. Lehmann och Östasiens fornkultur
av E. Erkes. Bandet utgör första delen av en ny upplaga av »Orientens forntidskultur», som
ingick i »Världskulturen» och utkom för tjugu år sedan. Från denna ha Vilh. Thomsens och Edv.
Lehmanns framställningar blivit övertagna och behöva ej att särskilt framhållas. Avdelningen om
Indiens äldsta kultur har blivit omarbetad och meddelar en förträfflig översikt. De båda andra
avdelningarna äro nytillkomna. I Christensens framställning av Centralasiens kultur gives för
första gången på svenska en sammanhängande översikt över de märkliga upptäckterna på detta
område, de arkeologiska fynden från Svarta havs-trakterna bort till Altai och upptäckten av talrika
skrivna dokument och målningar i Ostturkestan, vilka kasta ett nytt ljus över folk- och
kulturrörelsen i dessa trakter. Centralasien bildade förmedlingslänken mellan Europa och fjärran Östern.
Mongoliska folk trängde västerut och gåvo slutligen ypphov till den stora folkvandringen. Grekisk
konst och kristna sekter utbredde sig österut och sammanträffade i Centralasien med buddhismen.
Bland de nämnda dokumenten ha flera nya språk upptäckts. Den gamla centralasiatiska
kulturvärlden stod å andra sidan i förbindelse med Kina. För detta lands äldre kultur lämnas en
upplysande redogörelse i den sista avdelningen, vars början dock förefaller något konstruktiv. Såväl
de inhemska kinesiska elementen som de främmande inflytelserna framhävas. Boken är rikt
illustrerad. M. P. N.

Persson, Axel W[aldemar]. Ur antikens liv och kultur. W. & W. 1927.
180 s.    Ill.    Kaa.                                                                                       5:50.

Bland den ganska talrika och omväxlande populärvetenskapliga litteratur om antik historia och
kultur, som sett dagen under den senare tiden, saknas en framställning av den ram, i vilken antikens,
människor levde och rörde sig, alla de skiftande och olikartade beståndsdelar, som ingå i det dagliga
livet. Denna lucka fylles av prof. Perssons bok. Han börjar som sig bör med religionen, och
uppehåller sig givetvis mest vid dess yttre sida, kulten, som vida mer än nu ingrep i det dagliga livet,
men skildrar också de mera djupgående religiösa rörelser, som fingo makt över sinnena, utgående
från Delfi och Eleusis, samt föreställningar om livet efter döden. Till religionen anslöt sig
läkekonsten, som dock snart utvecklade rationella metoder. I uppsatsen om »stat och samhälle» är det
icke så mycket tal om författningshistoria som om befolkning, stånd, stadsplan och andra betingelser
för de antika städerna. Därefter skildras bostäderna och deras inredning, klädedräkten, de växlande
moderna, näringsmedlen och deras tillreding — förf. påpekar riktigt, att det beryktade antika
frosseriet mest är en myt åtminstone jämfört med det moderna. Så komma familjelivet, kvinnans
ställning, uppfostran, idrott, och förströelser. Som exempel på det ekonomiska livet har förf. valt Egypten,
därför att detta land är bäst känt. Bland dessa uppsatser är en inskjuten om de sju underverken,
som även framställer vad antiken åstadkommit på det tekniska området. Uppsatserna, som
uppstått ur en föreläsningsserie, avse icke en systematiskt fullständig framställning och ha fördelen av
stor klarhet, åskådlighet och lättlästhet. Stora förändringar ha skett under det årtusende, antiken
räckte och den historiska synpunkten framträder överallt, men i huvudsak har förf. uppehållit sig
dels vid den grekiska och dels vid den romerska högkulturen, d. v. s. de perioder som ha det största
allmänna intresset. M. P. N.

Sköld, Hannes. Anteckningar om ryska revolutionen. A. B. 1927. 65 s.
(Verd. småskr. 309.)    Kmac.                                                                              1:—.

Innehåller en kort redogörelse för de olika förrevolutionära oppositionspartiernas skiftande
program samt en översikt av händelserna 1917 och de närmast följande åren med


uppmärksamheten särskilt fäst vid de socialpolitiska teorier, som övat inflytande på bolsjevikernas
revolutionära åtgärder, och vid de ekonomiska och politiska förhållanden, som jämte dylika teorier kommit
att vara bestämmande för utvecklingen. A. H.

Spender, J. A[lfred]. Österns förvandling. Övs. [fr. eng.] o. kommenterad
av Karl Hildebrand.    H. G.   1927.    24 + 242 s.    (Asien vaknar 1.)    Ko. 6:50.

Förf. som är en framstående engelsk tidningsman och dessutom varit medlem i ett par kungliga
kommissioner, bl. a. för utredning av den egyptiska frågan, lämnar efter en kortare skildring av
Det nya Turkiet och Egypten en rätt utförlig redogörelse för det för England så viktiga indiska
problemet. Hans bok har desto större värde, som han på ort och ställe ingående skildrat
förhållandena. Han tror, att den brittiska lev- och låt-leva uppfattningen efter hand skall leda till en
lycklig lösning av problemen.   Boken är synnerligen läsvärd. S. Sch.

Spångberg, Valfrid. Liberalismen i svensk politik. 1, 2. A. B. 1927.
Ill., portr.    (Verd. småskr. 310, 311.)    Kch.                                           à 1:—.

En historik över svensk liberalism, som går åtskilligt längre tillbaka än denna politiska
partibeteckning. Den börjar med 1700-talets och det begynnande 1800-talets »adelsliberalism», därefter
behandlas »borgarliberalismen» fram till representationsreformen, »bondeliberalismen» med
huvudvikten lagd på tiden efter 1866 och till sist »den demokratiska liberalismen» med S. A. Hedins
berömda »Femton brev» som den naturliga utgångspunkten. Framställningen slutar med en något
apologetiskt hållen karakteristik av liberalismens insats i svensk politik under allra sista åren.
Broschyren, som är lättläst och tar hänsyn till viktigare arbeten från senare år, utgör ett välkommet
tillskott till den ej så rikhaltiga litteraturen om de politiska idéernas historia i vårt land. K. T.

Söderhjelm, Alma. Den stora revolutivnen. 1. N. o. k. 1927. 336 s.
HL, portr.    Kjd.                                                                    11:—, inb.  13:50.
1.    Monarkiens tid.

En populär skildring av franska revolutionen föreligger med denna bok, som kommer att
fortsättas med en andra del, omfattande tiden efter monarkiens störtande. En lämpligare
författare till ett dylikt verk än professor Alma Söderhjelm torde f. n. icke stå att uppleta i Norden.
Hennes djupgående, mångåriga studier inom detta gebiet, vilka tidigare tagit sig uttryck i en
rad förnämliga både rent vetenskapliga och populärvetenskapliga verk, måste giva henne
förutsättningen att både på ett alla vetenskapliga anspråk tillfredsställande sätt och i en för den stora
historiskt intresserade allmänheten lämpad underhållande form berätta om den märkliga
brytningsperiod, som revolutionen var, och om dess underbara gestalter och gestaltningar. Att hon
härvidlag lyckligt övervunnit de svårigheter, som givetvis måste vara förknippade med uppgiften
att ur virrvarret av händelser leda fram de stora linjerna och att giva, såsom hon önskat, en socialt
psykologisk utredning av utvecklingen, torde vara klart för alla dem, som förstå att bedöma detta
verk. En i så stora mått som denna bok anlagda skildring av franska revolutionen är just vad vi
behöva inte endast för folkbiblioteken, där boken givetvis kommer att få en framskjuten plats
bland historiska arbeten, utan även för studier i skolans högre klasser till stimulerandet av det
historiska intresset och måhända även som kompendium vid universitetsstudierna inom hithörande
område.   J. F.

Wennerström, Thorsten. Med Svenska röda korset under världskriget.
Några minnen från min tjänstgöring åren 1915—1918. A. & W. 1927. 439 s.
Ill., portr.    Kacdaf.                                                                                  11:—.

En ny, värdefull skildring av svensk humanitär insats under världskriget. Förf. besökte många
fångläger i Tyskland och Österrike-Ungern samt ledde mot slutet av kriget svenska Röda korsets
hjälparbete bland krigsfångarna i Ryssland. Han lämnar många levande skildringar av
krigsfångenskapens ohyggligheter i Ryssland och av erfarenheter under den ryska revolutionen. Förf.
har både stil och temperament. S. Sch.



L. Biografi (med genealogi).
Minnen   från   gamla svenska prästhem.    4.    Gle. bokh.   1927.     152 s.    Ill. portr.    Lc(s).                                                                                              6:25.
4. Minnen från gamla blekingska prästhem. Samlade   o. utg. av Gunnar Herrlin.

Detta är den fjärde boken i en serie prästhemsskildringar, som är ämnad omfatta alla våra
stift. Lunds stift, det största, har fått en sådan bok för vart och ett av de båda landskap, som
ingå i detsamma. Denna blekingska prästhemsbok står värdigt vid sidan av de redan utkomna.
Den innehåller bilder från en hel mängd blekingska prästhem under 1800-talets senare hälft och
1900-talets två första decennier. Främst i raden synes mig stå bilderna av det Ljunghoffska
hemmet i Asarum, det Hammarska hemmet i Mjällby och de Westdahl-Tretowska hemmen i
Karlshamn. Man stiftar bekantskap med till läggning och åskådning vitt skilda personligheter såsom
den ännu levande gamle göteborgsbiskopen, tidigare kyrkoherde i Karlshamn, den blide Anders
Ljunghoff med det varma hjärtat och det rena barnasinnet, med Aug. Tretow, den opraktiske
herden i Jämshög och senare Karlshamn, som sjöng vaggvisor på hebreiska för sina barn och som
glömde sig själv för att tjäna sina medmänniskor, en Franciscustyp i nutiden, vidare med den i
det kyrkliga livet så betydande H. B. Hammar, som, om han fått leva, tvivelsutan blivit en
framstående kyrkoman, för att nu blott nämna några av de omtalade prästerna. Man konstaterar vid
studiet av dessa många hem, att det över dem alla vilar något, som icke är likt andra landskaps
prästhem, något med det blekingska landskapets hela karaktär besläktat. Därför blir boken heller
ingen upprepning av vad i de andra blivit sagt.

Man har alla skäl att vara tacksam för den pietetsgärd, som dessa prästhemsskildringar äro,
och man hoppas, att alla folkbibliotek införliva dem med sina samlingar.   J. F.

Schönbeck, Henrik. Prelater. Ur prosten Henrik Schönbecks memoarer
från 1800-talets förra hälft. Utg. av H. Schönbeck. Med förord av Nils
Erdmann.    A. B.  1927.    414 s.    Ill., portr.    Lc(s).                                        9:25.

Skåneprosten Henrik Schönbeck, f. 1810, d. 1896, kom i beröring med ej så få av sin tids mera
framträdande personer, bl. a. under studieåren i Lund samt som riksdagsman 1856—58 och 1875
—88. Han spelade framför allt genom sina personliga förbindelser en viss roll i det politiska livet
och var en tid ordf. i första kammarens minoritetsgrupp. Otvivelaktigt är också, att S:s minnen
innehålla material av delvis ej ringa värde för den, som vill studera tidens politiska och kyrkliga
historia. Omdömena äro emellertid på åtskilliga punkter så starkt färgade av personliga
motsättningar och antipatier, och de ofta svårkontrollerbara avslöjandena gå ej sällan så långt in på
privatlivets område, att en publicering borde ha krävt antingen kommentarer eller en starkare beskärning.
Bland mera ingående berörda personer märkes Esaias Tegnér samt biskoparna Reuterdahl,
Thomander,  Genberg  och Sundberg.   K.  T.

Beaconsfield, Benjamin Disraeli, Lord. Maurois, André. Disraelis liv.
Till sv. [fr. fra.] av Elsa Thulin.    H. G.  1927.    324 s.    Ill., litt.    Lb.      7:50.

Förf., vilken säkert är en av de fransmän, som bäst förstå engelskt väsen, har här givit en
åskådlig bild av den engelske statsmannens liv. Förf. har haft många föregångare och ett rikt
aktmaterial att ösa ur. Hans stil är klar och han gör sitt föremål rättvisa utan att det i högre grad
sker på motståndarnas bekostnad. Många skola också fängslas av en man, som, trots många
motgångar, till följd av sin begåvning och energi till slut på gamla dar nådde sin äregirighets mål och
kunde göra det engelska väldet stora tjänster.   S. Sch.

Bellman, Carl Mikael. Ljungberg, Einar. Carl Michael Bellman som
nykterhetsvän och skönhetsapostel.    Ljungberg 1927.     124 s.    Ill., portr.    Lc. 2:50, inb. 5:—.

Som titeln antyder vill detta arbete visa att Bellman, långt ifrån att vilja förhärliga ruset
och yran, i stället ser ironiskt på de gestalter han skildrar och snarast avser att framställa dem

som avskräckande exempel. Det är väl nästan överflödigt att betona, att detta åskådningssätt
utgår från fullkomligt felaktiga förutsättningar och att de resultat författaren tror sig ha uppnått
därför också blivit ohållbara.   O. W—n.

Dalquist, Valdemar. Med håg och fallenhet för teater. En bandaktörs
härjningståg från Ystad till Haparanda.    H.  G.  1927.     138 s.    Lc.            3:—.

En rad med gott humör och älskvärd uppriktighet berättade anekdoter ur landsortsteaterns
brokiga krönika, vilka om också i och för sig ej särdeles märkvärdiga dock utan tvivel ha många
förutsättningar att roa teaterintresserade läsare.   O. W—n.

Ekman, Oscar. Mannström, Oscar. Oscar Ekman 1812—1907. En levnadsteckning.
Diak.   1927.     264 s.    Ill., portr.    Lc.                 5:50, inb. 6:75.

En vacker teckning av ett ädelt och varmhjärtat människoliv. Konsul Oscar Ekman, som
nittiofemårig slutade sina dagar år 1907, efterlämnar minnet av en initiativrik och driftig
föregångsman på olika praktiska områden, en sällsport frikostig donator, en nobel människovän och en
enkel, uppriktig kristen. En dylik mans hågkomst förtjänar att hållas vid liv, att vördas och älskas. E. E—m.

Engström,   Albert.    Ur   mina   memoarer.    A. B.   1927.     254 s.    Ill.    Lc. 8:50.

För 25 år sedan avbröt E. teckningen av sitt liv och leverne vid uppbrottet från Uppsala med
motiveringen att fortsättningen ännu inte tillhörde historien. Nu tar han vid, där han då slöt, och
berättar om sina läroår på Valand under Carl Larssons ledning, hos Liljefors och i Stockholm. De
konstnärliga impulserna koncentreras i några korta aforistiska satser, och bohemlivets upplevelser
få brorslotten av utrymmet. För de kåserier som utfylla två tredjedelar av boken har förf. funnit
romantiska motiv i sin barndons första litteraturstudier, hembygdens skrockfyllda skogar,
Söderhavets robinsonader och ekumeniska mötets orientaliska patriarker.   B. M.

Este, Isabella d'. Cartwight, Julia. Isabella d'Este, markisinna av Mantua,
1474—1539. En renaissancestudie. Övs. [fr. eng.] av Ingrid Kleen Bohlen.
1,  2.    W. & W.   1927.    Portr.    Lb.                                      18:—, inb. 30:—.

En brett anlagd skildring ur högrenässansens italienska kultur, koncentrerad kring den
litterärt och konstnärligt intresserade furstinnan Isabella av Este från Ferrara, förmäld med Francesco
Gonzaga, Mantuas härskare. Framställningen bygger på grundliga studier och visar ingående
förtrogenhet med tidens både politiska och kulturella historia. Arbetet lämpar sig särdeles väl
för större bibliotek med kulturhistoriskt intresserad publik,   O. W—n.

Fröding, Gustaf. Landquist, John. Gustaf Fröding. Hans levnad och
verk.    Ny tillökad uppl.    A. B.   1927.    358 s.    Ill., portr.    Lc.                 8:50.

Till ett i huvudsak oförändrat avtryck av första uppl. (jfr Gr.kat. 2 s. 89) har förf. fogat
ett vidlyftigt inledande kapitel, gott en tredjedel av det gamla verket, vari han i fortlöpande
framställning skildrar skaldens levnad. Utan att ge så mycket självständigt nytt, sammanfattar det
lyckligt de rika resultaten av den nyare. Frödingslitteraturen och ger en god avrundning åt förf:s
arbete.   B. M.

Goethe, Johann Wolfgang von. Antonsson, Johan. Några ord om Goethe
med anledning av Henrik Schücks framställning i hans allmänna litteraturhistoria.
Elanders boktr., Gbg  1927.    71  s.    Ill.    Lb.                                              2:50.

Författaren, entusiastisk Goethebeundrare, har funnit de omdömen Schück i sin bekanta
Allmänna litteraturhistoria fällt om Goethes författarskap och personlighet alltför stränga och
söker därför visa att Goethe både som människa och diktare står på ett vida högre plan än vad
Schück velat medgiva. Framställningen är måttfullt hållen och inrymmer en del beaktansvärda
synpunkter. Själva värdesättningen av exempelvis Wählverwandtschaften och Wilhelm Meister
förblir ju emellertid till sist alltid en personlig smakfråga.   O. W—n.

Melba, Nellie. Mitt liv som sångerska. En divas minnen och upplevelser.
Övs. [fr. eng.] av Elisabeth Krey-Lange.    W. & W.  1927.    302 s.    Portr.    Lb. 6:50.

Arbetet saknar väl ur musikhistorisk synpunkt större intresse, men erbjuder dock genom mängden
av roliga och livfullt berättade episoder ur den stora sångerskans liv läsaren en angenäm
förströelse.   E. S—m.

Runeberg, Johan Ludvig. Kuylenstierna, Oswald. Hjältarna i Fänrik
Ståls sägner.    Å.  & Å.   1927.     225  s.    Ill., portr.    Lb.                                 4:50.

Förf. till denna bok har ansett, att det kunde roa publiken att få närmare besked om de
historiska personer, vilka äro hjältarna i Fänrik Ståls sägner. Under anknytning till dikterna har han
därför på ett populärt sätt givit levnadshistoriska och anekdotiska upplysningar om Sandels,
Döbeln, Kulneff o. s. v., men även om de av Runeberg och traditionen hårt dömda Klingspor,
Cronstedt etc, vilka en historisk forskning nu ser i något mildare ljus (»Cronstedt var ej en köpt
förrädare»). Utan egentligen vetenskapliga anspråk torde boken just för den bredare allmänheten
kunna vara till upplysning och nöje.   F. V.

Tolstoj, Leo. Nasjivin, Ivan. Cor ardens. Biografisk studie över Leo
Tolstoj.    Fr. ry. av E. Weer.    Fri.   1927.    411  s.   Ill.   Lb.     9:50, inb.  17:—.

Detta utomordentligt intressanta, opartiska, sanningsenliga och på samma gång av varm
beundran genomandade arbete är utan fråga det bästa vi på svenska äga om Tolstoj. Det bör
anskaffas av alla de bibliotek, i vilkas bokbestånd Tolstoj är företrädd. Den svenska
översättningen är ypperlig.   O. W—n.



N. Geografi.
Bjurulf, Hjalmar. Södra Vatterbygden. Hembygdens natur, historia och arbetsliv
i korta drag. Halls förl., Jönköping 1927. 182 s. Ill., kart. Oreg. Ncs.                                                                                                    Inb. 3:75.

Det geologiska partiet av detta arbete är synnerligen väl utarbetat, men även de övriga
partierna äro mycket värdefulla. Boken kan därför med skäl rekommenderas icke blott till dem,
som ha Jönköpingsbygden kär, utan till alla, som vilja taga kännedom om hur en verkligt god
hembygdsbok bör skrivas.   S.  Sch.

Blekinge hembygdsförbunds årsbok. [Omsl.: Blekingeboken 1927. 1—2.]
Årg. 5. (1927.) 1, 2. Svenssons eftr:s bokindustri-a.-b., Karlskrona 1927. Ill.,
portr., kart.    Nce. 4:—, 1:75.
1. [Av olika förf.]
2. Hallenberg, A., Kristianopel såsom stad under svenskt välde.

Hembygdsförbundet har med denna femte årg. av sin årsbok ändrat bokens titel från Blekinge-bygder
till Blekingeboken. Den är utgiven 1927 i två delar, av vilka den senare är en vetenskaplig
avhandling (av lektor A. Hallenberg) betitlad Kristianopel såsom stad under svenskt välde. Härtill
hör även en karta »aff Christianopel och dess Situation». Den förra delen bjuder på en del
intressanta och värdefulla skildringar, fallande inom blekingsk hembygdsforsknings historia. Den
innehåller följande bidrag: Hugo Larsson, Till frågan om Blekinges politiska ställning i äldre tider.
Ernst Finnborg, Kadrilj från Blekinge. Johan Feuk, Ett bidrag till Hoby medeltidskyrkas historia.
Axel Hammelin, Från Ronneby skärgård. Ernst Holmberg, Ur kommendantens på sjökastellet
Kungsholmen dagjournal krigsåren 1808—1809. Sven Öjvind Swahn, Knösö. Alma Falk, Djuren
i våra skogar, anteckningar av August Holmberg. Alma Falk, Ett utdött Blekingehantverk.
Pehr Johnsson, Hjortsberga socken, en beskrivning av kommissionslantmätaren O. H. Althin.
Ingolf Lönnberg, Stiftelsen för Skottsbergska gårdens i Karlshamn bevarande. Sigfrid Svensson,
När Olle Montanus hjälpte Artur Hazelius.    J. F.


Bolander, C[arl]-A[ugust].    Attiska dagar.    W. & W.  1927.   175 s.  Nnd. 4:25.

En rad av skisser från en resa till Grekland (Aten, Delfi, Argolis), i vilka motsatsen mellan
den moderna ringa vardagligheten och de ideella föreställningarna om antiken bilda ett
ledmotiv, men förf. visar dock en riktig förståelse för det faktum, att även antiken haft sin vardaglighet
och att det ideella består och höjer sig upp ur vardagens torftighet. Han förmår därför i Grekland
se annat än det varöver genomsnittsturisten klagar. Man läser reseskisserna med nöje, trots
det att stilen verkar något ansträngd och förf. ej trängt allt för djupt in i Greklands moderna liv. M. P. N.

Bremer, Fredrika. Det unga Amerika. Skildringar. Sammanställda o. kommenterade
av Klara Johanson.   W. & W.  1927.   285  s.   Nqa.   8:—, inb. 10:50.

Från sin resa i Nordamerika och på Kuba utgav Fredrika Bremer 1853—54 arbetet Hemmen
i nya världen, där dock stora partier icke äro särskilt roliga för nutida läsare. Klara Johanson
har därför gjort vad hon kallar en antologi ur det gamla berömda verket, har uteslutit och
sammanställt och därigenom åstadkommit ett helt njutbart arbete. Man frapperas här fullt ut av
den friska ursprungligheten och den besjälade sakligheten i Fredrika Bremers syn på det som
hennes utgivare kallar »Det unga Amerika» — Amerika på 1850-talet —, hennes syn på människor,
institutioner, seder och bruk, skalden Emerson och slavfrågan m. m. m. m. En förklarande och
historisk efterskrift meddelas av utgivarinnan.   En bok att högligen anbefalla åt bibliotek.   F. V.

Buhrmann, Gerhard. Karta över Skåne 1684. Utg. av F. Wernstedt. Fri.
1927.    Nycr.                                                                                              7:50.

Den på Fritzes förlag reproducerade kartan av Gerhard Buhrmann över Skåne 1684 ger ett
vältaligt bevis på vilka kulturdokument, våra äldre handritade landskapskartor äro. Buhrmanns
karta är ur topografisk synpunkt ett mästerverk och ger en synnerlig åskådlig bild av landskapets
allmänna topografiska struktur, skogsbeteckning, bebyggelse, vägnät etc. Historikern,
ortsnamns-forskaren och ej minst hembygdsforskaren finner där viktiga upplysningar. Som den första
tillförlitliga kartan över Skåne har den ett särskilt intresse. Kartan återges i fotolito i fem färger och
på antikpapper, vadan likheten med originalet blir den största möjliga och dess estetiska verkan
mycket tilltalande. För bibliotek, skolsalar, kommunalhus, sockenstugor och tingshus i Skåne
bör den vara icke blott en dekorativ prydnad på väggen utan även en instruktiv vägledning rörande
landskapets forna odling och utveckling.   B. S—n.

Devoluy, Pierre, o. Borel, Pierre. Franska Rivieran. Med företal av
Maurice Maeterlinck. Till sv. [fr. fra.] av Anna Lamberg Wåhlin. W. & W.
1927.     160 s.   Ill.    (Skönhet o. kultur.)    Nj.                       10:—, inb.  13:50.

Tillhör serien »Skönhet och kultur», och båda dessa egenskaper utmårka förvisso i eminent grad
de skildrade trakterna. Förf. verka mycket sakkunniga och föreläsa geografi, historia, konst och
annan kultur med ett överflöd av detaljer. Denna detaljrikedom gör arbetet mindre lättläst, men
också mera värdefullt; allra bäst lämpar det sig som litterär resehandbok, medan den, som ej sett
Rivieran, kanske finner det en smula ansträngande. Utstyrseln är liksom i föregående volymer
särdeles förnäm, bilderna en njutning.   För större bibliotek.   C. S—g.

Fitinghoff, Rosa. Med Gripsholm till Österland. Skildringar från svenska
amerikalinjens medelhavsresa.    Sv. andelsf.  1927.     205  s.    Ill., kart.    N.   7:50.

En i kåserande form hållen beskrivning av »Gripsholms» första Medelhavsresa, sannolikt välkommen
för deltagarna, men eljest skäligen betydelselös. Bokens största förtjänst torde vara, att
den, om också ofrivilligt, uppvisar avigsidorna hos metoden att föra omkring sällskap på flera
hundra personer. Det är ett dyrt och dåligt sätt att se världen på. För den charmanta båten och
dess personal har förf. med rätta idel lovord, och för mången, ej minst bland dem, som ha råd att
göra långa resor, är ett bekvämt liv och fin mat huvudsaken, de minnesrika och märkvärdiga
länderna bära en extra krydda på nöjeslivet.   C. S—g.

Gauthiez, Pierre. Florens. Till sv. [fr. fra.] av Anna Lamberg Wåhlin. W. & W.
1927.     160 s.    Ill., portr.    (Skönhet och kultur.)    Ni. 10:—, inb.  13:50.

En sakrik, välskriven och intressant skildring av Florens historia och konstminnesmärken,
särskilt lämpad för dem som besökt Italien eller tänka göra det. Illustrationerna, väl valda och
förträffligt utförda, bidraga till att höja arbetets värde.   O. W—n.

Howard, Harvey. Tio veckor bland kinesiska rövare. Övs. [fr. eng.] av
Bertel Gripenberg.    L. H.  1927.    259 s.    Ill., kart.    Noc.                        5:75.

Denna bok av en amerikansk läkare har mycket berömts av personer, som aldrig varit i Kina
och icke känna till kinesiska förhållanden. Särskilt märklig är den icke, men den ger en flärdfri och
livfull bild av vad det vill säga att släpas bort i obygder av en skara banditer, vilka själva ha
förföljande soldater i hälarna på sig, bliva vittne till hur en annan stackars fånge ihjälslås med yxhugg
o. s. v. Förf. framhåller dock, att många av rövarna ägnat sig åt sitt »yrke», emedan det varit
omöjligt för dem att vinna sin utkomst på annat sätt, och han påpekar åtskilliga mänskliga drag
hos dem. Som avslutning meddelar han också ett brev från en av rövarna, med vilken han varit
förenad i en egendomlig men verklig vänskap. Ett det vackraste porträtt ger han av sin landsman,
en major Palmer, vilken hade grundat en mönsterfarm i Manchuriet med huvudsaklig tanke på
att därigenom ge en mängd kineser levebröd och det kinesiska folket uppmuntran till fortsatt
uppodling av det bördiga området. Just denne man mördades av de i boken skildrade rövarna, vilka
dock förklarade för förf., att de aldrig skulle gjort det, om de vetat, att han var »kinavännen»
Palmer.   H. Sg.

Hård av Segerstad, Siri. Bland hundraprocentamerikanare och andra. En
skådespelerskas och journalists upplevelser och iakttagelser i det stora landet på
andra sidan oceanen.    W. & W.  1925.     190 s.    Nq.                                6:25.

En amerikabok, som måste kallas undermålig både med hänsyn till innehåll och stil. I en
enda röra berättar förf. om sina upplevelser från en 3-årig vistelse därute. Att hon sett en hel del
av amerikanskt liv, även sådant som inte precis vilken som helst turist har tillfälle till, skall inte
förnekas — hon tycks ha en ganska ovanlig och fullkomligt osvensk förmåga att komma i kontakt
med olika slags människor och finna sig tillrätta i olika miljöer — men allt förstöres genom hennes
hopplösa oförmåga att på ett passabelt sätt redogöra för vad hon sett. Hon har ingen
berättartalang, hennes reflexioner äro hopplöst puerila och stilen är olidlig. — En redogörelse för camp
firegirls, ett slags amerikanska flickscouter, kan möjligen intressera en eller annan läsare.   G—a L.

Kalén, Joh. Halländska folkminnen. Lokalsägner och övertro från Fagered.
See.  1927.    321  s.    OPSreg.    Nck.                                                           6:—.

Det är resultat av ett mer än 30-årigt samlande inom en halländsk skogssocken, som här framläggas
av den genom tidigare liknande arbeten väl kände förf. Materialet har ordnats i två grupper,
en mindre, som behandlar sägner, knutna till någon plats i bygden, och en större, där en rik och
fyllig redogörelse lämnas för ännu levande folktro och övertro. Både det rikhaltiga innehållet och
framställningssättet, som lyckligt bevarar drag av folkligt uttryckssätt, vittnar om en ingående
förtrogenhet med det behandlade området, utan vilken det knappast varit möjligt att rädda så mycket
undan glömskan.   B. M.

Länder och folk i ord och bild för hem och skola. Red. av Otto Nordenskjöld
och Gunnar Landtman.    H.   1—7  (forts.).    N. o. k.   1927.    Ill.    N. à 1:50.

Arbetet, en bearbetning av ett nytt engelskt verk, utges hos H. Schildt i Helsingfors, men
en del av upplagan har övertagits av Natur och kultur för spridning i Sverige. Varje häfte
innehåller 4 à 6 fristående artiklar, och stoffet är ej på något sätt sammanfört i grupper. Det hela
är lagt på ett mycket populärt plan, men utmärker sig icke desto mindre för stor noggrannhet i
uppgifterna och är, åtminstone så långt anm. hittills kunnat följa det (7 häften) bra, ibland alldeles
utmärkt skrivet. Förf. äro anonyma. Innehållet antydes bäst genom angivande av t. ex. 7:de
häftets artiklar: Skottland — I Edens lustgård (Mesopotamien) — Puebloindianerna — Antillernas
pärla (Kuba) — Hur torkan bekämpas (olika system av irrigation). Tyngdpunkten är lagd på
illustrationsmaterialet, som är enastående rikt och gott, däribland talrika praktfulla färgfotografier.
Resultatet har också blivit en ovanlig vacker och trevlig läse- och bilderbok, som bör bli ytterst
efterfrågad i alla folkbibliotek.   C. S—g.

Nordström, Ludvig. Stor-Norrland. En andlig totalitet. Skildringar ur
svenska nationens liv.    A. B.  1927.    314 s.    Ill.    Ncc.                             6:75.

Otvivelaktigt en högst intresseväckande och till diskussion inbjudande bok, vars huvudsyfte
är att framhäva den norrländska trävaruindustriens betydelse såväl för Norrlands ekonomiska

framsteg under det senaste halvseklet som för hela vårt lands ekonomiska situation. Odelat kan man
väl ej följa förf:s bevisföring med dess i längden tröttsamt upprepade kritik av borgmästare
Lindhagens och professor Cassels åsikter i Norrlandsfrågorna. Bokens stil växlar mellan snabbt fångade
och väl återgivna reseintryck samt tungt uppbyggda, alltför litet tillhyvsade sakperioder, då det
gäller teoretisk argumentering. Det bästa i denna studie är dess optimistiska syn på det skapande
arbetets betydelse för vårt lands stora norra hälft och dess övertygelse om Norrlands rika
framtidsmöjligheter.   M. F.

Svedelius, Carl o. Julia, [utg.]. Bygd och folk. Nst. 1927. 380 s. Ill.,
portr., kart.    Nc.                                                                                 Inb. 3:90.

»Bygd och folk» är en läsebok i en ny stil, där i stället för det vanliga urvalet ur skilda
författares arbeten bidragen till övervägande del bestå av nyskrivna uppsatser, berättelser och dikter,
direkt anpassade för det åldersstadium (10—14-åringar), för vilket läseboken är avsedd. Den
lämnar ett sjuttiotal bygde- och folklivsskildringar från Sveriges olika landskap. Ett stort antal av
våra mest bekanta författare, vetenskapsmän och diktare ha lämnat bidrag till detta arbete, som
genom sin noggranna sovring av materialet, sin gedigenhet och lättlästhet och slutligen sin rika
omväxling är den mest idealiska läsebok, man kan önska sig.   H. K.

Tiselius, Carl A[ugust]. Bohusläns märkligare gårdar. Bidrag till gårdarnas
och släkternas äldre historia. D. 1, 2. Västra Sverige 1926, 27. 4:o. Ill.,
portr., kart.     OPreg.    Ncf.                                                               6:50, 7:50.

Samma goda egenskaper som utmärka författarens år 1925 utgivna »Bohusläns gamla adliga
gods och sätesgårdar» (Bibl.-bl. 1927 s. 28) återfinnas i detta digra, innehållsrika arbete, som är en
väsentlig komplettering av det föregående. Tillsammans utgöra de en betydande forskarbragd,
till vilken den bohuslänska bygden är att lyckönska.

I första delen behandlas norra Bohuslän, och i andra delen länets södra del jämte öarna Orust,
Tjörn och Hisingens bohuslänska härad. Endast sådana gårdar, som förekomma i äldre dokument,
medtagas. Det omfattande material, som förf. med synnerlig energi hämtat ur tryckta och otryckta
källor, t. ex. jordeböcker o. a. administrativa eller judiciella dokument, serverar han på ett stilistiskt
formfulländat sätt. Man får ej blott en lättläst och saklig framställning av den bohuslänska
bygdehistorien, rik på upplysningar om gårdarna och de agerande personerna — varigenom arbetet
med sitt person- och ortregister blir en tillförlitlig uppslagsbok — utan även en god inblick i de
olika samhällsklassernas förhållanden, t. ex. genom den intressanta redogörelsen för jordcirkulationen,
och slutligen många anekdotmässiga bidrag till belysning av gångna tiders liv, seder och
bruk.   S. A—n.



O. Samhälls- och rättsvetenskap (med nationalekonomi och statistik).
Benn, E[rnest] J[ohn] P[ickstone]. En kapitalists bekännelser. Övs. fr.
eng. av Evert Berggren.    A. B.   1926.     232 s.     Og.                                  5:75.

Författaren till denna bok är en betydande engelsk affärsman och förläggare av ett flertal
tidskrifter. Under formen av ett slags självbiografi ger den en bitande vidräkning med varjehanda
socialistiskt färgade projekt för samhällets förbättring, samtidigt levererande en verkningsfull
argumentering till försvar för den »kapitalistiska» samhällsordningen. Kvickt och underhållande
skriven hör den otvivelaktigt till de nyttigaste böcker av socialekonomiskt innehåll, som på senare
tid framkommit på vår bokmarknad. Den är förtjänt att läsas och begrundas i vidsträckta kretsar. K. Å.

Carleson, C[arl] N[athanael]. Svenska socialdemokratins ursprung. En
återblick.    Tiden  1927.     108 s.     Oac.                                                       2:—.

Det i bokens titel angivna ämnet är av förf. taget i allra vidsträcktaste bemärkelse — alltså
icke enbart en redogörelse för den politiska arbetarrörelsens och det svenska arbetarpartiets
uppkomst och utveckling, utan en översiktlig framställning av hela den ekonomiska och sociala miljö,


varur denna arbetarrörelse vuxit fram. Det är en god del av 1800-talets politiska historia, som
på detta sätt rullas upp och passerar revy, i en temperamentsfull framställningsform, som tydligt
vittnar om att förf. som politiker och journalist intensivt levat med i det viktigaste skedet av den
utveckling han skildrar.   J—i.

Eos. Uppsatser och meddelanden utg. av Svenska skolornas fredsförening
1927.    Eklund 1927.     147 s.    Litt.     Obc.                                                 1:75.

Ur »De svenska lärarinnornas fredsgrupp» (sedan 1916) har framgått »Svenska skolornas
fredsförening», vilken sedan 1922 utgivit fristående smärre skrifter. Nu framträder föreningen med
en något större samling uppsatser i fredsvänlig ända, huvudsakligen till belysning av det i olika
länder pågående fredsarbetet och dess organisationer. Bidragsgivarna äro till stor del utlänningar,
bland de svenska nämnas Herman Söderbergh och Matilda Widegren. Den tilltalande samlingen,
som ingalunda vänder sig exklusivt till skolungdom, avslutas med en omfattande förteckning över
litteratur, som på något sätt är av intresse för fredsarbetet.   R. B.

Frankfurter, Felix. Sacco- och Vanzettimålet. En kritisk analys för
jurister och lekmän.    A. B.  1927.     131  s.     Oeaf.                                         2:50.

Det juridiska drama, som under sommaren 1927 upprörde de mest vidsträckta kretsar, skildras
av Professor Frankfurter i form av ordagranna utdrag ur rättegångsprotokollen, sammanknutna
av en refererande framställning och beledsagade av kritiska reflexioner. Översättningen är
fullständig (utom några hänvisningar) och språkligt ganska vällyckad. Läsaren bibringas
otvivelaktigt den uppfattning, att de tilltalades skuld icke blivit ådagalagd. Denna uppfattning rubbas
knappast av ett par till översättningen fogade referat av de slutligen avgörande of ficiella aktstyckena,
men är naturligtvis beroende av den allsidighet och lojalitet, varmed förf. kan hava gjort sitt utdrag
ur protokollen. Han är en välkänd medlem av Förenta staternas kanske mest ansedda juridiska
fakultet. Skildringen ger ett starkt intryck av att ett juryförfarande, om ledningen och
kontrollmöjligheterna icke äro tilltredsställande, kan erbjuda de största risker, icke blott, såsom allmänt
antages, för obefogade frikännanden, utan ock för fällande av oskyldiga personer.  R. B.

Gollomb, Joseph, Scotland Yard och andra detektivcentraler. Övs. [fr.
eng.] av Karin Jensen, f. Lidforss.    W. & W.  1927.    356 s.     Oeag.           6:50.

En entusiastisk skildring av hur Scotland Yard utvecklats till den på en gång humana och
oöverträffat effektiva centralen för brottslighetens bekämpande följes av en jämförande
redogörelse för de metoder, som användas av den skarpsinniga och helst individuellt arbetande
Pariserpolisen, av den mekaniserade, men kompakt framstormande och av överlägsen ingenjörsbegåvning
organiserade Berlinpolisen, och av den smidiga, gärna till vetenskapens hjälp litande
Wiener-polisen. Det är ingen tung, systematisk framställning, som förf. ger, utan en belysning av ämnet
genom analys av detektivernas tillvägagångssätt vid ett antal märkligare brottmål.
Framställningen vittnar också om, att det icke är en kriminalist som fört pennan, utan en duglig
brottmålsreferent, van att på en gång snabbt få fått på den springande punkten i en dunkel kriminell gåta
och att delgiva allmänheten den i intresseväckande form.   B. M.

Guinchard, J[oseph], [utg.]. Storstadens bostadsfråga. En populär
orientering.    H. G.  1927.    111 s.    Ohc.                                                              2:25.

Efter en inledande historik av bostadsförhållandenas utveckling i Stockholm skildras de olika
faktorer, vilka påverka bostadsmarknaden i allmänhet, såsom folkökningen och hushållsbildningen,
räntefoten och byggnadskostnaderna i övrigt. Av stort intresse är den härpå lämnade
redogörelsen för de från det allmännas sida vidtagna åtgärderna på bostadsfrågans område särskilt
under och efter världskriget, hyresstegringslagen och dess verkningar samt den av stat och
kommun bedrivna understöds- och låneverksamheten, allt med speciellt hänsynstagande till
förhålladena i huvudstaden. Värdet och resultaten av det allmännas ingripande till bostadsförhållandenas
reglering bedömas med sund kritik. Det framhålles att detta ingripande lätt kan bringa mera
skada än gagn, därest det icke begränsas till åtgärder för utjämning av de oundvikliga
bostadskrisernas förlopp och för underlättande av en möjligast jämn anpassning av den enskilda
företagsamheten på området efter det varierande bostadsbehovet. Arbetet avslutas med en översikt
av bostadsförhållandena i Oslo, Köpenhamn och Helsingfors.   K. A.

Heckscher, Eli F[ilip]. Nationalekonomien. Folkens egen hushållning.
A. B.  1927.     110 s.     Og.                                                                          2:25.

Genomgår i snabba drag och i lättillgänglig form några av de centrala nationalekonomiska
spörsmålen. Den lilla boken, som bygger på en serie radioföredrag, måste genom sin friska ton
och sitt livliga framställningssätt, som ständigt anknyter till aktuella frågor, betecknas som en
ypperlig inledning till studium av nationalekonomien. Den utgör ingen egentlig lärobok, men den
bör locka till närmare bekantskap med ämnet, vartill numera bekväma möjligheter finnas genom
de goda systematiska sammanfattningar, som på senare tid utkommit på svenska.    K. Å.

Kuylenstierna, Carl W[ilhelm] U[lf], o. Olinder Olof. Kommunalskatten.
En populär orientering.    H. G.   1927.     156 s.     Odc.                                 3:75.

Vår skattelagstiftning befinner sig i formellt avseende i ett mycket otillfredsställande och
redan därför svårtillgängligt skick. Den tillgängliga litteraturen utgöres vid sidan av officiella
betänkanden huvudsakligen av ganska själlösa deklarationshandböcker o. dyl. Den segslitna frågan
om en grundläggande kommunalskattereform är även efter dess behandling vid 1927 års riksdag
olöst. Synnerligt intresse påkallas därför av föreliggande framställning, som på ett mycket
fullständigt men någorlunda lättfattligt sätt belyser det väsentliga — principer och realiteter — i
vårt kommunalskatteväsen, jämväl med beaktande av historisk utveckling och, icke minst,
aktuella reformförslag.   R. B.

Notiser från Arbetarnas kulturhistoriska sällskap. Red.: Fr. E. Åhlander.
Årg.  1  (1926—27): n:r 1.     Oha(f).                  Pris pr årg. (minst 4 h.)    2:—.

Arbetarnas kulturhistoriska sällskap är en under 1926 bildad sammanslutning av föreningar
och enskilda av arbetarrörelsens och arbetarklassens historia intresserade personer. Sällskapet
har till sin uppgift bl. a. att tillvarataga och för framtiden bevara arkivalier och andra
kulturhistoriska dokument samt understödja utförandet och publiceringen av undersökningar på det
område, sällskapets verksamhet omfattar. (En första publikation i denna serie föreligger redan i
J. Lindgrens avhandling om »Det socialdemokratiska arbetarpartiets uppkomst»). Kortare
meddelanden rörande verksamheten och från arbetsfältet publiceras i sällskapets »Notiser», som äro
avsedda att utkomma med 4 häften årligen och gratis tillställas samtliga medlemmar.   J—i.

Steffen, Gustaf F[redrik]. Demokrati och maktpolitik. A. B. 1927. 378 s. Oab.                                                                                                          10:—.

Steffens arbete behandlar huvudsakligen den västeuropeiska demokratiens ställning till
världskriget, och liksom i tidigare arbeten ger han den en stor del av skulden till kriget. Han förklarar
också bestämt, att demokrati och maktpolitik trivas alltför väl samman i det nutida Europa och
att vår tids demokratiska ledare, utrustade med de verkliga maktmedlen, äro farligare än
monarkerna. Arbetet är rikt på synpunkter, och det kommer nog att finna många läsare, även bland
sådana, som icke i allo gilla författarens åsikter.   S. Sch.

Söderman, Harry. Brottets värld. Hur förbrytare avslöjas med kamera och
mikroskop.    Krimmalkåserier.    W. & W.  1927.    211  s.    Ill., portr.    Oeag. 6:75.

Icke endast förbrytarna utan även polisen har förstått att tillgodogöra sig teknikens oerhörda
utveckling, och den moderne detektiven arbetar numera med metoder, som äro lånade från eller
grunda sig på de vetenskapligt högst utbildade. Under de senaste femtio åren har den moderna
krimmalis tiken grundlagts och utarbetats av några märkesmän, bland vilka föreliggande arbete
presenterar ett urval: Hans Gross, Bertillon, Reiss, Schneickert, Wentworth och Locard i Lyon,
hos vilken förf. fått sin grundläggande utbildning. Mera utförligt behandlas metoderna för
brottslingars identifiering (Bertillons antropometriska system och fingeravtrycken) samt
skriftförfalskning och skriftexpertis.  Framställningen är inte stilistiskt lysande, men sakligt vederhäftig. B. M.

Undén, Östen.    Juridik och politik.    Tiden 1927.    231 s.     O.           4:50.

En samling uppsatser, som till stor del tidigare varit offentliggjorda. Bland de behandlade
ämnena äro några allmänna frågor angående rättsreglernas natur och tillämpning samt några
spörsmål från sådana juridiska områden, som ur dylika principiella synpunkter i nutiden kräva


särskild uppmärksamhet, såsom folkrätten och rättsförhållandena mellan arbetare och arbetsgivare.
Härtill sluta sig några inlägg, från förf:s socialdemokratiska utgångspunkt, i politiskt
aktuella spörsmål på de angivna områdena, även dessa inlägg med huvudsaklig uppmärksamhet
på mera grundläggande tankegångar. De läsvärda utredningarna framträda i en mönstergillt klar
form, tonen är även i de polemiska partierna lugn och saklig.   R. B.

Wigforss, Ernst. Hur en svensk riksbudget blir till. H. G. 1927. 108 s. Oec.                                                                                                              2:25.

En i all sin korthet värdefull handledning för gemene man i svensk budgeträtt, skriven av en
person, som själv i egenskap av finansminister haft tillfälle att göra sig väl förtrogen med detta
ämne s. a. s. inifrån. Klargör på enkelt och lättfattligt sätt gången av budgetarbetet från
förberedelserna i ämbetsverk och departement genom behandlingen i riksdagens utskott och kamrar
fram till fastställandet av den färdiga riksstaten. Systemet i budgetuppställningen analyseras
och de skilda slagen av statsinkomster och utgiftsanslag få sin tillbörliga karakteristik.   K. Å.



P. Teknologi.
Flensburg, Vilhelm, o. Kjerrman, Bengt. Lärobok i järnets metallurgi jämte
metallografi och tillverkningsstatistik.    Gle.   1927.    211  s.    Ill.   Sreg.  Pdb. 7:50.

Författarna lämna en klar och detaljerad beskrivning av de tekniska processerna vid järnets
och stålets framställning samt av deras ekonomi. En väsentlig del av arbetet är ägnad åt
metallografien. Detta är utan tvivel ett gott uppslag, enär kännedom i metallografi är nödvändig för
envar, som använder järn och stål som konstruktionsmaterial och därför nödvändigtvis måste ha
förståelse för de hos stålet genom olika behandlingssätt framkallade egenskaperna. Boken är
väl illustrerad och utgör ett värdefullt tillskott till lärobokslitteraturen på detta område.   N. Å.

Holmgren, Torsten, [utg.]. Installationsteknik utarbetad inom elektriska
profningsanstalten under ledning av Torsten Holmgren. Sv. bokhandelscentralen
1927.    359 s.    Ill.    Sreg.    (Handbok f. elektrotekniker 5.)    Pc.       Inb.  10:—.

Arbetet utgör del 5 i serien Handbok för elektrotekniker. Det är en i alla avseenden värdefull
handledning i modern installationsteknik såväl vad beträffar material som montage. Texten
belyses med typiska ritningar, fotografier och tabeller. Boken är oumbärlig för var och en, som har
något med installationsteknik att göra, och är av stort värde som grundlag för undervisning i
hithörande frågor.   N. Å.



Q. Ekonomi (med industri, handel och kommunikationer).
Coppet, V. de. Vägen till mannens hjärta. Franskt kök anpassat för
nordiska förhållanden.    A. B.  1926.     120 s.    Qca.                                          3:—.

Franskt kök avpassat efter nordiska förhållanden. För den verkligt matlagningsintresserade
bör boken, och särskilt den del, som avhandlar såser, bliva ett verkligt fynd.   R. N.

Elfving, Georg. Handbok i föreningsbokföring. A. & W. 1927. 126 s. Qaa.                                                                                                              3:75.

Detta arbete avser att vara en handbok för föreningsmedlemmar, som önska något sätta sig
in i sin förenings räkenskaper och således kunna följa den ekonomiska verksamheten. Det måste
då genast sägas, att såsom en dylik handbok är arbetet ganska misslyckat. Man får sannerligen
ej vara nybörjare i bokföring för att få något med av innehållet. Och det är omöjligt att begripa,
varför den numera alldeles avlagda personifikationsteorien skall släpas med i en bok som denna.
Hade författaren nöjt sig med att framställa den bokföringstekniska behandlingen av transaktionerna
och uteslutit de invecklade förklaringarna, skulle måhända den studerande haft någon glädje
av den; både utrymme och pris hade då stannat vid tredjedelen.   K. R—dt.

Holzhausen, Axel. Boken om liljor. Skönblommande liljeväxter, deras beskrivning,
skötsel och användning.    A. B.  1927.   227 s.   Ill.   Sreg.   Qe.    12:50.

Åter har — som de förtjäna — liljorna kommit i stark bortikultur belysning. Åter samla
»rosor och liljor» trädgårdsvännernas största intresse. Holzhausens nya arbete kommer därför
som efterskickat för odlare av denna förnäma blomma. De uppgifter och råd som han ger äro goda
och vägledande, illustrationerna ypperliga, många och vackra, samt texten vidgad även till
gränsområdena, där man träffar både svärdsliljor, amaryllis, narcisser och snödroppar m. fl.    E. N.

Kaktusodling för amatörer. Utg. av Cedergren & C:o., Råå. Utg., Råå
1927.    47 s.    Ill.     Qe.                                                                                1:50.

En liten klar och god rådgivare för kakteernas vänner, i första hand »samlarna». Men den
vänder sig även till de verkliga blomstervännerna, som odla en del av denna stora familj för deras
vackra, ja praktfulla blommors skull, som ju för kaktussamlaren äro av mindre intresse. Vidare
innehåller den många illustrationer, som än bättre klarlägga texten, varför denna lilla bok nog
kommer att hälsas välkommen av alla kaktusodlare, helst priset är synnerligen överkomligt.  E. N.

Nordling, Majt.     Vad skola vi äta?    A. B.  1926.     115  s.     Qca.         2:25.

En originell kokbok, som mellan matrecepten serverar goda portioner sunt förnuft på ett medryckande
sätt. Något amerikanskt påverkad. En bok för den moderna unga husmodern. R. N.

Petre, Allan.    Den  shinglade Diana.    Å.  & Å.  1927.     181  s.   Qga.  4:50.

En hurtigt och humoristiskt skriven jägarbok, där en shinglad ung dam spelar rollen av jaktgudinna.
Till det mest framstående inom genren hör boken icke, men den kan läsas med nöje. J. F.

Silverstolpe, G[unnar] Westin. Svenskt näringsliv i tjugonde seklet. Koop.
förb.  1927.     192  s.    Kart.    Sreg.    Qb.                                               Inb. 3:75.

Ovanstående är ett kortfattat och billigt, men dock förnämligt, välskrivet, medryckande och
populärt hållet arbete, vilket förtjänar läsas av var och en, som över huvud taget gör anspråk på
att kallas allmänbildad. Det hjälper läraren i nationalekonomi att göra hans ämne än mer
intressant, viktigt och verklighetsbetonat, och för läraren i ekonomisk geografi bjuder det mycket av
intresse, värt att tagas upp och användas vid hans undervisning. »Svenskt näringsliv i tjugonde
seklet» kan ej nog rekommenderas.   O. J—n.

Skogsman, Gösta. Rovdjursjakter i Norrbotten. Å. & Å. 1927. 192 s. Qga.                                                                                                             4:50.

Boken innehåller dels referat av norrländska bondejägares bragder på jaktstigen, dels skildringar
av egna upplevelser i de norrländska skogarna, där förf. idkat jakt på så förnämligt
villebråd som björn, varg och lodjur. Speciellt ur synpunkten av att det sällan erbjudes den
jaktintresserade publiken berättelser av nu levande jägare, som deltagit i dylika villebrådsjakter, är
boken intressant och även värdefull; och man kan med nöje rekommendera den som ett
vederhäftigt alster av denna rätt svårbehandlade litteraturart.   J. F.



T. Matematik.
Harberg, Bertil. Siffror och räkning i gångna tider. Förf., Sjögestad 1927.
70 s.    Ill.    Ta.                                                                                            1:50.

Boken följer den vanliga historiska gången, som brukar förekomma i arbeten av denna art.
Sålunda börjar framställningen med siffersystemets utveckling i Egypten och Babylonien och
leder slutligen fram till hinduernas positionssiffersystem, vilket genom arabernas förmedling blivit
hela den moderna kulturens gemensamma egendom. Även räknemetoder äro utförligt behandlade
i konkreta exempel. Boken är pedagogiskt enkel och överskådlig och mycket givande för att
omfatta endast 70 sidor.   Som folkbildningsbok kan den sägas vara mycket lämplig.   Br. F.



U. Naturvetenskap.
Beebe, William. Med djuphåv och dykarhjälm i tropiska hav. Till sv. [fr. eng.]
av Torsten Pehrson.    N. o. k.   1927.    301  s. + 57 pl.     Ug. 12:—, inb. 14:50.

Den amerikanska havsforskningsexpedition, vars ledare framträtt med ovanstående färdskildring,
har nyligen bedrivit undersökningar på klassiska jaktmarker, Sargassohavet inom
Atlanten och området kring Galapogosöarna i Stilla Oceanen. Framställningen ger en ypperlig bild
av de tropiska havens rika organismvärld inom skilda djupregioner. Men den ägnar tillika stor
uppmärksamhet åt de biologiskt ytterst intressanta oceanöar, där expeditionen gjort grundliga
strandhugg. Arbetet fyller mycket högt ställda anspråk vad såväl innehåll som form beträffar.
Det är i själva verket ytterst sällsynt att möta en så underhållande och vederhäftig reseskildring
som fallet genomgående är med den ifrågavarande.   Illustrationsmaterialet är förträffligt.   W. B.

Dahl, Georg. Snöpäls. En vildmarkens rovriddare. Biologiska skildringar
för ungdom.    A. B.  1926.     152 s.    Ill.     Ugf.                                          3:75.

En ypperlig teckning av djurlivet i nordiska skogar, som överallt präglas av omedelbar
upplevelse.   Förf. dokumenterar sig som en fin iakttagare och en skildrare av rang.   W. B.

Ekström, Martin. Kontinenternas utveckling. Populärvetenskaplig
avhandling.    A.  & W.   1927.     201  s.    Ill.,  kart.     Uda.                                        4:50.

Utan att ha tillgodogjort sig annan geologisk litteratur än Ramsay: Geologiens grunder söker
författaren dels gendriva Wegeners kontinentförskjutningsteori och dels lösa andra geologiska
världsgåtor. Med vilket resultat torde näppeligen kunna intressera någon. Ur den synnerligen
anspråksfullt framförda boken kan citeras: »Wegener saknar denna rädsla (för spekulationer),
men tyvärr också förmågan av vetenskapligt tänkande.» I ännu mycket högre grad torde dessa ord
kunna tillämpas på förf. själv.   Uppenbarligen är boken utan värde för folkbiblioteken.   E. G—d.

Hofsten, Nils von. Ärftlighetslärans grunder. D. 1. A. B. 1927. 329 s.
Ill., litt.    (Medicinskt folkbibl.)     Uea.                                                         5:25.

Såsom författare till en för snart tio år sedan utgiven handbok har prof. v. Hofsten dokumenterat
en synnerligen omfattande beläsenhet på ärftlighetsforskningens vidsträckta fält. Det nu
föreliggande arbetet belyser kritiskt och vederhäftigt grundläggande ärftlighetsproblem med
utgångspunkt från kromosomforskningens landvinningar. Ett klart och redigt framställningssätt i
förening med en mindre vanlig förmåga hos förf. att orientera en bredare läsekrets rörande ofta
mycket komplicerade vetenskapliga frågeställningar ställer boken i främsta ledet bland de
allmänfattliga handledningarna på området.    W. B.

Högbom, A[rvid] G[ustaf]. Sveriges jord och grund. Dess byggnad, bildningshistoria
och ytgestaltning. Lb. 1927. 230 s. Ill., kart., litt. OSreg. (Vad
vi veta 21,  22.)     Udc.                                                              4:75, inb. 6:25.

Författaren har med denna bok skänkt den naturintresserade allmänheten en förträfflig framställning
av vårt lands geologi. Han börjar med en allmän orientering över de företeelser, som
förtälja landets utvecklingshistoria: istidsmärken, leror, torvmossar, kalktuffer, taffelberg etc.
Därefter skildrar han på grundvalen av dessa dokumenter landets öden genom de geologiska
tidrymderna. Så följer en karakteristik av olika landskapsformer och naturtyper: moränlandskap,
glacifluviala landskapsformer, myrlandskap, flygsandsfält m. m., samt slutligen en sammanfattande
översikt av landets stora naturregioner. Valet av illustrationsmaterialet förtjänar särskilt
erkännande.   Boken bör finnas i varje folkbibliotek.   K. E. S—m.

Lundahl, Carl. Den astronomiska världsbilden genom tiderna. N. o. k.
1927.     176 s.    Ill., litt.    Preg.     (Natur o. kultur 74.)     Uaa.    2:25, inb. 3:—.

Boken behandlar i stora drag den astronomiska världsuppfattningens utveckling från antiken
till våra dagar.  De första kapitlen behandla de olika försöken att förklara himlakropparnas rörelser

och innehålla biografier över de viktigaste personligheterna inom denna gren av forskningen, Så
följer ett par kapitel om de nya upptäckter inom solsystemet, som kikaren och teleskopet medförde.
Den sista delen av boken ägnas åt fixstjärneforskningen och dess historia.

Boken är klar och översiktlig, rik på upplysande fäkta och har en lätt och behaglig stil. Lämplig
biblioteksbok.   Br. F.

Nordenmark, N[ils] V[iktor] E[manuel]. Stjärnorna. En populär framställning
av världsrymdens under.   3 uppl. Frö.  1926.   4:0.  1 040 s.   Ill. PSreg.    Ua. 45.—.

Denna bok är en väsentlig omarbetning av den föregående upplagan (med titel Världsrymdens
under), som utkom 191 o. Förf. har dock icke undanröjt vissa oegentligheter, som
förekomma i de tidigare upplagorna. Svårigheten att på ett allmänfattligt sätt klargöra vissa celesta
fenomen är ju uppenbar. Men man behöver ju därför icke onödigtvis förvanska begreppen, vilket
har skett på skilda ställen i boken, och det kan i varje fall icke få gälla som en ursäkt för att förf.
t. ex. behandlar tvåkropparsproblemet (sid. 551) på ett sätt, som är oförenligt med Keplers andra
Iag, och som ger läsaren en fullkomligt skev uppfattning om rörelsens natur. Faran av sådana
felaktigheter kan ju visserligen sägas vara mindre, emedan de personer, som allvarligt ämna studera
astronomi, troligen icke välja ett arbete av detta slag. Men det är dock skada på ett så storstilat
verk, att det icke skall vara fullt vederhäftigt på alla punkter. Som populärvetenskaplig
underhållningslektyr kan det emellertid fylla sin uppgift, och förf. har en säker blick för vad som
intresserar den stora allmänheten. På utstyrseln har icke sparats någonting. Icke mindre än 658
illustrationer, därav ett 20-tal helsidesplanscher, pryda den digra boken.

Om arbetet skall få den spridning, som det trots sina brister dock förtjänar, bör priset reduceras
högst väsentligt.    Br. F.

Ramberg, Ludwig. Materiens betvingande. Några blad om kemi och
kultur.    A. B.  1926.    56 s.    Ill.    (Verd. småskr.  299.)     Uce.                    0:75.

En kortfattad historisk redogörelse över materieforskningens och den fysikaliska kemiens
utveckling från Aristoteles intill nuvarande tid. Den lilla lärorika och medryckande skrivna
uppsatsen bör ej saknas i något bibliotek.    I. B.

Strindberg, Henrik. Dissektionsövningar i zoologi. Till skolornas tjänst.
Nst.  1927.     100 s.    Ill.     Ug.                                                                     2:40.

Ehuru närmast avsedd såsom handledning vid de dissektioner, vilka numera ingå som ett
betydelsefullt led vid biologiundervisningen i våra skolor, torde boken kunna med fördel användas
och bliva till gagn även vid självstudier i ämnet.   W. B.

Strömgren, Elis, o. Strömgren, Bengt. Astronomiska miniatyrer. Ny
saml.    W. & W.  1927.     166 s.    Ill.     Ua.                                                 4:25.

En samling uppsatser i astronomiska ämnen. I detta arbete ägnas större utrymme åt de
mekaniska problemen än vad som är vanligt i populära framställningar. Det kan synas väl djärvt att
i ett arbete avsett för en större allmänhet behandla trekropparsproblemet och störningsteori.
Emellertid har det lyckats bra att gé en relativt lättfattlig form åt flera intressanta saker från den celesta
mekanikens område, vilka eljest kräva en vidlyftig matematisk behandling. Den i matematik
otränade läsaren får nog anstränga sig en smula och kanske läsa om igen vissa partier för att riktigt
kunna tillägna sig innehållet. Eljest bygger boken på elementära förkunskaper. Det torde vara
tillräckligt, om man känner till krafters sammansättning och upplösning och icke är fullkomligt
obekant med bokstavsräkning. För övrigt finnas flera kapitel av mera lättsmält innehåll, skrivna
med en behagfull kåserande stil. Åtminstone för de större biblioteken kan boken utan tvekan
rekommenderas.   Br. F.

Sundberg, Carl. Den levande materians grundformer och förrättningar. N.
bokh.   1925.     189 s.    Ill., portr.    (Nord. bokh:s pop.-vetensk. bibl.  2,   3.)     Ue. 3:75.

— — .    Den levande materians sammansättning och ursprung.   N. bokh. 1925.
121  s.    Ill., portr.    (Nord. bokh:s pop.-vetensk. bibl.  1.)     Ue.                   2:75.

Angående rec. se Sundberg på avd. V nedan s. 54.

Sörlin, Anton. Växtvärlden och människan. L. H. 1927. 346 s. Ill., litt.
Sreg.    (Hemuniversitets bibl.  5.    Himmel, hav o. jord 5.)   Uf. 8:50, inb.  11:—.

Efter en, i anm:s tycke alltför summarisk, historisk-genetisk inledning behandlas de tre stora
huvudgrupperna av gagnväxter, de matnyttiga, de medicinska (inkl. njutnings-) och de
industriella. Sammanställningen, som är den bästa vi ha på svenska, är lagom utförlig, lättflytande
skriven och försedd med färska statistiska uppgifter, talrika odlingskartor samt utmärkta
illustrationer, av vilka många original. Som slutkapitel står »Människan och blommorna», en icke
oäven skiss av historisk-estetisk art. Någon översikt av prydnadsväxter lämnas icke, vilket också
är alldeles obehövligt, då vi förut ha en rik litteratur därom. Boken får väl anses rätt oumbärlig
för alla bibliotek.   C. S—g.

Tärnlund, Carl Albert. Tropikernas urskogar. N. o. k. 1927. 159 s.
Ill.    (Natur u. kultur 73.)     Ufd.                                               2:25, inb. 3:—.

Ungefär halva boken består av en översikt över de tropiska skogsväxternas livsföreteelser,
särskilt de många fenomen, som tolkats som särskilda tillpassningar. Härvid synes förf. väl
oreserverat ansluta sig till åskådningar, som för 20 à 30 år sedan voro de förhärskande, men som ej sällan
innebära en otillåten förenkling av problemen och som genom nyare undersökningar i flera fall
modifierats. Senare delen av arbetet är ägnad de särskilda skogsområdena, där i första hand det
afrikanska, vilket förf. själv besökt, är föremål för utförligare och förtjänstfull behandling. Bortser
man från de litet djärva evolutionistiska spekulationerna är Tärnlunds sammanställning mycket
underhållande och bör kunna bli till god gjälp för gymnasiets biologiskt intresserade elever.  C. S—g.



V. Medicin.
Bad och folkhälsa. Förhandlingarna vid badkongressen år 1925 i Stockholm.
Med statsbidrag utg. av Föreningen för folkbad. Nst. 1926. 198 s. Ill.,
kart.     Vnb.                                                                                4:50, inb. 6:—.

Denna bok, i vilken förhandlingarna vid badkongressen år 1925 i samlad form äro utgivna,
ger en allsidig överblick över badfrågan, speciellt över folkbadsproblemet och bör bliva särdeles
nyttig vid planläggandet av offentliga badinrättningar.   G. Ndr.

Broman, Ivar. Människans utveckling före födelsen. En kortfattad handledning
i människans embryologi.    Gle.  1927.    362 s.    Ill.    Sreg.     Vb. 28:—, inb. 30:—.

Med ovanstående bokverk har prof. Broman tillfört vår litteratur den första svenskspråkiga
läro- eller handboken i människans embryologi. Framställningen är närmast avsedd för blivande
läkare och zoologer, men anses av förf. kunna bliva till gagn även för den biologiskt intresserade
allmänheten. Med hänsyn till den nämnda huvuduppgiften har arbetet i det hela en starkt
framfrädande vetenskaplig läggning och går rätt mycket i detalj. Ett utomordentligt rikt och
förtjänsttullt illustrationsmaterial beledsagar den klara och rediga framställningen.   W. B.

Charette, Gilbert. Vad är homöopati? Vad varje medicinare bör veta i
ämnet. Utg. på sv. [fr. fra.] av W. Gårdlund. Social-medicinsk tidskr:s förl.
1926.     123 s.     Vmg.                                                                                  3:—.

Boken, avsedd att övertyga läkare och lekmän om homöpatiens vetenskapliga värde, är
lättläst och trevlig. Men dess vetenskapliga beviskraft är icke överväldigande. De förut troende bli
måhända styrkta i sin tro, men sannolikt blir ingen tvivlare omvänd.  G. Ndr.

Ernberg, Harald. Råd och anvisningar beträffande vården av barn, särskilt späda
barn, på uppdrag av Medicinalstyrelsen utarb.    Nst.   1926.    30 s.     Vh. 0:25.

Detta lilla arbete är tillkommet med anledning av föreskriften i Lag om samhällets barnavård,
att Medicinalstyrelsen skall till ledning för barnavårdsnämnder och enskilda meddela nödiga råd

och anvisningar besräffande vården av barn och har på Styrelsens uppdrag utarbetats av förf.,
som är överläkare vid Sachsska barnsjukhuset i Stockholm. Den bör sålunda anses äga nödig
pondus och auktoritet. Den är dessutom lättfattligt och intresseväckande skriven och kommer
säkerligen att på ett mycket förtjänstfullt sätt fylla sin viktiga uppgift.   G. Ndr.

Frostell, Gunnar.    Folkets hälsa.    Å. &. Å.  1926.     195 s.     Vn.       4:50.

Med brinnande hänförelse går förf. i härnad mot det moderna kulturlivets dekadansfenomen,
mot hygieniska missförhållanden, mot rasförsämrande degenerationsfaktorer och predikar sundhet
i levnadssätt och vanor samt kärlek till naturen. Man kan påpeka överdrifter, och man kan få lust
till motsägelser, men man undgår icke att gripas av författarens glödande entusiasm. Boken är
tillägnad minnet av Pehr Henrik Ling och åsyftar att väcka nationen för hans ideal.  G. Ndr.

Holmgren, Gunnar. Om öron-, näs- och halssjukdomar. A. B. 1925. 169
s.    Ill.    (Medicinskt folkbibl.)     Vj.                                                             3:—.

Denna del av det förträffligt redigerade Medicinskt folkbibliotek sluter sig värdigt till sina
föregångare. Förf. framhåller, att ett av huvudsyftena med hans arbete är att hos allmänheten
väcka ökat stod och ökad förståelse för fortsatt arbete på förbättrade sjukvårdsförhållanden för
denna grupp av sjukdomar, vilka alltjämt äro av nöden trots de stora framsteg på detta område,
som gjorts under de senaste femton åren.   G. Ndr.

Josefson, Arnold. Vad betyda insöndringsorganen för vår kropp och själ?
Översikt.    H. G.  1925.     147  s.    Ill.    (Nutid o. framtid.)     Veo.                 5:50.

Författaren har ägnat ingående och självständiga studier åt det aktuella kapitel, som på
vetenskapligt språk kallas de endokrina körtlarna och är upphovsman till ordnybildningen
»insöndringsorganen» såsom svensk benämning på dessa körtlar. Författaren har förmåga att skriva på
en gång vetenskapligt korrekt och populärt. Boken, som berör sådana allmänt intressanta kapitel
som »sköldkörteln och strumans förebyggande», »könskörtlarne och föryngringsmetoden»,
»bukspottkörteln och om insulinets segertåg» bör kunna påräkna det allmänna intresse den väl förtjänar. G. Ndr.

Josephson, C[arl] D[avid]. Hälsosamma lärdomar för kvinnlig ungdom.
(Tit.-rubr.: Till skolornas bruk.)    N. bokh.   1925.     127  s.     Vn.                  2:—.

Författarens mångåriga erfarenhet såsom läkare i kvinnosjukdomar, hans sunda livssyn och
hans goda framställningskonst hava gjort honom väl skickad att i föreliggande ämne giva oss ett
arbete, som man med gott samvete kan rekommendera åt den publik, till vilken det riktar sig.
Det skall säkerligen, såsom författaren hoppas, »gagna, om det läses med allvar och eftertanke». G. Ndr.

— — . Kvinnosjukdomarna.    W.   &   W.    1925.     128   s.    Ill.    (W.   &   W.:s
handböcker 89.)     Vg.                                                                                           2:75.

Professor Josephsons eminenta förmåga såsom populärvetenskaplig författare har förut framhållits
och framträder även i detta arbete, som kan livligt anbefallas åt den vuxna kvinnliga
allmänheten.   Sakkunskap och sunt omdöme prägla framställningen.   G. Ndr.

Lagerholm, J. Skolhygienen. Översikt. Svenssons bokindustri a.-b., Karlskrona
1925.     119 s.    Ill.     Vnb.                                                                 4:75.

Något nyare översiktligt och sammanfattande arbete rörande skolhygien i modern mening
torde före denna bok icke finnas tillgängligt på svenska språket. Boken har alltså en bestämd
uppgift att fylla och kan sägas göra detta på ett förtjänstfullt sätt. Det knappt tillmätta utrymmet
har emellertid tvingat till stark koncentration, dock torde intet väsentligt vara utlämnat. Man
beklagar frånvaron av litteraturhänvisningar till tjänst för dem, som behöva göra mera ingående
studier inom något område.    G. Ndr.

Medicinska dagsfrågor. Fria offentliga föreläsningar, hållna vid Serafimerlasarettet
av framstående fackmän utg. av Israel Holmgren och H. C. Jacobæus.
D.  1.    H. G.  1925.    146 s.     V.                                                                3:50.

Denna serie av fria föreläsningar över mera aktuella eller allmänt intressanta medicinska
frågor riktar sig naturligtvis i första rummet till en medicinskt skolad publik, men åtskilliga äga

ett intresse, som sträcker sig utanför den trängre fackkretsen. Föreliggande del behandlar följande
ämnen: Ur den medicinska klinikens historia (av O. Hult), Den kroniska ledgångsreumatismens
terapi (av G. Kahlmeter), Om perniciös anemi (av O. Lindbom), Om neuralgibegreppet och
neuralgiernas natur (av F. Lindstedt) samt Ett. blad ur den tillämpade fysiologien (av E. Zander). G. Ndr.

Neander, Gustaf. Anstalten Hälsan i Norrbotten. Ett socialhygieniskt
experiment i nordligaste Sverige anordnat av Svenska nationalföreningen mot
tuberkulos samt studier över tuberkulosens spridningsförlopp i Sverige. Förf., Sthm
1927. 151 s. Ill., kart. (Meddelanden fr. Sv. nationalfören. mot tuberkulos
17.) Vec.                                                                                                   4:50.

En synnerligen intressant och välskriven redogörelse, som tydligt visar, att man genom
målmedvetet hygieniskt arbete kan vinna mycket. Insjukningsprocenten i tuberkulos inom
försöksområdet var 1926 hela 33 % lägre än 1908, och dödligheten sista 5-årsperioden 28 % lägre än under
den första. Beträffande landet i sin helhet visar tuberkulosen en allmän tillbakagång, beroende
på vad förf. kallar »det biologiska skyddet» och »kulturskyddet».   J. B.

Nyström, Gunnar. Kirurgi. 1. A. B. 1926. 260 s. Ill. (Medicinskt
folkbibl.)     Vf.                                                                                             4:25.
1. Allmän kirurgi.

En orienterande kunskap om den moderna kirurgien, om det dagliga arbetet på en nutida
operationssal, om narkos och lokalbedövning, blodstillning och blodtransfusion, om antiseptik
och aseptik m. m. lämnas i denna bok på ett synnerligen intresseväckande sätt. Boken
rekommenderas livligt. Det är till ömsesidig båtnad för patient och kirurg, om de känna varandra något på
förhand, innan de mötas vid operationsbordet.    G. Ndr.

Pettersson, Alfred. Om bakterier och av dem framkallade sjukdomar. A. B.
1926.     203 s.    Ill.    (Medicinskt folkbibl.)     Veaa.                                      3:25.

Författaren, erkänd forskare på området, ger en översikt över vetenskapens nuvarande ståndpunkt
i fråga om bakterier och bakteriesjukdomar, ett område där forskningen under senare år gått
framåt med oerhörd hastighet. Ämnet hör till dem om vilka allmänheten önskar och har rätt till
sakkunnig upplysning och boken kan livligt anbefallas.   G. Ndr.

Petrén, Ebbe. Våra vanligaste epidemiska sjukdomar. A. B. 1926. 159 s.
Ill.    (Medicinskt folkbibl.)     Veb.                                                                 2:50.

Författaren har en omfattande personlig erfarenhet på det område, som här behandlas, och
hans framställning är samtidigt vetenskapligt gedigen och lättfattlig. Av stort allmänt intresse
äro de tre sista kapitlen: Om de epidemiska sjukdomarna och allmänheten, om skolan och de
epidemiska sjukdomarna samt om epidemisjukhusens arbete och deras förhållande till allmänheten. G. Ndr.

Petrén, Karl. Om behandlingen av sockersjuka (även med insulin). 2 uppl.
A. & W.   1926.     72  s.    (Pop. vetensk.  2.)     Vee.                                             2:—.

En förträfflig populärmedicinsk redogörelse för en sjukdom, vid vilken den sjukes förståelse
för sjukdomens väsen och behandlingens principer är av största värde; klar, lättfattlig och sakrik. G. Ndr.

Skjerve, Kristiane. Moderskapets hälsolära. Tillägnad unga kvinnor. Övs.
[fr. no.] av Stig Olason.    H.  G.  1926.     152 s.     Vnd.                               2:75.

— — .    Äktenskapets hälsolära.     Övs. [fr. no.] av Stig Olason.    H.  G. 1926.
125 s.     Vnd.                                                                                              2:75.

Båda dessa arbeten hava rönt stort erkännande i författarinnans hemland och förtjäna även
att studeras av svensk publik i vuxen ålder. De fysiologiska frågorna synas sakkunnigt klarlagda,
och många ömtåliga problem behandlas med finkänslig täkt och etiskt allvar.    G. Ndr.



Strömgren, Hedvig, [f.] Lidforss. Tandläkarkonstens historia. En populär
framställning.    W. &. W.  1927.    197 s.    Ill., litt.     Vk.                             5:75.

Föreliggande arbete är en intressant och så vitt anmälaren kan döma grundlig och vederhäftig
framställning. Som psykologiskt riktigt måste man framhålla, att förf. synes till fullo fattat magiens
betydelse i detta sammanhang och som förf. själv efter Goethe betonar, »människans behov av
vidskepelse». Även för andra än medicinskt verksamma personer synes boken rekommenderas
som underhållande och allmänbildande läsning.   J. B.

Sundberg, Carl. Blodkörtlarnas betydelse för människans kroppsliga och
själsliga hälsa. (Endokrinologien.) N. bokh. 1925. 136 s. Ill. (Nord. bokh:s
pop. vetensk. bibl.  5.)     Veo.                                                                       2:75.

— — .    Människans   normala   livslängd och ålderdomssjukdomarna.    N. bokh.
1925.     138 s.    Ill.    (Nord. bokh:s pop. vetensk. bibl. 4.)     Vc.                  2:75.

Dessa båda böcker utgöra, jämte två ovan under avd. U uppförda, de första numren av
en planerad mycket omfattande serie skrifter under samlingstiteln: »Nordiska bokhandelns
populärvetenskapliga bibliotek». Professor Carl Sundberg, författaren till dessa samt enligt planen
till flertalet av seriens häften, är känd såsom en framstående populärvetenskaplig föreläsare och
skriftställare. De båda förstnämnda häftena (n:r 1—3) behandla ämnen, som på grund av sin
natur äro synnerligen svåra att framlägga i populär form, och framställningen måste med
nödvändighet här och där förefalla en smula »lärd». De båda senare (n:r 4, 5) däremot kunna såväl på
grund av ämnets allmänt intressanta art som framställningens fängslande beskaffenhet med intresse
och god behållning läsas av en och var.   G. Ndr.

Wallerström,  Carl.    Syfilis.    En   sjukdom   och ett   samhällsproblem.    Lb.
1926.     102 s.    Ill., litt.    (Vad vi veta  18.)     Vel.                                      2:50.

Ett värdefullt bidrag till upplysningslitteraturen på ett särdeles viktigt social-medicinskt
område. De kapitel som behandla sjukdomens samhälleliga betydelse kunna anbefallas såsom
särskilt läsvärda.    G. Ndr.



BÖCKER FÖR BARN OCH UNGDOM.
Bolinder, Gustaf. Bland kabyler och rövare. En svensk pojkes äventyr i
Marocko.    W. & W.  1926.     183 s.    Ill.    (De ungas bibl.)    uH.        Inb. 3:75.

En instruktiv och fängslande berättelse om en käck göteborgspojkes originella flykt från
fosterhemmet till Marocko för att söka reda på en morbror. En liten inföding blir hans vän och
hjälpare och efter en mängd äventyr, vilkas skildring ge en intressant bild av land och folk, finner
Kalle äntligen morbrodern, som tar sig an de båda gossarna och sörjer för deras framtid. Denna
för 12—14 års pojkar mycket läsvärda bok skulle liksom många liknande på rymningsmotivet
byggda pojkberättelser hälsas än mer välkommen om författaren i stället läte respektive målsmän
själva skicka ut odågorna eller de äventyrslystna ungdomarna.   A. L—n.

— — .    Den   gyllene   staden.    Berättelse för ungdom.    B. W.  1926.     155  s.
(B. W:s ungdomsböcker 85 )    uH.                                                     Inb.  1:50.

En för pojkar i 12—15 årsåldern spännande skildring av några spanjorers av faror och äventyr
fyllda strider mot indianer för att nå ett hägrande mål. Förf:s ingående kännedom om de trakter,
i vilka hans hjältar röra sig, höjer bokens värde över vanliga indianböckers, och unge Pepe kommer
säkert att väcka beundran hos många jämnåriga, oaktat det var på 1500-talet, som han svängde
sin luntbössa. Boken utgör en direkt fortsättning på förf:s i samma serie, förut utkomna »På
äventyrliga stigar» och läses bäst i samband med denna. Beklagligt att förlaget trots författarnamnet ej
ansett sig kunna bekosta annat än kristidsutstyrsel.   A. L—n.
Patteson, John Coleridge, Grierson, E. John Coleridge Patteson. Söderhavsöarnas
biskop. En hjältesaga, berättad för de unga. Övs. [fr. eng.] av
Aline Cronhielm.    Diak.  1927.     168 s.    uLb.                            2:75, inb. 3:75.

Patteson (Melanesiens, icke Söderhavsöarnas biskop, såsom den svenska rubriken oriktigt
lyder!) är en av märkesmännen i den nyare missionens historia, en sällsynt storslagen, rikt
utrustad personlighet, som betytt mycket ej endast genom sitt direkta missionsarbete utan ock genom
de rika impulser och det väckande föredöme han givit åt många andra inom samma verksamhetsområde.
Griersons populära och tillförlitliga skildring gör full rättvisa åt mannen och gärningen
samt ger samtidigt goda inblickar i Söderhavets underbara värld. Boken lämpar sig förträffligt
som ungdomsläsning.   Översättningen kunde nog ha varit bättre.   G. Lbrg.

Skolpojkens egen verkstad. Några idéer och anvisningar till utförandet av
praktiska och trevliga arbeten såsom sysselsättning för händiga ungdomar. Efter
främmande förebilder utarbetade. Ny uppl. genomsedd o. delvis omarb. av Karl
Ryde.    A. B.  1926.     128 s.    Ill.    (Önskeböckerna.)    uP.                    Inb. 2:25.

Boken är en klart skriven handledning i slöjd och närstående enklare arbeten av olika slag.
Arbetsuppgifterna äro väl valda och i överensstämmelse med författarens avsikt att lämna idéer
och anvisningar till utförandet av praktiska och trevliga arbeten såsom sysselsättning för händiga
ungdomar. Boken kan emellertid även rekommenderas åt mindre händiga, vilkas självverksamhet
och  handlag  behöva  utvecklas.    N.   Å.

Skånberg, Carl.    Kraftmaskiner.    En bok för pojkar.    A. B.  1926.   113 s.
Ill.    (Önskeböckerna.)    uPb.                                                                Inb. 2:75.

Boken innehåller en del intressanta data, om kraftmaskinernas uppkomst, utveckling och
betydelse. Av de olika kapitlen upptaga ångmaskinen och förbränningsmotorn sammanlagt 80
sidor. De övriga 33 ha ägnats åt inledning, solmaskiner, vindmotorer, vattenmotorer och elektriska
maskiner. Behandlingen har därför i dessa kapitel blivit något knapphändig. Språket är på flera
ställen tillkonstlat och illustrationerna kunde särskilt i slutet av boken varit bättre valda.   N. Å.

Steffen, Richard.    Nordens gudalära och hjältesagor.    För skolorna.    1—3.
A. B.  1926—27.    OPSreg.    ucmia.                          (1) 1:50, (2) 2:75, (3) 3:25.
1.    Den nordiska gudaläran. — 2.   Nordiska hjältesagor.  — 3.   Kommentar.

Arbetet anger sig vara bestämt för skolbruk, men kan med fördel användas av en var, som
önskar en kortare översikt över våra förfäders gudavärld och hjältesagor. Det tredje häftet ayser
att lämna en vägledning för dem, som önska få en inblick i den nordiska myt- och sagoforskningens
problem, och är således bestämt för lärare och andra intresserade. Det utgör den bästa
populärvetenskapliga sammanfattning vi äga av dessa viktiga, invecklade och mycket omdiskuterade
frågor.   M. P. N.



VIKTIGARE NYUTKOMNA ARBETEN.
B. Skrifter av allmänt och blandat innehåll.

Skolbiblioteket,   dess   skötsel   och   dess   plats i skolarbetet.    En handledning red. av Knut
Tynell.    (Sv. allm. bibl.-fören. handböcker 4.)    Nst. 3:—.

C.   Religion.

Herner, S.    Gamla testamentets religion.    Nst.    Inb. 8:75.
Holl, K.    Luthers etiska åskådning.    Sv. k. st.    3:25, inb. 4:25.

D.   Filosofi.

Runestam, A. Psykoanalys och kristendom. Sv. k. st.  (Religionsvetensk skr.  14.) 1:75.

E.   Uppfostran och undervisning.

Helle, V. Yrkesval och ungdomspsykologi. D. 1, 2. [Lst.] (Pedagog. skr. 119, 120.) 2:50, 2:—.
Leufvén, E., o. Holmvall, P. Förordningar om folkskolor och fortsättningsskolor samt
kyrkostämmo-, kyrko- och skolråd m. m. jämte valda prejudikat.    Lb.    3:50.

H.   Skönlitteratur.

Grevenius, H. Sonja. Skådespel. Tiden. 2:50.
Malleson, M. Fanatiker. Komedi. H. G. 3:75.
Tegnér, E. Episka dikter.    Nst.    (Norstedtsböcker.)    Inb. 2:—.

I.   Skön konst (med musik och teater).

Strömberg, S.    Egyptens konst.    A. B. (Bonniers allm. konsthist.)    12:50.

J.    Arkeologi.

Johansen, K. F. De förhistoriska tiderna i Europa skildrade av T. J. Arne [m. fl.]. D. 2.
Mellan-, Väst- och Nordeuropa.    Nst. (Kulturhist. bibl.)    15:—.

K.   Historia.

Lawrence,  T. E.    Uppror i öknen.    A. B.    15:—.

N.   Geografi.

Falbygden.    D.   1.    Utg.   av   Falbygdens hembygds- och fornminnesförening genom Johan
Götlind.    Falbygdens hembygds- o. fornminnesfören., Falköping.    2:—.
Lidingön och dess natur.    Nst.    5:—, inb. 6:75.
Det nya Estland.    Dess land, folk och kultur.    Bidrag av J. Kents [m. fl.]. Å. & Å.   4:50.
Nyblom, H.    Italien. Kortfattad resehandbok. Fri.    Inb.     18:—.
Wåhlin, H.    Ystad.   Nst. (Sv. kulturorter 7.)    2:—.

O.   Samhälls- och rättsvetenskap (med nationalekonomi och statistik).

Branting, H. Tal och skrifter. D. 5. Svensk försvars- och fredspolitik. Tiden. 4:50. inb. 6:—.
Sveriges rikes lag gillad och antagen år 1734, stadfäst av konungen d. 23 jan. 1736. Med
därunder införda viktigare lagar och författningar . . . utg. av A. Hemming-Sjöberg. A. B. Inb.    10:—.
Valentin, S. O. Medborgarens a. b. c.-bok. 300 ord stats- och kommunalkunskap. H. G. 1:—.

P.   Teknologi.

Kreüger, H., o. De Geer, G. Grundläggningar till hus- och brobyggnader. A. B. (De tekniska vetenskaperna: Byggnadskonst 3.)    35:—.
Traneus, G., o. Wretlind, E. P. Vägar och gator. A. B. (De tekniska vetenskaperna: Väg- och vattenbyggnader 2.)    25:—.

S.   Krigsväsen.

Alm, J.    Vapnens historia.    Sveriges skyttetidning.     12:—.

U.   Naturvetenskap.

Lindman, C. A. M. [Illustrerad skol- och exkursionsflora över Sveriges kärlväxter. Nst. 4:25.

V.   Medicin.

Lichtenstein, A.    Barnavård.    Å. & Å.  (Husmoderns handböcker.)    Inb.  5:50.


<chapter name="Andra Nordiska biblioteksmötet
ägde rum å Handelshögskolan i Stockholm den 28 juni—1 juli 1928">
ANDRA   NORDISKA   BIBLIOTEKSMÖTET
ägde rum å Handelshögskolan i Stockholm den 28 juni—1 juli 1928  efter följande program:

Torsdagen den 28 juni.

Kl.     2.      Mötet öppnades.
»      2,15. T.   f. överbibliotekarien Anders Grape, Uppsala: Om faksimileeditionen
av Codex Argenteus.
»      3.       Biblioteksdirektør Th. Døssing, Köpenhamn:  Samarbejde mellem større
og mindre Biblioteker.    Med diskussion.
————
»      9.      Visning av Stadsbiblioteket.
»    10.       Sveriges   allmänna biblioteksförenings samkväm för mötesdeltagarna på Stadsbiblioteket.

Fredagen den 29 juni.

Kl.   10,30. T.   f.   andre bibliotekskonsulenten Hans Küntzel, Stockholm: Skönlitteraturen
i folkbiblioteken.    Med diskussion.
————
»      3,30. Riksbibliotekarien Isak Collijn,   Stockholm:   Internationellt   samarbete
inom bibliotekarievärlden.
»      4,30. Chefbibliotekar Arne Arnesen, Oslo: Arbeidsforhold ved bibliotekene.
»      5,30. Visning av Kungl. bibliotekets tillbyggnad.
»     8.      Sveriges   allmänna   biblioteksförenings   middag på Grand Hotel Royal.

Lördagen den 30 juni.

Kl.  10,30. Biblioteksdirektör Helle Cannelin, Helsingfors: Kommunal
biblioteksverksamhet på landsbygden.
»    11,30. Lektor   Karl Ågren, Göteborg: Bibliotekets plats i skolarbetet.    Med diskussion.
————
»4,30.  Författaren Sten Selander, Stockholm: Stockholm i dikten.
»5,30.  Mötet avslutades.
»8,30.  Visning av Stadshuset.
»9.      Stockholms stads supé för biblioteksmötet i Gyllene salen på Stadshuset.



Söndagen den 1 juli.

Kl.   10.       (precis). Avresa med abonnerad ångbåt från Strandvägen (mittemot huset
Strandvägen  1) genom Stäket och efter en tur utåt Ingaröfjärden
till Saltsjöbaden.
»      1.      Föreningen   Nordens lunch för biblioteksmötet på sommarrestaurangen.

Sveriges allmänna biblioteksförenings årsmöte avhölls den 28 juni kl. 1 på
Handelshögskolan.

De vid mötet hållna föredragen komma att inflyta i ett följande nummer av
Biblioteksbladet, där även en utförlig redogörelse för mötets förlopp lämnas. Av
utrymmesskäl äro även andra artiklar (om de nya kortfattade konversationslexika
m. fl.) överstående.




J. M. HULTH.
In memoriam.


Den 23 mars detta år avled efter ett längre avtynande överbibliotekarien vid
Uppsala universitetsbibliotek fil. dr. Johan Markus Hulth.

Född 1865 i Skövde, staden vid Billingens fot, fängslades han redan i barndomen
av bergets rika flora och här gjordes hans första lärospån i den vetenskap,
som skulle för all framtid bliva honom kärast, botaniken. Skolåren tillbragtes
dels i födelsestaden dels i Örebro, vid vars Schola Carolina han 1884 blev
student och där han knot vänskapsband som varade för livet. Efter
universitetsstudier i Uppsala blev han 1899 filosofie doktor. Redan 1891 hade han
emellertid inträtt på biblioteksbanan som e. o. amanuens vid universitetsbiblioteket, och
åt denna institution kom han sedermera, från 1919 som chef, att ägna sitt livs
bästa krafter i träget och troget arbete, med en entusiasm för livsuppgiften, som
icke kunde avkylas ens av de urusla ekonomiska villkor som den tidens
biblioteksmän i lägre grader måste nöja sig med ända tills löneregleringen 1909 beredde
dem en mera människovärdig tillvaro. Då Hulths intressen framför allt voro
naturvetenskapligt inriktade, är det helt naturligt, att hans förnämsta insatser i det inre
biblioteksarbetet äro att söka på detta område, och även utåt, gentemot bibliotekspubliken,
var det framför allt naturvetare, som, då de kommo för att utnyttja
bibliotekets skatter, särskilt fingo profitera av hans omfattande och mångsidiga
bibliografiska vetande, även om hans personliga älskvärdhet och välvilja var lika
obegränsad mot alla.

Här bör icke glömmas Hulths arbeten på det bibliografiska området, framför
allt   hans   Bibliographia   Linneana,   vars   första del utgavs till Linnéjubiléet  1907.

Man kan endast beklaga, att detta arbete blev en torso, och att de senare årens
mångahanda bestyr och en tilltagande sjuklighet hindrade författaren att fullborda
detsamma. Hans insatser i Linnéforskningen äro dock ingalunda inskränkta till denna
bibliografi. Efter Thore Fries' död erhöll Hulth det hedersamma uppdraget att
fortsätta utgivandet av Linnés brevväxling och medhann av denna serie tre band,
varjämte han gjort betydande förarbeten för fortsättningen. Som en av de
verksammaste initiativtagarne till Svenska Linnésällskapet blev han dess högt skattade
sekreterare och var jämväl under ett par år redaktör för sällskapets årsskrift. Och
om hans outtröttliga arbete för rekonstruktionen av Linnéträdgården i Uppsala
kan även den som skriver dessa rader i sin ringa mån vittna, då han upprepade
gånger deltagit i Hulths exkursioner för insamlande av nya arter till densamma
och sett med vilken iver och entusiasm han under många år verkat för dess
förkovran.

Vid Sveriges allmänna biblioteksförenings stiftande 1915 blev Hulth föreningens
förste ordförande och kvarstod på denna post till 1918. Hans utpräglade
intresse även för den folkliga biblioteksverksamheten, hans från all formalism
fria, sannt demokratiska läggning, hans allmänt koncilianta väsen och icke minst
en obestridlig eloqventia corporis gjorde honom väl skickad för denna uppgift,
om också å andra sidan en alltför stark anspråkslöshet och misstro till egen
förmåga stundom kunde verka hämmande på hans yttre framträdande. Även inom
de s. k. Bibliotekssakkunniga, som år 1918 tillsattes för att i Ecklesiastikdepartementet
biträda med utredning av vissa frågor rörande biblioteksväsendet och bland
vilka Hulth enligt särskilt bemyndigande inträdde 1920, torde han genom
sin absoluta opartiskhet, sin förmåga att förena särgående meningar och intressen
och sin outtömliga fond av humor ha utövat ett i hög grad välgörande inflytande
och verksamt bidragit vid utarbetandet av det organisationsförslag, som blev
resultatet av de sakkunnigas arbete, liksom han också tog del i arbetet på de
bibliotekshistoriker som åtfölja detta förslag.

I kamrat- och vänkretsen var Hulth mer än vanligt uppskattad, och här förblev
han, även när bekymren tyngde honom, alltid sig själv. Här kunde hans
barnsliga glädje ännu på senare år, tills sjukdomen brot hans ande, taga sig rent
översvallande uttryck. Här var han den gamle studenten med det varma hjärtat,
den vidöppna famnen, det oförbränneligt glada humöret och de ofta fullkomligt
överraskande infallen. Det var högtidsstunder, då man kunde få »Hurkus» att
öppna dörrarna för alla de glada och allvarliga minnena från hans och vännernas
ungdomsår i Uppsala, från hans vetenskapliga exkursioner med Thore Fries i
spetsen för Uppsalabotanisterna, från bibliotekslivet inom och utom Carolina och
annat som vid dylika tillfällen kunde dyka upp i erinringen. Från detta
kamratliga umgänge i vännernas krets är det som man helst vill minnas Markus
Hulth, mannen utan svek, god och rättänkande som få, trofast som ingen.
O. W—e.




GRAZIA DELEDDA.
Av redaktör Karl August Hagberg.


År 1906 gick ett Nobelpris i litteratur till Italien, då den gamle Giosuè Carducci
erhöll denna samtidens förnämsta litterära utmärkelse, men sedan dröjde
det 21 år, innan den rika italienska litteraturen i och med priset till Grazia
Deledda kom i åtanke. I Italien, som sett flera framstående författare gå bort utan
pris, knotade man och talade någon gång i pressen ironiskt om Nobelpriset
såsom varande »avskaffat». Såsom ofta framhållits, varken kan eller bör dock detta
pris utdelas nationsvis; likafullt är det väl önskvärt, att i möjligaste mån en viss
hänsyn tages till olika nationaliteter och språkgrupper, om notabene där förefinnas
författare, som äro värdiga och stadgeenligt föreslagna.

Det är ett vanligt missförstånd (här hemma och ända mer utomlands) att tro,
att Svenska akademien alltid väljer Nobelpristagare ur hela den samlade eliten av
världens förnämsta författare. Så borde kanske vara förhållandet, men så är det
säkerligen icke. Ty akademien är ju bunden av Nobelstiftelsens stadgar, som
föreskriva, att pristagare skall vara föreslagen inom viss tid (före d. 1 febr. varje
år) och av vissa såsom kompetenta angivna kategorier av personer eller
institutioner. Nu skulle det ju kunna hända, att just den eller de författare, som i
inlandets eller utlandets press utpekas såsom de mest värdiga, alis icke eller icke i
stadgeenlig ordning blivit det året föreslagna, och att akademien sålunda hade att

välja   inte   bland   hela   världens   bästa författare utan bland ett mer eller mindre
begränsat antal av dessa.

Men för att återvända till Deledda, så väckte hennes pris allmän entusiasm i
Italien, om det också inte är någon hemlighet att därstädes starka sympatier gingo
även i annan riktning. Men Deledda har nu i många år stått i främsta ledet av
sitt lands författare och hon är väl den, som oftast tippats som Nobelpriskandidat
och som, bortsett kanske från d'Annunzio och Pirandello, är mest känd i utlandet.
Grazia Deleddas liv och verk äro väl vid det här laget så tämligen väl kända
genom redogörelser i pressen, att jag här kan inskränka mig till några
kompletterande antydningar.

Deledda är såsom bekant född 1872 i den lilla staden Nuoro på Sardinien och
begynte redan i de första tonåren sin författarbana. Hennes diktning var som en
klar källåder, som plötsligt vällde fram ur den så okända sardiska marken. Den
omgivning, i vilken D. växte upp, var ovanligt gynnsam för en folklivsskildrare:
hon hade dagligen framför sig en storslagen natur med de imposanta bergen
Ortobene och Gennargentú med deras egendomliga fornlämningar, rövarromantik
och pittoreska seder och bruk, och hon såg dagligdags i sitt patriarkaliska hem
(som hon skildrat i »Anime oneste») intressanta typer dem hon magasinerade i sitt
minne för att sedan använda i sina romaner och noveller. Den unga flickan va
utrustad med en tidigt vaken, ovanligt skarp iakttagelseförmåga och ägde de
oemotståndliga begär att omsätta sina intryck i dikt, som kännetecknar den borne
författaren. Hennes första roman Fior di Sardegna (tryckt 1892, men skriven
långt förut) väckte uppseende och gjorde med ens Deleddas namn berömt långt
utom Sardinien och Italiens gränser, och från fastlandet kommo journalister för
att intervjua den unga författarinnan. Efter denna, såsom många tyckte tämligen
lättköpta framgång, följde en lång rad av romaner med motiv från Sardinien,
bland vilka må nämnas Anime oneste (1896), Il vecchio delia montagna (1900),
Elias Portolú (1903, sv. övers.), Cenere (1904, sv. övers.), L'edera (D:s kanske
största publiksuccés, sv. övers.), La via del male (1906, sv. övers.), Nostalgie (1905,
sv. övers.), Canne al vento (1913), Marianna Sirca (1915) m. fl., de flesta
översatta till kulturspråken. Utmärkande för dessa romaner var den glödande
koloriten, de briljanta naturskildringarna, den skarpa iakttagelseförmågan och de
romantiska sardiska typerna. Deledda blev för Sardinien vad Verga varit för Sicilien,
Fogazzaro för Lombardiet, Serao för Neapel för att nu nämna några av de mest
framstående diktare, som sysslat med regionalistiskt författarskap i Italien.

D:s diktning har sin ursprungliga rot i Sardinien och hennes alstring under det
första skedet av hennes författarliv sög sin must och näring ur den pittoreska
fäderneöns mark. Men man gör nog den framstående författarinnan orätt, om
man lägger hela tyngdpunkten av hennes diktning enbart på den sardiska
folklivsskildringen; den har legat där, men gör det inte mer. I Italien betraktar man
henne numera som riksitaliensk författarinna. Då hon vid sekelskiftet gifte sig
med signor Madesani och flyttade till Rom, var det många, som trodde, att
hennes författarbana var slut i och med förflyttningen från den romantiska fäderneön.
men D:s begåvning var för stark och utpräglad och hennes äregirighet för stor,
för att hon skulle nöja sig med enbart regionalistiskt författarskap. De sardiska
motiven skötos allt mer och mer i bakgrunden för att lämna rum för lokalt
obetonade skildringar av själens liv och människohjärtats stormar och dramer. Från
impressionistisk folklivsskildrerska utvecklades hon så småningom under träget
arbete till den mogna reflekterande konstnärinna hon nu är, som sysslar med de
djupaste och subtilaste psykologiska problem.    Hennes stil, mot vilken man förut

haft åtskilligt att anmärka, utmejslades allt mer och mer. Och italienska kritici
tyckas nu eniga i att prisa D:s konstnärliga, koncisa stil, hennes lugna från allt
effektsökeri fria berättarkonst, som aldrig forcerar rösten ens då det gäller att
tolka livets djupaste tragik. Särskilt beundrar man hennes förmåga att med några
snabba penseldrag måla en landskapsbild, suggestiv för det själstillstånd hon vill
skildra. Man ser sällan en italiensk recension av någon nyutkommen roman av
D. utan att där som prov på stilens mästerskap återges en rad av författarinnans
korta naturbilder. Det är ett icke ringa arbete, som ligger bakom denna D:s
stilkonst; mer än många andra har hon fått kämpa sig till densamma. Då hon
kom till Rom, fick hon, enligt vad hon själv berättar, på nytt sätta sig på
skolbänken för att skaffa sig ett annat ordförråd än det hon haft på Sardinien, där
man talar en helt annan dialekt (på vissa ställen katalanska).

Bland de mest kända av dessa romaner från Deleddas senare författarskede
må nämnas La madre (1920, en moders kamp om sin sons själ), Il segreto
del' uomo solitario (1921, en sinnessjuk mans roman), Il Dio del viventi (1922,
samvetets makt, sv. övers.) och La fuga in Egitto (1926, sv. övers.). Den gamle
skolläraren, som är huvudpersonen i denna sistnämnda roman »är i själva verket
jag själv» skriver D. i ett brev. Och man hör en del av hennes egen
trosbekännelse, då det heter om den gamle:

»För egen del iakttog han ingen yttre kult, utan hade sin egen religion för sig,
vissheten att Gud är inom oss och att vi äro i Gud, och att vi höra honom i
själva ljudet av vår egen stämma. Men han var övertygad om, att den kristna
religionen är den enda utgångspunkten hos enkla själar för att nå fram till detta
stadium av fullständigt gudsmedvetande.»

D:s psykologiska romaner ha nog inte varit lika guterade av den stora
publiken som de föregående sardiska; de sakna dessa senares bländande kolorit,
ursprunglighet och vilda romantik för att i stället behandla vardagligheter,
avspeglande ett par tre huvudpersoners själsliv, och präglas understundom av en viss
monoton enformighet och realistisk detaljrikedom.

D. har utgivit flera novellsamlingar: I giuochii della vita, Chiaroscuro, Cattive
compagnie, Il flauto nel bosco, Il sigillo d'amore m. fl.; inom novellernas trängre
ram, där hon liksom ej får utrymme att utveckla sina bästa författaregenskaper,
når hon dock ej lika högt som i romanen. För det sceniska området står hon
ej alldeles främmande; i samarbete med en annan författare har hon dramatiserat
sin »L'edera» och förutom den dramatiska skissen Odio vince skrivit en enaktare
A sinistra, som för ett par år sedan väckte bifall på en intim teater i Rom.
D:s eminent episka läggning och fallenhet för noggrann detaljering tyder dock på,
att scenen inte är hennes fält.

D:s allra senaste roman är den förlidet år utkomna Annalena Bilsini (sv. övers.),
den första i en cykel på tre romaner, som, var för sig fristående, skildra en
bondefamiljs liv och öden i Lombardiet. Ledmotivet i denna första del är kärleken till
jorden, denna rika jord, som eftertrås av alla och som slutligen i all sin rikedom
och yppighet ger sig hän åt den idoge. Huvudpersonen, Annalena, är en medelålders
kvinna, redan farmor, som pressar sin familj till arbete och själv kväver sin
sent vaknade lidelse för att till slut nå fram till välstånd och rikedom och besitta
jord. Romanen innehåller en del intrigknutar, som dock alla upplösas godartat
och smälta bort, ty förf. har inte avsett någon intrigroman utan en skildring av
en bondefamiljs liv med dess växlande bekymmer och förvecklingar. Den bjuder
som vanligt hos D. på en mängd fina iakttagelser och naturbilder, men även på
vissa   drag   av   espièglerie,   som  ej   äro så vanliga hos henne och som lätta upp

hennes esomoftast något tunga allvar. »Annalena Bilsini» med sin präktiga huvudkaraktär
är säkerligen en av Deleddas bästa romaner och visar, att hon icke är
bunden vid den sardiska jorden utan kan flytta sitt staffli vart som helst och
med samma framgång måla natur och själsliv.

Den andra romanen i cykeln, Giovanni Bilsini (en av Annalenas söner),
utkommer troligen under årets lopp. Och samtidigt publicerar D., återgående till
sin första kärlek, såsom följetong en bukolisk roman från Sardinien Il vecellio
ed i fanciui.

Som man ser står den italienska författarinnan ännu i sin fulla skaparkraft. Det
har understundom hänt, att Nobelpriset nått fram till en författare, först då
pennan glider ur hans hand; ifråga om Deledda är det ju hugnesamt, att priset gått
till ännu en författarinna, som visat sig äga förmåga av förnyelse och från vars
penna man ännu kan vänta många goda verk.




FÖRSLAG TILL STADSBIBLIOTEKS- OCH KONSERTHUS I ÖREBRO.
Örebro stadsbibliotek förskriver sig från år 1861, då dess första stadgar
antogos. Verksamheten begynte i augusti 1862. Till en början var biblioteket
inhyst i ett skolhus. Det växte dock snart ur sin första inramning och har sedan
tid efter annan måst söka sig ökat utrymme i hyrda lokaler, mer eller mindre
lämpliga. År 1911 bereddes biblioteket plats i ett från medeltiden härstammande
hus med gamla kulturella anor. Undertecknad liksom väl också stadens myndigheter
ansågo då, att bibliotekets lokalfråga var löst för långliga tider. Den
hastiga utvecklingen gjorde emellertid, att biblioteksstyrelsen redan efter fem år
nödgades hos stadsfullmäktige anmäla behovet av ökat utrymme, och en mängd
olika förslag till frågans lösning dryftades och förkastades. Under diskussionen
framkom den tanken, att man borde söka lösningen i kombination med byggandet
av den konsertsal, som länge stått på stadens önskelista. För att närmare
skärskåda problemet tillsattes i april 1920 en 12-mannakommitté med
borgmästare Schneider som ordförande. Tvenne av stadens förnämligare affärsmän
ut-fäste vardera ett belopp av 50,000 kr. såsom bidrag till tankens förverkligande,
och härigenom flyttades frågan från utopiernas till de fasta förhoppningarnas
domäner. En subkommitté med biblioteksstyrelsens ordförande lektor Sandwall i
spetsen och rådman Siösteen som sekreterare grep sig an med undersökning av
möjligheterna av en kombination å de tomter, som kunde ifrågakomma, och
stadsarkitekt Arn uppgjorde bortåt ett tiotal skisser för dessa. Efter ingående
utredningar och i samråd med drätselkammaren beslöto kommitterade att föreslå
en väl belägen tomt utmed Svartån i stadens centrum. De uppgjorda skisserna
underställdes bibliotekskonsulenternas, biblioteksstyrelsens, studiecirkelledarnas och
orkesterföreningens granskning, varjämte professor Erik Lallerstedt anmodades yttra
sig såväl över tomtens lämplighet som byggnadsförslaget. Med ledning av de
framställda önskemålen genomarbetades förslaget ytterligare.

Under utredningens gång begärde stadsfullmäktige hos byggnadsnämnden erforderlig
stadsplaneändring å den avsedda platsen, så att den skulle lämpa sig
för den ifrågasatta byggnaden, vilken ändring sedermera fastställdes av K. Maj:t.
Dessutom   avsattes   vid   flera   tillfällen   större eller mindre belopp av


nöjesskattemedel för ändamålet, så att för närvarande c:a 470,000 kr., därav 105,000 kr. i
donationer, finnas disponibla. Under sistlidne mars månad ingåvo kommitterade
slutligt förslag till stadsfullmäktige. Kostnaden beräknades till 680,000 kr.,
vartill kommer tomtvärdet 25,000 kr. Skulle förslaget vinna stadsfullmäktiges
godkännande, måste såväl biblioteks- som konserthusfrågan anses ha fått sin lyckliga
lösning.

Oavsett om förslaget kommer till utförande eller ej, torde några antydningar
angående dess grundlinjer, särskilt vad biblioteket beträffar, vara av intresse.
Tomten är triangelformig och har erbjudit avsevärda arkitektoniska svårigheter utöver
dem, som alltid anmäla sig vid en dylik kombination. Lösningen synes undertecknad
synnerligen lyckad för att icke säga genialisk. Konsertsalen, som har
866 platser, är förlagd mot triangelns spets och bibliotekslokalerna mot dess bas.
De båda komplexen åtskiljas av en genom hela huset löpande vestibul, som
samtidigt utgör entré till biblioteket. Konsertsalen har helt och hållet egen ingång.
Utlåningssalen bildar bibliotekets centrum. Den har cirkelform med radiellt löpande
hyllor och upptar en yta av 115 kvm. Ovanför varandra löpa trenne bokbalkonger
på resp. 3,20, 5,35 och 7,50 meters höjd över golvet. Salen tillsamman
med balkongerna torde med tillämpning av systemet »öppna hyllor» i bottenplanet
rymma 50—60,000 band. Utlåningsdisken är placerad i mitten av salen. Ljus
erhålles från tolv stora fönster ovanför den översta balkongen. Huvudingången
till utlåningssalen är från den ovannämnda genomgående vestibulen, i vilken
kapprum och toaletter finnas. Till höger och vänster från ingången räknat flankeras
utlåningshallen av två läsesalar, den högra avsedd för äldre och den vänstra för
barn. Båda upptaga en golvyta av 130 kvm. och stå i direkt förbindelse med
utlåningssalen.    Barnläsesalen   har   dessutom   direkt   utgång, egen toalett samt ett


genom glasvägg avgränsat utrymme för ytterkläder. Bakom utlåningssalens fond
ligga personalens arbetsrum, bibliotekariens rum, ett mindre lunchrum, toalett och
kapprum för personalen samt ett större forskarrum. Till samtliga dessa kommer
man från en direkt utifrån ledande trappa, vilken fortsätter uppåt till de i andra
våningen belägna fyra studiecirkelrummen jämte två stycken salar av samma
storlek som läsesalarna. De sistnämnda äro närmast avsedda som
reservutrymmen. Nyssnämnda trappa står också i förbindelse med utlåningssalen.
Jordvåningen innehåller rum för uppvärmning, reparations- och uppackningsrum,
repetitionslokal, vaktmästarbostad samt bokmagasin, som beräknas rymma 150,000
band. Denna våning sträcker sig under såväl biblioteket som konsertsalen.
Bokmagasinet, utlåningssalen och bokbalkongerna förbindas direkt med varandra dels
genom en särskild trappa och dels genom en hiss. Uppsiktsplatsen i de äldres
läsesal står i omedelbar anslutning till personalens arbetsrum, och uppackningsrummet
har lastagedörr ut i det fria. Uppsikten över barnläsesalens toalett och
garderob kan utövas av de i salen tjänstgörande assistenterna. Större delen av
bokmagasinet kan användas som lagerlokal e. d., intill dess biblioteket behöver
hela utrymmet. Skulle en gång i framtiden lokalerna visa sig otillräckliga, kan
hela den del av huset, som innesluter biblioteket, byggas på en våning.
Konsertsalen, som är avsedd att användas även som föreläsningssal, har maskinrum
för ljusbilder och film.    Till detta leder en från alla andra lokaler isolerad trappa.
J. N.



EN PIONJÄR.
Det är omöjligt att nämna svensk skolbiblioteksverksamhet utan att samtidigt
nämna Alvida Sandbergs namn, så betydelsefulla ha hennes insatser för denna
verksamhet varit. Och att hon blivit en förgrundsfigur beror sannerligen icke på,
att hon strävat efter personlig berömmelse. För henne har alltid uppgiften, saken,
varit det första, det enda. Men hon har alltid så fullständigt uppgått i arbetet
för skolbibliotekssakens främjande, att all framgång för denna måst bli en
självfallen hedersbetygelse åt henne, liksom alla mothugg blivit henne personligen
mycket smärtsamma. Sparat sig själv har hon aldrig gjort, och skall man
förebrå henne något, så är det misshushållandet med de egna krafterna.

»Att vara bibliotekarie är att vara något av missionär», har Alvida Sandberg
en gång sagt. Och just med något av den heliga iver och hänförda tro, som
utmärker en missionär, har hon deltagit i det arbete, där hon är en av vårt lands
pionjärer.

Göteborgs folkskolebibliotek är ett av de levande bevisen på vad ett målmedvetet,
intensivt och osjälviskt arbete kan åstadkomma. Skolmyndigheterna och
skolväsendet i det samhället äro också att lyckönska till att ha ägt en sådan
persons tjänster. Att i korta drag skildra hennes verksamhet med uppbyggandet
av Göteborgs folkskolebibliotek skulle redan det föra alltför långt. Vare nog sagt,
att knappast en rad i dessa biblioteks historia kan sakna hennes namn, och att
organisationen med framgång torde kunna tävla med likartade i vilket samhälle
som helst. Då hon med utgången av 1927 frånträdde sin befattning som föreståndare
för centralexpeditionen vid Göteborgs folkskolebibliotek, lämnade hon
till sin efterträdare en välordnad och utvecklingskraftig biblioteksorganisation. Att
bygga vidare på den är visserligen inget latmansgöra, men man bygger tryggt
på god grund

Alvida Sandbergs verksamhetsområde har dock icke begränsats till att
omfatta endast Göteborg. Så ofta tillfällen bjudits att vid skolmöten, genom
föredrag eller genom diskussionsinledningar och inlägg visa på bibliotekens och främst
skolbibliotekens värde, ha de utnyttjats av henne. Såväl den pedagogiska
tidskriftslitteraturen som de speciella bibliotekspublikationerna visa genom årgångarna
talrika bidrag från hennes hand, allt röjande pedagogen, idealisten och den
praktiska människan. God skolbibliotekarie blir man knappast utan att äga de
egenskaperna, även om man har den övriga utbildningen för värvet. Denna senare
har Alvida Sandberg genom studieresor i såväl Sverige som utlandet och genom
deltagande i en kurs i biblioteksteknik vid Pratt Institute School of Library
Science, Brooklyn, förvärvat.

Nog har hon förtjänat att få vila sig, men ända hoppas man, att hon på ett
eller annat sätt låter skolbiblioteken få del av de goda uppslag och nya idéer,
som hon alldeles säkert sysslar med, trots det hon lämnat det egentliga
biblioteksarbetet.
Ivar Wessman.

Fröken Alvida Sandberg har meddelat, att hon är villig att åtaga sig biblioteksarbete,
särskilt för studiebibliotek, även utanför Göteborg.



BIBLIOTEKSINTRYCK FRÅN ESTLAND OCH LETTLAND.
Av förste bibliotekarien A. Holmberg.

Då undertecknad i september 1927 företog en resa Reval—Dorpat—Riga,
begagnade jag tillfället att besöka de viktigare biblioteken i dessa städer och
stifta personlig bekantskap med flera estniska och lettiska biblioteksmän. Med
utomordentlig älskvärdhet ha därvid de chefer och tjänstemän, som jag träffat,
ställt sin dyrbara tid till förfogande för att sätta mig in i bibliotekssakens
nuvarande läge i resp. länder. Beträffande Estland står jag i särskild tacksamhetsskuld
till chefen för Revals stadsbibliotek, A. Sibul. Vid mitt besök där hade
jag tyvärr icke förmånen att träffa honom personligen, men då jag sedermera
skriftligen vänt mig till honom i syfte att komplettera och kontrollera några
anteckningar, har han genom beredvilligt lämnade skriftliga upplysningar ytterligare
befäst min på ort och ställe vanna uppskattning av våra baltiska kollegers varma
intresse för bibliotekssaken liksom av deras personliga älskvärdhet.

Det ligger nära till hands att jämföra de baltiska staternas biblioteksutveckling
efter frigörelsen från Ryssland med motsvarande utveckling under den ryska tiden.
Man kan a priori antaga, att den politiska friheten skulle framkalla friskare
fläktar även inom det kulturella livet och därmed även verka befrämjande för
biblioteksutvecklingen. De ekonomiska svårigheterna efter krig och revolution ha
givetvis verkat hämmande, men å andra sidan har de förutvarande ryska
provinsstädernas förvandling till rikshuvudstäder icke blott skapat det rent praktiska
behovet av förvaltningsbibliotek till de administrativa myndigheternas tjänst utan
även påverkat den allmänna opinionen, så att vederbörande myndigheter
ögonskenligen betraktat det som en nationell hederssak att upprätta nationella
bokcentra efter västeuropeiskt mönster. De ekonomiska svårigheternas hämmande
inverkan har därför i dessa stater gjort sig mest gällande inom folkbiblioteksväsendet,
som hittills varit jämförelsevis styvmoderligt behandlat. Ett kraftigt medel
till bokbeståndens tillväxt i flera bibliotek är den frikostiga utdelningen av
pliktexemplar, vilkas antal vid jämförelse med svenska förhållanden är förvånande stort,
nämligen i Estland nio (därav dock ett till staden Revals »prokurator» och ett
till inrikesdepartementet, de övriga till bibliotek), i Lettland tio (därav ävenledes
två till administrativa myndigheter, se vidare nedan). Antalet är dock något
mindre än under ryska tiden, då t. ex. Lettlands tryckerier hade att leverera 14
pliktexemplar.

Av Estlands städer är det Reval, som efter frigörelsen har de flesta
nyheterna att uppvisa på biblioteksväsendets område. Där grundades år 1919
det s. k. Riksbiblioteket, som erhåller 2 pliktexemplar och närmast är avsett att
vara parlamentsbibliotek. Revals mest anlitade bibliotek, det år 1907 grundade
stadsbiblioteket, som erhåller ett pliktexemplar och även fungerar som
centralbibliotek för hela staten Estland, befinner sig under ledning av sin nuv.
energiske chef, A. Sibul. i rask utveckling. Det består av ett huvudbibliotek med
omkr. 40 000 band (25 000 år 1924) och 3 filialer, varjämte ytterligare två
filialer planeras för öppnande före utgången av år 1929. Av de redan
existerande filialerna blevo 2 öppnade 1926 och den tredje i september 1927.
Filialbibliotekens   bokbestånd   skola   uppgå till högst  15 000 band i varje.För jämförelse kan nämnas, att Stockholms stadsbiblioteks större Söder-filial beräknas ha
omkr. 25 000 band. Vad


Universitetsbiblioteket i Dorpat.


beträffar övriga bibliotek i staden Reval, kan här, utöver vad som meddelas i
den senaste »Minerva», upplysas, att ett Generalstabsbibliotek nyligen grundats.
Estlands ur bibliotekssynpunkt mest betydande stad under den ryska tiden
var givetvis Dorpat, och dess universitetsbibliotek, som erhåller två
pliktexemplar, är, som man kan vänta, även den nya statens största bibliotek. Detta
bibliotek, som har lika originella som vördnadsbjudande lokaler — det är
inrymt i ruinen av den gamla domkyrkan — har under år 1927 undergått en
välbehövlig reparation, varigenom det erhållit en läsesal, något som märkvärdigt
nog hittills saknats. Ehuru universitetsbiblioteket erhåller två pliktexemplar,
strävar det icke efter att åstadkomma någon fullständig samling av estniskt tryck.
Denna omsorg vilar på det år 1908 grundade Estlands nationalmuseum,
som har över 40 000 estniska böcker och i likhet med univ.-biblioteket erhåller
två pliktexemplar. — År 1921 grundades Dorpats stadsbibliotek, en helt
kommunal institution, vars bokbestånd f. n. uppgår till 20 000 band i
huvudbiblioteket, vartill komma två filialer med vardera 4 000 band. Årsanslaget för
bokinköp och bindning uppgår till två millioner estniska mark, d. v. s. ung.
20 000 sv. kronor, ett belopp, som i betraktande av stadens storlek och den
jämförelsevis goda tillgången på vetenskapliga bibliotek vittnar förmånligt om det
allmänna bildningsintresset i denna västerländska utpost nära den ryska gränsen.
Underligt nog har detta i övrigt fullt moderna bibliotek icke någon särskild
barnavdelning. — Bortsett från Dorpat och Reval är det ganska dåligt ställt med
bibliotek i Estland. Staden Narva har icke något eget offentligt bibliotek men
lämnar understöd åt två organisationer, »Narvas Bildningsförening» och »Narvas
Biblioteksförening», mot villkor, att deras bibliotek, som tillsammans innehålla
20 000 band, skola fungera som offentliga bibliotek. I Pernau finnes ett litet
stadsbibliotek med omkr. 4 000 band.

I Estland finnes en bibliotekarieförening, vars ledande själ och ordförande är
stadsbibliotekarien Sibul. Dess verksamhet har hittills huvudsakligen bestått i organisering
av biblioteksmännen och anordning av bibliotekariekurser, och den har även
sammankallat ett biblioteksmöte, där det estniska biblioteksväsendets huvudfrågor voro
föremål för behandling. Den är nu sysselsatt med utarbetande av instruktioner
för kataloger för folk- och stadsbibliotek samt av ett detaljerat klassifikationssystem.
Den arbetar också på regler för yrkesexamina för bibliotekarier. En lag
för Estlands offentliga bibliotek antogs i juni 1924 att gälla från början av
följande år. Denna lag tillfredsställer icke biblioteksmännens önskningar, och
biblioteksföreningen har utan framgång försökt åstadkomma den förbättringen, att en
särskild biblioteksstyrelse skulle inrättas vid undervisningsministeriet.

Systemet »öppna hyllor» torde icke tillämpas i något bibliotek i Estland, men
bokbestånden äro i regel systematiskt uppställda efter ett något modifierat
decimalsystem, som utarbetats för Revals stadsbibliotek. Dess regler äro ej tryckta.
De i Dorpats universitetsbibliotek tillämpade katalogreglerna, som finnas mångfaldigade
i maskinskrivna exemplar, ha övat inflytande på katalogiseringstekniken
i flera andra estniska bibliotek.

Den kända satsen »habent sua fata libelli» äger i särdeles hög grad giltighet i
fråga om de samlingar av böcker och arkivalier, som vid världskrigets utbrott
funnos i den nuvarande republiken Lettland. Massor av sådana samlingar blevo
inför faran för tysk ockupation redan före revolutionen evakuerade till det inre av
Ryssland och hava först under de senaste åren i enlighet med Rigafredens
bestämmelser av år 1920 åtminstone till större delen återställts. Under vintern och
våren 1919, då stora delar av området, däribland staden Riga, behärskades av
bolsjeviker, som proklamerat »Sovjet-Lettland», bedrevs ett ivrigt »nationaliserande»
av enskilda boksamlingar. Under Rigas belägring av de »vita» ryska och
tysk-baltiska trupperna under Bermondt voro stadens värdefulla och delvis oersättliga
boksamlingar utsatta för överhängande fara att bliva förstörda genom bombardement;
det vördnadsvärda stadsbiblioteket, som leder sitt ursprung från år 1524 och
innehåller massor av inkunabler och andra gamla sällsynta tryck och planschverk,
blev under dessa oroliga dagar träffat av en projektil, som inträngde i byggnaden
men vilkens skadegörelse inskränkte sig till en söndersliten volym av ringa värde.
Sedan lugna och ordnade förhållanden inträtt, har den lettiska staten funnit sig
vara i besittning av väldiga bokmassor, härrörande dels från de förutvarande ryska
ämbetsverkens ganska välförsedda bibliotek, dels från de under den korta
bolsjevikregimen nationaliserade samlingarna. Vad beträffar den senare kategorien, har
man samvetsgrant återställt sådana böcker, vilka varit försedda med anteckningar
om den rättmätige ägaren, ävensom — efter vederbörlig kontroll — alla andra,
till vilka någon ägare anmält sig. Många stora och värdefulla samlingar ha
emellertid definitivt måst betraktas som herrelösa, en sorglig följd av den decimering,
som befolkningen undergått genom krig och revolution. (Man har beräknat, att
det nuv. Lettlands område före världskriget hyste 2 1/2 millioner invånare, vilket
antal år 1922 nedgått till omkring 1.850,000). I flera fall har en ägare, som
erbjudits att återfå sina böcker, föredragit att mot en ytterst ringa penning
definitivt avstå från sin rätt till desamma. En ofantlig mängd tryckalster från skilda
tider och med växlande karaktär har således tillfallit den lettiska staten, som nu
genom lämplig fördelning söker utnyttja den till största möjliga fördel för
allmänheten. Det år 1919 grundade »Statsbiblioteket», vars huvuduppgift är att tjäna
som lettiskt nationalbibliotek, har därjämte fått det krävande uppdraget att
behandla   och   förvalta eller fördela dessa bokmassor.    Detta har således redan vid

starten fått en betydande grundstomme och beräknas redan innehålla omkr. 400,000
volymer. Det har att förvalta eller distribuera icke mindre än sex av de tio
pliktexemplaren av allt nyutkommande lettiskt tryck; av dessa skola tre stanna inom
biblioteket, och tre äro avsedda att utsändas för att bilda lettiska specialsamlingar i
främmande bibliotek: ett sändes till Preussische Staatsbibliothek i Berlin och ett till New
York Public Library; det tredje är ännu ej disponerat. Biblioteket förfogar f. n.
över ett trettiotal tjänstemän och biträden, och man är ivrigt sysselsatt med de
så hastigt erhållna beståndens inventarisering. Dess chef, Martin Stumbergs,
förbereder emellertid en mera noggrann och genomgripande katalogisering och är
nu som bäst sysselsatt med utarbetande av för lettiska förhållanden avpassade
katalogregler.Bland det existerande materialet av moderna katalogregler, däribland även Kungl.
bibliotekets i Stockholm, som han för detta ändamål studerat, har han funnit de italienska vara de
som bäst lämpa sig såsom förebild. — Till detta bibliotek har hittills varit knuten en folkbiblioteksavdelning,
men med hänsyn till statsbibliotekets krävande huvuduppgifter och rent
vetenskapliga karaktär har denna förbindelse upphört fr. o. m. år 1928. — I
anslutning till Rigas år 1919 grundade universitet har även uppstått ett
universitetsbibliotek, som befinner sig på det första utvecklingsstadiet och f. n. lägger
huvudvikten vid förvärv av vetenskaplig tidskriftslitteratur. Det erhåller ett
pliktexemplar. Ett pliktexemplar lämnas också till det ovannämnda stadsbiblioteket, vilket
ävenledes är rent vetenskapligt. — Staden Riga har nyligen genom donation av en
enskild samlare blivit ägare till ännu ett vetenskapligt bibliotek, det Missingska
biblioteket, innehållande en så gott som fullständig samling av lettiskt tryck sedan
äldsta tider, däribland många rariteter och unica. För dess förvaring och
tillgänglighållande har inretts ett trevåningshus i stadens centrum, och det torde under
hösten  1927 ha öppnats för forskare.

Staden Riga har icke något kommunalt centralbibliotek av folkbibliotekskaraktär,
men motsvarande behov tillgodoses av 8 smärre bibliotek och 12 utlåningsstationer,
som stå under gemensam ledning. Jag besökte den nyligen upprättade »7:de
avdelningen», som ligger på ett betydande avstånd från stadens centrum på andra
sidan Dünafloden. Denna avdelning, som gjorde ett gott intryck av snygghet och
ordning, syntes kvantitativt sett jämförelsevis obetydlig — bokbestånd och
läsesalsutrymmen torde knappt uppgå till hälften av motsvarande i t. ex. Stockholms
stadsbiblioteks större Söderfilial.

De lettiska statsbibliotekens kontanta anslag tagas ur en s. k. kulturfond, som
bildas genom avsättning av viss procent av statsinkomsterna och alltså kan variera
från ett år till ett annat. Fördelningen av dessa medel bestämmes av en
kommission, vars medlemmar utses av parlamentet. De statliga bibliotekens intressen
bevakas av ett biblioteksråd inom regeringen. Staten lämnar intet understöd till
kommunala bibliotek.

I Rigas folkbibliotek tillämpas det Deweyska systemet nästan utan några modifikationer,
men för uppställningen inom avdelningarna har man upprättat »Cutter-tabeller»,
avpassade efter lettiska förhållanden. Systemet öppna hyllor tillämpas
ingenstädes i Riga, och dess införande skulle åtminstone för närvarande icke
innebära någon större fördel, alldenstund samtliga bokryggar endast ha signatur och
sakna påtryckt författarnamn och titel.

Det finns en allmän lettisk bibliotekarieförening, vars ordförande och sekreterare
äro tjänstemän vid statsbiblioteket.

Utanför Riga finnes intet offentligt lettiskt bibliotek av större betydenhet.



BIBLIOTEKSNOTISER.
Holbæks Centralbibliotek. Under titeln »Holbæk Amts Folkebogsamling 1902—1927
det förste Centralbiblioteks Historie gennem 25 Aar, udg. ved Rasmus P. Nielsen»
föreligger en 50-sidig, vackert tryckt och rikt illustrerad minnesskrift. Däri lämnas en historik
över detta första danska »Amts»biblioteks tillkomst och senare utveckling. Samtidigt
meddelas åtskilliga upplysningar ur centralbibliotekens och den danska biblioteksplanens historia,
vilka göra det lilla arbetet värdefullt även ur mera allmän synpunkt.
H. K.

»Örebro stads- och länsbibliotek.» I Örebro har — som av en uppsats i detta häfte
framgår — bildats en förening »Örebro stads- och länsbiblioteks vänner» med
ändamål att väcka intresse för ett Örebro stads- och länsbibliotek, att verka för vidmakthållande
av dess bokbestånd, att samla och till biblioteket överlämna för dess utveckling
betydelsefulla förvärv, att till såväl forskningens som den stora allmänhetens tjänst tillhandahålla det
viktigaste innehållet av dess samlingar och sålunda söka bereda biblioteket möjlighet att fylla
uppgiften att vara en gemensam och samlande kulturhärd för Örebro län. Samfundet skall för
biblioteket förvärva manuskript och tryck, i främsta rummet ang. Örebro län och dess
inbyggare, utgiva publikationer i första hand angående länet o. s. v. Årsavgiften för medlemskap
är 25 kronor, ständig medlemsavgift 250 kronor. Ordförande i interimsstyrelsen är landshövding
Elmquist, vice ordförande kammarherre von Horn, sekreterare lektor Sandwall, vice sekreterare
direktör Dahlman och skattmästare direktör Åquist.

I   detta   sammanhang   kan   det också nämnas, att planen på uppförande av en
biblioteksbyggnad i Örebro fortskridit ganska långt.

Stockholms stadsbiblioteks invigning. Den 31 mars invigdes Stockholms stadsbibliotek
med en enkel högtidlighet. Högtidstalet hölls av biblioteksstyrelsens ordförande,
borgarrådet Oscar Larsson, som, efter en kort resumé av tidigare planer på upprättandet av ett
Stockholms stadsbibliotek och en i breda drag given översikt över de försök som på andra vägar
gjorts att i Stockholm tillfredsställa biblioteksbehovet för den stora allmänheten, redogjorde
för byggnadsarbetets historia och framförde styrelsens tack till donatorer, arkitekt och
entreprenörer, varefter han överlämnade biblioteket till Stockholms stad. Stadsfullmäktiges
ordförande, ledamoten av försäkringsrådet K. Tengdahl, tog å stadens vägnar emot gåvan och
invigde byggnaden för dess ändamål. Efter de båda talen som interfolierades av musik av
medlemmar av Stockholms akademiska orkester under anförande av musikdirektör Oscar Lindberg
demonstrerades lokalerna under ledning av bibliotekets tjänstemän. Rörande byggnaden
hänvisas till en beskrivning i ett följande häfte.

1928 års bibliotekskurs. Den av bibliotekskonsulentema i K. skolöverstyrelsen ledda
bibliotekskurs, som under 5 månader våren 1928 pågått för utbildning av
bibliotekspersonal vid stadsbibliotek och större folkbibliotek, avslutades den 9 juni. Från kursen
utexaminerades   följande   deltagare:   studenten   Karin   Aronsson,   utex.   lärarinnan   Olga Bardh,

studenterna Bianca Bianchini och Blenda Dahlberg, fru Sia Edlund, fil. mag:a Joakim Garpe
och Nils Genell, fil. kand. Elsa Gröné, studenten Lilly Hallencreutz, fröken Stina Hertzman
studenten Ester Jansson, utex. lärarinnan Greta Johansson, studenten Ulla Köhlberg, studenten
Disa Lind, fil. lic. Arnold Ljungdal, utex. lärarinnorna Annika Mannerheim, Greta Mellner
och Edit Myren, fil. mag. Hanna Mårtensson, studenten Edit Nilsson, fil. mag. Ernst Olsson,
fröken Ingrid Pettersson, utex. lärarinnan Maja Prawitz, studenterna Ingeborg Sandell och Helen
Starck, studenten Margit Windahl, fil. mag. Margit Vinge och fil. känd. Gösta Östling.

Värtabiblioteket i Stockholm håller sig fortfarande ett gott stycke ovanför alla andra
svenska bibliotek med avseende på sin utlåningssiffra i förhållande till antalet invånare.
Överhuvud taget visar biblioteket för år 1927 ytterligare stigande siffror (jfr Bibl.-bl. 1927, sid. 7).
Av samhällets c:a 3,392 invånare voro 910 aktiva låntagare. Antalet besök var 19,430, därav
i läsesalarna 5,408 (i de vuxnas 955, i barnens 4,453), varvid är att märka, att de vuxnas
läsesal ej har något bokbestånd, emedan den ej kan övervakas, varför denna senare siffra är låg).
Antalet hemlån var i allt 26,990, därav 25.2 % facklitteratur i de vuxnas avdelning. Den
utlånade barnlitteraturen uppgick till 39 % av hela utlåningen. — Dessa siffror betyda en
utlåning av 7.96 bd per invånare, vilket som sagt lämnar andra offentliggjorda svenska siffror ganska
långt bakom sig och når upp till vad verkligt välskötta danska folkbibliotek prestera. Att
detta resultat har sin yttersta grund i bibliotekets goda ekonomiska resurser har redan tidigare
framhållits. Bibliotekets anslag uppgår till 8,800 kr. eller 2.59 kr. per invånare, varvid dock
måste framhållas, att anslaget betalas av hela Engelbrekts församling, av vilket Värtan endast
utgör en mindre del. G—a L.



LITTERATUR.


C. Religion.
Aulén, Gustaf.   Dogmhistoria.    2 uppl.   Nst.  1927. 362 s. Preg.   Cec. Inb.  14:50.

Såsom titeln antyder, vill förf. skildra de kristna trostankarnas utveckling under tidernas
lopp. I motsats till de utförliga dogmhistorier, som föreligga på främmande språk (t. ex. Harnacks,
Seebergs och Loofs'), stannar förf. ej vid reformationens framträdande eller vid de reformatoriska
bekännelseskrifternas fixering utan följer utvecklingen ända fram till våra dagar. Däri ligger
bokens stora förtjänst. Föreliggande upplaga, som utgör ett oförändrat nytryck av den år 1917
utkomna upplagan, betraktas av förf. — enligt företalet — som ett provisorium, till dess han hunnit
omarbeta skildringen i enlighet med grundlinjerna i den nyligen utkomna »Den kristna gudsbilden».
Emellertid utgör denna dogmhistoria — den enda moderna på vårt språk — alltjämt en både pålitlig
och instruktiv handledning i hithörande frågor.  Hg Pl.

— — .    Liturgiska   förnyelsesträvanden och evangelisk kristendom.    Gle.  1928. 95   s.   Cha.                                                                                                  2:75.

Förf. börjar med en klargörande orientering i det liturgiska nutidsläget och konstaterar därvid,
att vårt evangeliska gudstjänstliv f. n. befinner sig i en brytnings- och omdaningsperiod. Därefter
företager förf. en principiell utredning av förhållandet mellan predikan och liturgin: »den förra utgör
gudstjänstens rörliga faktor, den senare gudstjänstens fasta sida.» Efter att ha karakteriserat de
olika reformtyperna i nutiden diskuterar så förf. utförligt det senast framlagda
handboksförslaget och de inlägg som gjorts i samband med detta. Boken ger sålunda en god inblick i de nutida
strömningarna på det liturgiska området och en säker vägledning vid deras bedömning från
principiell synpunkt.   Hg Pl.

Bohlin, Torsten. Gudstro och Kristustro hos Luther. Diak. 1927. 485 s. Preg.     Ceb.                                                                                                 9:50.

Från den synpunkt, som angives i titeln, vill förf. klargöra de religiösa grundtankarna hos
Luther. Då det icke är möjligt att giva ett summariskt referat av ett dylikt strängt systematiskt
arbete, synes det mig som viktigast att återgiva kapitelrubrikerna: gudsfrågan som livsproblemet
hos Luther (kap. 1), den gudomliga väsenshalten (kap. 2), den treenige och ende Guden (kap. 3),
den fördolde och uppenbarade Guden (kap. 4), Kristi betydelse för rättfärdiggörelsen (kap. 5),
troslydnad och troserfarenhet (kap.  6).

Det digra arbetet, som vittnar om djup lärdom och förvisso kommer att intaga ett framstående
rum i den nu livliga Lutherforskningen, präglas av den framställningens klarhet och språkets
elegans, som man är van att möta hos denne författare.   Hg Pl.

— — .    Tro   och   uppenbarelse.    En    studie   till   teologins   kris   och »Krisens
teologi».    Diak.  1926.     154 s.     Ceb.                                                           3:50.

En synnerligen instruktiv framställning och kritik av en ny teologisk riktning, som för
närvarande låter mycket tala om sig, den s. k. dialektiska skolan, vilken samlar sig omkring prof.
Karl Barth såsom sin banerförare. Bohlins undersökning ställer sig tre uppgifter före. Förf. vill
klarlägga den huvudlinje i 1800-talsteologiens utveckling i fråga om tro och uppenbarelsehistoria,
vilken betingar den dialektiska telogiens radikala kritik. Han vill redogöra för den dialektiska
skolans eget särartade tros- och uppenbarelsebegrepp, vilket bestämmes av det skarpast möjliga
kontrasterande av tid och evighet, Gud och människa. Han vill undersöka i vad mån denna nya
teologi har rätt, då den så energiskt hävdar att den allenast fullföljer Luthers och Kierkegaards
tankar.  Särskilt denna tredje del synes anmälaren vard det allra största beaktande. E. E—m.

Eidem, Erling. Det kristna livet enligt Paulus. D. i. Diak. 1927. 341
s. Cf.                                                                                                       7:75.

Eidem uppsöker icke genetiskt de historiska rötterna till den paulinska etiken utan återger
den historiskt-systematiskt, sådan den i tiobrevssamlingen — alltså med uteslutande av de s. k.
pastoralbreven — är given, i det han söker förstå den i dess grunddrag och enskildheter, i dess
inre sammanhang och skenbara eller verkliga inkonsekvenser, utifrån ett levande centrum som
uttryck för ett enhetligt personligt liv. En förtroendeingivande, klar, lugn och överskådlig
framställning, som icke är tröttande ens där den måhända någon gång kan synas en smula för bred.
Denna första del, som i en utförlig inledning diskuterar uppgiften, materialet, Paulus som etisk
lärare och Pauli etiska terminologi och i två huvudavdelningar redogör för den etiska livsformen
och de etiska livsnormerna, kommer att följas av en andra del, vilken skall behandla de etiska
motiven, den etiska karaktären och det etiska livets utgestaltning.   A. R—m.

Heikel, Ivar A[ugust]. De kristna och den antika hedendomen. Skildringar
från kristendomsförföljelsernas och martyrernas tid. N. o. k. 1927. 232 s,
Ill., portr.     Cjaa.                                                                               6:—, inb. 7:75.

Boken innehåller en skildring av hedningarnas och den romerska statens förföljelser av de
kristna till kristendomens erkännande av kejsar Konstantin. Bland de äldre berättelserna om
martyrierna finnas åtskilliga, vilka i motsats till de yngre av legender uppfyllda utmärka sig för
saklighet och pålitlighet; förf. har i översättning eller referat upptagit dessa i sin framställning
med angivande av källan. Därtill komma några sidor om den litterära polemiken mot
kristendomen och apologetiken. Förf:s framställning är saklig och bemödar sig om objektivitet; den torde
vara den bästa på svenska föreliggande om detta mångbehandlade ämne. Förf. har haft betydande
förutsättningar för arbetet, då han varit professor i grekiska vid Helsingfors universitet och särskilt
ägnat sitt arbete åt kyrkofäderna.   M. P. N.

Holl, Karl. Luthers etiska åskådning. Övs. [fr. ty.] jämte förord av Anders
Nygren.    Sv. k. st.     1928.     160 s.    PSreg.     Cf.                      3:25, inb. 4:25.

Den i fjor bortgångne framstående kyrkohistorikern Karl Holl utgav för ett par år sedan
en mycket uppmärksammad samling Lutherstudier. I denna samling ingick den skildring av
reformatorns etiska åskådning, som nu föreligger separat i översättning av prof. Anders Nygren. Den
senare har i ett företal satt in den föreliggande skissen i det sammanhang, vari Holl ser Luthers
religiösa gärning. Var och en som vill ha en inblick i den nuvarande Lutherforskningen på detta
område bör taga del av Hölls klara och sakliga framställning.   Hg Pl.

Liedgren, Emil. Den andliga sången på anglosaxisk mark. En historisk
översikt med hänsyn till svenska förhållanden. Sv. k. st. 1927. 175 s. Litt.
Preg.     Chc.                                                                                         3:25, inb. 4:25.

Vår framstående svenske hymnolog har här givit en framställning av den religiösa diktningen
på engelskt språk. En dylik översikt är så mycket mer välkommen som det andliga livet i vårt
land, såsom bekant, särskilt under senare tider rönt stark påverkan västerifrån. De sångböcker
som brukas i de frikyrkliga sammanslutningarna upptagas till stor del av översättningar av engelska
original. Men också i 1921 års tillägg till den kyrkliga psalmboken spåras det engelska inslaget.
Förf. tager speciell hänsyn till vad den anglosaxiska andliga sången betytt och betyder här hos
oss i Sverige. Därmed sammanhänger att han ansett sig böra meddela sina diktprov i den svenska
tolkning vari de brukas i svenska sångsamlingar, om än dessa tolkningar ofta nog i estetiskt
avseende äro underlägsna originaltexterna, såsom förf. också påpekar.    E. E—m.

Papini, Giovanni. Kristi historia. Övs. fr. i tal. av Hugo Wachtmeister.
A.  B.     1927.    465  s.     Ceda.                                                                     7:50.

Den florentinske diktarens verk, som nu överflyttats till vårt språk, har låtit mycket tala
om sig. Det har utgått i en mångfald upplagor ej blott i sitt hemland utan ock på de stora
kulturspråken (framför mig ligger den 20:de engelska upplagan, utkommen inom något mer än 2 år efter
den 1:a). Förf. beskriver sitt syfte så: »En bok skriven av en lekman för lekmän, som ej äro, eller
knappt till skenet äro, kristna. En bok utan pietismens tillgjorda, söta ord, och utan grundligheten
i den litteratur som kallar sig vetenskaplig, endast emedan den hyser skräck för bekräftelsen.
Och till slut, en bok skriven av en modern ande, som har en smula vördnad för och kännedom om


konsten och kan fånga även de fientligt stämdas uppmärksamhet» (sid. 20). »Detta vill vara —
hånleendet är förutsett — en uppbyggelsebok. Visst icke i samma mening som skenhelighet, utan
som manlig och mänsklig omformning av själen» (sid. 24). Och om sig själv betygar förf. att han är
exempel på »en man som ända sedan barndomen hyst motvilja för alla erkända trossatser och
för alla kyrkoformer, en som med sig införlivat en skiftande och orolig tidsålders äregirighet, en
som efter så mycket nöje, skämt och yrsel återvänder till Kristus och nu finner att Kristus är
förrådd och, svårast av alla oförrätter, glömd» (sid. 30). Det är de gamla välkända berättelserna från
de fyra evangelierna Papini förtäljer, men på ett sådant sätt att de för nutidsmänniskan bleknade
färgerna friskas upp till nytt liv. Det är en konstnär som för penseln, och en sydländsk konstnär.
Man märker detta senare av den påtagliga förkärleken för det deklamatoriska och pompösa, för
de starka motsättningarna, för den grella och glödande koloriten. Förf:s romersk-katolska
orientering låter sig ock utan svårighet konstateras. Den svenska översättningen lämnar tyvärr
åtskilligt övrigt att önska i både formellt och sakligt hänseende.   E. E—m.

Personne, Folke. Bilder ur bibeln. Sånger i psalmton. A. B. 1927. 57  s.     Cib.                                                                                                 2:25.

Bibliska motiv — omsatta i lyrik — det är ju ej något nytt, och diktaren har här rätt nära
följt bibeltexten utan vidlyftigare egna reflexioner. Dikterna verka emellertid äkta, de ha en stilla
andaktston över sig, och bibliotek med för dessa ämneskretsar intresserade läsare kunna visst ha
anledning  skaffa  dem.   M.  F.

Söderholm, G[ustaf] E[mil]. Den svenska pingstväckelsens historia 1907—1927.
D.   1.    Filadelfia 1927.    623 s.    Ill., portr.     Ckj.    8:50, inb.  10:—.

Den moderna pingströrelsens historia och väsen ha skildrats i värdefulla arbeten av Em.
Linderholm och Efr. Briem. Vid sidan av dessa äger Söderholms arbete, varav hittills första delen
föreligger, sitt intresse därigenom att det är skrivet av en anhängare till nämnda rörelse, S:s arbete
utgör emellertid icke en historisk kritisk skildring utan är — som orden lyda i förordet — »avsett
att i första hand för 'trons barn' vara ett den sanna Guds- och Kristustrons förhärligande». Det
kan sålunda icke ersätta de ovan nämnda skildringarna. Där förekommer emellertid åtskilligt
värdefullt primärmaterial, såväl i form av muntliga meddelanden som eljest svåråtkomliga
tidningscitat.   Ett orts- och personregister borde ha bifogats.   Hg Pl.

Toll, Hugo. Dog Jesus på korset? En läkarstudie till evangeliernas sista
kapitel.    W. & W.     1928.     190 s.     Ceda.                                                 3:75.

Här möter en läkares diskussionsinlägg i den redan på 1700-talet framkastade frågan, huruvida
Jesus verkligen dog på Golgata kors eller det endast var en »skendöd». Förf. framställer som sin
åsikt att det endast var fråga om ett vanmaktsanfall och anför till stod härför åtskilliga intressanta
medicinska iakttagelser från evangelierna. Emellertid ha åtskilliga medicinska auktoriteter ställt
sig avvisande till hypotesen. Därtill kommer, att förf. ej tagit tillräcklig hänsyn till de invecklade
litterär-kritiska spörsmål, som alltid inställa sig vid utnyttjandet av de evangeliska berättelserna.
Bristerna i detta hänseende äro påtagliga.   Hg Pl.



D. Filosofi.
Andræ, Tor. Psykoanalys och religion. A. B. 1927. 109 s. (Bonniers
små handböcker i vetensk,  ämnen.)    De.                                                    2:25.

Ämnet, som är högeligen aktuellt, får en både insiktsfull och intresseväckande behandling
i denna lilla skrift av prof. Andræ. Jag tänker att det kommer att gå mer än en läsare som det
gått mig: när jag tagit häftet i min hand, kunde jag ej lägga det ifrån mig, förrän det var genomläst.
Förf., vilkens frejdighet och goda humör verka smittande, är angelägen om att liberalt — enligt
min tanke emellanåt kanske väl liberalt — erkänna den moderna psykoanalysens betydelse och
värde för vad som hör till själavården. Men han är ej mindre angelägen om att göra klart, varför
psykoanalysen omöjligen kan anses bringa förklaringen till de religiösa fenomenen, ej heller är
ägnad att ersätta religionen. Framställningen är fördelad på tre kapitel: Religion och psykoanalys,
Präster och analytiker, Religiösa typer i psykoanalytisk behandling.  E. E—m.

Bjerre, Poul. Korset och livsbägaren. Den efterkristna människans tro och
krav.    N. o. k.     1927.     246 s.    Di.                                         6:—, inb. 7:75.

Ett vackert och vältaligt uttryck för den religionsfilosofi, i vilken dr. Bjerres »psykosyntetiska»
uppfattning utmynnat. Av särskilt intresse äro författarens projekt för en reformation av det
religiösa och kyrkliga livet. Boken är ägnad att väcka till prövning och eftertanke och har
därigenom sitt värde oberoende av de reformatoriska idéernas bärkraft.   G. A.

Freud, Sigmund. Drömtydning. Övs. till sv. [fr. ty.] jämte inledn. av John  
Landquist.    D.    1,    2.    A.   B.     1927.    (Vetensk.   o. bildn. 36,  37.)    De. à 11:—.

Detta arbete av den psykoanalytiska skolans gamle mästare är i hög grad ägnat att införa
läsaren i den uppfattning av det mänskliga själslivet, till vilken Freud kommit på grund av sina
mångåriga kliniska erfarenheter. De fakta, som han här framlägger, äro av största intresse även
för dem, som ställa sig skeptiskt till åtskilliga av psykoanalysens teorier. Var och en, som vill
närmare orientera sig i modern psykologi, bör taga del av detta arbete, som föreligger i god svensk
översättning och med en utmärkt inledande essay av översättaren, dr. John Landquist.   G. A.

Friman, Gustaf. Om religionens själ. Studier och betraktelser över det
irrationella i religionen.    Diak.   1927.     240 s.    Litt.    PSreg.    Di.               4:—.

Man talar numera ofta om en teologiens och det religiösa tänkandets nyorientering som skett
eller håller på att slå igenom. Den som vill skaffa sig kännedom om några bland de viktigaste
av de tankar och tendenser som allt starkare tränga sig fram och kräva beaktande inom samtidens
bedömande av religionens väsen, kan med fördel hänvisas till pastor Frimans bok, framlagd till
diskussion vid ärkestiftets prästmöte sistlidet år. Förf. tar med hänförelse upp kampen mot den
hittills dominerande rationella och immanenta synen på religionen. Denna är fastmer något av
irrationell och helt övervärldslig art. Religionens själ måste väl skiljas från de yttre uttryck den
tar sig i tankemässiga föreställningar och formler. En mycket stark påverkan av Rudolf Otto är
lätt skönjbar. Också Gustaf Auléns författarskap har satt tydliga spår efter sig. Över huvud har
förf. hållit sitt sinne öppet för vad den nyare teologiska litteraturen haft att giva, dock utan att
försvärja sig åt någon mästare. Ett särskilt erkännande förtjänar den både klartänkte och
varmhjärtade förf. för den tilltalande språkliga dräkt vari han klätt sina tankar.   E. E—m.

Hejll, Richard. Filosofien och människan. Ovetenskapliga betraktelser. A. B.
1927.     133 s.    D.                                                                                     3:25.

Föreliggande bok utgör dels ett angrepp på den filosofiska vetenskapen, dels ett proklamerande
av en högre filosofi, som vilar på intuition och personliga upplevelser. Tyvärr söker man förgäves
efter dylika upplevelser i Richard Hejlls arbete; det positiva tankeinnehållet erbjuder föga eller
intet nytt, och polemiken är snarare ett uttryck för författarens misshumör än en allvarlig kritik
av »professorsvisdomens» läror.   G. A.

Runestam, Arvid. Psykoanalys och kristendom. Sv. k. st. 1928. 94 s.
(Religionsvetenskapl. skr.   14.)    De.                                                             1:75.

En allmänfattlig framställning i ett aktuellt spörsmål. Efter en kortfattad utredning av
psykoanalysens teknik och teori söker förf. klargöra skuldkänslans plats och grund i den nutida andliga
nöd, som kommer till synes i den rådande allmänna nervositeten. Efter denna konfrontation
mellan psykoanalysen och moralen framställer förf. den psykoanalytiska frigörelsen och den kristna
frälsningen i deras motsättning för att slutligen ingå på de yttersta förutsättningarna och
olikheterna i den kristna och den psykoanalytiska psykologien, etiken och livsbetraktelsen överhuvud. Hg Pl.



E. Uppfostran och undervisning.
Fogelklou, Emilia.    Skolliv och själsliv.    A. B.  1927.     184 s.   Ea.   4:75.

En samling föredrag och artiklar av psykologisk och pedagogisk art. Främst kanske böra
nämnas »Psykologi och religionsundervisning» och »Kunskapsundervisning eller

bekännelseundervisning?», i vilka artiklar förf. på ett alldeles förvånande enkelt sätt skänker läsaren en inblick i
några av de svåraste problemen i vår tids kristendomsundervisning. I andra artiklar visar hon, hur
en människa skall kunna höja sig till djup glädje oberoende av alla öden.

Boken är givetvis en av förf:s allra främsta på det psykologiskt-pedagogiska området, och
den är av intresse icke endast för pedagoger av facket utan snart sagt för varje människa, som i
någon mån tänker över sitt liv.   A. H—r.

Marden, Orison Swett. Människans inre kraft. Övs. [fr. eng.] av Oskar
Ahl.    5 uppl.    Nst.  1927.    158 s. Ex.                                   3:25, inb. 4:50.

Ej olik Mardens andra här anmälda böcker, d. v. s. innehåller en rad i och för sig både sanna
och nyttiga lärdomar. Kontentan av denna exempel- och sentenssamling är, att vår mänskliga
begränsning framför allt ligger i vår andes klenmodighet. Tro på framgången, suggerera, dig till
självförtroende, till hälsa, till glatt mod — och du blir lycklig!  M. F.



F. Språkvetenskap.
Lindqvist, Nathan. Stort och smått i språkets spegel. A. & W. 1927.
97 s.    Fc.                                                                                                   2:50.

En liten samling språkliga uppsatser: några ordförklaringar, en förteckning över ett antal
ordspråk och ordstäv, likaså en förteckning över en del öknamn på invånarna i vissa socknar i
Uppland, till största delen sådant som man kanske snarast skulle väntat att finna i någon av våra
facktidskrifter, där de — i lämplig form — mycket väl skulle ha försvarat sin plats. Av allmännare
intresse är en härtill fogad, välskriven uppsats om det sedan länge omstridda författarskapet till
den svenska översättningen av Nya testamentet 1526 (en populärt skriven sammanfattning av
L:s doktorsavhandling om samma ämne jämte en fortsättning av den ännu icke avslutade
diskussionen rörande problemet i fråga). P. H.



G. Litteraturvetenskap.
Aristoteles. Om diktkonsten. Övs. [fr. grek.] av Wilhelm Norlind. Gle.
1927.    75 s.    Litt.    Preg.    Ga.                                                                 2:75.

En översättning av denna berömda lilla skrift av Aristoteles är onekligen ett behov, men
texten är svår på grund av sin koncentration och sin ibland från den moderna avvikande
terminologi. Det hade varit önskligt, att utg. lämnat en utförligare förklarande kommentar än de i slutet
bifogade noterna.   M. P. N.

Hedén, Erik.    Litteraturkritik.     1,  2.     1927.    (Valda skr.)     Gbc.     à 5:—.
1.    Utländsk litteratur.   Svenskt åttio- och nittiotal.   Svenska   1900-talsdiktare:
äldre släktledet.
2.     Ung svensk litteratur.

Dessa tvenne delar »Litteraturkritik» i den under dr. Landquists redaktion utgivna upplagan
av Hedéns skrifter utgöra endast en begränsad del av H:s stora litteraturkritiska produktion.
Första bandet omfattar några nyare utländska författare (bl. a. Wells och Hardy, Hamsun,
Garborg, Undset, Andersen Nexö), svenska 80- och 90-talsdiktare samt det äldre släktledet av våra
dagars författare. Andra bandet handlar om den nya svenska parnassen och har en särskild
avdelning »Humanister» (bl. a. Lidforss, Böök, Albert Nilsson, Schück, Fogelqvist). Urvalet är
synnerligen representativt och upptar en stor mängd förut ej i bokform tillgängliga artiklar. Hedéns
eleganta satir kommer fullt till sin rätt, och denna samling av hans orädda och originella, ehuru
stundom väl ensidigt kritiska, litteraturartiklar kommer säkert att få en stor och tacksam
läsekrets.   H. K.





H. Skönlitteratur.
Alexander, Charles. Bobbie. En fårhunds historia. Övs. [fr. eng.] av
Nino Runeberg.   L. H.   1927.     127  s.    Hcee.                                              2:75.

Denna berättelse om en märklig fårhund har i den amerikanska pressen jämställts med Kiplings
Djungelboken. Detta torde innebära en överdrift, men förnekas skall ingalunda, att den kloka
hunden uppväcker läsarens odelade intresse. Att en hund, som tappar bort sin husbonde, söker
upp honom över berg och dalar, ödemarker och städer, en vägsträcka av 3,000 eng. mil är enbart
det av beskaffenhet att komma läsaren att taga sig en funderare över djurens intelligens. Men det
är icke blott detta, som omtalas i boken. Den bjuder på en mängd egendomliga exempel på denna
hunds andra märkliga bragder, och man tvingas att med sympati omfatta detta märkliga djur.
I folkbiblioteken torde boken kunna påräkna ett livligt intresse från såväl gamla som unga.  J. F.

An-Ski [pseud. för Salomon Rappaport]. Mellan tvenne världar. Dibbuk.
Dramatisk legend i fyra akter. Övs. [fr. hebr.] av Olga Raphael-Linden och
Abraham Brody.    H. G.     1927.     116 s.    (Det nya dramat.)    Hcesb.                3:—.

Historien om en egendomlig själsföreteelse,en kvinna,som tror sig besatt av sin döde älskades
ande. Inför detta stå vi skäligen främmande men fängslas dess mer av den målande skildringen
av en brokig egenartad omgivning (judiskt sektliv i Östeuropa).   Rg.

Det antika dramat.     1,  2.    A. B.     1927.    (Världslitt.  6,  7.)   Hceo. à 6:50, inb.  11:—.
1.    Aischylos: Den fjättrade Prometevs.   Agamemnon.   Sofokles: Antigone.
Konung Oidipus.    Euripides: Backantinnorna.    Medea.
2.    Aristofanes: Molnen.    Plautus: Spöket.    Den väl belönade slaven.
Terentius: Phormio.    Bröderna.

Till de fem översättningar, som Schück en gång sammanförde i sitt urval av Världslitteraturen,
har i föreliggande samling fogats ytterligare sex redan förut kända och erkända tolkningar av antika
dramer. Därigenom ha alla antikens stora dramatiska författare, även Euripides, blivit
representerade, samtliga utom Aristofanes med två skådespel vardera. Olika principer, strängare och mera
fria, ha tillämpats vid de skilda tolkningarna. Sammantagna förmedla de på ett fylligt och
förträffligt sätt kännedomen om det antika dramat.  B. M.

Bailey, Temple.    Blå fönstret.    Övs. fr.  eng.    L. H.     1927.   341  s.   Hcee. 4:75.

Den ytliga karaktärsteckningen och sentimentala framställningen vittna tillräckligt om att
förf.  i rakt nedstigande led härstammar från de gamla missromansfabrikanterna.   B. M.

Baroja, Pío. Zalacain äventyraren. Övs. fr. spa. av Alfred Åkerlund. Gle.
1927.    240 s.    Hcek.                                                                                 4:25.

Bilden av en stark och sund yngling, som växt upp utan tvång och glad och målmedveten går
sin väg genom livet. Dessutom ett stycke spansk historia och besk samfunds- och människokritik
från carliststriderna på 70-talet. Författarens återhållna och sakliga men starka och
målande skildring förfelar aldrig sin verkan.   Också läsbar som äventyrsberättelse.   Rg.

Beckford, William. Vathek eller Kalifen på resa. Övs. [fr. eng.] av
Ragnhild Haglund.    W. & W.     1927.     229 s.    Litt.    Hcee.                      4:75.

Skriven på franska 1782 och strax därpå översatt till engelska av en vän till förf., utgör
historien om Vathek ett mellanting mellan österländsk saga och skräckroman. Berömd är skildringen
i slutet av Iblis' underjordiska slott; Iblis, som är en efterföljare till Miltons Satan (Det förlorade
paradiset), blev i sin tur en förebild för vissa av Byrons hjältar. Ett egenartat konstverk, är Vathek
av övervägande litteraturhistoriskt intresse.   Översättningen är väl gjord.   A. W—n.



Bell, Warren. Jim Mortimer. Övs. [fr. eng.] av Märta Lindqvist. Beckm.
1927.     296 s.    Hcee.                                                                                    3:75.

En förströelseroman, varken sämre eller bättre än det jättestora flertalet. Titelfiguren är en
ung läkare, vars yttre och inre habitus tillhör de lättförståeligare och allmänt uppskattade: sex
fot och fyra tum lång, regelbundna anletsdrag, godhjärtad, utan alltför starka intellektuella
intressen och så med denna benägenhet för slagsmål, utan vilken ingen enklare anglosachsisk
romanhjälte är någon riktig hjälte. B. Å.

Burnett, Frances Hodgson. Mannen utan morgondag. (The dawn of a
to-morrow.)    Övs. fr. eng.    Fah.   1927.     151  s.    Hcee.                               3:—.

En egendomlig men fängslande berättelse om en rik storfinansiär med ett av arbete utslitet
nervsystem, vilken beslutat ta livet av sig, men som av några existenser ur Londons understa
värld »räddas» till ny tro på livet och sig själv.   Kan visst anbefallas.    M. F.

Ferber, Edna. Teaterbåten. Övs. fr. eng. av Birgit Möller. H. G. 1927.
386 s.    Hcee.                                                                                                        5:50.

Det finnes även ett Amerika »som går», och det börjar, vilket är det viktiga i saken, att därute
lagra sig något av den kulturmylla, som är ett oundgängligt villkor för historiskt sinne, för intresset
för bortdöende former av kultur. Edna Ferber har redan i sina tidigare arbeten visat sig höra till
dem, som tjusas av det pittoreska förindustriella Amerika, och med »Teaterbåten» har hon gjort
ett verkligt lyckligt fynd. Den handlar om Bomullsblommans. Flytande Palatsteater, en av dessa
teaterbåtar, som bogserades upp och ner för Mississippi och dess bifloder och som för de i urskogen
kringspridda små kolonierna betydde förtrollning, skratt och musik, glömska av vardagens grå
enahanda. Det vagabonderande teaterlivet är ju ett omtyckt och kanske en smula utnött skönlitterärt
motiv, men det får här ny charm genom det mäktiga ackompanjemanget av den väldiga, otämda
floden.   G—a L.

Franskt drama under klassicismens århundrade. Corneille-Racine-Moliêre.
A. B.   1927.     386 s.    (Världslitt.   19.)    Hcej.                           6:50, inb.  11:—.

Otacksammare värv än att översätta Corneille cch Racine till svenska finnes knappast; på
grund av skillnaden i ombyggnaden kan svensk alexandrin aldrig ge bråkdelen av den franska
utan stegar fram i enformigt stelt, där den franska skiftar och böljar. Ossiannilssons översättning
är något ojämn; ofta spåras dock den verklige diktaren. Hagbergs tolkning är den jämnaste och
smidigaste. Hedbergs och än mer Klintbergs vanprydes av Stockholmsrim. Moliéres svaga »Don
Juan» borde ha bytts mot »Den girige» eller »Den inbillade sjuke». Då det gäller en så stor
författare får man ej så starkt lägga tonvikten på det kulturhistoriska utan främst tänka på det levande;
därför hade också »Scapins skälmstycken» — vår store Moliêretolkares glansroll — prytt mera än
»Herr de Pourceaugnac».   Rg.

Frondaie, Pierre. Brustna strängar. Mannen i hispano-bilen. (L'homme à l'Hispano.)
Roman. Övs. [fr. fra.] av O. Torsslow. W. & W. 1927. 242 s. Hcej.                                                                                                           5:75.

Originalets titel är L'homme à 'Hispano, ty hjälten kör i en charmant Hispanobil rakt in
i det äventyr som blir hans livs stora lycka och slutliga död. Tack vare Hispanobilen — som han
kort till Biarritz endast för att göra en vän en tjänst — blir han av dess mondäna publik ansedd
stenrik då han är utfattig. Ur denna för en hederlig ung man pinsamma situation hade han måhända
i tid kunnat slita sig loss om han ej blint förälskat sig i den sköna Stéphane, som naturligen
föredrager den ädelsinnade George framför sin onaturligt elake lord. Några veckors lycka köper George
med ångest över sitt dubbelliv, och hans sista öre förbrukas för att kunna uppträda jämbördigt
med den sagolikt rika Stéphane. Sedan återstår endast ett: man inväntar som en
naturnödvändighet sista sidans självmord. — Den fina och stillsamma, stundom något sentimentala stilen
tycks ha vunnit den stora publiken, att döma av de otaliga upplagor vari boken utgått i
Frankrike, liksom den haft en oerhörd framgång som film, trots frånvaro av slutkyss.   E. R—n.

Gladkov, Fjodor. Cement. Roman. [Övs. fr. ry. till ty. av] Olga Halpern.
[Övs. t. sv. av Karin Boye.]    Fram    1927.     541    s.    Hcema.                        8:50.

En kraftig och levande människo- och tidsskildring från Sovjetryssland, dess nöd och oro,
nedrivande och nydanande krafter och en hymn till arbetet.  En f. d. fabriksarbetare vänder hem

från röda armén, finner sin fabrik övergiven och förfallen och folket svältande men sätter med stor
möda trots upplösningen och byråkratiens krångel och omsvep arbetet åter i gång.  Rg.

Heine, Heinrich. Paristidens diktning. Urval o. Övs. [fr. ty.] av Ture
Nerman,     i.    Tiden  1927.    318 s. Ill.    Hcef.                                           5:—.

Ture Nerman fortsätter i denna volym sina översättningar från Heine; volymen innehåller
sådant som skalden skrev under de tidigare skedena av sin långa vistelse i Paris innan han måste
stanna där som obotlig sjukling. Det är alltså erotisk och satirisk lyrik, det är det satiriska
björneposet på vers Atta Troll, det är skönlitterära saker i berättande, obunden form och det är livliga
journalistiska parisskildringar. Allt är givetvis pikant och roande, och Nerman har alla
förutsättningar för att tolka just Heine. Dock blir versen ibland alltför litet spänstig; det märks att
tolkningen börjat göras en masse.   F. V.

Jesse, F. Tennyson. Tom Tok. Till sv. [fr. eng.] av Eirik Hornborg.
H. G.     1927.    325  s.    Hcee.                                                                     4:75.

Tom medföljer som liten gosse sina föräldrar som emigrant till Australien under den stora
guldfeberns dagar. För honom blir dock icke guldet den stora sensationen, utan resan — havet —
vilket alltsedan dess blir hans livs patos och gör honom till den hänsynslöst djärve sjömannen
Tom Fool. Man följer honom i de mest brokiga hamnstäder, över alla hav på allehanda gamla fartyg,
allt skildrat med en intensitet som vittnar om att förf. själv upplevat oceanernas storhet, där man
kommer att älska sitt skepp som ett levande väsen. — Som en äkta sjöman rör sig Tom mera tafatt
på land. Hans korta äktenskapshistoria — ehuru icke utan finhet — förefaller något ansträngd.
Däremot väntar man sig intet annat slut än att han, efter en sista hjältemodig bragd, dör på sitt
däck, mitt på havet. — De målande skildringarna av livet ombord äro säkerligen även
vederhäftiga, då en expert som Eirik Hornborg gjort sig möda att översätta boken.   E. R—n.

Keller, Gottfried. Martin Salander. o Roman. [Övs. fr. ty.] ävensom
inledande essay av Teresia Eurén. Å. & Å. 1927. 309 s. (Bundna böcker.) Hcef.                                                                                                   Inb. 3:75.

En klassisk bok, skildrande politiska övergångstider och dess verkan på olika människor.
Märklig ej bära genom sina litterära förtjänster utan också därför att den osökt lockar till en
jämförelse med våra dagar.   Rg.

Keller, Paul. Den gamla kronan. Berättelse från Venden. Övs. fr. ty. av
Sigrid Elmblad.    Lb.     1927.    304 s.    Hcef.                             4:75, inb. 6:50.

En roman om de schlesiska vendernas sega kamp mot den fortyskning, varför de utsättas,
men ock om allt det gammaldags skrock och den vidskepelse, varmed deras slavism är bemängd.
Handlingen koncentreras kring två bröder, söner till den siste vendiske »kralen», hövdingen av den
gamla kungaätten. Den äldre brodern vill förtyska venderna, den yngre däremot hatar tyskarna.
Det blir i alla fall den äldre, som till sist får venderna att inse klokskapen i att ansluta sig till »das
grosse Vaterland» — och så ändar allt lyckligt som i de goda romanerna. De gamla vendiska
folksederna äro skildrade med godmodig humor och boken visst läsvärd. Översättningen är vårdad. M. F.

Kyne, Peter B[ernhard]. Amerikanen. (The enchanted hill.) Övs. fr. eng.
av E. Joseph Evensen.     Sk.   1926.    424 s.    Hcee.                                      6:—.

— — Det visa hjärtat.    (The understanding heart.)    Övs.   [fr.   eng.] av Anna
Warodell.    Sk.     1927.    302 s.    Hcee.                                                        4:75.

Kynes böcker äro schvungfullt skrivna. Det är aldrig någon brist på intriger i dem. Snarare
avlösa händelserna varandra med farten i en välgjord äventyrsfilm. Författaren har synbarligen
själv haft stort nöje vid hopsättandet av dessa spännande fabler, som oftast äro förlagda till
Kalifornien eller Mexiko, och inte så sällan lyckas han meddela sina läsare något av denna sin
berättarglädje.   B. Å.
Lichtenberger, André. Lilla frun. Övs. fr. fra. A. & W. 1927. 240 s. Hcej.                                                                                                              4:25.

Med graciös humor och utan all sentimentalitet skildrar förf. ett franskt konvenansäktenskap
mellan en ung parisare och en landsortsflicka. Boken handlar om ung lycka och små sorger — det
är en bagatell, om man så vill, men synnerligen välskriven och uppfriskande att läsa till omväxling
med alla romaner om könens strid och själviskhet.   H. K.

Malleson, Miles. Fanatiker. Komedi i tre akter. Till sv. [fr. eng.] av
Elsa Thulin.    H. G.     1928.     147 s.    Hcee.                                               3:75.

En i England och nu även i Stockholm spelad och mycket diskuterad »komedi». Förf. tillhör
krigets generation och söker i pjäsen få till stånd en uppgörelse mellan denna och förkrigets l'anden
régime. Diskussionen och striden rör sig väsentligen på det erotiska området. Någon lösning
av konflikten har förf. ej åstadkommit, men han har ställt ett aktuellt problem under debatt, och
boken utgör en intressant läsning, kanske just därför att mycket brister i dess dramatiska form. H. K.

Maugham, W[illiam] Somerset. Trollträdet. (The casuarina tree.) Sex noveller.
Övs.  fr. eng. av Thorsten W. Törngren.    H.  G.    1927.    280 s.   Hcee. 4:75.

Maugham, i Sverige mest känd som habil skådespelsförfattare, representerar i sina noveller
den exotiska linjen i engelsk litteratur från Stevenson, Kipling och Conrad. Närmast är han väl
— med sin artistiska stilkonst — i släkt med Stevenson. Men dennes romantik och dragning åt
mysticism är hos Maugham ersatt av realistisk, nästan etnografisk verklighetskärlek och en viss
kylig,  litet ironisk intellektualism.

I denna novellsamling är det de engelska nybyggarna och tjänstemännen på Borneo och
Malackahalvön, deras liv och speciella problem han skildrar. Men här, liksom ofta i hans berättelser,
vidgas problemet från att vara lokalbundet och individuellt till att bli allmänmänskligt.
Maughams noveller ha oftast trots sin litet lekfulla eller gycklande ton ett ej föraktligt tankedjup. Någon
problemdiktare är han dock icke, utan, som den typiska engelsman han är, först och främst
berättare och en verkligt roande och konstnärlig sådan. Dessa egenskaper framträda avsevärt
starkare i hans föregående till svenska översatta novellsamling, »Ett darrande blad» (H. G. 1924),
kanske till god del på grund av dess utsökta, poetiska och kongeniala översättning.  B. Å.

Moss, Geoffrey. Nederlagets barn. (Defeat.) Övs. fr. eng. av Artur Eklund.
H. G.    1926.    183 s. Hcee.                                                          2:75.

Från Tysklands bittraste tid, revolutionernas, Ruhrockupationens, svältens och livsmedelsockrandets
år, har den engelske majoren Moss hämtat motiven till det halva dussin noveller han
publicerat under titeln »Defeat».

Ingående sakkännedom, medlidsam sympati, otvetydig beundran för rakryggad pliktkänsla
och föga dold kritik av segerherrarnas översitteri och klingande fraser utmärka dessa konstnärligt
icke så märkliga men naturligt och flärdfritt berättade skisser.   B. Å.

Orczy, [Emmuska, g. Montagu Barstow]. Pimpernel och Rosemary. Till
sv. [fr. eng.] av M. Isberg.    A.  B.     1927.     321  s.    Hcee.                         5:50.

»Pimpernel» är denna gång icke »Röda nejlikan», vars sagolika bedrifter under franska
revolutionen baronessan Orczy med stor framgång skildrat, utan dennes sonsons sonson, Peter Blakeney.
Skådeplatsen för denne unge Pimpernels bedrifter är förlagd till det av Rumänien efter världskriget
ockuperade Siebenburgen. Tid och rum äro alltså vitt åtskilda, men i handlingen återfinner man
hos Peter hans höge stamfaders mod och äventyrslusta omsatta i tappra dåd, särskilt hans
specialitet att på ett otroligt sätt föra ädla flyktingar över livsfarliga gränser. — Då även här bokens
skurk får sin välförtjänta lön, och Peter på sista sidan — efter tusen missförstånd — återförenas
med en kvinna lika tjusande som 1700-talets Lady Blakeney — allt skildrat med förf:s vanliga
medryckande stil — borde »Den röda nejlikans» talrika beundrare icke bliva besvikna, utan med
nöje hälsa hans senfödde ättling.   E. R—n.

Ramuz, C. F. Kärlekens under. (La guérison des maladies.) Övs. fr. fra. av
Fanny Ekenstierna. A. B.     1927.     178 s.    (Bonniers gula serie.)   Hceja. 3:75.

Berättelsen om en flicka, som efter en svår själschock blir lam och får helbrägdagörande kraft.
Sådant kan skildras från religiös eller från vetenskaplig synpunkt, men också — vad nutiden


knappast fattar — från bäggedera.  Författarens ståndpunkt är ej fullt klar.  Hans modernt ryckiga stil
verkar tröttsam och långt ifrån så målande han åsyftat.   Rg.

Reed, Edward Charles. Hennes väg till lyckan. Till sv. [fr. eng.] av
Ragnar Sjöberg.    L. H.     1927.    283 s.    Hcee.                                               4:75.

Författaren är en William Locke-efterföljare, att icke säga -imitator. Åtminstone är denna
romans egentliga huvudperson, bohemfiguren Gaspard Honoré Amiguet, artistslarvig,
världsfrånvänd, fantastisk och med en outrotlig lust för halsbrytande paradoxer och krystade, »spirituella»
levnadsmaximer, direkt hämtad ur någon av Lockes otaliga vagabondföljetonger.   B. Å.

Rölvaag, O[le] E[dvart]. Pionjärer. (I de dage —.) Berättelse om norska emigranter
i Amerika.  Övs. fr. no. av Jacob Tegengren. H. G. 1927.  231 s. Hceda. 3:75.

De första utvandrarna till Västern äro föremålet för denna älskvärda men ej särskilt märkliga
berättelse, som fått överdriven reklam. För mycket rum upptas av skildringen av en kvinnas
hemlängtan och grubblerier under havandeskapet.   Rg.

Sandel, Cora. Alberte och Jakob. Övs. fr. no. av Ingeborg Essén. A. B.
1927.     336 s.    (Bonniers gula serie.)    Hceda.                                            5:75.

En sällsynt fullgången bok, skildringen av en bildad men fattig ung flickas kamp mot mörker,
kyla — också i hjärtana — och dödande enformighet uppe i en avlägsen norsk nordlandsstad. Rg.

Sillanpää, F[rans] E[emil]. Änglarnas skyddslingar. Övs. fr. fi. av Ragnar
Ekelund.    A. B.     1925.     245  s.    Hceua.                                                  3:75.

Ett knippe historier om — men ej för — barn. Tilltalande om ej så märkliga, fast de överallt
röja vana författarhanden. Bäst är den ljusa stämning av »land», som genomstrålar dem. Rosas
bör också författarens sätt att sunt och öppet tala om naturliga ting. De filosofiska funderingarna
på slutet verka mera som påhäng.  Rg.

Skjoldborg, Johan. En stridsman. Berättelse. (En Stridsmand.) Övs. [fr.
da.] av  Gunnar Furuland.    H. G.     1927.     141  s.    Hceda.                        2:75.

Det är den jylländske »Husmanden» — vilket ej precis är detsamma som den svenske
småbrukaren —, vars hårda kamp för tillvaron bland sanddynerna vid Västerhavet här skildras. Boken
berättar också om hedbornas strävan efter bildning och upplysning och ger i stort en bild av deras
liv, vilken näppeligen någon kan taga del av utan att gripas därav.  M. F.

Söiberg, Harry. Framför livets port. Övs. [fr. da.] av H. Kihlman. Tiden
1927.     207  s.    (De levandes land  1.)    Hceda.                                           3:75.

Historien om en ung kvinna, som kommer från bördigare trakt och blidare folk till en kargare
och hårdare värld vid Jyllands västkust. På samma gång som en god roman skildring av två
folkkynnen. En Lagerlöfskt romantisk skepnad har författaren ej fullt kunnat arbeta in i sin
vederhäftigt verklighetstrogna framställning.   Rg.

Tolstoj, Leo. Barndomen. Berättelser. Övs. fr. ry. av Ellen Rydelius.
A. B.     1927.    493 s.    (Skrifter.)    Hcema.                                                 6:50.

I höst kommer hundraårsminnet av Tolstojs födelse att firas, och det är sannerligen inte för
tidigt, att det nu utkommer en enhetlig upplaga av hans skrifter. Översättningarna äro i stort
sett förträffliga, men varför har icke transkriberingen av de ryska namnen gjorts enhetlig? Som
det nu är har var översättare sitt system, vilket givetvis är till stor nackdel, då ofta samma namn
återkomma i de olika verken. Man skulle även önskat, att upplagan försetts med anmärkningar
och förklaringar av vissa specifikt ryska begrepp och förhållanden. Första volymen innehåller
»Barndomen, Gossåren och Ungdomen», där Tolstoj i tjugoårsåldern berättar sina ännu färska
minnen från hemmet och studentåren. Det är kärleksfullt gjorda skildringar av en rysk
godsägarfamilj. Nikolag Irtenjev, d. v. s. Tolstoj själv, och hans omgivning bli levande människor, som
man tycker sig ha känt och hållit av.   Med hänsynslös sanningskärlek biktas den unge Irtenjevs

tankar och känslor, religiösa och moraliska kriser, redan nu samma problem, som sysselsatte Tolstoj
hela livet igenom — kulturlivets lögn och frälsningen genom självuppoffring.  R. W. R.

— — .    Kosackerna.    Berättelser.    [Övs.]   fr.   ry. av E. We[st]er.   A. B.    1927.
482  s.     (Skrifter.)    Hcema.                                                                           6:50.

Innehåller utom »Kosackerna» skisserna från Sevastopols belägring och några andra berättelser,
huvudsakligen från soldatlivet, allt minnen från Tolstojs upplevelser i Kaukasus och under
Krimkriget. I den härliga titelnovellen söker Tolstoj-Onegin lyckan i det primitiva bergsbygdslivet, han
avundas och söker efterlikna naturmänniskorna han ser omkring sig, framför allt farbror Jerosjka,
den gamle kosackhedningen, vars liv är uppfyllt av »frihetskärlek, lättja, rofferier och strid» och
som fast tror, att det icke finns någon synd. Men Tolstoj lämnar slutligen besviken bergen och
kommer ut i Krimkriget, som skildras med oförskräckt realism — de verkliga hjältarna söker han
bland de simpla soldaterna. R. W. R.

— — .    Krig   och   fred.     Övs.   fr.   ry.   av   Hjalmar Dahl.    Bd  1—3.    A. B. 1926.    Hcema.                                                                                          à 6:50.

Det är mera en familjekrönika än en historisk roman från Napoleonskrigens tid, ett myller av
levande ryska gestalter, en rikedom av intensivt fängslande scener från huvudstadssalonger och
lantgods, bykyrkor och frimurarloger, jakter och slagfält. Den tafatte, naivt öppenhjärtige Pierre
Besuhov representerar här det autobiografiska elementet, den ständigt sökande och frågande
Tolstoj. Det blir Karatajev, den simple soldaten, personifikationen av allt det goda och harmoniska
hos ryssen, som visar honom ett mål i det meningslösa livet och lär honom att ödmjukt böja sig
för det eviga i allt. Och Natasja Rostov är en förtjusande bild av den impulsiva, varmhjärtade
ryska flickan, en syster till Pusjkins Tatjana.  R. W. R.

— — Uppståndelse.    Roman.    Övs.   fr.   ry.   av Walborg Hedberg.    4 uppl.

A. B.     1927.     500 s.    (Skrifter.)    Hcema.                                                   6:50.

Hela boken genomsyras av tendensen: »dömen icke, så skolen I icke varda dömda», tillämpad
på domstols- och fångväsendet. Societetens ytlighet och tomhet, familjelivets egoism och trånghet,
samhällsreformernas grymhet och meningslöshet påvisas här skarpare och skoningslösare än i
något annat av Tolstojs verk. Men furst Nehludov är den person, som minst övertygar oss, en
livlös abstraktion, som icke kan väcka verkligt personligt intresse. Scener och detaljer ges med
Tolstojs mästarhand, ytterst intressant är skildringen och karakteriseringen av de politiska fångarna. R. W. R.

Unamuno, Miguel de. Moster Tula. Övs. fr. spa. av Reigin Fridholm. Med   inledande
essay   av   John   Landquist.    W. & W.     1927.     192  s.    Hceka. 4:75.

Filosofen och diktaren de Unamuno hör till vår tids allra främsta personligheter. Som filosof
har han vunnit sitt världsrykte; men att han också är framstående diktare visar denna bok till
fullo. Det är en from och gripande historia om mänsklig godhet och självuppoffring på samma gång
som skildringen av ett egenartat kvinnokynne som stöts undan av kroppslig kärlek men över allt
älskar en man och offrar sitt liv för hans barn.

Inledningsessän är givande och välskriven.   Rg.

Wilde, Oscar. Epistola in carcere et vinculis. (De profundis.) Brev från
fängelsetiden. I urval o. övs. [fr. eng.] av Carl Björkman. A. B. 1927. 146 s.
(Skrifter.)    Hcee.                                                                                            3:75.

Sedan De profundis första gången i den enda då kända, ganska stympade formen överflyttades
till svenska, har denna Wildes självrannsakan och uppgörelse med det förflutna blivit, i strid mot
förf:s avsikt, i sin helhet offentliggjord. Den nya översättningen tar med en del av vad som sålunda
blivit känt och ansluter sig i vissa fall trognare till det ursprungliga originalet. Att inte detta
fullständigt följts, är förklarligt med hänsyn till de ömtåliga frågor, som därav beröras. De antagligen
rätt få, som skulle önska på allvar fördjupa sig i den Wildeska livs tragedien, torde i alla fall ha
klart för sig, att de inte därvid kunna inskränka sig till att lita till en översättning. B. M.

Woolf, Virginia. Jacobs rum. Övs. fr. eng. av Siri Thorngren-Olin. H. G.
1927.     248 s.    (Den nya romanen.)    Hcee.                                                4:50.

Ett rätt skruvat försök att medelst nutida litterär teknik ge en människobild. Verkar snarast
tunn och ansträngd.   Svårfattligt varför sådant oversattes.   Rg.

Hcb. Skönlitteratur: ny svensk (med finsk-svensk).

[Almqvist, Sven, pseud.:] Sven Henning. Hjälpprästen. En krönika från
1820-talet.    Framt.   1927.     159 s.                                                               3:50.

Ett knippe skildringar av forntida småländskt allmogeliv, rätt löst hopfogade till en roman.
Författaren saknar ej gåvor, men man får intrycket att han tagit sin uppgift väl lätt.  Rg.

Blomberg, Erik.    Den fångne guden.    Dikter.    A. B.     1927.   75  s.   3:75.

Mycket högt stående lyrik, vilken än darrar i ångest och tvivel, än jublar i glädje över livets
rikedom och skönhet. Har alla förutsättningar att bli av värde för de unga sinnen, som möda sig
med att reflektera över livets djupare problem.   M. F.

Boberg, Torsten. Bortom stigarna. Berättelser från fjällen. Lb. 1927. 186 s.                                                                                        3:75, inb. 4:75.

Förf. har sammanfört några uppsatser om mänskor och djur i fjällmarkerna med en populärskildring
av de armfeldtska karolinernas dödsmarsch 1718 vid återtåget från Norge samt med
iakttagelser från bergbestigningar på våra högsta lappländska fjäll. Förf. synes ha fångat på kornet
några av dessa underliga varelser, jägare, smugglare och kringstrykande lappfolk, som ofta
påträffas i de norrländska gränstrakterna, och såväl vid skildringen av dem som i sina varghistorier
förmått giva en utmärkt och levande bild av naturen i fjälltrakterna. Hans djärva
bergbestigningar och äventyr i snöstormarna och på av mänskofot aldrig förut beträdda fjällområden
förtjäna all uppmärksamhet.  Boken bör kunna vara till mycken trevnad i folkbiblioteken. J. F.

Boye, Karin.    Härdarna.    Dikter.    A. B.    1927.    87 s.                     2:75.

En diktsamling med en ej vanlig flykt buren av nietzscheanskt färgad strävan efter renhet,
lugn, klarhet och dikterisk rymd. Om ock ej en bok för de många är den säkert ägnad att tilltala
unga kämpande sinnen.  M. F.

Carlsson, Elsa.    Ett dagsverke.    Roman.    Nst.     1927.     251  s.          5:75.

En ärlig och rättfram skildring av en plikttrogen kvinnas långa arbetsliv, en uppbygglig bild
av en seg, trofast och uppoffrande människa. På samma gång ett stycke livfull hembygdsskildring
(Västergötland) med humoristiska glimtar.   Rg.

Edquist, Carl. Mordängeln. Kulturhistorisk berättelse från Västerbotten och
Lappmarken.    Diak.     1927.     248 s.                                          4:50, inb. 5:50.

En försynt och tilltalande skildring från nödåren på 1860-talet. Författaren tycks väl känna
sitt folk.   En del »övernaturligt» faller däremot ur handlingens ram och stor helhetsintrycket.  Rg.

Ekstam, Isidor.    Lodjuret.    En berättelse.    W. & W.  1927.  133 s.    3:50.

Förf. har här satt målet synnerligen högt: att i sinnebild måla kampen mellan ont och gott.
Det har överstigit hans krafter; rosas bör ända, att någon gång en författare söker annat än
trampade stigar.   Rg.

Engström, Albert. Med penna och] tallpipa. 2 uppl. A. B. 1927.
310 s.    Ill.                                                                                                 9:50.

Denna nya samling skisser av Engström skiljer sig inte till sitt kynne nämnvärt från dem förf.
glatt sitt trogna svenska folk med på senaste år. Möjligen finnes där — glädjande nog — litet mer
av Småland och barndomsminnen och — beklagligtvis — även av blanka sidor, som öka priset
i dessa dyra tider.   B. M.

Engström, Thekla. Ölandsfolk. Gastar och troll. Kulturbilder. Gle.
1927.    105 s.                                                                                                    2:—.

Kulturhistoriska skildringar — delvis i berättelseform av öländska allmogens liv för en
mansålder sedan.  Vänder sig närmast till hembygdens läskrets.   Rg.

Fjelner, Alfred, [pseud.:] (»Sic»). Typer och tankar. Förlags-a.-b., Malmö
1927.    128 s.                                                                                                    4:—.

Liksom flera gånger förut har F. i bokform samlat de vers, med vilka han i Sydsvenska
Dagbladet journalistiskt rappt och fyndigt prisat eller smädat dagens berömdheter. Därtill har han
fogat några skånska minnen, tal och dikter, som vackert vittna om att han är en trogen hembygdens
son.   B. M.

Gillner, Sigrid.    Ur cirkeln.    Roman.    Tiden  1927.    330 s.              5:—.

Författarinnan visar sig här som en intelligent resonör, som låter sin hjältinna, en uppsalastudentska,
föra en hård kamp för att komma ut ur samhällets otillfredsställande vaneliv (cirkeln)
och nå till en personlig livsföring. Men häri ligger bokens hela intresse. Som roman med
parisermiljö är den ledsam, och sammankopplingen med en adel rysk greves kontrarevolutionära planer
verkar i hög grad konstruktion.  H. K.

Hasselgren, Gunnar. Du. Dikter och bilder. W. & W. 1927. 55 s. Ill.                                                                                                               3:—.

Rätt ovanlig kärlekslyrik: melodisk, med något böljande, svävande över det rytmiska schemat.
Mystiken i kärlekens under får dock tyvärr flerstädes ytterst oklara uttryck. Boken hör likväl
till dem, som innebära ett löfte. En rad teckningar — varibland en upp- och nedvänd
kvinnogestalt i ett vårligt landskap — äro väl avsedda att förstärka det symboliska i poesien.   M. F.

Hinde, Anna.    Byvallafolket.    Gie.    1927.     196 s.                              4:75.

En inte särskilt märklig men älskvärd och på god svenska skriven folklivsskildring från
Blekinge.   Rg.

Ideström, Axel. Manijah. Berättelse ur parsernas liv. W. & W. 1927. 227 s.                                                                                                         4:25.

De parsiska affärsmännen i Bombay, som driva handel i modernt vidlyftig skala och på samma
gång troget hålla fast vid sina förfäders uråldriga religiösa sedvänjor, bilda en ypperlig miljö för
den skildring av striden mellan gammalt och nytt, som utgör grundtemat i Ideströms roman.
Utformad utan tyngd och med en eller rättare två kärlekshistorier invävda i stoffet bjuder den läsaren
en ljus och angenäm bild från det pittoreska Indien.   B. M.

Janson, Yngve. Ensamma år. Dikter. Sv. allmogeförl. Vetlanda 1927. 82 s.                                                                                                           2:50.

Man blir mest förbluffad, när man på dikthäftets baksida läser uttalanden om förf:s tidigare
lyrik: »förstarangsvers», »malmklang», »ståtliga och mästerliga» etc., ty av allt detta finnes här föga.
Dikterna äro formellt oklanderliga och burna av en vacker ideell syn på livet, men av just det, som
kommer ett poem att värma, att lämna kvar något hos läsaren eller åtminstone att fängsla genom
en originell bild, en ny tanke gömmes här ej mycket.   M. F.

[Johansson, Johan Olov, pseud.:] Johan-Olov. Brofors järnarbetarfackfören
ing.    En  skildring från arbetarrörelsens genombrottsår.   Tiden  1927.    232  s. 3:75.

En berättelse om arbetarnes liv vid ett bruk i Bergslagen från gamla goda tiden till våra dagar,
i förra hälften mera roman, i senare snarare samhällshistoria. Författaren känner sitt folk, har
en strålande, i svensk litteratur ovanlig, humor och friskhet i framställningen samt saknar
fullständigt förmågan att bli tråkig.   Han är en av de få som syndat genom att skriva för litet.   Rg.

Johansson, Oscar, [sign.: Oscar]. Från bygden och folket. Berättelser och
skisser.     Sv. allmogeförl., Vetlanda  1927.     124 s.                                         2:50.

Författarens berättelser ur småländska folklivet sakna ej helt värde. Men vill han åstadkomma
något gott måste han fria sig från halvbildningen, som gör sig gällande i framställningen och —
ovillkorligen — från film- och veckotidningsromantik.  Rg.

Johnson, Eyvind.     Stad i mörker.    En roman.   A. B.  1927.   289 s.    4:75.

Författaren har goda gåvor; och denna bok — om ödsligheten och tomheten i avlägset
småstadsliv — fängslar en starkt i första hälften för att sedan tyvärr släppa greppet. Troligen har
förf. tagit starka intryck av Dostojevskij; men de ha ej ännu hos honom utlöst skapande krafter. Rg.

Jonsson, Gabriel.    Årsringar.    Dikter.    A. B.  1927.    82  s.                3:25.

En konstnärligt mycket högt stående diktbok, vars melodiösa vislyrik nog kommer att locka
kompositörer.  Väl vard att införlivas särskilt med skånska bibliotek.   M. F.

Kjellén, Lily. Den gamla melodien.   Diktsamling.   A. B.   1927.    100 s.   2:75.

Otvivelaktigt ett steg framåt och inat från förf:s här förut anmälda debutbok, »Offerskålen».
Väl vard att läsa om också innehållet, som titeln anger, utgör förut hörda melodier.   M. F.

[Larsson-]Kilian, [Anders]. Från hembygdens stigar. Dikter. Nutiden. 1927. 126 s.                                                                                                               2:—.

Titeln anger diktsamlingens innehåll. Bibliotek, som samla jämtländsk hembygdspoesi, böra
visst lägga sig till med den, därutöver har den trots en aktningsvärd formell talang och sunda
tankar hos förf. ej så mycket att ge.   M. F.

Lundblad, Ture.    Från färdvägarna.    Noveller.    Sv. andelsf.     1927.    150 s. 3:50.

En lovande, men rätt ojämn, samling berättelser av en man, som tycks ha sett skilda länder
och människor.   Tilltalande är hans högromantiska syn på kärleken.   Rg.

Lundh-Eriksson, Nanna. Där hemma. Några berättelser från det flydda
Skåne.    Nst.     1927.     198 s.                                                                       5:25.

Berättelser från Skånes forntid. Landskapsskildringen har kanske visst värde; eljes är boken
svag.   Rg.

Lundquist,   Ernst.    Ragnhild  Örn.    En teaterhistoria.    Boh.   1927.     271  s. 5:75.

E. L. är alltid fin och fängslande. Här har han gått åter till ett intresse från yngre dagar,
teaterskildringen, och gett oss bilden av en stor skådespelerskas liv, arbete, lidelse och
självöver-vinning.   Ett par bifigurer av »vår tids ungdom» äro givna med besk och saftig humor.   Rg.

Löwenhjelm, Harriet.  Dikter.  Nst.   [927.  115 s. Ill., portr.   4:75, inb. 6:25.

Efter Harriet Löwenhjelms död 1918, vid 31 års ålder, utgavs ett urval av hennes dikter med
tillhörande teckningar och laveringar, etsningar och träsnitt. Det intresse varmed de mottagits
bland litterära kännare (senast av Olle Holmberg i essaysamlingen Madonnan och Järnjungfrun)
har omsider lett till utgivandet av denna nya, fullständigare samling dikter och teckningar, försedd
med biografiska upplysningar och andra data rörande författarinnan. Det torde nu stå klart att
denna för tidigt bortgångna målarpoet var en av de finaste och säregnaste begåvningarna i sin
generation. Hennes dikter kännetecknas av aristokratisk enkelhet och av ett på en gång raljant
och innerligt tonfall.   A. W—n.

Moberg, Vilhelm.    Raskens.    En soldatfamiljs historia.   A. B.    1927. 380 s. 6:50.

En gammaldags knekt vid Konga kompani, hans hustru, barn och livet i soldathemmet i
glädje och sorg i onda dagar som goda. Litterärt ej så överväldigande, men en god och medryckande
läsning.   Rg.


Nilsson-Tannér,   P.    Det   onda  året.    Roman.    Framt.  1927.    297 s.    Ill. 5:—.

En verklig nutidsbok, ett allvarligt ord till samtiden om skillnaden mellan agnarna och vetet.
Historien om en yngling, inom vilken skilda arvsanlag kämpa, men som livets hårda hand sist gör
till verklig man. Just denna känsla av livets bittra allvar är det bästa i boken, som i övrigt har
många förtjänster. Den duglige novellisten har här visat sig väl mäkta med romanens form. Hans
fara är, att han kanske har litet för lätt att skriva. Orättvist vore, om folkbiblioteken förbisåge en
så levande och värdefull folkskildring.   Rg.

Olsson, Axel. Friherrinnan von Zalie. En bok om det fattiga Skåne. A. B.
1927.     210 s.                                                                                             3:75.

En samling friska och underhållande folklivsbilder från östra Skåne, ofta med lyrisk fläkt över
sig. Här som i vissa andra nutidsböcker märker man, att ungdomen blivit en annan, ljusare, mera
utåtvänd och ej så lagd för självspegling och — stundom konstlat uppdrivet — vemod.   Rg.

Rogberg, Martin. Motorer och människor. En weekend-historia. H. G.
1927.     159 s.                                                                                             3:75.

En rättfram, delvis uppspelt skildring ur idrottslivet, framför allt tilltalande genom sin drift
med den idligt lunschande och pimplande, men föga arbetande, affärsmannatypen, som just ej
är okänd i Stockholm. Vi tarva mycket mer av sådan ungdomlig glad och dräpande kritik mot allt
ömkligt och försoffat i Sverige.   Rg.

Schiller, Harald.    Eros.    W. & W.    1927.     176  s.                            4:—.

Det finns flera noveller i denna debutsamling, som inte just lova något, och ej heller inledningens
patos är rätt lyckat. Men andra stycken göra intryck, ej minst där förf. innerligt skildrar
en döende (»Ett öde») eller en död, som sedan får oväntad betydelse för en efterlevande (»Den döda»).
Boken hade kanske lika gärna kunnat heta Tanatos (Döden) som Eros. Förf. famlar ännu rätt
osäkert, men ovannämnda noveller visa, att han har möjligheter.  F. V.

Smirnoff, Karin.   En tretydig historia.  Roman.   A. B.    1927.   344 s.    7:50.

Att en sak kan ses från flera sidor har förf. sökt inskärpa genom det inte alldeles nya konstgreppet,
att låta några i ett händelseförlopp deltagande personer skildra det, var och en från sin
synpunkt. Humbugen i de spiritistiska experiment, som bilda varpen i intrigens väv, ifrågasattes
inte; det är handlingsmotiv och känsloreaktioner som få olika belysning. Den nära tillhands liggande
faran av tröttande upprepning har förf. skickligt undvikit.  B. M.

Stjernstedt, Marika. Resning i målet. Roman. 2 uppl. A. B. 1927. 336 s.                                                                                                7:50, inb. 10:—.

En bok om ett ödelagt människoliv samt om ett omaka äktenskap, som löses upp, varpå båda
på annat håll finna livslyckan. Har stora förtjänster, men har på mig ej verkat helt övertygande.
Huvudstadskritiken — vars omdömen stundom äro svåra att fatta — har förklarat den för ett
mästerverk.   Rg.

Swahn, Waldemar. En skvallerkrönika från 1790-talets Stockholm och andra
glimtar   ur   brev   och  kulturhistorisk forskning.    Å. & Å.     1927.     327  s. 5:50.

Ur olika källor meddelar Swahn en rad historiska och kulturhistoriska småbilder, åtskilliga
från Gustav IV Adolfs förmyndartid, där Reuterholm icke framträder i ljus dager, andra äldre
(t. ex. »Med Carl XII på förlovningsmiddag i Polen») ännu andra från senare tid (»När
Lundastudenterna hjälpte Marcus Larson» o. s. v.). Det historiska intresse förf. visat som novellist kommer här
igen i andra former, och trots att det faktiska starkt överväger, skall boken roa dem som älska
svensk historia.   F. V.

Vemmerlöv, John Albert. Läsarna. Historien om en ung själs obotliga oro.
A. B.     1927.     159 s.                                                                                    3:25.

En ung mans bikt om mödan att jämka hop liv och ideal, vetenskaplig och religiös åskådning.
Ingalunda illa skriven, men knappast mogen; författaren borde ha väntat tills han haft en lödigare
och mera fullgången bok att komma med.   Rg.

Westerlund,  Hans  G.    Smiths i Gamleå.    Roman.    A. B.     1927.    334 s. 5:50.

En bok, som ej uppskattats efter förtjänst. Svensk »verklighetsskildring» står ofta rätt fjärran
verkliga livet och skildrar människor och öden romantiskt och överdrivet. Och ända hade man
kunnat lära mycket av C. J. L. Almquist. Westerlund är riktig realist och ger sina människor en
livssanning och verklighetsprägel, som äro sällsynta i våra dagars svenska litteratur. Han kan
skildra kärlek och självuppoffring i bräckligt hölje, en mor, som ej har ett spår av romanfigur över
sig, och just därför gör så mycket djupare intryck på oss.   Rg.

Värnlund,   Rudolf.    Ung   fröken.    Roman.    A.  B.    1927.    250 s.    4:75.

En flott skildring av en ung kvinna, som slits mellan tvenne män, mellan soliditet och sinnlighet.
Trots allt har man svårt att tro på såväl kvinnans gränslösa brist på livskännedom som
den oväntade utgången av striden.   Rg.

[Zetterström, Hasse, pseud.:] Hasse Z. Quantum satis. A. B. 1927. 207 s. Ill.                                                                                                                  5:25.

Ett knippe nya skämthistorier i författarens vanliga stil, alltså av en klok vardagsmänniska
som lever i nuet och serverar överdrifter lågmält och diskret.  F. V.



I. Skön konst (med musik och teater).
Cornell, Henrik. Italiensk senrenässans. Måleri och skulptur. W. & W.
1927.    224 s. + 40 pl.    Litt.    Ibi.                                         12:—, inb. 22:—.

En fin studie över den hos oss föga beaktade perioden mellan Rafael och Caravaggio, där
förf. hävdar den förandligade, mystiska stilströmning, som går genom den italienska konsten under
tiden för motreformationen.   Talrika avbildningar.   A. L.

Munthe, Gustaf. Gamla möbler. Möbelkonst och möbelstilar genom tiderna.
N. o. k.     1927.    232 s.    Ill., litt.    Preg.    Ihd.                       8:—, inb.  10:—.

Den bästa bok om detta populära ämne på nordiskt språk. Läsvärd för yrkesutövare och
amatörer å detta viktiga konstslöjdsområde. Godt bildmaterial, till stor del ur svenska samlingar
och hem.   A. L.

Palmstedt, Erik. Resedagbok 1778—1780. Med en inledn. om förf. utg. av
Martin   Olsson.    A.   & W.     1927.    4:o.     21 + 203    Ill.    Opreg.    Ibi. 16:—.

Den gustavianska tidens kanske viktigaste svenska arkitekt, Börshusets mästare, har från
en längre resa, huvudsakligen i Italien, efterlämnat en dagbok, som härmed mönstergillt publiceras,
i förening med en utmärkt studie över Palmstedts konstnärsskap, författad av bokens utgivare. A. L.

Poulsen, Frederik. Kretisk-mykensk konst. Övs. [fr. da.] av Ernst Kjellberg.
Sk.   1927.     224 s.    Ill., litt.    Ibaa.                                                   4:75.

Boken innehåller i själva verket mera än titeln lovar; den lämnar en framställning av de stora
arkeologiska upptäckterna från Greklands bronsålder, given med författarens kända skildringskonst
i historisk belysning. Illustrationerna äro talrika och väl valda, somliga hämtade från de allra
senaste upptäckterna.   Översättningens godhet garanteras därav, att den är utförd av en fackman.


För var och en som önskar en översikt över detta område med hänsyn till den nyaste forskningen,
är denna bok förträffligt ägnad.  M. P. N.

Sallberg, Harald. Konstgrafiska metoder. A. B. 1927. 66 s. + 31 pl. Ill.   Sreg.     Ifa.                                                                                          10:—.

Författaren, sedan många år biträdande lärare vid Konstakademiens etsningsskola, skildrar
här klart och vederhäftigt de tekniska förfaringssätten vid olika slag av etsning och gravyr samt
vid träsnitt och litografi. Förträfflig för nybörjaren. Utmärkta, pedagogiskt sammanställda bilder. A. L.

Wærn-Bugge, Elisabeth, Hemmets inredning. Praktiska råd och vinkar.
W. & W.     1927.    140 s.    Ill.    Ihd.                                                          3:50.

Författarinnan talar med sakkunskap om färger, former, möbler och textilier. Ger i ett bihang
goda inredningsförslag. Texten belyses med ett flertal såväl goda som avskräckande bilder. R. N.



K. Historia.
Cæsar, Gaius Julius. Anteckningar om galliska kriget. Övs. [fr. lat.] av
Erik   Hedén.    A.   B.     1927.     284   s.    Kart.    (Bonniers   klassikerbibl.)     Kaad. 4:75.

Caesars egen skildring av sina strider i Gallien är en av forntidens berömdaste och viktigaste
historiska skrifter såväl på grund av stilens klarhet och elegans som de skildrade händelsernas vikt.
Caesar tillbakaslog en ganska kraftig germansk framstöt och lade genom sin erövring grunden till
det senare Frankrike därigenom, att landet erhöll latinskt språk och romersk kultur. För
översättningens godhet borgar Dr Hedéns namn.   M. P. N.

Lönborg, Sven. Dike och Eros. Människor och makter i forntidens Aten. D. 1, 2.
2   uppl.    Sv. andelsf.   1927.    Ill., portr., kart.    Kaac.    à 7:—, inb. 10:50.

Det är glädjande att Lönborgs, vackra bok utkommit i en andra upplaga. Den tid, vilken förf.
ägnar sin skildring, är slutet av 400-talet f. Kr., dess andliga väckelse och intellektuella strider sådana
de representeras av problemdiktaren Euripides och av Sokrates. Inledningsvis lämnas en skildring
av det attiska landskapet och några huvuddrag av Atens inre historia under den tidigare delen av
400-talet. Därpå följer en skildring av Perikles' statsmannagärning med en varm uppskattning av
hans demokratiska idépolitik. Den följande större delen av första delen ägnas åt Euripides, vars
dramer refereras och analyseras. Den andra delen är ägnad åt Sokrates, särskilt sådan denne
framträder i Platons skrifter och därmed åt tidens filosofiska diskussion. Referat och analys av vissa
av Platons skrifter upptaga, som naturligt är, en betydande plats. Lönborgs uppfattning kan icke
frikännas från en viss ensidighet, men denna betingas av hans ideella syn på tingen, och hans bok
kan varmt rekommenderas åt den, som vill taga mera ingående kännedom om Atens andliga och
litterära storverk från denna ståndpunkt.  Boken prydes av ett antal goda illustrationer.  M. P. N.

Sjöberg, Ragnar. Henrik VIII och hans sex hustrur. L. H. 1927. 251 s.
Ill., portr. Kec.                                                                                         6:75.

Förf. har på senare tiden visat stort intresse för engelsk historia, och därpå är denna bok ett
nytt bevis. Arbetet inledes med en skildring av England under slutet av 1400-talet och början av
1500-talet, och förf. övergår sedan till sitt huvudproblem, förhållandet mellan Henrik VIII och
hans gemåler. Teckningen av konungen synes vara gjord med ett visst överseende; mera skulle
kunnat framdragits till belysning av förhållandena, men boken är ledigt skriven och förtjänar att
uppmärksammas.   S. Sch.

Vedel, Valdemar. Renässansen söder och norr om Alperna. (Renæssancens
Frembrud.) Övs. fr. da. av Axel Nihlén. 1, 2. Nst. 1927. Ill., litt. OPSreg.
(Kulturhist, bibl.)    Kt.                                                                             à 8:—.

Den danske litteraturhistorikern, som tidigare i en rad böcker behandlat olika sidor av
medeltidens liv, skildrar här renässansen från Dante och fram till Shakespeare (1300—1550), i första



delen dess genombrott i Italien och tidiga insteg i länderna norr om Alperna, i andra delen dess
blomning vid de italienska och franska furstehoven. Det är ett storslaget och vidsynt arbete,
omfattande kulturlivet i dess helhet: främst litteraturen och konsten men också de kyrkliga och
politiska företeelserna. Ett stycke »Aandshistorie» kallar förf. det själv. Han ger fylliga karakteristiker
av renässansens människor, Dante, Boccaccio, Petrarca, Villon, Erasmus m. fl., men huvudsaken
är för honom att följa de andliga strömningarna och urskilja de olika faktorer som bidragit att
forma »den moderna kultursjälen». Arbetet förutsätter hos läsaren ett icke ringa mått av allmän
historisk bildning.   A.  W—n.



L. Biografi (med genealogi).
Bleackley, Horace. Ryktbara skönheter. Sedeskildringar ur Londons glada
värld för 150 år sedan. Till sv. [fr. eng.] av Ragnar Sjöberg. L. H. 1927.
279 s.    Ill., portr.    Lb(s).                                                                           6:75.

De skönheter, vilkas liv förf. skildrar, tillhöra demimonden, men fleras namn ha långt förut
gått till eftervärlden genom porträtt, målade av bl. a. Gainsborough och Reynolds. Boken ger en
god inblick framför allt i vissa sidor av den engelska högadelns nöjesliv under de sista årtiondena
av 1700-talet.   S. Sch.

Robert, Henri. Ryktbara historiska porträtt. Till sv. [fr. fra.] av Karin
Wachtmeister.    Sk.   1927.     257  s.    Ill., portr.     Lb(s).                                    7:50.

Huvudpartiet av arbetet sysslar med personer och problem från tiden närmast efter Ludvig
XIV:s död. Somligt är sådant, som förf. i sin egenskap av jurist har särskilda förutsättningar att
kunna skildra, t. ex. den parisiske förbrytarkonungen Cartouche, och författaren har samma klara
och eleganta stil som i sina på svenska förut utgivna böcker, men han har knappast i denna trängt
så djupt in i problemen.   S. Sch.

————

Agrippa. Dahlman, Axel. Agrippa. En romersk storman. På klassiska
källstudier grundad skildring.    W. & W.     1927.    97 s.    Litt.    Lb.              3:75.

Rektor Dahlman har ställt som sin uppgift en skildring av kejsar Augustus' trogne vän och
medhjälpare, Agrippa, vilken närmast denne genom sin insiktsfulla och kraftiga verksamhet som
fältherre, statsman och förvaltare mest bidragit till den nya statsformens konsolidering. Agrippa
var en märklig man, som förtjänar att framhävas mer än det brukar ske, då han träder i skuggan
för Augustus.   Han bidrog framför allt till rikets materiella återuppbyggande.   M. P. N.

Almquist, Carl Jonas Love. Olsson, Henry. C. J. L. Almquist före
Törnrosens bok     A. B.     1927.    461  s.    Litt.    Preg.    Lc.                       10:—.

Ett arbete om Almquists ungdomsutveckling, som vidgar sig till att utgöra en framställning
av hela den andliga miljö varur hans tidiga författarskap växte upp. Med grundlig lärdom och
detaljrikedom förenar denna akademiska avhandling en klar och säker framställning. För att
kunna tillgodogöra sig den måste man emellertid vara väl initierad i Almquistlitteraturen. A. W—n.

Edison, Thomas Alva. Sterner, Ew. Thomas Alva Edison. Åttio år ur
en berömd uppfinnares liv. Lb.   1927.     252  s.   Ill., portr. Lb.    4:75, inb. 6:—.

Författaren har på ett verkligt fängslande och medryckande sätt lyckats skildra Thomas A.
Edisons liv och storartade gärning. Vi få läsa om hur Edison från en ringa början arbetat sig upp
till en av alla tiders största uppfinnare, vi få följa honom i hans mödosamma arbete på uppfinnarens
ofta törnbeströdda men för Edison så glänsande bana, men vi få också lara känna hans personliga
egenskaper, hans liv och leverne. Boken rekommenderas som en värdefull läsning icke blott för
den tekniskt intresserade utan för alla, som intressera sig för att höra något om mänsklighetens
framåtskridande, det må vara på vilket område som helst.   I. B.


Goncourt, Edmond o. Jules. Bröderna Goncourts dagbok. Minnen från
det litterära livet 1851—1895. I urval till sv. [fr. fra.] av-Algot Ruhe. 1, 2.
W. & W.     1927.    Portr.    PSreg.    Lb.                                                     12:—.

Under ett halvt århundrade ha bröderna G. dag för dag bokfört sina litterära upplevelser
och därmed skapat en källskrift av oskattbart värde för kännedomen om främst franskt
författarliv under 1800-talet. De porträtt som tecknas äro så intima, ja ofta rent av närgångna, och på
samma gång så personligt färgade, att de vid sitt utgivande redan under förf:s livstid helt naturligt
väckte åtskillig förbittring. Vad Edmond de Goncourt ansåg lämpligt att offentliggöra, omfattar
nio band. Huruvida det väsentliga av vad som däri kan intressera en svensk publik medtagits
i föreliggande översättning, kan möjligen diskuteras. Beklagligt är i varje fall, att den språkliga
överflyttningen ofta skett med mer än lovlig nonchalans. Upplysande noter hade säkerligen här
och var blivit välkomna; bristen på sådana ersättes icke genom det, milt talat, egendomliga
registret.   B. M.

Grundtvig, Nikolaj Frederik Severin. Lehmann, Edv[ard]. Grundtvig
och det danska fromhetslivet. Med urval ur skaldens profana och kyrkliga diktning.
Sv. k.   st.      1927.    269   s.    Litt.    (Modern   religionspsykologi   5.)    Lb. 5:75, inb. 6:75.

Här föreligger en populärt skriven men på grundliga källstudier byggd framställning av den
store danske folkfostrarens liv och gärning. Teckningen av Grundtvigs religiösa utveckling vidgar
sig till en skildring av danskt fromhetsliv. Prof. Lehmann har som få haft förutsättningar att
skriva en bok som denna: såsom danskfödd har han intuitivt förstått Grundtvig, såsom svensk
forskare har han kunnat jämföra honom med samtidiga företeelser i vårt land och såsom
religionshistoriker har han förmått ställa in honom under ett större perspektiv. Arbetet har försetts med
ett kortare urval ur Grundtvigs diktning och med en kortare bibliografi.   Hg Pl.

Hallbeck, Hans Peter. Anshelm, Carl. Biskop Hans Peter Hallbeck.
Den förste svenske missionären i Afrika.   D.   1,  2.   Gle.   1927.   Lc.   Tills. 7:50.

Svensken Hallbeck var åren 1817—40 verksam som missionär och biskop inom Brödraförsamlingens
sydafrikanska mission, där han utförde ett gediget, framgångsrikt och högt skattat arbete.
Han har betecknats som den mest framstående missionär, som utgått från Sverige. Anshelms
teckning är den första mera betydande och grundar sig på omfattande arkivstudier i Herrnhut.
Den utmärker sig för en briljant stil och är ovanligt fängslande. Miljöskildringarna göra läsaren väl
förtrogen med Sydafrikas natur och folkliv. För de studiecirklar, som eventuellt vilja lämna
utrymme åt missionens studium, är boken i hög grad att rekommendera.   G. Lbrg.

Knorring, Sophie von. Nelson, Barbro. Sophie von Knorring. En svensk
romanförfattarinnas liv och dikt.    A. B.     1927.   565 s.   Ill., portr.    OPSreg.  Lc. 12:50.

Inom det svenska 1800-talets romanlitteratur företräder Sophie von Knorring — i medveten
motsättning till Emilie Flygare-Carlén och Fredrika Bremer — den aristokratiska traditionen. Själv
tillhörande en adlig familj och ingift i en friherrlig officerssläkt hade hon hela sitt liv igenom rikt
tillfälle att på nära håll studera livet både på de svenska herrgårdarna och i Stockholms förnäma
umgängeskretsar. Det är detta liv hon i sina romaner skildrat. Fru Nelson har med mycken omsorg
samlat allt material som stått till buds för att rekonstruera hennes omgivning och visa hur hennes
liv återspeglas i hennes författarskap. Hon har därigenom åstadkommit en synnerligen fängslande
och trogen skildring av det högre svenska samhällslivet under förra hälften av 1800-talet, vilken
med stor behållning kan läsas av alla kulturhistoriskt intresserade.   O. W—n.

Schildt, Runar. Castrén, Gunnar. Runar Schildt. A. B. 1927. 382 s. Portr.    Lb.                                                                                                  7:50.

Runar Schildt var en av de bästa berättarna i den moderna svensk-finska litteraturen. Säker
psykologisk insikt, förträfflig berättarkonst och kultiverad stil göra hans noveller till en mycket
angenäm läsning. Ej heller bör förbises, att de ofta få ökat intresse som litterära monument av en
särskilt upprörd och märklig period av Finlands historia. Med takt, finkänslighet och djup
förståelse har Castrén i föreliggande verk skildrat den i förtid bortgångne författarens livsöde. Boken
bör anskaffas framför allt av alla bibliotek som äga Schildts noveller.   O. W—n.



N. Geografi.
Anrick, Carl-Julius. Våra svenska nationalparker. W. & W. 1927. 151 s.
Ill., portr., kart., litt.     Nc.                                                                          4:50.

Den nu till synes avblåsta striden mellan Turist- och Naturskyddsföreningarna framkallade
Anricks bok, där dock inga polemiska synpunkter anläggas. Uppgiften var att skildra våra
nationalparker och klarlägga deras ändamål, och från denna har förf. skilt sig med mycken heder. Hans
bok äger förblivande aktualitet och förtjänar den vidsträcktaste spridning. Det vore bra, om den
för ett väsentligt billigare pris kunde göras tillgänglig för alla.   C. S—g.

Ehrenpreis, Marcus. Landet mellan öster och väster. Spanska syner och drömmar.
H. G.     1927.    214 s.    Ill.    OPSreg.    Nk.              7:—, inb. 9:50.

Spanien, landet där orient och occident mötas, hade länge lockat överrabbinen i Stockholm,
och han blev icke besviken. En rad intressanta och viktiga kulturproblem fängslade honom, främst
de märkliga kapitlen ur de iberiska judarnas historia, blodigt dyster, men genomlyst av en
imponerande själsstorhet. Trots sin främmande härkomst är E. en mästare i behandlingen av vårt
språk, och detta jämte hans egen förfinade kulturpersonlighet och andliga styrka göra boken till
en av de allra läsvärdaste och vackraste i årets rika produktion.   C. S—g.

Granvik, Hugo. Strövtåg och upplevelser i Centralafrika. Två års färder i
Kenya Colony.    W. & W.     1927.    343 s.    Ill., portr., kart.    Np.           12:—.

En högtstående skildring från den svenska Elgonexpeditionens biologiska arbetsfält, baserad
på tvenne långvariga besök. G. förenar med vetenskaplig pålitlighet en avundsvärd förmåga att
fånga intresset hos lekmannen. Särskilt anmärkningsvärd är hans ingående kännedom om negrernas
icke bära yttre sätt och vanor, utan kynne och tankevärld. Denna del av Afrika synes äga ett
gott folkmaterial och borde med klok hushållning kunna gå en lycklig framtid till mötes. Granvik
hör till de mest sympatiska av senare års land- och folkskildrare.   C. S—g.

Grieg, Nordahl. Kinesiska dagar. Övs. [fr. no.] av Curt Berg. A. B.
1927.     151  s. + 32 pl.    Noc.                                                                    7:50.

En samling raskt och säkert tecknade ögonblicksbilder från det kinesiska kaos, märklig genom
att förf. trätt i personlig beröring med de flesta av huvudfigurerna — Borodin, fru Sun Yat-sen,
Eugen Chen, Chang Tso-lin m. fl. Den ena dramatiska situationen avlöser den andra, och de samlas
till en sannolikt riktig och därför mycket skrämmande bild av kampen mellan den gula och den
vita rasen. Någon sympati för den kinesiska massan lyckas förf. icke bibringa en nyktert tänkande
läsare. Grieg målar också fredligare stämningsbilder med stor skicklighet, men är icke helt fri
från ett effektsökeri, som ställvis försvagar intrycket. Illustrationerna äro utmärkta och intressanta,
översättningen mycket lyckad. På grund av ämnets vikt måste boken anbefallas åt alla större
bibliotek.   C. S—g.

Hagberg, Carl August. Resa i Europa på 1830-talet. Skildringar i brev
till föräldrahemmet. Utg. av Theodor Hagberg. Inledn. av Anders Österling.
N. o. k.     1927.     264 s.    Ill., portr.    Preg.    Na.                     6:—, inb. 7:75.

Dessa brev bidraga ej bära till att känneteckna vår oförgätlige Shakespearetolkare utan
utgöra på samma gång en fängslande kulturhistorisk skildring från Tyskland, Österrike och Frankrike.
Det säges att vi i Hagberg mist en framstående verklighetsskildrare; man tvivlar ej därpå, då man
läser dessa vakna, levande och ända så väl avgränsade brev. H:s intelligens, iakttagelseförmåga
och upprätta kynne fängsla och göra boken till verkligt underhållande läsning.

Utgivaren har ej fullt mäktat sin uppgift eller också slarvat otillbörligt med korrekturet.  Rg.

Hult, Bertil.    Jorden runt på cykel.    A. B-     1927.    272  s.   Ill., portr.    N. 7:50.

Ett tidens tecken, en ung man med stor både fysisk och intellektuell spänstighet, som använder
2 1/2 år av sina allra bästa på en cykelfärd jorden runt, ett a priori strängt taget omöjligt företag,

eftersom det på långa sträckor ej finns farbara vägar. Där han kunde åka, där åkte han för visso,
och hans mod, rådighet och energi räddade honom helskinnad ur allehanda riskabla situationer,
vilket allt ger läsaren den fasta övertygelsen, att han är bestämd för bättre uppgifter än
rekordjaktens. Som reseskildring är boken obetydlig, om ock en del passager, särskilt de indiska, äro
intresseväckande nog.   C.  S—g.

Hurley, Frank. Sydpolsfarare. En skildring av upptäcktsfärder och äventyr
i Antarktis med Douglas Mawson och Ernest Shackleton. Övs. [fr. eng.] av
Siri   Thorngren   Olin.    H.   G.     1927.     246   s. + 73   pl.    Kart.    Nsb.     10:—, inb.  13:50.

Skildrar förf:s deltagande i Mawsons expedition till Adélie land 1912—14 och Shackletons
till Weddelhavet 1915—17, båda utförda under mycket krävande förhållanden, synnerligast den
sistnämnda, då man efter fartygets undergång och flera månaders drift på isflak lyckades nå land
och genomlida en svår övervintring. H, var båda företagens fotograf, och hans bildmaterial är
ovanligt vackert och upplysande. Arbetet kan på det varmaste rekommenderas, rikt som det
är på utmärkta skildringar av antarktisk natur liksom på spännande situationer och vackra exempel
på bragder, hjältemod och sällsynt offervilja. Sådant kan icke förfela att göra ett djupt intryck
på all ofördärvad ungdom.   C. S—g.

Håkanson, N. H. Ossian. På kuskbock och vid bilratt. Ur Stockholms trafiklivs
historia. Festskrift utarb. på uppdrag av Stockholms automobilförarefackfören.
Sthms automobilförarefackför.     1927.    338 s. + 47 pl.    Ncd.   7:50.

En intressant redogörelse för åkerirörelsens utveckling i Stockholm intill våra dagar. Någon
teknisk redogörelse för de olika fordonen förekommer ej, utan arbetet består i huvudsak av en
redogörelse över på vad sätt traiiken under olika skeden skötts, vilka olika förordningar och
reglementen, som reglerat densamma, samt hur arbetsförhållandena varit för utövarna av detta yrke.
Arbetet utgör samtidigt en historik över Stockholms automobilförarefackförenings utveckling under
dess 25-åriga tillvaro.   I. B.

Lo-Johansson, Ivar. Vagabondliv i Frankrike. W. & W. 1927. 168 s. Nj.                                                                                                             4:—.

En vandrande arbetares erfarenheter av folk- och arbetslivet i fransk landsort. Glad och
roande men slappnar tyvärr något av mot slutet.  Rg.

Mills, Dorothy. Vägen till Timbuktu. Övs. fr. eng. av Bertel Gripenberg.
H. G.   1927.     207  s.    Ill., portr., kart.    Np.                             6:—, inb. 8:50.

Lady Mills är samma oförfärade dam som alltid. Denna gång tar hon från Dakar sig vattenvägen
helt ensam upp till Timbuktu, emedan hon föresatt sig att hon skulle se den gamla berömda
staden. Den befanns visserligen ej motsvara sitt forna rykte, men boken ger en mycket träffande
bild av livet i en av Afrikas hetaste och mest efterblivna franska kolonier och är f. ö. späckad med
notiser av historisk och etnologisk art samt särdeles trevligt hopkommen. Kartan är icke
tillfredsställande, bilderna bra, men knappast märkvärdiga.   C. S—g.

Mjöberg, Eric. Borneo. Huvudjägarnas land. A. B. 1927. 514 + 32 pl.
Ill., portr., kart.    Nob.                                               17:50, inb. 21:—.

Årets utan gensägelse ståtligaste resebok,märklig ej minst därför att jätteön för första gången
skildras av en svensk. Inemot sju års erfarenheter äro här sammanfattade: dock äro de tre åren
på Sumatra endast flyktigt behandlade, medan bilden av Borneo gjorts så mycket rikare. Vitt
och färgat samhällsliv passerar revy liksom en vild och underbart rik natur, där förf. avslöjat många
hemligheter under strapatser, som ej lämna mycket övrigt att önska. För älskare av exotiskt
konsthantverk har boken desslikes mycket att bjuda. Skildringen av statsbildningen Sarawak är
synnerligen kritiskt hållen och skall säkert stöta vederbörande för huvudet, men måste tagas på
allvar och är efter allt att döma rättvis i all sin otrevlighet. Illustrationerna äro praktfulla, och
verket får ej saknas i något större bibliotek.   C. S—g.

Moberg, Gösta. Rädslans land. 16 000 kilometer genom Sahara och Sudan.
A. B.     1927.    432 s.    Ill., portr., kart.    Np.                                            16:50.

Sahara har under senare år upprepade gånger skildrats på svenska, varför boken i den delen
icke bjuder mycket nytt, om vi undantaga den rätt fylliga studien av det märkliga tuaregfolket.
Tyvärr är huvudvikten lagd på ökenritten —- den för M. själv mest krävande delen — och ej på
Sudan, där vi äga en vida magrare litteratur. Förf:s uthållighet och goda humör trotsade alla
vidrigheter och väcka den största respekt, och han är en god berättare.   C. S—g.

O'Brien, Frederick. Vita skuggor på Söderhavet. Övs. fr. eng. av Axel
Palmgren.    A. B.     1927.    504 s.    Ill., portr.    Nrb.                                  12:50.

Läsaren får här stifta ingående bekantskap med Marquesasöarna och deras snabbt försvinnande
folk, skildrade av en man med sunt omdöme, varmt hjärta, konstnärlig blick och stor stilistisk
förmåga. Vi föras in i den en gång så lyckliga Söderhavsvärlden med dess tropiska yppighet och
paradisiska liv, nu fördys träd av den vita slagskuggan och räddningslöst och meningslöst förlorad.
Både infödingar och främmande typer, avskum och lyckoriddare, äro givna med äkta färg och
styrka, boken lärorik, roande och samtidigt verkligt gripande. Få Söderhavsskildrare kunna mäta
sig med O'Brien.   C. S—g.

Rydh, Hanna. Solskivans land. Skildringar i ord och bild från det gamla
och  nya  Egypten.    N. o. k.     1927.     191  s.    Ill., kart.   Np.    6:—, inb. 7:75.

Boken innehåller en serie lätt nedkastade skisser, vilka beröra vissa fynd och monument
från det gamla Egypten, det nutida folklivet och moderna pedagogiska strävanden. Man läser
den icke utan nöje.   Illustrationerna äro mycket talrika och ofta intressanta.   M. P. N.

Sefve, Ivar, [utg.]. Sydamerika. D. 1. Nst. 1927. 211 s. Ill., portr., kart.    Nqd.                                                                                 4:50, inb. 6:—.

Denna koncentrerade monografi av en i stark utveckling varande världsdel bör hälsas med
tillfredsställelse. A. Norlind har behandlat upptäckterna och den tidigaste kolonisationen, Sefve
det spanska och det portugisiaka Sydamerika och G. Bolinder indianerna. Som vi förut ha god
litteratur om upptäcktshistorien (E. Nordenskiölds del av Lindblads serie täcker sig nästan alldeles
med Norlinds avsnitt) liksom om indianerna, där en översikt med jämförande synpunkter dock
var välkommen, blir Sefves välskrivna, innehållsrika och ganska självständiga behandling av
kolonialväldets historia det tyngst vägande kapitlet.   C. S—g.

[Serner, Gunnar, pseud.:] Frank Heller. Resehandbok. Var man äter —
och vad — i Europa.    A. B.     1927.     184 s.    Na.                                    4:25.

Ett angenämare och kunnigare ressällskap än Frank Heller kan man näppeligen önska sig,
vart färden än bär: Köpenhamn—Berlin—Paris—Monte Carlo. Är dessutom ett roligt sällskap
för den som endast får resa på kartan.   R. N.

Sörlin, Anton. Till Indialand . . . L. H. 1927. 290 s. Ill., portr.
(Färder o. äventyr.)    Nob.                                                                6:75, inb. 9:50.

S. for till Himalaya i naturvetenskapligt syfte (istidernas avlagringar och geokronologien), men
ger i sin bok mindre av sin vetenskap än läsaren skulle kunna tala. För en reseskildrare äro de
befarna länderna, Indien och Ceylon, icke särdeles jungfruliga, men boken blir fängslande genom
förf:s personliga syn på tingen och studentikosa humör. Ett viktigt moment är den magra
reskassan, som nödvändiggjorde ett levnads- och färdesätt vilket eljest icke konvenerar europén i
exotiska länder, men blir till avgjord fördel för framställningen.   C. S—g.

Öhman, Axel. Till Österland. Med det flytande slottet Gripsholm runt
Medelhavet.    Gle.     1927.    340 s.    Ill., portr.    N.                                      8:50.

Den första Medelhavsresan med »Gripsholm» har redan förut behandlats i bokform (Rosa
Fitinghoff), varför det kan synas rätt onödigt att kosta på den ännu en volym. Så märklig var
den då inte, och vi ha redan en synnerligen rik och färsk litteratur från olika delar av området.
Öhmans arbete utgör en ytterst ordentlig redogörelse för färden med huvudvikten lagd på


beskrivning av sevärdheterna samt historiska och kulturhistoriska notiser, medan själva reselivet
endast i förbigående beröres. Sin egentliga betydelse har boken såsom minne för passagerarna
och ledning för deltagare i nya sällskapsresor av samma art.  C. S—g.



O. Samhälls- och rättsvetenskap (med nationalekonomi och statistik).
Furuskog, Jalmar. Världen är vårt fält. Uppsatser om svensk nykterhetsrörelse
och   dess   kulturarbete.    Eklund 1927.    290 s.    Ohi.    4:75, inb. 7:25.

»Världen är vårt fält» har fått sitt namn av det vittfamnande motto, goodtemplarorden ristat
på sina emblemer. Föreliggande arbete är eljest en samling av 70 essayer över skilda sidor av
alkoholproblemet och nykterhetsfrågan. Ursprungligen ha de alla varit införda i »Reformatorn», vars
kunnige och vidsynte ledareskribent dr. Furuskog under senare år varit. Förf. har fått en grundlig
naturvetenskaplig utbildning, har såsom sekr. i den stora nykterhetskommittén genomträngt
alkoholfrågan som få i detta land, har under tvenne decennier tränat sig som pedagog samt är en
stilist av rang. Allt detta har tryckt sin prägel på föreliggande uppsatser, vilka så långt ifrån
illustrera vad man kallat cenakelkultur att de tvärtom äro ett utsökt uttryck för det bästa av vad de
kulturellt orienterade kretsarna inom den svenska nykterhetsrörelsen ha att skänka.   Th. Dn.



P. Teknologi.
Alm, Emil. Generell behandling av de elektriska maskinernas teori och
beräkning. A. B- 1926. 742 s. Ill. PSreg. (De tekniska vetenskaperna:
Elektroteknik 3.    Elektromaskinlära  1.)    Pca.                                                       47:—.

Föreliggande arbete utgör första delen av professor Alms värdefulla elektromaskinlära. Denna
del har han huvudsakligen ägnat en behandling av den allmänna teorien för de elektriska
maskinerna samt dithörande beräkningar. Som författaren i mycket stor utsträckning använder sig
av högre matematik, erfordras för bokens tillgodogörande rätt ingående matematiska kunskaper.
Arbetet är överskådligt skrivet och behandlar med stor saklighet och grundlighet alla hithörande
spörsmål.   För den elektriska konstruktören bör den därför bliva en oumbärlig handbok.   I. B.

Haeder, H[erman] o. W[alter]. Maskinteknisk handbok. Övs. [fr. ty.] av
F. Lindholm. Bd 1. 2 uppl. genomsedd o. reviderad av Woloddi Weibull.
F. Lindholm, Skönvik  1927.     1039 s.    Ill. Sreg.    P.                           Inb.
Bd.  1.    Maskinelement.    Mekanik.    Hållfasthetslära.

Att redan en ny upplaga föreligger av det stora tyska arbetet »Konstruieren und Rechnen»
visar mer än annat, hur värdefullt arbetet ifråga är, och att det också efter förtjänst uppskattats
hos oss. Den nya upplagan är genomsedd och reviderad av professor W. Weibull vid Tekniska
högskolan i Stockholm och utmärker sig liksom den förra för sin klara och överskådliga
framställning och för sin rikhaltiga samling direkt ur det praktiska livet hämtade räkne- och
konstruktionsuppgifter med fullständiga lösningar. Första delen kan dessutom tjänstgöra som en utmärkt
uppslagsbok, som borde finnas tillgänglig i varje bibliotek.  I. B.

Körner, A[xel] J[ulius]. Tillämpad motorteknik och elektrisk bandrift. A. B. 1927.
694   s.    Ill.    PSreg.    (De tekniska vetenskaperna: Elektroteknik 5.)   Pc. 45:—.

Utmärker sig för samma gedigna och grundliga innehåll som de förut utkomna delarna av »De
tekniska vetenskaperna». Civilingenjör Körners tillämpade motorteknik kan tjäna både som läro-
och uppslagsbok. I huvudsak är den avsedd att tjäna den elektrotekniske fackmannen, men även
för andra, som hava intresse för den elektriska motorns användning, har boken stort värde.
Författaren inleder arbetet med ett mera allmänt kapitel berörande elektromekaniska problem.
Därefter redogöres för de elektriska motorernas driftsegenskaper. Någon beskrivning på deras
konstruktion  och  byggnadssätt förekommer däremot  ej,  utan anses bekant.   Huvudparten av

boken utgöres av redogörelse för hur olika industrigrenar använda sig av och kunna ha nytta
av elektrisk motordrift samt för den elektriska bandriften. Arbetet är klart och överskådligt
skrivet samt rikt illustrerat. Förkunskaper i matematik och elektricitetslära äro behövliga för
dess tillgodogörande.   I. B.

Lindmark, Tore. Ångpannor. A. B. 1927. 595 s. Ill. Sreg. (De
tekniska vetenskaperna: Maskinteknik 3: 1.)    Pbba.                                        43:50.

Professor Lindmarks arbete utgör ett värdefullt tillskott till vår på detta område mycket
fattiga litteratur. I boken beskrives på ett överskådligt och förtjänstfullt sätt de olika
ångpannetypernas teoretiska och konstruktiva egenskaper. Även åt elektriska ångpannor har ett kapitel
ägnats. Dessutom redogör författaren för ångpannebränslen och deras förbränning, ångpannans
värmeöverföringsproblem och driftproblem, ångpanneanläggningars kontroll m. m. Arbetet är
rikt illustrerat och bör med behållning kunna läsas även av den på området förut ej fullt
hemmastadde.   I. B.



Q. Ekonomi (med industri, handel och kommunikationer).
Bonnier, Gert. Ärftlighetsforskning och husdj urs förädling. A. B. 1927.
155  s.    Ill.    Sreg.     Qdb.                                                                            6:50.

En klar och vederhäftig redogörelse för ärftlighetsforskningens grundläggande resultat med
särskild hänsyn till vad som är av betydelse för det praktiska avelsarbetet. Förf. lämnar därjämte
en välskriven exposé av ärftlighetsforskningens tillämpning på husdjursaveln, framför allt
avseende nötkreatur, svin och höns.   W. B.

Edholm, Harald. Den elektriska drivbänken. För handelsträdgård och villahushåll.
A. B.     1927.     119 s.   Ill., kart.     Qe.                                         3:50.

Problemet att på ett mera rationellt sätt än hittills utnyttja såväl drivbänken som växthuset
är för närvarande mer aktuellt än någonsin. Särskilt bedrivas ett flertal försök att även under den
mörka och kalla årstiden i drivbänkar och växthus kunna producera färska grönsaker. Ovanstående
arbete är ett första försök att lämna en sammanfattande redogörelse för de resultat, man kommit
till beträffande problemet att på elektrisk väg uppvärma drivbänkar. Författaren redogör först
för ströbänken och andra föregångare till den elektriska drivbänken samt lämnar därefter en
ingående beskrivning över hur en sådan skall anläggas och skötas. Ett flertal elektriska drivbänkar
finnas redan i användning i vårt land. Författaren skildrar särskilt en del sådana anläggningar
från nordligaste Sverige. Slutligen lämnas en förteckning på en del köksväxter, som äro lämpliga
för drivning i elektrisk bänk, samt för dessas sådd och skötsel.   I. B.

Ericson, Olof. Affärsmannens bokföring. Lärobok för självstudium jämte
praktiska råd och anvisningar.    N. o. k.     1927.   185  s.   Qaa.    3:50, inb. 4:50.

Detta arbete avser att vara en lärobok i bokföring för självstudium. Efter en framställning
på ett tjugutal sidor av bokföringens teoretiska grunder redogöres i resten av boken för
bokföringstekniken med tillämpning på italienska, tyska och amerikanska metoderna. Talrika exempel
lämnas på kolumnuppställningar i grundböckerna, och en serie av affärstransaktioner genomgås,
varvid visas deras behandling i bokföringen alltigenom. Framställningen är åskådlig och nog lätt
att tillägna sig för den, som förut känner något till ämnet. För en nybörjare torde det dock vara
svårt att hålla ihop den rätt stora apparat, som författaren laborerar med. En och annan
detaljanmärkning kan nog riktas mot arbetet; bl. a. att i kassaboken för vissa månader införts endast ett
par dagkassor utan någon anmärkning, att man av utrymmesskäl måste föra in summariskt.
Nybörjaren kan ju få den uppfattningen, att en dylik sammanslagning i verkligheten går för sig. K. R—dt.

Hansson, Nils. Husdjurens utfodring. Dess teoretiska grunder och ekonomiska
genomförande. 2 omarb. o. utv. uppl. Fri. 1928. 244 s. Sreg. Litt. Qdb.                                                                                          6:25, inb. 7:50.

Arbetet utgör ett sammandrag av förf:s under åren 1913—1916 utgivna stora verk: Handbok
i utfodringslära, och har nu justerats med hänsyn till resultaten av den fortgående

forsknings- och försöksverksamheten, särskilt den inhemska. Närmast avsett att utgöra grundlag för
undervisningen på området vid våra lägre lantbruksläroverk är det även ämnat för och synnerligen
lämpat till självstudium av den praktiske lantmannen. Förf:s långvariga, idoga arbete i
undervisningens och forskningens tjänst, hans starka sinne för realiteter och allvarliga strävan att göra
vetenskapen fruktbar för det praktiska livet borga för, att här finnes bästa möjliga lärdom att
inhämta på utfodringslärans stora, för vår jordbruksekonomi så betydelsefulla område. I
sistberörda hänseende är nog att erinra om, att cirka tre fjärdedelar av de grödor, som våra åkrar och
ängar lämna, omsättas genom husdjuren.

Boken rekommenderas till inköp för alla landsbygsbibliotek. Den är att hänföra till den
standarduppsättning i jordbrukslitteratur, som där bör finnas.   A. Ö—n.

Hemmets stora kokbok utg. av Elise Adelsköld, Sigrid Westfelt, Ingeborg
Zethelius.    L. H.     1926.    535  s.    Ill.    Sreg.     Qca.                           Inb.  12:50.

Över 1,000 recept för kalas och vardagsmat, för bakning, för konfekt- och karamellkokning
m. m. Modernt uppställd, lätt överskådlig, rikt illustrerad. Ett inledande kapitel om
födoämnesläran ökar bokens värde.   R. N.

Hemmets stora rådgivare utg. av Elise Adelsköld, Sigrid Westfelt, Ingeborg
Zethelius.    L. H.     1926.    608  s.    Ill.     Qc.                                    Inb.  12:50.

En mångsidig, erfaren och fullt modern rådgivare i allt som rör hemvård, personlig hygien
(inklusive skönhetsvård), småbarnsvård, sjukvård, trädgårdsskötsel och konservering m. m.
Arbetet illustreras med talrika bilder, delvis färglagda.   R. N.

Houmøller-Jensen, Anna. Hälsosam kost enligt Skodsborgs regim. Med
en särskild avdelning om sjukdiet granskad av A. Andersen. Å. & Å. 1927.
162 s.    Qca.                                                                                           Inb. 3:50.

Recept utarbetade av kökschefen vid Skodsborgs sanatorium, med en särskild avdelning om
sjukdiet, granskad av sanatoriets läkare. Anbefalles åt var och en som önskar en hälsosam kost. R. N.

Kalender för Sveriges husmödrar. En bok för hemmen. Årg. 2. Wessman
1926.     192  s.    Ill., portr.     Qc(p).                                                                 1:50.

Omväxlande innehåll, rikt illustrerad.   R. N.

Kjellin, Carl, [utg.]. Illustrerat varulexikon för handel och industri. Varuteknisk
uppslagsbok.    Å. & Å.     1927.    4:o.     1234   s.    Ill.     Qia.    42:—, inb. 47:—.

Ovanstående stora bokverk är grundat på Karl Meyers danska varulexikon, 3:dje upplagan.
En betydande omarbetning till det bättre har dock skett. Den stora förtjänsten med Kjellins
varulexikon är, att det behandlar en ofantligt stor mängd av varor och därför innehåller mycket
av vetande, som åtminstone icke lätt står att vinna på annat håll. Detta gäller särskilt om mindre
varor, droger, vävnader m. m. Artiklarna äro i allmänhet väl skrivna. Fel i sak saknas emellertid
icke, även om de icke äro alltför vanliga. Ej heller korrekturläsningen har skett så omsorgsfullt
som önskligt varit i ett så omfattande och dyrbart uppslagsverk. Trots dessa smärre anmärkningar
borde dock denna uppslagsbok finnas inom varje större industri- och handelsföretag eller annan
institution, som kommer i större beröring med vår tids alltmer omfattande, komplicerat
sammansatta och på annat sätt svårtydda varor.   O. J—n.

Kokbok från Göteborgs skolkök jämte födoämneslära. 6 uppl. Pehrsson,
Gbg  1927.     348 s.    Ill.     Sreg.     Qca.                                                  Inb. 3:—.

Sjätte omarbetade upplagan är utökad med en utförlig födoämneslära, vilket givetvis ökar
dess värde, såväl vid undervisning i skolkök, som vid användning i hemmen.  R. N.

Rand, James H. Hur affärsmannen tryggar sin vinst. En handledning i
modern affärsskötsel. Till sv. [fr. eng.] av G. M. Lilliehöök. N. o. k. 1927.
224 s.     Qia.                                                                                3:50, inb. 4:50.

Överdirektören i Remington-Rand koncernen i Amerika giver i nämnda bok en handledning
i modern affärsskötsel. Det var längesen anmälaren läste ett så intressant och givande arbete på
detta område. Nästan varje kapitel bjuder på originella uppslag, vilka ibland förbluffa läsaren.
Men framställningen ger otvetydigt vid handen, att författaren själv grundligt prövat de metoder
han rekommenderar. I kapitlet om chefens arbete ges många lärdomar, vilka varje
företagsledare borde taga ad notam; under rubriken »Vinstförsäkring» visar förf. hur varje affär kan trygga
sin vinst, försäkra sig om vinst under snart sagt alla förhållanden. Skulle affären gå bakåt, kan
man genom en noggrann budgetkontroll undan för undan likvidera sina skulder, så att om
upplösning av företaget till sist blir nödvändig, behöva fordringsägarna ej förlora ett öre, d. v. s. konkurs
skulle praktiskt taget avskaffas. Bland kapitelrubrikerna må i övrigt nämnas: Planmässiga inköp,
Större omsättning, Kundkretsen etc, samtliga mycket lärorika. I sin helhet är boken en guldgruva,
varur rika skatter kunna hämtas. Vilken stor nationalekonomisk tillgång utgöra ej skickliga
företagsledare. Man kan tryggt säga, att ett studium av Rands bok av ledarna för tusenden av våra
affärsföretag, större och mindre, skulle för dem själva liksom för hela nationalhushållet medföra
vinster i mångsiffriga tal.   K. R—dt.

[Randel, Ane, pseud.:] Ane den gamle. Vid spisel och spett. Kalender
för finsmakare.    W. & W.   1927.     263  s.     Qca.                        5:25, inb. 7:50.

Vid spisel och spett är en kulinarisk kalender, där författaren kärleksfullt behandlar de olika
årstidernas läckerheter. Arbetet är en den klassiska kokkonstens Höga visa, på intet sätt att
jämföra med vanliga kokböcker.   R.  N.

Rösiö, Birger. Sveriges kreatursskötsel. Iakttagelser och erfarenheter från
studie- och tjänsteresor som statsstipendiat i boskapsskötsel under åren 1917—
1920.    Fri.    1927.    4:o.    136 s.    Ill.     Qdb.                                             12:—.

Efter korta översikter beträffande landet, jorden, klimatet och jordens användning lämnar
förf. en redogörelse i huvuddrag för kreatursskötselns utveckling i Sverige samt vissa statistiska
sammanställningar över antal djur av olika slag för hela landet och för de olika länen, dels absoluta
tal och dels djurbestånden i förhållande till länsområdenas folkmängd och areal odlad jord. Av
okänd anledning använder sig förf. i förevarande huvudtabeller av tal för år 1917, ehuru senaste
allmänna kreatursräkningen, som bekant, utfördes år 1919. — I en följande avdelning behandlas
i Sverige varande raser av hästar, nötkreatur, får, getter och svin och i särskild huvudavdelning
lämnas därefter korta översikter av kreatursskötseln i de särskilda länen. Dessa översikters
summariska läggning kan givetvis ej ge full rättvisa åt detaljerna, såsom t. ex. då förf. kategoriskt
säger, att »svinaveln i Uppsala län är baserad på produktion av sexveckors grisar; ej på
framalstran-det av gödsvin». Man lägger för sistnämnda län även märke till, att förf. gjort herr P. J. Högfelt
till ägare av Katrinedals gård. Han är nämligen ägare av Nyborgs gård, medan Katrinedal äges
av herr W. E. Silfwerhjelm. — Dylika mindre fel kunna ju lätt insmyga sig i ett arbete som det
föreliggande, som omfattar hela landets mera bemärkta djurbesättningar. I stort sett förtjänar
förf. erkännande för att han framlagt denna orientering för vår kreatursskötsel. Förlaget har
genom en gedigen utstyrsel ytterligare höjt arbetets värde. Det rekommenderas till inköp för våra
bibliotek, särskilt landsbygdens.   A. Ö—n.

Stora kokboken utg. av Fackskolan för huslig ekonomi i Uppsala genom Ida
Norrby.    H.  1.    Nst.    [1926].     236 s.    Ill.     Qca.                                     6:—.

Fackskolan för huslig ekonomi i Uppsala har börjat utge ett stort verk: »Stora kokboken»
omfattande rätter av alla slag, från de enklaste till rätter för festliga tillfällen. Dess första del
behandlande kötträtter har nu utkommit.  Ett värdefullt bidrag till vår kulinariska litteratur.  R. N.

Trädgårdens kalender. Utg. av Cedergren & Co., Råå. Årg. 3 (1928).
A. B. Boktryck  1927.     167  s.    Ill.    Qe.                                              Inb. 2:50.

Behändig; lärorik och kortfattat klar är ovanstående, nu 3 år gammal, genom sitt sakliga
både teoretiska och praktiska innehåll och därmed förenade uppgifter av mer social-kommunalt

slag, som därmed stå i visst samband. I biblioteken har den sin givna plats, ej minst genom en
sådan artikel som prof. G. Simmons: Namnförbistringen i växtkatalogerna, välbehövlig som den
är och länge varit.   E. N.

Wenström, Kerstin, o. Bergström, A. Husmoderns hemkurer och goda
råd utarb. av Kerstin Wenström samt Juridiska råd för hemmet av A. Bergström.
4 uppl.   B. W.    1927.   417 s. (Handböcker f. hemmet 5.)  Qc.                   7:50.

Boken tillhör serien Handböcker för hemmet och innehåller en samling hemkurer för lindrigare
sjukdomsfall, råd för kroppskultur och skönhetsvård, hemmets inredning, umgängeskonst m. m.
Ungefär hälften av boken utgöres av juridiska råd för hemmet, utarbetade av e. o. hovrättsnotarien
A. Bergström. Arbetet bör kunna bliva till stor nytta på många håll. Vackert och starkt
inbunden.   R. N.



U. Naturvetenskap.
Trägårdh, Ivar. Biologiska skisser. Saml. 4. 2 uppl. Å. & Å. 1927.
187 s.    Ill.     Ue.                                                                                        4:75.

I likhet med sina tre föregångare innehåller föreliggande samling ett antal populärt hållna
essayer avhandlande vitt skilda biologiska ämnen. Urvalet är gjort med gott omdöme,
framställningssättet är ledigt och arbetet ger i det hela vederhäftiga bilder till belysning av den senaste
forskningens landvinningar.   W. B.



V. Medicin.
Lundahl, Josef. Studier i psykisk hygien och profylax. Med särskild
hänsyn till miljöns betydelse.    A. B.     1927.     115 s.     Veg.                              4:—.

En utomordentligt intressant och värdefull bok. Förf. ingår först på miljöns verkan på individen
och polemiserar mot den sociala pessimismen, som införts av rasbiologiens målsmän. Sedermera
lämnar förf. en summarisk redogörelse för de psykiskt hygieniska strävanden som börjat i U. S. A.
och ett flertal europeiska kulturländer utom Sverige.

I sista kapitlet om »organisationen av ett hospitals upptagningsområde» visar författaren, vad
han har lyckats att genom eget initiativ och frivilligt arbete göra i detta avseende dels genom att
fara omkring och personligen undersöka alla expektanter, och dels genom anordnandet av en
skol-psykiatrisk verksamhet, underlättad genom ett alltifrån början inrättat samarbete med
barnavårdsnämnder och folkskoleinspektörer.   J. B.



Böcker för barn och ungdom.
Edquist, Märta. Troshjältar. Livsbilder ur gamla tidens och medeltidens kyrkohistoria.
Tecknade för ungdom.     Diak.     1927.     139 s.    Ill.,  portr.     uCj. 2:50, inb. 3:50.

En bok som torde visa sig synnerligen tjänlig för högläsning vid syföreningar, för lärjungebiblioteken
vid folkskolorna o. d. Skildringarna äro åskådliga och livfulla. De äro burna av varm
och äkta beundran för de gestalter som tecknas. Framställningen är enkel och lättfattlig.
Medeltiden kunde måhända ha varit något fylligare representerad än genom de tre som här medtagits:
Gregorius den store, den helige Bernhard och Johan Hus.   E. E—m.




VIKTIGARE NYUTKOMNA ARBETEN.
A. Bok- och biblioteksväsen.

Setterwall, K.    Svensk historisk bibliografi  1927.    Fri.    2:—.
Wrangel, H.    Marinlitteraturen  1901—1925.    Fri.    (Marinlitteraturfören. 31.)    2:—.

C. Religion.

Andersson, A.    Svenska  missionsförbundet.    Inre  missionen.    Sv. miss.    7:50, inb. 9:—.
Andersson,  T.    Svenska missionsförbundet.    Yttre missionen.    Sv. miss.    8:50, inb. 10:—.
Berghind, E.    Om predikan.    Diak.     1:50.
Fosdick, H. E.    Karaktärsdaning.    Sv. k. st.    2:—, inb. 3:—.
Holmquist, H.    Munkväsendets framväxt.    W. & W.    2:25.
Klefbeck, A.    Etiska idéer i svensk frikyrklig väckelsereligiositet.    Diak.    7:50.
Linderholm, E.    Dog Jesus icke på korset?    W. & W.    3:25.
— — .    Medeltidens korståg mot Islam.    W. & W.    3:—.
Ljunggren,  G.    Synd och skuld i Luthers teologi.    Diak.    9:50.
Ludwig, E.    Människosonen.    A. B.    4:75.
Moberg, A.    Omkring Islam i medeltid och nutid.    W. & W.    3:—.
Söderblom, N.    Kristi pinas historia.    Diak.    9:50, inb.  11:—.

D. Filosofi.

Tegen, E. I filosofiska frågor. A. & W. i distr. 4:50.
Vannérus, A. Naturalism och andligt liv. A. B. 2:75.
— — .    Religionen och övervärlden.    A. B.    2:25.

E. Uppfostran och undervisning.

Elfstrand, D.    Gefle elementarskola och atheneum.    Å. & Å.    Inb.  7:50.
Åstrand, S.    Förtroendemetoder i skoluppfostran.    Wessman.    5:—.

G. Litteraturvetenskap.

Böök, F.    Från fyra sekler.    Nst.     5:75, inb.  7:50.
Novák, A.    Den tjeckiska litteraturen i fågelperspektiv.    Fri.    2:—.
Rydell,  Gerda.    Adertonhundratalets   historiska   skådespel   i   Sverige  före Strindberg.    See. 7:50.

H. Skönlitteratur.

Anderson, S.    Mörkt skratt.    A. B.    4:75.
Anker, Nini R.    Benedicte Stendal.    Å. & Å.    (Bundna böcker.)    Inb. 3:75.
Bernanos,  G.    Under djävulens färla.    A.  B.     5:75.
Chesterton, G. K.    Livslevande.    H.  G.    3:—.
Dante Alighieri.   Nytt liv.    Helvetet.   [Härmed sammantryckt:] Petrarca, Francesco.   Dikter. A. B.    (Världslitt.)    6:50, inb.  11:—.
Deeping,  W.    Likets växlingar.    A. B.    4:75.
Deledda,  Grazia.    Andras  synder.    A. B.    5:75.
— — .    Annalena Bilsini.    Tiden.    4:50.
— — .    På onda vägar.    A. B.    4:75.

Deledda, Grazia.    Rö för vinden.    A. B.    4:75.
— — .    Ärliga själar.    A. B.    3:75.
France, A.    Ametistringen.    Nst.    (Norstedtsböcker.)    Inb. 2:—.
— — .    Korgdockan.    Nst.    (Norstedtsböcker.)    Inb. 2:—.
Gibbs, P.    Livets gåta.    Sk.    5:—.
Goldschmidt, M.   Kärlekshistorier från många länder.   A. B.   (Bonniers klassikerbibl.)   3:75.
Hoel, S.    Syndare i sommarsol.    H. G.    4:75.
Kennedy, Margaret.    Stormvarning.    Sk.    6:50.
Kyne, P. B.    Jättarnas  dal.    Sk.    4:75.
Lichtenberger, A.    Nettan och livet.    A. B.    2:75.
Ljeskov, N.    Den förseglade ängeln.    A. B.    (Bonniers gula serie.)    3:75.
Locke,  W. J.    Inkräktaren.    B. W.    Inb. 2:85.
— — .    Lyckans kungarike.    Sk.    5:—, inb. 6:75.
Meyer,  C. F.    Dikter.    Fri. i distr.    8:50.
Morand, P.    Den levande Buddha.    A. B.    (Bonniers gula serie.)    4:75.
Ring, Barbra.    Vi som vandra.    A. B.    4:50.
Rolland, R.    Den förtrollade själen.    Bok 3:  1, 2.    Mor och son.    A. B.    6:50, 5:25.
Shakespeare, W. Macbeth, Kung Lear, Antonius och Cleopatra. Övs. av Per Hallström.    A. B.    (Dramatiska arb.)    6:—.
Söiberg, H.    Ljuset.    Tiden.    (De levandes land 2.)    3:75.
Tarkington, B.    En penningfurste.    Nst.    4:75.
Thompson, Sylvia.    Våren kommer.    A. B.    5:75.
Undset, Sigrid. Olof Audunsson och hans barn. D. 1, 2. Nst. 5:—, 6:50, inb. tills. 13:50.
Wells, H.  G.    William Clissolds värld.    D. 2.    A. B.    7:50.
Zola, E. Valda romaner. Med akvareller av Knut Jungstedt. Frö. [Hittills utk. 8 bd om 6:— till 10:50.]

————

Atterbom, P. D. A.    Valda skrifter utg. av Fredrik Böök.    Bd 4, 5.   A. B.    12:—, 8:50.
Barthel, S.    Ramsjöpojkar.    A. B.    3:75.
Bjerne,  Ulla.    Idylliska fasader.    A. B.    5:50.
Folcke, N.-M.    Stockholmsår.    Dikter.    A. B.    3:75.
Goldkuhl, E.    Silverflöjten.    Dikter.    W. & W.    3:—.
Hasselskog, N.    Grönköping i helg och söcken.    W. & W.    3:75.
Hedenvind-Eriksson, G.    Det bevingade hjulet.    A. B.    5:50.
Hirdman, Maj.    Hjärtats ballader.    A.  B.    2:75.
Holmström, R.    Barn,  mödrar och manfolk.    Nst.    5:75, inb.  7:50.
Johnson, E.    Stad i ljus.    Tiden.    3:50.
Kahr, Astrid.    Skepparhistorier till lands och vatten.    Nst.    3:75.
Ljungdal, A.    Fanorna.    Dikter.    A. B.    2:25.
Lo-Johansson, I.    Kolet i våld.    W. & W.    4:75.
Oljehind, I.    Med två ögon.    Lb.    3:—.
Pripp,  C. A.    Rosor och riddare.    A. B.    6:50.
Tegnér, E.    Fritiofs saga.    Lindström.    Inb. 2:50.
Wahlenberg, Anna.    Den stora festen.    A. B.    4:75.
Wiesler, R.    Klas-Göran.    A. B.    3:75.



I.   Skön konst (med musik och teater).

Andersson. N.    Svenska låtar..    Medelpad.    A. B.    16:—.
Collin, Maria. Gamla vävnader och deras mönster. N. o. k. (Natur o. kultur 88.) 2:25, inb. 3:—.
Hahr, A. Arkitekturen genom tiderna. D. 4, 5. N. o. k. (Natur o. kultur 87, 89.) à 2:25, inb. 3:—.
Nyman, A.    Musikalisk intelligens.    Gle.    5:50.
Pauli,  G.    Konstnärsbrev.    A. B.    7:50.
Skara domkyrkas byggnadshistoria. Appelbergs bokh. i distr., Uppsala. (Västergötland 5.) 3:75.

J.   Arkeologi.

Persson, A.   W.    Kungagraven i Dendrá.    A. B.    7:50.
Rydh, Hanna.    Där fädrens kummel stå.    2.    N. o. k.    2:50.

K.   Historia.

Eklund, J. A.    Humanismens utblomning och förnyelse.    Gle.    1:25.
Taube,  C.    Från Liao Ho till Gula floden.    A. B.    8:50.
Unger, G.    Karl XII och Östersjökriget 1715.    Fri.    5:—.
Världshistoria, utg. av S. Tunberg och S. E. Bring.    D. 2, 4.    Nst.   à 12:—, inb.  15—.
Världshistorien   skildrad   i   dess   kulturhistoriska   sammanhang  under red. av H. Almquist. D.  7.    Lb.     14:—, inb.  17:—.

L.   Biografi (med genealogi).

Benedictsson, Victoria, [pseud.:] Ernst Ahlgren. Dagboksblad och brev. A. B. 10:50.
Billing,  G.    Anteckningar från riksdagar och kyrkomöten  1893—1906.    Nst.    8:75.
Höglund, Z. Hjalmar Branting och hans livsgärning. H. 1. Tiden. 0:65. [Avsedd att utkomma i c:a 25 h.]
Albán, E.    Charlie Chaplin.    A. B.    2:75.
Bergstrand, A.    Den unge Goethe och religionen.    Gle. bokh.    5:—.
Holmgren, Ann Margret.    Arthur Hazelius.    A. B.     (Verd. småskr. 322.)     1:—.
Lindeberg, H.    En ränksmidare.    [Pechlin.]    Nst.    5:75.
Hellberger, R., o. Pfordten, H. v.    Franz Schubert.    Eklund.    3:75.
Spångberg,  V.    Karl Staaff.    D.  1, 2.    A. B.    (Verd. småskr. 318, 319.)    à 1:—.
Newman, E.    Peter Wieselgren som romantiker och religiös folkväckare.    Diak.    0:75.

M.   Antropologi och folkkunskap.

Johannsen, N. Skrock och vanföreställningar på barnavårdens och barnsjukdomarnas
område.    A. B.    (Verd. småskr. 320.)    0:75.
Karsten, R.    Naturfolkens samhällsliv.    N.  o. k.    (Natur o. kultur 85.)    2:25, inb. 3:—.

N.   Geografi.

Behunds, H.    Afrikanska äventyr.    H. G.    3:—.
Faure, G.    Vid de italienska sjöarna.    W. & W.     10:—, inb.  13:50.
Hamnström, E. De geografiska upptäckarbragderna genom tiderna. D. 2. L. II. 20:—, inb. 30:—.
Lindmark, P. E.    Västmanland.    A. B.    (Bonniers   hembygdsböcker.)     1:25.

Nachmanson, E.    Vulci.    Nst.    (Sv. humanistiska förb.)    4:75.
Nihlén, J.    Sagornas ö.    [Götland.]    N. o. k.     5:—, inb.  7:—.
Näsström, G.    Det gamla Medevi.    N. mus.    5:—.
Ohlson, Siri.    Lärobok i geografi för realskolan.    Nst.    Inb. 6:75.
Rinehart, Mary R.    Nomadernas land.    A. B.    7:50.
Rosman, H.    Bjärka-Säby och dess ägare.    Bd 3.    Diak. 20:—.
Rydelius, Ellen.    Paris på 8 dagar.    A. B.    6:50, inb. 8:50.
Uppland i bilder med förklarande text.    Huvudred.: Albin Roosval.    Frö.    48:—.
Wells,  C.    Sex   år   i   den   malajiska   djungeln.    L.  H.     (Färder o. äventyr 4.)     5:75, inb. 8:50.

O.   Samhälls- och rättsvetenskap (med nationalekonomi och statistik).

Aktieägarens uppslagsbok 1928.    A. B.    Inb. 44:—.
Bergman, J.    Nykterhetsrörelsens världshistoria.    D. 2.    Eklund.    9:—, inb.  11:50.
Björnbom Romson, Märta.    Om   köp på avbetalning.    A. B.    (Verd. småskr. 321.)    0:75.
Man, H. de.    Socialismens psykologi.    D.  1, 2.    Tiden.    3:75, 4:25.
Landberg, G. Fredsorganisation och maktpolitik. N. o. k. (Natur o. kultur 86.) 2:25, inb. 3:—.
Lizell, G., o. Leufvén, E. Sveriges kyrkolag av år 1686 jämte dithörande stadganden som
utkommit till d.  1 jan.  1928.    A. B.    Inb.  19:50.
Sinclair,  U.    Brev till Judd.    Holmström,     1:50, inb. 3:50.
Sköld, P. E. Kommunalkunskap. Tiden. (Tidens medborgarhandböcker 1.) 1:50, inb. 2:25.
— — .    Sveriges   kommunallagar.     Tiden.     (Tidens   medborgarhandböcker   2.)    1:50, inb. 2:25.
Thermænius, E.    Lantmannapartiet.    A. & W.    8:—.
Webb, S. o. Beatrice.    Den kapitalistiska civilisationens förfall.    Tiden.    2:75.

P.   Teknologi.

Körner, J.    Elektriska motorer och motoranläggningar.     Nst.    Inb.   11:—.
Uppfinningarnas bok.    Ny fullständigt omarbetad uppl.    4.    Nst.    Inb. 35:—.

Q.   Ekonomi (med industri, handel och kommunikationer).

Adelsköld, Elise.    Handbok i servettbrytning.    L. H.    2:50.
Berglund, E. [pseud.:] Bullen.    Prat om mat.    A. B.    4:75.
Forsberg, Signe.    Råd och anvisningar för en lönande fjäderfäskötsel.    Bv.    2:50.
Goodwin, [H. B.]    Doktor Goodwins lilla katekes [om trädgårdsskötsel].    A. B.    3:25.
Holzhausen, A.    Lättodlade sommarblommor för var mans trädgård.    A.  B.    3:75.
Norlind, T., Söderberg, E., Andersson, B. Allmänt trädgårdslexikon. H. 1. Klioförl.,
Sthm.    2:50.    [Avsett att utkomma i c:a  14 h.]
Schumburg, A. Lärobok i navigation och styrningsregler m. m. för motorbåtsmän och seglare.    See.    4:—.
Sonesson, N.    Husmoderns trädgårdsbok.   Å. & Å.    (Husmoderns handböcker.)   Inb. 8:50.
Wretman,  T.    Butikskultur   och   affärsorganisation inom detaljhandeln.    Wretman.    3:50.
Östergren, A.    Den   lägre   lantbruksundervisningen   och  dess bästa ordnande.    Fri.     1:—.

R.   Gymnastik, sport, lek och spel.

Grenander, S.    Pojkar och segling.    Å. & Å.    Inb. 3:75.
Handbok för scouter.    Scoutförb. högkvarter.    (Sv:s scoutförb. bibl.  5.)    2:—.

Mitchell, A.    Golf.    A. B.    12:—.
Wennerström, L.    Lägerliv.    See.    (Sv:s scoutförb. bibl. 9.)    3:—.

S.   Krigsväsen.

Lybeck, O.    Allmän  sjökrigshistoria.    D. 2:  1.    Hæggström i distr.    Inb. 20:—.

U.   Naturvetenskap.

Bolin, I.    Experiment.    N. o. k.    (Försök själv 4.)    3:—, inb. 4:—.
Modin, K.    Vintergatan.    N. o. k.    (Natur o. kultur 75.)    2:25, inb. 3:—.
Pehrson,  T.    Växter och djur.    N. o. k.    (Försök själv 3.)    3:—, inb. 4:—.

V.   Medicin.

Broman, I., o. Häggqvist, G.    Lärobok i histologi.    A. B.    30:—.
Josefson, A.    Om s. k. ischias och dess behandling.    N. bokh.    1:50.
Neander, G.    Folksjukdomen   tuberkulos   och dess bekämpande.    A. B.    (Medicinskt folkbibl.)    3:25.



NÅGRA DANSKA BÖCKER FRÅN ÅR 1927.
Nedanstående   förteckning   är   uppgjord av biblioteksinspektör Robert L. Hansen, Köpenhamn.

Facklitteratur.

Birck, L.  V.    Den   økonomiske Virksomhed.    Produktionsprocessens Organisation,   Forløb
og Midler under Højkapitalismen.    H.  1.    Gad. 3:—.    [Avsett att omfatta c:a 10 h.]
Birket-Smith, K.    Eskimoerne.    Gyldendal.    7:50,
Bøving-Petersen, J., o. Hansen, A.    Svundne  Fortidsverdener   og deres Fabeldyr.    Koppel. 8:—.
Dahl, S.    Bogens Historie.    Haase.    5:50.
Feilberg, H. F., [utg.]    Hjemliv  paa Prærien.    De derovre.    En Række Breve fra Canada. Ny samlet Udg.    Gyldendal.    6:75.
Graves, Karoline.    En Almuekvindes Liv.    Udg. af Arthur Fang.    Flensborg.    5:—.
Grønbech,  V.    Nordiske Myter og Sagn.    Pio.    6:—.
Johansen, K. F.    De forhistoriske Tider i Europa.    Bd  1, 2.    Koppel.    35:—.
Lorenzen,   V.    Gamle Københavnske   Huse.    Med Tekst   af  Vilh. Lorenzen  og Tegninger af Hakon Spliid.    Hagerup.    5:75.
Nielsen,  C.    Min fynske Barndom.    Martin.    5:—.
Oppermann,  T.    Thorvaldsen.    Manddomsaarene i Rom.    1797—1819.    Gad.    9:—.     [Bd 1, Barndom og Ungdom, utkom år 1924.]
Thordarson, M.    Havets Rigdomme og deres Udnyttelse.    Hagerup.     10:—.
Vahl, M., o. Hatt, G.    Jorden og Menneskelivet.    Geografisk Haandbog.    Bd 4.    Schultz. 17:50.    [Avslutad.]
Wanscher,  V. Architekturens Historie.    1.    Haase.    38:—.

Skönlitteratur.

Buchholtz, J.    Gudrun og Simon.     Gyldendal.     7:50.
Ehrencron-Kidde, Astrid.    Bjærgmandsgaarden.    Aschehoug.    6:75.


Freuchen, P.    Storfanger.    Hasselbalch.    6:—.
Gunnarsson, G.    Den uerfarne Rejsende.    Gyldendal.    6:75.
Løkken,  T.  O.    Poul Dam.    Sejren.    Hasselbalch.    6:—.
Paludan, J.    Markerne modnes.    Haase.    7:50.
Seedarf-Pedersen, H. H.    I Dagningen.    Digte.    Pio.    5:—.



NÅGRA NORSKA BÖCKER FRÅN ÅR 1927.
Nedanstående förteckning är uppgjord av bibliotekskonsulenten Karl Fischer, Oslo.

Facklitteratur.

Aars, S.    Fugleboken.    Saml. 2.    Cappelen.    3:25.    [Saml.  1  utk.   1926.]
Aas, L.    Thomas Hardy og hans digtning.    Haase.    3:50.
Amundsen, R.    Mitt liv som polforsker.     Gyldendal  Norsk Forlag.     12:50.
Berggrav, E. Den religiøse følelse i sundt sjeleliv. En analyse av stemning og sinnelag i kristendommen.    Aschehoug.    9:—.
Bjørnaraa,  T.    Dyrehistorier.    Norli.    4:—.
Bolander,   A.   G.    Renæssancens   Florens.    Av   Mediciernes   krønike.    Aschehoug.     11:—.
Bugge, A. Illustreret verdenshistorie for hjemmet. Bd 8. Aschehoug. 12:—. [Tidligere utk. bd 3—7.]
Bull, E. H.    Fra 1905.    Erinringer og betragtninger.    Aschehoug.    3:50.
Bull, Edv.    Jemtland og Norge.    Gyldendal Norsk Forlag.   9:—.
Dahl,  O.    Med muldyr og kano gjennem tropisk Sydamerika.  Gyldendal Norsk Forlag.  7:50.
Dons, C. Sjøen. Cappelen. 5: 50. [Livlige skildringer av dyr og planteliv på sjøbunden ved den norske kyst.]
Fangen, R. Tegn og gjærninger. Gyldendal Norsk Forlag. 8:50. [Innhold: En
indledning. Fænomener efter krigen. Stat og individ. Evolution og moral. Et par betragtninger
ved Garborgs død. Nils Kjær; en mindetale. Ved Brandes død. De besatte. Thomas Mann.
Oscar Wilde paany. Et par bemerkninger om digtning og psykoanalyse. Nogen nye romaner.
En   engelsk   prækensamling.    Litt   om nordisk salmedigtning.]
Garborg, A. Dagbok. Bd 6. Aschehoug. 11:—. [Avsluttende bind, behandler årene 1920—23.    Landsmål.]
Gierløff, Chr. Store forretningsmenn. Tolv små romaner fra nutiden. Gyldendal Norsk Forlag.    7:25.
Gledisch, K. G. Reisehåndbok over Norge. Bd 4. Trøndelag og Møre. Aschehoug. Inb. 6:—.    [Bd  1, 2 utk.  1925, bd 3  1926.]
Gram, I.    Frants den første og hans hof.    Aschehoug.    6:—.
Gran, T. Mellem himmel og jord. Gyldendal Norsk Forlag. 9: 25. [Den kjente flyver
og polarfarer forteller om sine månge farefulle flyvetokter, særlig under Verdenskrigen.]
Grieg, N. Kinesiske dage. Gyldendal Norsk Forlag. 6:50. [Reisebrev fra en tur gjennem Kina.]
Høst, S.    Ibsens digtning og Ibsen selv.    Gyldendal Norsk Forlag.    10:—.
Isachsen,  G.    Jorden runt efter blåhvalen.    Cappelen.    6:50.
Hans E. Kinck. Et eftermæle. Under red. av Alf Harbitz. Aschehoug. 15:—. [En
samling   essays   av forskjellige forfattere om Hans E. Kinck som menneske og digter.]



Moe, M. Samlede skrifter. Vol. 3. Aschehoug. (Instituttet for sammenlign. kulturforskn.)
10:50.    [Vol.  1 utk.  1925, vol. 2  1926.]
Mowinckel, R.    Ægyptens vidundere.    Gyldendal Norsk Forlag.    5:—.
Nansen, F. Eventyr-lyst. — Ingen krig mere. To taler. Dybwad. 3:50. [To taler holdt
i 1926, den ene ved St. Andrews universitet, den annen ved Nobelinstitutets utdeling av fredsprisene.
—    Gjennem Armenia.    Dybwad.     11:—.
Norsk kunsthistorie.    Bd   2.    Gyldendal   Norsk   Forlag.    Tils.    85:— [Bd   i   utk.   1925.
Den norske sjöfarts historie. Fra de ældste tider til vore dage. Bd 3 halvbd 1. Steenske Forlag.    29:—.
Qyigstad, I. Lappiske eventyr og sagn. Aschehoug. (Instituttet for sammenlign. kulturforskn.)    28:50.
Raknes, O. Møtet med det heilage. Ein etterrøknad um det psykologiske grunnlaget for religion.    Gyldendal Norsk Forlag.    10:—.
Sagaen om fosterbrødrene.    Aschehoug.    2:40.
Schjelderup, H.    Psykologi.    Gyldendal Norsk Forlag.     10:—.
Wollebæk, A.    Norges pattedyr.    Brøgger.    2:80.

Skönlitteratur.

Bojer, J.    Det nye tempel.    Gyldendal Norsk Forlag.    7:50.
Bull,  O.    Metope.    [Dikt.]    Gyldendal Norsk Forlag.    5:—.
Duun,  O.    Olsøy-gutane.     (Landsmål.)    Norli.     5:—.
Egge, P.    Drammen.    Fortællingen   om   en   kjærlighet.    Gyldendal   Norsk Forlag.     7:25.
Falkberget, J.    Christianus Sextus.    De første geseller.    Aschehoug.    6:15.
Hamsun,  K.    Landstrykere.    Bd  1, 2.    Gyldendal Norsk Forlag.    10:—.
Kåre P. [pseud.].    Siv, livet og jeg.    Aschehoug.    2:—.
Sandel,  Cora.    En blå sofa og andre noveller.    Gyldendal Norsk Forlag.    5:—.
Undset, Sigrid.    Olav Audunssøn og hans born.    Bd  1, 2.    Aschehoug.     12:—
Vogt, N.  Collett.    Vind og bølge.    Dikte.    Aschehoug.    4:80.




SKOL- OCH BARNBIBLIOTEK


BÖCKER FÖR BARN OCH UNGDOM.
Samtliga i detta häfte införda recensioner äro skrivna av fru Gurli Linder.



uH. Skönlitteratur.
Böcker för pojkar och flickor.

Johnsson, Harald. Snapphanarna. Berättelse. Med förord av Nils Lithberg. Teckningar
av Hjalmar Eneroth. Sv. 1. t. 1927. 224 s. Ill. (Ungdomens bibl.  7.) Inb. 2:75.

»Det är tidsandan, människornas sätt att tänka, som synes mig i hans framställning ha kommit
till ett förträffligt uttryck. Och den tidsfärg i fråga om folkets vanor och levnadssätt som han
förlänat sin berättelse synes mig motsvara även högt ställda kulturhistoriska krav», säger i ett
företal professor Nils Lithberg om dessa lika intressanta som spännande skildringar från
gränsbygden mellan Skåne och Småland under de dansk-svenska krigen 1644—1679. Man skall nog
som författaren själv vara snapphane så att säga, en bygdens son som vuxit upp vid sägner och
tradition om de tappra och oförvägna bondekrigarna, för att lyckas så väl med uppgiften att skildra
dem. När förlaget annonserar att den inbundna upplagan är i skinnband, så är det en sanning med
modifikation; det är ett pappband med skinnrygg.

Jolin, Erik. Odysseus' äventyr. Berättade efter Homeros, Odysséen. Med ill.
efter J. Flaxman.    Lb.   1927.     176 s.    Ill.   (Blå böckerna 8.)    2:75, inb. 3:75.

Det kan ju vara av ett visst berättigande att på svensk normalprosa ge en kortfattad framställning
av innehållet i Odysséen. Det är en sådan Erik Jolin gjort. Men när han i förordet kallar
den en prosabearbetning av Erland Lagerlöfs tolkning av verket inger han läsaren en oriktig
föreställning. Lagerlöf har i sin utomordentliga överflyttning lyckats bevara mycket av Homeros'
ända och form. Men härav finner man knappt något i Jolins ganska torra framställning. Boken
innehåller ej mer än ett enda helt kort citat från Lagerlöf. Härmed vill jag ju ej ha sagt att icke
Jolins Odyssé vittnar om flitig möda och är i avseende på diktens fakta vederhäftig. Ännu vänta
vi emellertid på en förkortad upplaga av Homeros' Odyssé, som verkligen låter det komma fram,
att den är — som Jolin säger i sitt företal — »en av världshistoriens skönaste sagor och storslagnaste
dikter». En sådan upplaga skall ha rikliga citat — antingen från Johansson eller Lagerlöf — så
att alla de viktiga partierna återges i sitt eget språk, och de skola sammanbindas genom
prosaåtergivande av de mindre väsentliga, varvid ju också uteslutningar böra göras.

Ossiannilsson, K[arl] G[ustaf]. Tiderna. En bok för ungdom. A. B.
1927.    200 s.    (Önskeböckerna.)                                                         Inb. 3:75.

Innehåller i raska drag gjorda skisser från skilda tider och folk, från Egypten, Hellas, Rom,
Kartago, Venedig på 1500-talet och från Sverige. I de senare berättas om bl. a. biskop Brask,
Kristina Gyllenstierna, Svante Sture, Nils Ehrenschiöld samt Lovisa Ulrika och Dalin. Författaren
har, synes det mig, lyckats bäst med bilden av Svante Sture. Tiderna torde lämpa sig som
bredvidläsningsbok i skolorna.

Oterdahl, Jeanna.    Grekiska sagor.    A. B.  1927.     193 s.   Ill.   Inb. 3:25.

De grekiska guda- och hjältesagorna ingå även i skolundervisningen och anses, åtminstone tillsvidare,
tillhöra allmänbildningen. I den nyredigering i vilken de här framträda har hänsyn tagits


till båda dessa fakta. Jeanna Oterdahl har främst haft i tanke barnen i tolv—tretton-årsåldern
och gjort en läsebok att av dem användas när Greklands historia första gången genomgås i skolan.
Hennes mål har dessutom varit att koncentrera framställningen till det som i stort sett är den
bildade allmänhetens samfällda egendom och ständigt återkommer i litteraturen och den bildande
konsten. Jeanna Oterdahl har på ett förträffligt sätt löst sin uppgift, och hennes språkbehandling
är, som alltid, synnerligen vårdad. Grekiska sagor är en av de böcker som böra finnas både i
hemmets och skolans bibliotek.

Starbäck, C[arl] Georg. Engelbrekt Engelbrektsson. Historisk roman.
Förkortad uppl.    A. B.  1927.     297 s.    (Hist. romaner o. noveller.)    Inb. 4:50.

Starbäcks och Ingemanns romaner ha varit till utomordentlig glädje för ett par generationers
ungdom. Nu ha de en tid ansetts gammalmodiga, men få se om ej förlaget får rätt i sin tro på deras
renässans. Klokt är det nog att, som skett i denna del, något förkorta den ur modern synpunkt
sett alltför omständliga framställningen Det är att hoppas att vår tids ungdom visar så stort
intresse för den första delen, Engelbrekt Engelbrektsson, i den cykel som dessutom innehåller
Guldhalsbandet, Testamentet och Konungakronan, att även dessa komma i ny upplaga.

Webster, Jean. »Min käraste fiende.» Övs. [fr. eng.] av Greta Åkerhielm.
Sk.  1927.    276 s.                                                                                      4:25.

Författarens Pappa Långben är en av de mest populära barnböckerna på båda sidor Atlanten.
Hjältinnan i denna, Judy, som blev gift med sin välgörare, Pappa Långben, har, med minne av vad
hon själv fick gå igenom som barn, satt upp ett barnhem för ett hundratal små skyddslingar.
Föreståndarinna blir hennes kamrat Sally Mc Bride. I dagboksform redogör nu denna för sitt
och ungarnas dagliga liv. Den unga Sally sätter alla gamla barnhemsprinciper på huvut och visar
i sina skildringar både genom djupt allvar och dråplig humor hur rätt hon har. »Min käraste fiende»
är hemmets läkare som hon småningom lyckas vinna helt för sina åsikter och som även blir hennes
äkta man. Denna bok borde läsas och begrundas av alla dem som ha med välfärdsinrättningar för
barn att göra — måtte Sally Mc Bride få många likar! Men den är på samma gång en
utomordentligt rolig ungdomsbok och kan för övrigt intressera vilken ålder som helst etter 14, 15 år.

Younge, Charlotte M. Hjältar och kungar från Albions ö. Övs. fr. eng.
av Ebba Nordenadler.    Sv. 1. t.  1927.     226 s.    Ill.    (Saga  121.)       Inb. 3:—.

En förträfflig orientering i Englands historia från Cæsar till cch med drottning Viktoria. Trots
den starkt sammandragna formen — månne Saga också förkortat originalet? — blir framställningen
aldrig torrt schematisk. Charlotte Younge visar sig i denna, liksom i sina övriga böcker, mäktig
levande gestaltning, och hennes stil är kultiverad och underhållande. Även för äldre läsare är denna
lilla engelska historia både roande och verkligt kunskapsgivande. Det skulle vara mycket
förmånligt att för de svenska skolbarnen få någonting motsvarande i fransk och tysk historia. Kanske
Lamé-Fleurys   mindre  Histoire de France skulle kunna lämpa sig för en förkortad bearbetning.

Pojkböcker.

Berg, Bengt.   Arizona Charleys pojke.   Nst.   1927.   323 s.    4:75, inb. 6:25.

Den första tredjedelen av denna synnerligen väl komponerade äventyrsbok är ägnad åt svensken
Arizona Charleys och hans lille brorsons liv på en präktig ranch i Arizona. Så engageras båda av
en miljardör för en jaktexpedition till Sudan. Man kan ej önska en bättre ciceron på Nilen, i
Egypten och Sudan än Bengt Berg. Arizona Charleys pojke, den 14-årige Olle, är visserligen
häpnadsväckande märkvärdig i sin förmåga att klara sig i alla livsfarliga äventyr; han lyckas till och med
skjuta en leopard med rapphönshagel. Allt är emellertid berättat med fart, friskhet och ett
osvikligt gott humör; och förutom att boken är roande är den också verkligt kunskapsgivande.

Catlin, George. Bland indianer och bufflar. Indianliv för hundra år sedan.
Fritt bearb. [fr. eng.] av Arvid Wachtmeister. H. G. 1927. 232 s. (Gebers
ungdomsböcker.)                                                                        3:25, inb. 4:25.

Denna bok av den amerikanske målaren Catlin tillhör deri klassiska indianlitteraturen. År
1832 följde Catlin med en deputation Sioux-indianer, som kommit till hans födelsestad, Filadelfia,
tillbaka till deras land.   I åtta år vandrade han omkring bland Sioux-, Kråk- och Svartfotindianer,


Mandaner och Comancher. Han lyckades vinna de skygga och stolta vildarnas fulla förtroende.
Den roliga och intressanta bok han sedan skrev om sina vandringar anses som en källskrift för
kännedomen om indianerna under förra hälften av 1800-talet. Han gjorde dessutom flera hundra
oljemålningar och teckningar, mest porträtt, som äro av oskattbart etnologiskt värde. De flesta
av dem finnas i nationalmuseet i Washington.

Elgström, Ossian. Kämparna på borgen Kraak. En berättelse för pojkar.
A. B.  1927.    166 s.    Ill.                                                                    Inb. 3:75.

Denna borg är ingenting mindre än tempelriddarnas urgamla fäste i Syrien — i en skånsk
småstad. Det kan inte förnekas att det strides väldeligen om borgen Kraak, så boken lämpar sig
ej att framkalla den nya mentalitet gentemot krig, vilken en modern uppfostrare anses böra ha
på sitt program. Men allt är berättat med en så sprudlande fantasi och ett så smittande gott humör,
att även en pacifist torde falla till föga. Författaren — som själv synnerligen åskådligt och
humoristiskt illustrerat texten — ställer i utsikt att tempelriddarna i nästa bok skola vara sjörövare
i Torekov.

— — , o. Örnulf, Gunnar.    Det stora sjöslaget.    Med teckningar av Ossian
Elgström.    L.  H.   1927.     203  s.    Ill.                                        3:75, inb. 4:75.

Det är alltid vanskligt med fortsättningsböcker. Men Det stora sjöslaget är lika verkligt rolig
och originell som den i fjor av samma författare utgivna Erövringen av staden Babylon. Det är
samma bussiga ungdomar, som där byggde upp och sedan stredo om denna lustiga stad, vilka i den
nu utkomna boken fortsätta med sina sommarlekar på en obebodd holme — ett eldorado för de
mycket påhittiga gossarnas och flickornas muntra friluftsliv.

Gilson, Charles. Eldgudarna. Berättelse från Kongo. Övs. fr. eng. A. B.
1927.     166 s.    Ill.                                                                              Inb. 3:75.

Gilsons böcker äro alltid högst fantastiska, men han har en god och kultiverad stil. Eldgudarna
är en detektivhistoria från Kongo och handlar om en portugisisk skurk, grymma araber och
nobla, oövervinneliga engelsmän.

Hansson, Nils B. Trollbergets hemlighet. Fri. 1927. 165 s- (Fri. scoutbibl. 30.)                                                                                             Inb. 3:00.

En bra och rolig äventyrsbok. Uppe bland Norrlands fjäll, skogar och mossar är författaren
riktigt på sin mammas gata, och de naturbeskrivningar han gör äro både vederhäftiga och
målande. Tre duktiga pojkar — en son till en jägmästare, och två kamrater till honom —
få delta i jakten efter tre gamla förslagna tjuvskyttar, som skjutit en älg i kronans skog. Det
blir stark spänning och till och med livsfara för pojkarna. Men det är inga hoplagade äventyr;
allt rör sig på verklighetens mark, och även Trollbergets hemlighet får till slut en naturlig
förklaring. Man konstaterar tacksamt frånvaron av all oäkta känslosamhet. En av tjuvskyttarna
t. ex. håller på att drunkna, men räddas av jägmästaren. När gubben då sitter där mätt och
torr räcker jägmästaren honom handen och säger: Nu hoppas vi att Kalle efter den här betan
lever litet lugnare och lämnar älg och annat vilt i fred. Kan inte Kalle lova det? — Hm,
svarar bära den gamle inbitne tjuvskytten. Trollbergets hemlighet står ganska mycket högre
än flertalet böcker i denna serie.

Hauger, Erling. »Älgarna». Berättelser ur scoutlivet. A. B. 1927. 172 s. (Önskeböckerna.)                                                                                          Inb. 3:25.

En rolig, händelserik och väl berättad bok. Det goda intrycket störes dock i någon liten mån
av dess oförblommerade propaganda för scoutrörelsen. Älgarna är nämligen namnet på en
scoutpatrull. Det är för övrigt en anmärkning som kan göras mot hela den rikhaltiga scoutlitteraturen,
att den är alltför doktrinär och tendentiös. Alla bra pojkar äro scouter, och de utföra förträffliga
handlingar därför att de äro scouter. Om en scout någon gång syndar, så kan han alltid som den
rättfärdige resa sig igen. De som stå utanför scoutrörelsen äro skolans — ty det rör sig i regeln
om skollivet — dåliga element, men om de bli scouter ändra de karaktär och bli omedelbart, även
de, utmärkta människor. Visst har scoutrörelsen en stor uppfostrande betydelse, men. den tycks,
åtminstone i litteraturen, löpa en viss fara för egenrättfärdighet och självöverskattning. Man
håller med en av pojkarna i Älgarna dá han säger: »Man kan väl vara en bra karl fast man inte är

scout.» Att nu dessa reflexioner gjorts i samband med Älgarna betyder ej att den i särskild grad
ger anledning till dem. Tvärtom. Den är i och för sig en bra pojkbok, och alla de olika
pojktyperna äro intimt uppfattade samt skickligt individualiserade och återgivna.

Huntington, H. S. Fregatten Centaur. Övs. fr. eng. av Styrbjörn Melander.
Fri.     1927.     280 s.     (Fri.    scoutbibl.  29.)                                          Inb. 4:25.

En krigshistoria från Napoleons tid. Den handlar om engelsmännens och fransmännens strider
om de Västindiska öarna, och hjälten är en femtonårig kadett på eskaderchefens linjeskepp,
Centaur, vilken naturligtvis utmärker sig på alla sätt. Skildringen dryper av engelsk stolt patriotism,
och den avgudade Nelson kommer också med på ett horn. Betraktad som ren förströelseläsning
kan boken ju anses fylla sitt mått, men något värde därutöver har den icke. Den som av etiketten
»scoutbibliotek» väntar sig mer blir besviken.

Mellin, Gustav Henrik. Tåget över Stora Bält. Historisk novell. Förkortad
uppl.    A. B.   1927.     247  s.     (Hist. romaner och berättelser.)   Inb. 3:75.

Denne författare åtnjuter alltjämt och med full rätt stor popularitet. Även om hans stil ibland
verkar ålderdomlig, är dock framställningen så livlig och intrigen så väl komponerad, att intresset
oavbrutet hålles vid makt. Tåget över Stora Bält är en av hans bästa historiska noveller. Utom
Karl X Gustav och Dahlberg skildras där en mängd andra av tidens bemärkta personer, t. ex.
Corfitz Ulfeld och hans bröder, hans maka Eleonore Christine, hennes mor, Kirstine Munk, och
hennes systrar. Det är med tvekan jag inrangerar Tåget över Stora Bält bland pojkböckerna, ty
— liksom för övrigt all god ungdomslitteratur — är den rolig för både gossar och flickor och även
för olika åldrar.   Dock bör ju läsaren helst förut känna Karl X Gustavs historia.

Nylund, Bengt. Rövarhövdingen Raj. En sannsaga från Indien. Med förord
av Paul Sandegren. Illustrationerna av Gunnar Widholm. Diak. 1927. 118 s.
Ill.    (Pojkboken  1927.)                                                              1:—, inb.  1:75.

Det verkliga, både märkliga och gripande öde^ som ligger till grund för denna berättelse, har
meddelats författaren av teol. lic. Paul Sandegren, vilken verkat som missionär i Indien. Med
god berättarkonst och skarp psykologisk kombination återger Bengt Nylund historien om en från
början lycklig och hjärtevinnande liten hindupojke, som sedan genom vidriga omständigheter
oförskyllt tvingas till den fredlöses liv och blir rövarhövding. Författaren ger en trovärdig
framställning av den inre utveckling som ifrån rövare gör Raj till en av Indiens många visa
kringvandrande sargureer.   En både rolig och rörande bok.

Pleasanton, Louise M. Ur operans sagovärld. Övs. fr. eng. av Estrid
Linder.    A. B.  1927.     142  s.    Ill.    (Önskeböckerna.)                         Inb. 3:75.

Att utan all förberedelse och förhandskunskap följa händelseutvecklingen i en opera torde
knappast lyckas någon. Särskilt svårt är det väl för de unga som första gången föras in i operans
sagovärld. Till deras tjänst har en engelsk författarinna lämnat en livlig och åskådlig och i nära
anslutning till det sceniska återgivandet gjord framställning av innehållet i ett tiotal av de mest
kända operorna: Aida, Barberaren i Sevilla, Carmen, Faust, Hoffmanns äventyr, Lohengrin,
Pajazzo, Parsifal, Romeo och Julia samt Simson och Delila. I en ingress anges kompositörernas
nationalitet, födelse- och dödsår.

Sparre, Pehr.     Sjökadetten.    I Gustaf den tredjes tid.   5  uppl.   A. B. 1927.
436 s.    (Hist. romaner o. berättelser.)                                                Inb. 4:50.

Förlaget har i denna serie nytryckt några alster av den historiska skönlitteratur som med
hänförelse lästes av ungdomen på 60-, 70- och 80-talen. När man nu läser om dessa böcker
frapperas man av hur väl de bevarat sin friskhet samt sin förmåga att underhålla och värma, att väcka
spänt intresse och få läsaren att kraftigt reagera såväl inför mod, ridderlighet och uppoffring som
inför bovstreck, skurkaktighet och fosterlandsförräderi. Den omsorgsfulla utarbetningen och det
om grundliga studier vittnande återgivandet av den historiska kostymen och miljön framträda
särskilt vid jämförelse med modern äventyrslitteratur. Visst äro både personer och händelser
romantiserade, men på det sättet att även om förloppet ej varit så som det berättas, hade det
mycket väl kunnat vara det. I Sjökadetten är det bilder ur vår historia mellan statsvälvningarna
1772 och 1789 som framställas.   Som titeln anger är boken i första rummet en sjöroman, och

berättelsen om flottans verksamhet under krigen och om segrarna vid Högland och Svensksund har
lyckats särskilt väl för författaren, som ju själv var sjöofficer och deltagare i kriget 1808—9. I
ett avseende skiljer sig dock nutida ungdom avgjort från förra tiders; den tycker ej om tjocka
böcker. Den nu föreliggande upplagan av Sjökadetten är visserligen förkortad, men dock 436
sidor. Det är ju bra mycket, men jag tror att den som börjar med den skall finna den så lättläst
att han gärna plöjer igenom den.

Stabell, W. W. Falkpatrullens äventyr. Övs. fr. no. av Styrbjörn Melander.
Fri.     1927.     148 s.   (Fri.    scoutbibl.  18.)                                          Inb. 3:—.

Denne norske författare har, liksom Lieberath, gott körn pá pojkar. Han förstår dem och
han håller av dem, och han kan berätta bra om dem, så att de framstå som levande människor på
gott och ont. Hans språk är friskt och hurtigt utan att vara proppat med dum och simpel
proletärslang, vilket ibland är fallet med Lieberaths. Det kan nog ej undvikas att innehållet i alla
dessa berättelser om scouters enastående förträfflighet blir ganska schablonartat. Emellertid hör
Falkpatrullen till de bättre av sorten. Men inte känna svenska skolpojkar igen sig i följande
beskrivning på en lektion: »Stämman drunknade i det öronbedövande larm som klassen åstadkom.
På de främre bänkarna pratade och skrek man om varandra, och längst bort i klassrummet, där
långe Svendsens närsynta ögon ej kunde urskilja några detaljer, roade sig pojkarna med att kasta
en boll fram och tillbaka.»  Tänk, att det ännu går så till i Norge!

— — .    En   pojke   bland   pojkar.    Berättelse.    Övs.   fr.   no.   av   O. Terning.
Sv. miss.  1927.     253 s.                                                             3:25, inb. 4:75.

En med god psykologisk blick gjord pojkstudie. Både »pojken», som slites mellan det goda
och det dåliga kamratinflytandet, och »pojkarna», som representera bådadera, äro synnerligen
väl individualiserade, och deras känsloliv med alla dess tvära brytningar klarlägger författaren med
ömhet och sympati.   Det är en bok som bottnar djupare än den gängse pojklitteraturen.

Verne, Jules.   Till jordens medelpunkt.   A. B.    1927.   251  s.   (Önskeböckerna.) Inb. 4:75.

Den suggestiva fantasien och den utomordentliga berättelsekonsten i Jules Vernes böcker
fängsla släkte efter släkte. Hans naturvetenskapliga insikter voro ju för sin tid mycket betydande
och hans sätt att lägga dem till grund för sina sällsamma, ofta fantastiska historier ge dessa ökat
intresse. Också utkomma de ideligen i nya upplagor. Den serie av dem som nu utges hos Bonnier
bar en trevlig och gedigen utstyrsel.



uL. Biografi (med genealogi).
Eneroth, Hjalmar. Kungabarn. Krönikor från forna tider. Ill. av
Hjalmar Eneroth.    Sv. 1. t.  1927.     286 s.   (Saga  119.) uL(s).                  Inb. 3:—.

De kungabarn författaren berättar om i denna del av sina små historiska krönikor äro Magnus
Birgersson, Magnus Ladulås' sonson, Gustaf Vasas unga livherrskap, Johan III:s och Katarina
Jagellonicas i fångenskapen födda lilla dotter Isabella, Katarina av Medici, drottning Bess, Maria
Stuart, Filip II:s son, Karl VIII, samt Karl XI:s av Frankrike lilla hustrubarn, Elisabeth av
Österrike, och don Carlos. Det är ju en ganska heterogen samling och urvalet synes tämligen planlöst.
Dessa krönikor skulle få större värde som bredvidläsningsböcker i historia om de sammanfördes
i grupper med en gemensam indelningsgrund, t. ex. tid eller folk. Även skulle det vara förmånligt
om författaren ej bröte sammanhanget med sina egna välmenande och moraliska reflexioner. Barn
kunna själva dra slutledningar, men de bära irriteras av att få självklara saker påpekade. Denna
man kan säga alltför pedagogiska stil skadar en i övrigt god cch varmhjärtad, livlig och
spännande framställning. Särskilt berättelserna om Katarina av Medicis, don Carlos' och om Elisabeths
av England och Maria Stuarts barndom och ungdom äro väl gjorda.



DEN FINLÄNDSKA BIBLIOTEKSLAGEN.
Av Fil. mag. Carl-Rudolf Gardberg, Helsingfors.

Det kan förmodas att den 22 november 1927 en gång skall räknas som ett
minnesvärt datum i det finländska biblioteksväsendets hävder. Denna dag antog
nämligen Finlands riksdag lagen om folkbiblioteken, genom vilken ett mångårigt
provisorium ersättes med en fast och för längre tid bestående ordning. Måhända
skola några antydningar om lagens förhistoria och om dess slutliga form inte sakna
sitt intresse för Biblioteksbladets läsare.

Tanken på ett regelbundet statligt understödjande av folkbiblioteken i Finland
omfattades av folkrepresentationen redan under den ryska tiden, men möttes av
upprepade avslag från de styrandes sida. Först år 1921 kunde den förverkligas,
enligt en plan, som utarbetats av riksdagens kulturutskott och godkänts av
riksdagen i december föregående år. Ledningen anförtroddes åt en statlig
bibliotekskommission, med en biblioteksbyrå som verkställande organ, och år 1922 kunde
den första utdelningen av statsbidrag äga rum.En   redogörelse   i   stora   drag   för organisationen ingår i Biblioteksbladet 1921, s.  187  f. Under den tidrymd som
förflutit sedan dess ha värdefulla erfarenheter inhöstats. I vissa avseenden har den
ovannämnda planen visat sig främja biblioteksväsendets utveckling — därom
vittnar bl. a. tillväxten av de statsunderstödda bibliotekens antal, från 308 år 1922
till 692 år 1927I dessa siffror inbegripas ej, liksom över huvud ej i den följande framställningen, de till
skolor   anknutna,   uteslutande   för   lärare   och lärjungar avsedda biblioteken, vilka   understödjas
i samband med och enligt samma grunder som skolväsendet. medan i andra punkter korrigeringar och framför allt
kompletteringar efterhand tett sig alltmera nödvändiga. Särskilt gäller detta om de
alltför lagt tilltagna maximibeloppen för statsunderstöden, vilka väl befordrat de små
bibliotekens utveckling, men varit av ringa betydelse för de något större, bland
dem flertalet stadsbibliotek.

De hittills tillämpade principerna ha emellertid aldrig varit avsedda att utgöra
annat än en provisorisk lösning, i väntan på den statliga biblioteksverksamhetens
reglering genom särskild lagstiftning. Olägenheterna av detta provisorium ha år
efter år blivit allt kännbarare: statsbidragens storlek har varit beroende av det
anslag riksdagen för varje år beviljat, och redan ett par gånger har anslagets
knapphet nödvändiggjort en reduktion av de statsbidrag, till vilka biblioteken varit
berättigade. Riktlinjerna för den kommande lagstiftningen upptogos därför tidigt
till dryftning inom statens bibliotekskommission och utformades slutligen i ett
lagförslag, som förelåg färdigt i mars  1926.

Enskildheterna i detta förslag måste här av utrymmesskäl förbigås. I huvudsak
avsåg det att bibehålla de hittillsvarande formerna för den statliga understödsverksamheten.
Bland de viktigaste utvidgningarna må särskilt nämnas höjningarna
av statsbidragens maximibelopp, för vilka föreslogs en skala, stigande i
förhållande till kommunernas invånarantal; man önskade härigenom tillförsäkra inte
minst   de större stadsbiblioteken ett kraftigare stod än hittills.    Förslaget räknade

vidare med utgivande av statsbidrag bl. a. till biblioteksutensilier, inredning,
lokalhyra och byggen, utgiftskategorier, för vilka kommunerna tidigare ej erhållit
understöd av staten. Ytterligare en detalj förtjänar att i detta sammanhang
nämnas: kommissionen förutsatte som en möjlighet, att i vissa landskommuner komme
att inrättas bibliotekarie tjänster med karaktär av huvudsysslor, och föreslog för dessa
tjänster ett lönebidrag av samma storlek och på samma villkor som statsbidraget
till avlönande av lärare vid högre folkskola.

Bibliotekskommissionens förslag överlämnades först till skolstyrelsen för
erhållande av utlåtande. Detta, som avgavs i mars 1927, hade formen av ett helt
nytt förslag med väsentliga avvikelser från det av kommissionen framlagda. De
viktigaste åsyftade kommissionens slopande och biblioteksverksamhetens
omedelbara anknytning till skolstyrelsen samt, som en följd härav, åstadkommande av
formell enhetlighet mellan denna verksamhet och den som utövad av skolstyrelsens
övriga organ. Bl. a. skulle statsbidragen utges enbart i kontjanta penningar
och ej, såsom hittills, partiellt i form av böcker. Relativt mindre betydande voro
däremot de ändringar, som föreslogos med avseende på bidragens storlek.

Ytterligare två utlåtanden gåvos av resp. Suomen Kirjastoseura (Finlands
Bibliotekssällskap) och Arbetarnes Bildningsförbund, båda i huvudsak anslutande sig
till bibliotekskommissionens förslag, även om avvikelser förekommo i enskilda
punkter. Bibliotekssällskapet önskade bl. a. bereda möjlighet att i samband med
biblioteksbyrån (enligt förslaget benämnd statens bibliotekscentral) anlägga en
boksamling med uppgift att supplera folkbibliotekens bokbestånd — eller med andra
ord embryot till ett centralbibliotek för riket i dess helhet. I det av Arbetarnes
Bildningsförbund avgivna utlåtandet betonades önskvärdheten av större statsbidrag
och över huvud gynnsammare villkor för föreningsbiblioteken.

Den på grundvalen av detta material uppgjorda regeringpropositionen stadfästes
den 12 augusti 1927 och överlämnades till riksdagen, då denna vidtog med
sitt arbete i början av september. Rent formellt skilde sig propositionen från
samtliga de ovannämnda aktstyckena, i det att dessa hade varit uppdelade på
två skilda lagförslag — det ena berörande statsbidragen, det andra verksamhetens
organisation — medan propositionen avsåg en enda lag. Den överensstämde
i väsentliga delar med kommissionens förslag, exempelvis i fråga om riktlinjerna
för organisationen och i fråga om de slag av utgifter, till vilkas bestridande
staten borde lämna bidrag. Däremot föreslog regeringen ett enda maximibelopp för
statsbidragen, oberoende av resp. kommuns invånarantal. Understöden till
föreningsbibliotek hade i någon mån höjts, men för övrigt hade en hel del
stadganden, som förekommit i de tidigare lagförslagen, uteslutits ur propositionen, då det
ansetts att de kunde få en lämpligare plats i den förordning, som i sinom tid
skulle åtfölja lagen.

Regeringspropositionens utan gensägelse märkligaste nyhet är emellertid ännu
onämnd: den paragraf, enligt vilken varje kommun skulle åläggas att upprätthålla
åtminstone ett folkbibliotek samt att för biblioteksverksamheten årligen använda
ett belopp, motsvarande minst två mark för varje mantalsskriven invånare (i
verkligheten dock blott en mark, då statsbidraget föreslogs att utgöra 50 % av
utgifterna). Den angivna minimiprestationen från kommunernas sida var dubbelt så
stor som den, vilken i de tidigare förslagen förutsatts såsom villkor för
statsbidrag, men det var likväl mindre stadgandets ekonomiska bärvidd — i och för
sig knappast betydande — än dess principiella innebörd, som på många håll
väckte betänkligheter. Ett obligatoriskt kommunalt biblioteksväsen har veterligen
hittills   införts   endast i Estland och Tjeckoslovakien.    Det föreslagna

»bibliotekstvånget» blev i varje fall främsta orsaken till den betydande uppmärksamhet och
den livliga diskussion, som ägnades propositionen även utanför fackmännens krets
och inte minst från pressens sida. Det kan antecknas att förslaget upptogs
välvilligt av de socialdemokratiska och en stor del av de svenska tidningarna, medan
den finska borgerliga pressen i allmänhet ställde sig avböjande.

Också i riksdagen tilldrog sig propositionen ett säkerligen för mången oväntat
stort intresse: debatterna blevo långvariga, voteringarna och remisserna till utskott
många. Skarpast bröto sig opinionerna mot varandra i frågorna rörande högsta
ledningen av den statliga biblioteksverksamheten (bibliotekskommission eller
skolstyrelse), rörande obligatoriskt eller frivilligt kommunalt biblioteksväsen och
rörande understödjandet av föreningsbibliotek, men också frågorna om
statsbidragens maximibelopp, om tilläggsanslag för ekonomiskt mindre välsituerade
kommuner och om byggnadsunderstöd för större stadskommuner visade sig äga förmåga
att framkalla livliga meningsutbyten. Efter att i utskott och tidigare plena ha
givit anledning till ett otal voteringar, godkändes lagen i sin slutliga form den
22 november utan omröstning.

Den finländska bibliotekslagen avser i främsta rummet att understödja de
kommunala biblioteken, såväl i städerna som på landsbygden, därnäst — ehuru i
mindre utsträckning och endast på landsbygden — föreningarnas bibliotek, och
den bereder slutligen möjligheter för ett framtida påbyggande av
biblioteksväsendet genom grundande av landskapsbibliotek.

I stort sett bygger lagen på de principer, som hittills gällt för organisationen
av den statliga biblioteksverksamheten i Finland. Den centrala ledningen och
övervakningen bibehålles hos statens bibliotekskommission, som står i förbindelse
med skolstyrelsen genom sin ordförande, den av skolstyrelsens avdelningschefer,
som handhar det fria bildningsarbetet rörande ärenden. De övriga medlemmarna
i kommissionen utses av statsrådet för tre år i sänder bland personer, som
företräda särskilda, inom olika samhällskretsar och de båda språkgrupperna
verksamma bibliotekarie- och bildningsorganisationer. Kommissionens verkställande
organ förblir såsom hittills statens biblioteksbyrå, som förestås av en direktor och
under vilken lyder ett antal äldre och yngre biblioteksinspektörerUttrycken   »äldre»   och   »yngre»  användas i Finland  i en betydelse, motsvarande den av
»förste»  och  »andre»  (bibliotekarie, assistent o.  s. v.)  i Sverige. (motsvarande
de nuvarande konsulenterna).

Grundvillkoret för beviljande av statsbidrag till kommunala bibliotek är att
kommunen för sitt biblioteksväsen använder ett belopp, vilket jämte statsbidraget
motsvarar minst en mark för varje mantalsskriven invånare. Då statsbidraget i
vanliga fall utgår med 50 % av de verkliga utgifterna för biblioteksväsendet, skiljer
sig stadgandet endast formellt från det hittills gällande, enligt vilket av
kommunen krävts en minimiprestation motsvarande 50 penni per inv., statsbidraget icke
medräknat. En särskilt gynnad ställning tillförsäkras kommuner belägna i
gränstrakter och orter med mindre bemedlad befolkning, i det att dessa beredas
möjlighet att utöver det ordinarie bidraget enligt statsrådets prövning erhålla ett
till-läggsbidrag, stigande ända till 50 %. De sammanlagda bidragen till en och samma
kommun få utgöra högst 30,000 mk. Understöden till bibliotek som agas av
enskilda föreningar äro dock ej inbegripna i detta belopp; för dem gäller en
särskild maximigräns, varom mera nedan. Fastställandet av en maximigräns för
de   sammanlagda   bidragen   till   en kommun innebär en nyhet och en betydande
vinning i jämförelse med de hittills gällande bestämmelserna, enligt vilka ett kommunalt
huvudbibliotek kunnat erhålla i statsbidrag till bokinköp och inbindning
högst 3,000 mk, till bibliotekariearvode högst 5,000 mk, samt varje filialbibliotek
högst 500 mk (endast till bokinköp och inbindning).

En omedelbar praktisk betydelse för biblioteken får höjningen av understödens
maximigräns inte minst genom stadgandet, att statsbidraget utgår inte endast,
såsom hittills, till utgifterna för bokinköp, inbindning och bibliotekarielöner,
utan även till utgifterna för bokhyllor, skåp och annan materiel, trycksaker samt
— såvida biblioteket är inrymt i ett eget, uteslutande för detsamma reserverat
ram eller egen lokal — lokalhyra eller motsvarande hyresvärde (det senare om
lokalen tillhör kommunen), uppvärmning och belysning.

Utöver dessa, till det ovannämnda maximibeloppet begränsade statsunderstöd
kunna kommunerna emellertid för uppförande av särskilda biblioteksbyggnader
erhålla ett byggnadsunderstöd, motsvarande i vanliga fall 20 %, men i
gränstrakter och mindre bemedlade orter 30 % av byggnadskostnadernas totalbelopp, vartill
kommer ett årligt underhållsbidrag, motsvarande 1 % av byggnadernas värde.
Byggnadsbidrag tilldelas dock ej stadskommuner med 15,000 inv. eller mera.
För uppförande och underhåll av särskilda biblioteks- och läsrum i samband med
folkskolebyggnader kunna landskommuner erhålla understöd och lån enligt samma
grunder som för uppförande och underhåll av folkskolelokaler.

Såsom redan antytts, räknar lagen även med ett framtida påbyggande av det
nuvarande biblioteksväsendet genom grundande av landskapsbibliotek, med i stort
sett samma uppgifter som landsbiblioteken i Sverige eller centralbiblioteken i
Danmark. Det hithörande stadgandet är dock rätt kortfattat och allmänt hållet: en
kommun, vars bibliotek tjänstgör som landsbibliotek eller lokalt centrum till stod
för biblioteksväsendet i flera kommuner, kan enligt statsrådets prövning erhålla
ett tilläggsunderstöd ur medel, som av riksdagen för ändamålet beviljats. Den
vittsyftande och komplicerade frågan har emellertid i Finland hittills inte nått
utöver förberedelsestadiet och måste måhända en gång lösas genom särskild
lagstiftning.

Understöden till föreningsbibliotek tillkomma enligt lagen endast de föreningar,
som verka i landskommuner. Föreningen bör ha till ändamål att främja folkbildning
och självstudier och dess bibliotek bör vara för allmänheten tillgängligt.
Understödet, som beviljas efter prövning av statsrådet, utgår med 50 % av det
belopp, som användes till bokinköp och inbindning, årligen dock högst 1,000 mk
för varje förening och sammanlagt högst 5,000 mk för föreningar inom en och
samma kommun.

I själva lagen anges som synes blott de stora dragen av den statliga
verksamheten för understödjande av folkbiblioteksväsendet; detaljbestämmelserna
rörande organisationen, villkoren för statsbidragens utdelning m. m. ingå i den
lagen åtföljande verkställighetsförordningen.

Redan av de knapphändiga antydningar som här kunnat ges om bibliotekslagens
förhistoria har det måhända framgått, att en mängd stadganden, som funnits
upptagna i de tidigare lagförslagen, antingen helt uteslutits från lagen eller
blott i starkt förändrad form fått en plats i den. I vilken mån dessa
uteslutningar och ändringar skett till gagn eller skada för biblioteksväsendet är
givetvis en fråga, om vilken meningarna kunna vara delade. På biblioteksmannahåll
har särskilt beklagats uteslutningen av de moment, som skulle fastställt större
lönebidrag för bibliotekarietjänster med karaktär av huvudsysslor, högre
maximibelopp   för   kommuner   med   större   invånarantal och beviljande av byggnadsbidrag

till bibliotek även i större städer. I dessa fall återstår det blott att hoppas på
framtida revisioner och tillägg. Men det som redan uppnåtts bör därför inte
underskattas. Bibliotekslagen innefattar så många och så värdefulla vinningar för
det finländska folkbiblioteksväsendet, att dess antagande måste hälsas med djup
och uppriktig glädje.



PEDAGOGISKA BIBLIOTEKET.
Av bibliotekarien fru Greta Eriksson.

Planen till skapandet av ett pedagogiskt bibliotek i Stockholm framlades
under ett sammanträde år 1883 inom Stockholms läraresällskaps styrelse av
sedermera läroverksrådet N. G. W. Lagerstedt. Tanken vann stort bifall, och man
beslöt, att styrelsen skulle utarbeta ett förslag till planens förverkligande. På olika
sätt sammanskötos penningmedel: en förening »Pedagogiska bibliotekets vänner»
bildades, vars medlemmar förbundo sig att lämna en viss årsavgift. Föreläsningar
höllos till bibliotekets förmån, och gåvor inflöto från skolor och enskilda
intresserade. Böcker skänktes av privatpersoner samt efter särskild vädjan även av de
största bokförlagen i Stockholm.

Redan år 1885 kunde biblioteket börja sin verksamhet. Stockholms läraresällskap
utsåg till bibliotekets föreståndare dr Lagerstedt, som sedan med aldrig
svikande intresse innehade denna post till sin död våren 1925. Läraresällskapets
styrelse var den första tiden även bibliotekets styrelse. År 1899 fick biblioteket
sina första stadgar, och i enlighet med dessa utsågs en särskild styrelse, vars första
ordförande var rektor E. Schwartz. Från och med år 1885 erhöll biblioteket enligt
beslut av Stockholms kyrkostämmor ett årligt anslag av 500 kronor och under
tiden fram till 1900 beviljade Kungl. Maj:t efter särskild hemställan vid fem
tillfällen ett belopp av 1,500 kronor till bokinköp. 1899 års riksdag beviljade å
extra stat ett anslag av 2,500 kronor för år 1900 och sedan har biblioteket
åtnjutit årligt understöd av statsmedel med växlande belopp.

Med tiden uppstod tanken, att Pedagogiska biblioteket borde intaga en mera självständig
ställning och att läraresällskapet skulle befrias från en del förpliktelser
gentemot detsamma. I skrivelse till Kungl. Maj:t den 11 nov. 1911 beslöt
läraresällskapet antaga vissa tillägg till bibliotekets stadgar, bl. a. att om sällskapet
upplöstes eller av annan anledning ej längre ville taga befattning med biblioteket,
Kungl. Maj:t skulle bestämma, huru med biblioteket borde förfaras. I skrivelse
till Kungl. Maj:t den 14 april 1917 frånträdde läraresällskapet all äganderätt till
biblioteket och i brev av den 22 juni 1918 föreskrev Kungl. Maj:t, att en
stiftelse, StifteJsen Pedagogiska biblioteket i Stockholm, skulle av Stockholms
läraresällskap övertaga biblioteket och förvalta dess egendom. Samtidigt fastställdes
reviderade stadgar för biblioteket. I enlighet med dessa utses bibliotekets styrelse
av Kungl. skolöverstyrelsen.

Biblioteket åtnjuter numera ett årligt anslag av 2,300 kronor av Stockholms
stad. Det av riksdagen beviljade anslaget utgår dels i form av fri lokal dels
med ett anslag av för budgetåret  1927/28  6,500 kronor.

Bibliotekets första lokal var en i Jakobs läroverk fritt upplåten lärosal. Denna
blev emellertid med tiden för trång och år 1902 flyttades biblioteket till

Lutternsgatan 3, där det innehade en våning på 5 rum. 1913 flyttades biblioteket ånyo
till en särskilt för ändamålet inredd lokal i Whitlockska samskolans hus, Erikbergsgatan
8. Sommaren 1926 flyttades biblioteket till sin nuvarande av staten
fritt upplåtna lokal i det nyuppförda ämbetsverkshuset Hantverkaregatan 19.
Lokalen är belägen till vänster i bottenvåningen och består av en tambur, ett
expeditionsrum, ett läsrum, ett bokmagasin (23.5 X 8 m.) samt en källarvåning av
ungefär samma storlek som bokmagasinet.

För den sista flyttningen hade riksdagen beviljat ett extra anslag, varav största
delen åtgick till själva flyttningen, som utfördes av Freys express, samt till
anskaffande av en del nya hyllor.    Bibliotekets gamla hyllinredning var mycket solid



och i gott skick, men vållade utomordentliga svårigheter vid placeringen i den
nya lokalen, emedan bokstavligen icke två hyllståndare hade samma bredd. Efter
åtskilliga beräkningar och omräkningar lyckades det dock att kläda väggarna i den
övre våningens alla rum med dylika hyllor. Återstoden av dessa fingo sin plats
i källarvåningen. De nyanskaffade hyllorna placerades i bokmagasinet utgående
från de fem pelarna såsom synes av planen. De nya hyllorna, utförda i
järnkonstruktion av samma typ som hyllinredningen i Stockholms stadsbibliotek, ha
levererats av firman Isaksson & C:o. Målningen är hållen i samma grå färgton
som boaseringen i det för övrigt vitrappade bokmagasinet, vilket trots läget på
nedra botten är ljust och vackert. Det elektriska ljuset är så arrangerat att
ytterligare sex längder hyllor skola kunna vid behov placeras mellan och utanför de
redan förefintliga fem.

Bokbeståndet, som vid bibliotekets öppnande 1885 innehöll inemot 3,000 band
(tidskrifter och skolprogram ej inberäknade), uppgår nu till cirka 50,000 volymer.

Biblioteket omfattar huvudsakligen följande slags litteratur: 1. Arbeten rörande
uppfostran och undervisning, däribland mötesberättelser, lagar och författningar,
kommittébetänkanden, skolstatistik, skrifter angående enskilda ämnens metodik
samt skolmateriel, skolbyggnader, skolhygien, pedagogikens historia m. m. 2.
Skolböcker, såväl utländska som svenska. 3. Litteratur, som kan vara till hjälp
och upplysning för lärare vid deras lektionsförberedelser s. k. preparationslitteratur.
Med avseende på svensk litteratur inom de båda förstnämnda avdelningarna
avser biblioteket att uppnå så stor fullständighet som möjligt. Vidare finnas i
biblioteket svenska och utländska tidskrifter (för närvarande 81 löpande, varav 36
utländska). Så gott som all den utländska litteraturen förvärvas genom köp.
Samtliga svenska tidskrifter däremot skänkas av respektive redaktioner. Även
svenska skolböcker skänkas i regel. Bokförlagen P. A. Norstedt & söner samt Alb.
Bonniers förlag i Stockholm skänka regelbundet alla på deras förlag utkommande
skolböcker. Övriga förlag pläga efter anmaning från biblioteket i varje särskilt
fall godhetsfullt överlämna nyutkomna skolböcker. Då bibliotekets böcker, som
till största delen äro osignerade, flera gånger flyttats, och då de senare åren
utrymmet varit särdeles knappt, har ordningen inom de flesta fack blivit väsentligt
rubbad. Efter sista flyttningen har företagits en så pass grundlig inventering, som
knappa medel och tid kunnat medgiva. För att bevara ordningen inom facken
förses numera alla nykomna och på svårare fack även gamla böcker med
signaturlappar. Någon omändring i själva fackindelningen har ej företagits, emedan
den förefintliga synes vara tillfredsställande, ehuru en mera detaljerad uppdelning
av vissa fack vore önskvärd men för närvarande ej möjlig att åstadkomma.
Biblioteket är, som ovan antytts, delat i tre huvudavdelningar: litteratur rörande
pedagogik samt undervisningsväsen, skolböcker, preparationslitteratur. Respektive
huvudavdelningar äro i sin ordning underavdeiade. Nyförvärvade böcker
utställas alltid i läsrummet någon tid, innan de införlivas med  samlingarna.

Biblioteket har en någorlunda fullständig realkatalog samt över den rent
pedagogiska avdelningen en nominalkatalog förenad med en sakordskatalog, som dock
ej är nämnvärt omfattande. En fullständig nominalkatalog är ett av bibliotekets
mest brännande önskemål. Numera utskrivas lappar för nominalkatalogen för all
ny-förvärvad litteratur utom skolböcker. En tryckt katalog föreligger, vars första del
utkom 1891 (supplement 1904 och 1919) samt en andra del 1897 (supplement
1924). Från och med 1890 upptagas bibliotekets nyförvärv av utländsk litteratur
i Sveriges offentliga biblioteks accessionskatalog.

Utlåningssystemet omlades 1925 från ett tungarbetat äldre till ett enklare
system enligt samma principer som användas vid Kungl. biblioteket. Det har
befunnits vara ekonomiskt omöjligt och ej heller för expeditionsarbetet nödvändigt
att införa något modernare för särskilt snabb expediering mera lämpat lånesystem.
Det ligger ju i bibliotekets karaktär av starkt begränsat specialbibliotek att ej
lånefrekvensen eller expeditionsarbetet är av samma art som t. ex. på ett
folkbibliotek. Pedagogiska biblioteket hålles öppet för allmänheten alla vardagar
under 1 sept. —15 juni kl. 11 till 12.30 samt på eftermiddagen 6.30 till 8.30. År
1885 utgjorde antalet besök 485 och antalet hemlån 313. År 1926 voro respektive
siffror 2,912 och 3,616 (förnyade lån ej inräknade). 1926 års siffror visar
en sänkning mot föregående år, men denna nedgång har sin naturliga förklaring
i bibliotekets ändrade läge. Redan, år 1927 visar en betydlig ökning av
föregående års siffror. De sista åren ha efter uttalade önskemål böcker även lånats
ut till landsorten. Bibliotekets villkor för dylika lån äro följande: lån kunna
förmedlas av skol-, stifts- eller stadsbibliotek.    Därest ej  inom skolan någon

bibliotekarie finnes, kan rekvisition göras genom skolans föreståndare. Personer bosatta
å ort, där dylikt eller motsvarande bibliotek ej finnes, kunna dock mot av
bibliotekarien godkänd borgen erhålla lån. Böckerna tillsändas rekvirenten med
tjänstepost.    För returportot däremot svarar låntagaren.

Pedagogiska biblioteket, som ursprungligen var avsett endast för lärare och
lärarinnor vid olika undervisningsanstalter i Stockholm, har alltså med tiden
utvecklats till ett helt och hållet offentligt bibliotek med hemlånsrätt mot
borgensförbindelse.



KUNGL. MUSIKALISKA AKADEMIENS BIBLIOTEK I NYA LOKALER.
Av bibliotekarie C. F. Hennerberg.

Kungl. Musikaliska Akademien instiftades år 1771, men först 106 år senare
kunde densamma inflytta i ett eget hus. Den för Akademiens räkning uppförda
byggnaden vid Nybroviken togs i bruk den 1 september 1877 och invigdes
högtidligen den 2 mars 1878 av konung Oscar II, vilken såväl under ett nioårigt
presidium vid Akademien åren 1864—1872 som också efter tronbestignigen hade
ägnat institutionen ett brinnande intresse.

För biblioteket, vilket redan då nått en betydande omfattning,En utförligare historik över bibliotekets utveckling från år 1771 intill nu finnes i Nord.
Tidskrift för Bok- och Biblioteksväsen år 1927 hft 3. anvisades i
den nya byggnaden dels ett avlångt, korridorliknande rum av 14 m. längd, 3,7
m. bredd och 6,83 m. höjd samt dels ett därinnanför beläget mindre rum av
dimensionerna 5,5 X 2,3 X 3,4 m. Utmed de båda långsidorna i det större rummet
voro fasta hyllor för stort folioformat uppställda till ett antal av 11 i höjd. Mitt
på golvet stod en lång disk, under vilken hyllor, även de för folioformat, voro
inredda. Tre av det mindre rummets väggar voro beklädda med liknande hyllor
ända upp till taket. I dessa båda rum kunde samlingarna vid den tiden gott få
plats. Men det dröjde icke länge, förrän utrymmet blev för trångt. Det gällde
då att anskaffa utrymmen i andra lokaliteter inom byggnaden, dit vissa partier av
samlingarna kunde föras. Med tiden blev trångboddheten för biblioteket så enorm,
att riksdagen måste anslå medel till förhyrande av rum ute i staden i
Patentverkets forna lokaler vid Smålandsgatan, varest en depå för samlingarna
inrättades.

Det är uppenbart, att biblioteksverksamheten under så ogynnsamma lokala
förhållanden skulle hämmas i högst avsevärd grad. Därtill kom den fullständiga
bristen på ett läsrum. Vid 1926 års riksdag löstes emellertid bibliotekets
lokalfråga på ett i allo lyckligt sätt. Medel anslogs för inköp av en intill Akademiens
område gränsande tomt med därpå uppfört hus, vilket ställdes till Akademiens
förfogande för att tillgodose dess behov av lokaler ej blott för biblioteket utan
jämväl för andra ändamål, såsom ökat antal lektionsrum, lämpligare bostäder för
institutionens båda vaktmästare m. m. Vaktmästarnas forna bostäder, som varit
förlagda till den delvis under marknivån belägna källarvåningen, blevo
tillsammans med övriga härstädes befintliga utrymmen, inalles  12  rum, inredda till

bokmagasin. Det stora avlånga biblioteksrummet avskiftades medelst en vägg i två
delar, av vilka den ena inreddes till läsrum med plats för 16—18 studerande.
Det mindre biblioteksrummet tjänar till förvaringsrum för tidskrifter samt samlade
upplagor av de stora mästarna Bach, Beethoven m. fl. Ingången till läsrummet
går genom den rymliga expeditionen, varigenom erforderlig kontroll kan ske på
ut- och ingående. I läsrummet samt i expeditionen finnes för de studerande en
rikhaltig samling av referenslitteratur samt ett tjugutal samtida musikaliska
tidskrifter på svenska, tyska, engelska, franska och italienska språken. Mellan
expeditionen och de i källarvåningen befintliga bokmagasinen leder en spiraltrappa
varjämte   en   bokhiss   och en lokaltelefon förmedla förbindelsen mellan dessa



lokaliteter. Under expeditionstiden tjänstgör en vaktmästare i bokmagasinen för
framtagande och återställande av lånade verk.

Genom den skedda lokalutvidgningen har biblioteket för sina samlingar, vilka
approximativt kunna uppskattas till minst 150,000 verk, erhållit en sammanlagd
hyllängd av 1,300 löpmeter. För närvarande upptaga samlingarna en verklig
längd, alltså med frånraknande av alla mellanrum mellan avdelningarna i de
huvudsakligen efter realprincip uppställda olika samlingarna, omkring 900 meter.
Tydligen kommer det nu anslagna utrymmet för biblioteket snart att bliva alldeles
upptaget. Utvidgningsmöjligheter finnas lyckligtvis såväl i angränsande delar av
källarvåningen intill bokmagasinen som också i det nyförvärvade huset, vilket ännu
icke behövt att i sin helhet inrättas för Akademiens behov.

Biblioteket, som omfattar ej blott musikalier av olika slag utan jämväl litteratur,
(musikteori, historia etc), är självfallet i första hand avsett för lärare och
studerande vid K. Musikkonservatorium och därnäst för personer, som idka
akademiska   studier   vid  landets  universitet och högskolor.    Men även andra

musikstuderande äga tillgång till läsrummet och utlåningen i den mån sådant kan ske
utan förfång för de nämnda kategorierna av studerande. Utlåning under nämnda
betingelser förekommer även till landsorten genom förmedling av någon institution,
såsom stifts-, läroverks-, seminarie-, folkhögskole-, stads- eller annat bibliotek med
en föreståndare, som har något sorts officiellt ansvar för det, som till vederbörande
institution lånas. Alldeles undantaget från utlåning är, utom vanliga uppslagsverk,
allt, som kan jämföras med vanligt läxmaterial (etyder och andra övningsverk)
samt sådant material, vars utlånande kan anses innebära ett intrång i den
inhemska musikhandeln. I en del fall kunna musikalier för kör och orkester få lånas,
dock   under   vissa  av lagen om den litterära äganderätten betingade villkor samt


N:r 25 rum för samlingar, 27 läsrum, 29 expeditionsrum.


genom förmedling av en av Akademien antagen musikhandel, vilken gent emot
Akademien är ansvarig för det låntas återställande inom föreskriven tid och i fullt
komplett skick.

Bibliotekets verksamhet är naturligtvis koncentrerad kring läsrummet och
utlåningen inom huvudstaden. Läsrummet, som alltför länge saknats på grund av
ovan berörda lokalbrist, blev färdigt att tagas i bruk den 1 februari 1927. Under
detta års 11 sista månader besöktes läsrummet av 1,258 personer (årets hela
antal besökande, d. v. s. både i låneexpeditionen och i läsrummet, var 2,167
personer). Tillväxten av samlingarna var under året 3,702 verk, och utlåningen
omfattade 5,588 volymer, resp. nothäften.

Den här angivna frekvensen av läsrumsverksamheten kommer utan tvivel att
avsevärt stiga i den mån bibliotekets samlingar genom fortskridande katalogisering
bliva allmännare kända. Akademiens läroverk har inemot ett 40-tal lärare och
emellan   180  och  190 lärjungar, vilka alla i större eller mindre grad äro i behov

av biblioteket. Det torde böra framhållas, hurusom katalogiseringen på grund av
bristande arbetskrafter är sorgligt efterbliven: endast ungefär en tredjedel av
samlingarna är katalogiserad. Även för ett musikbibliotek kräves en speciell
upplysningsverksamhet bland den publik, för vilken biblioteket egentligen är avsett (jfr
Elisabeth Berggrens synnerligen läsvärda uppsats om »Bibliotekspropaganda» i
Biblioteksbladet år 1927 sid. 99—100). En sådan propagandaverksamhet, som
måste grunda sig på specialkataloger över samlingarna, av lärarne uppgjorda
studieplaner inom olika områden, anvisningar om ordningen och villkoren för låns
erhållande etc., har ännu icke hunnit mer än i huvuddrag planläggas.

T. o. m. budgetåiet 1927—1928 har bibliotekariens avlöning från staten
möjliggjort bibliotekets öppethållande endast 10 timmar i veckan under pågående
lästerminer vid K. Musikkonservatorium samt under mellan terminerna blott en
(säger en) gång i månaden. Genom tillskott av Akademiens enskilda medel har
under senare tiden en utsträckning i tjänstetiden blivit möjlig, och sedan den 1
februari 1927 i sammanhang med läsrummets öppnande har biblioteket och
läsrummet kunnat hållas öppna två timmar om dagen under lästerminerna och lika
länge varannan dag under sommarmånaderna- Det har dock visat sig, att
biblioteket behövt anlitas så gott som varje dag även under sommaren av bl. a.
forskare, som enkom under denna tid upprest från landsorten till huvudstaden för
att göra studier i biblioteket. Samtidigt som Akademien av egna medel
möjliggjort bibliotekets öppethållande under utsträckt tid samt dess tillgänglighet för
forskare från hela landet, har den till K. Majrt under de senare åren träget
upprepat sina underdån, framställningar om bibliotekarietjänstens inrättande till
huvudsyssla med full (7 timmars daglig) tjänstgöring samt anställande av ett
kanslibiträde till bibliotekariens hjälp. Sedan regeringen till 1928 års riksdag avlåtit
proposition om reglering av bibliotekets arbetskrafter, blev Akademiens anhållan
härutinnan av riksdagen i så måtto godkänd, att bibliotekariebefattningen utökades
till en huvudsyssla, och att ett extra anslag å 1,500 kronor anvisades till biträde
åt bibliotekarien. Blev alltså frågan om arbetskrafterna nu icke löst i full
enlighet med Akademiens önskningar, måste dock tacksamt erkännas, att
riksdagsbeslutet innebar en avsevärd förbättring i de tidigare rådande förhållandena.
Biblioteket, vilket är landets enda musikaliska specialbibliotek och på sitt område
det ojämförligt största i Norden samt ett av de mera betydande i hela Europa,
torde hädanefter — åtminstone inom vissa gränser — kunna hållas tillgängligt
för studier varje dag under hela året. Därigenom kan detsamma i högre grad
än hittills fylla sin för den internationella musikforskningen och framför allt för
vårt eget lands musikaliskt-kulturella liv så viktiga uppgift.




OM CODEX ARGENTEUS.
Friesen, Otto v[on], o. Grape, Anders. Om Codex Argenteus, dess tid,
hem och öden. Med ett appendix av Hugo Andersson. Sv. litt. sällsk.,
Uppsala  1928.     204 s.    Ill. (Skr. utg. av Sv. litt. sällsk.  27.)    Ae.                 8:—.

I samband med firandet av Uppsala universitets 400-års jubileum har utgivits
ett bokverk, som ur många synpunkter bör kunna påräkna intresse, nämligen en
faksimileedition   av   Codex Argenteus, den märkligaste och  dyrbaraste av alla de

litterära skatter Carolina Rediviva gömmer inom sina murar. Det är universitetet
självt, som av egna medel täckt de högst betydande kostnaderna för arbetets
fullbordande. Förarbetena ha krävt flera års mödor. Editionen har legat i
händerna på prof. O. von Friesen och förste bibliotekarie A. Grape, båda
medlemmar av den redaktionskommitté, som år 1924 utsågs av Större akademiska
konsistoriet. Redan långt dessförinnan hade utförts vidlyftiga experiment, i vilka
nobelpristagaren prof. The Svedberg tagit en verksam del, för att finna bästa sättet
för den fotografiska reproduktionen då intet förut känt förfarande visade sig fullt
tillfredsställande i fråga om denna delvis svårt skadade och ställvis nästan oläsliga
handskrift.

Det är inte vern som helst givet att förvärva den ståtliga kvartvolymen. Hela
upplagan om 500 ex. har Uppsala universitetsbibliotek i sin vard, närmast för
utdelning till de bibliotek och institutioner, för vilka det kan anses vara av vikt att
äga den. För de flestas behov torde det visserligen vara tillfyllest att anlita den
förträffliga edition, varigenom Anders Uppström redan år 1854 framlade en
praktiskt taget slutgiltig gestaltning av texten. Emellertid ha de båda utgivarna av
den nya faksimileupplagan till denna fogat en inledning — översatt till latin av
den 83-årige rektor C. A. Brolén — vari de framlagt en rad viktiga resultat av
sina forskningar rörande handskriften, och denna har det varit önskligt att göra
lättare tillgänglig för vidare kretsar. Detta har nu skett, i det att den i svensk
dräkt fogats som bilaga till Samlaren för år 1927 såsom volym 271 Skrifter utg.
av Svenska Litteratursällskapet under titel Om Codex Argenteus, dess tid, hem
och öden. Häri har även som ett appendix medtagits en teknisk redogörelse för
fotograferingen, utarbetad av amanuensen fil. lic. Hugo Andersson, som haft om
hand arbetet härmed.

Till stor del är framställningen av så vetenskapligt fackmässig karaktär, att
den inte gärna kan vara njutbar utanför specialisternas krets. Särskilt gäller detta
om första kapitlet, som innehåller en minutiös beskrivning av handskriften,
pergamentets beskaffenhet och arkens anordning med slutsatser om numera förlorade
partier samt karakteristik av skrift och skrivarvanor. Bland beaktansvärda resultat
i detta kapitel märkes det definitiva avlivandet av den tidigare framställda teorien
att bokstäverna tryckts med stämplar (ungefär som bokbindaren trycker en
ryggtitel) och inte textats för hand, samt den viktiga upptäckten att skriften
härstammar från två olika händer, av vilka en skrivit Mattheus och Johannes evangelier,
en andra Lukas och Markus. (I parentes kan påpekas, att evangeliernas ordning
i Codex Argenteus icke är den vanliga, i det att Markus och Johannes bytt plats.)

På grundval av de sålunda vunna resultaten och under jämförelse med ett vidlyftigt,
till stor del på ort och ställe undersökt handskriftsmaterial, upptages
därefter i andra kapitlet till skärskådande frågan om Codex Argenteus' paleografiska
ställning. Här ligger givetvis arbetets tyngdpunkt. Det kan härefter anses
fastslaget, att denna handskrift av Ulfilas gotiska bibelöversättning tillkommit
under första fjärdedelen av 500-talet d. v. s. under Theodoriks regering, och likaså
att den härstammar från östgöternas huvudbygd i Italien, Podalen. Dess
praktfulla utstysel och den omständigheten, att den tydligen länge legat så gott som
oanvänd, tyda vidare på att den framställts ej för kyrkligt bruk, utan för någon
stormans samling av dyrbara klenoder. Det kan därför framkastas som ett
åtminstone sannolikt antagande, att den härstammar från något skriptorium i
Ravenna, som specialiserat sig på prakthandskrifter, och den kejserliga purpurns färg,
som pergamentet fått, tyder möjligen på att Theodorik själv var dess förste ägare.

Medeltiden   är    även beträffande vår kännedom   om Codex  Argenteus'   öden

en mörk period, för vilken vi i huvudsak måste nöja oss med förmodanden, och
det är först sedan handskriften i mitten av 1500-talet upptäcktes i klostret Werden
nära Köln av ett par belgare, Georg Cassander och Cornelius Wouters, som den
lärda världens uppmärksamhet i högre grad fästes vid den, även om dess historia
jämväl därefter har åtskilliga dunkla punkter att uppvisa. Till gengäld har denna
historia några sidor fullt ut lika spännande som någon äventyrsroman. Redan
mot slutet av 1500-talet har den på obekant sätt hamnat i den kejserliga
skattkammaren i Prag, där den, då Königsmarck i juli 1648 stormade staden, föll i
svenskarnas händer. Att den med andra klenoder i drottning Kristinas samlingar
fördes utom Sverige och av M. G. de la Gardie återförvärvades för att av honom
1669 skänkas till Uppsala universitet, torde vara allmänt bekant, men detta
hindrar inte, att redogörelsen därför klarlägger många okända detaljer och
beriktigar tidigare misstag. Inte ens bibliotekets murar kunde för övrigt bjuda den
dyrbara handskriften en fullkomligt lugn och tryggad fristad. Den stora
faksimileupplagan kan därför anses motiverad av hänsyn till att åtminstone en fullt
pålitlig kopia skall för framtiden finnas tillgänglig lika mycket som av betydelsen för
forskarna att få tillgång därtill utan att behöva själva uppsöka och ytterligare nöta
den på dess förvaringsort.

En ingående redogörelse för de talrika editionerna av Codex Argenteus, som
avslutar tredje kapitlet, är icke endast ett viktigt och vägande bidrag till vår
bibliografiska litteratur, utan bildar också ett värdefullt kapitel i vår lärdomshistoria.
Bert Möller.



EN FÖRNÄMLIG FESTSKRIFT.
Symbola litteraria. Hyllningsskrift till Uppsala universitet vid jubelfesten
1927 från universitetsbibliotekets tjänstemän och universitetets boktryckare Almqvist
& Wicksells boktryckeri-a.-b. A. & W. 1927. 4:0. 305 s. + 2 pl. Ill., portr.
(Acta bibliothecae r. universitatis upsaliensis  2).    Bb.                                 10:—.

Då Uppsala universitetsbibliotek år 1921 firade sitt 300-årsjubileum, framträdde
dess tjänstemän i samlad trupp med en ståtlig Minnesskrift, vilken med en
löftesrik dubbeltitel betecknades såsom Acta bibliothecae r. universitatis upsaliensis
vol. I. Vid universitetets 450-årsfest i fjor har löftet infriats genom en
hyllningsskrift, något mindre till omfång — den omfattar jämt ett dussin bidrag på 305
sidor mot första volymens 23 avhandlingar och 622 sidor — men även den ett
vackert vittnesbörd om energisk verksamhet och brinnande intresse bland
bibliotekets tjänstemän. Författarna i Symbola litteraria ha utom de närmast till hands
liggande ämnena inom bibliografiska och bibliotekshistoriska områden tagit upp
till behandling en rad uppgifter ur universitetets historia, till dels givetvis i
anknytning till bibliotekets samlingar. Av dessa för tillfället väl lämpade bidrag är det
tyngst vägande Axel Nelsons anteckningar om Uppsala universitet under
medeltiden, vari — bl. a. med tillhjälp av några i universitetsbiblioteket bevarade
kollegiehäften — den medeltida universitetsundervisningen belyses, förhållandet mellan
de av påven och riksrådet år 1477 beviljade privilegierna diskuteras och en
teologie doktorspromotion år  1488, den första kända i Sverige, påvisas som sannolik.

I en översiktlig avhandling om Den svenska adeln vid Uppsala universitet låter
Herbert Lundh oss följa utvecklingen av de adliga exercitierna d. v. s. undervisningen
i moderna språk och övningarna i kroppsliga idrotter, ridning, fäktning och
dans, under 1600- och 1700-talen. Språkmästarebefattningarna, som ursprungligen
behövdes för att de adliga ynglingarna skulle få den praktiska övning i
främmande tungomål, vilken krävdes av vår under stormaktstiden allt betydelsefullare
diplomati, ha ombildats i vetenskaplig riktning till professurer. Idrotterna
syfta inte längre till höviskt uppträdande eller krigiska färdigheter; ridningens
betydelse har minskats, dansmästaren alldeles försvunnit, och i stället har
gymnastiken kommit som ett för alla studerande utan hänsyn till stånd önskvärt
kroppsutbildande supplement till den intellektuella odlingen.

Innan pennan för alltid föll ur överbibliotekarien Hulths hand, fick han ännu
ge ett sista bidrag till historien om Linnés fortlevande betydelse för Uppsala i sin
uppsats om Det första naturvetenskapliga studentsällskapet i Uppsala och dess
arkiv. Sällskapet verkade under olika namn, Societas pro historia naturali,
Zoophy-tolithiska sällskapet och Linnéska institutet, från år 1800 och till 1811, då det
utan formlig begravning synes ha avlidit. Dess arkiv har förvärvats av
universitetsbiblioteket på de stora Hammerska bokauktionerna.

En detaljerad bild av hur universitetsförhållandena för närmare hundra år sedan
tedde sig för en med svenska förhållanden väl förtrogen utlänning ger A. Hj.
Uggla i sin uppsats om Jakov Karlovič Grots förbindelser med Uppsala
universitet, däri särskilt redogöres för Grots iakttagelser vid hans Uppsalabesök år 1847.
I mycket blir det naturligtvis, ehuru intressant nog, en yttre bild ur vår
lärdomshistoria. Mera på djupet går bibliotekarien Heyman i ett annat kapitel därur, då
han i Samuel Klingenstierna och Fredrik Mallet redogör för de öden vår förste
verkligt betydande matematikers till största delen endast i handskrift nedlagda
vetenskapliga kvarlåtenskap haft under tidernas lopp, till dess den år 1817 inlöstes
av Vetenskapssocieteten. En annan uppsaliensisk storman ägnar Erland Hjärne
sin undersökning om Erik Benzelius d. y. och hans sagesman, vilken på samma
gång är en lärd och skarpsinnig källanalys av de senast genom bibliotekarien
Hjalmar Lundgren år 1914 utgivna Anecdota Benzeliana. Förf. kommer däri till
det resultatet, att dessa böra anses ha åtskilligt större värde än den moderna
kritiken i allmänhet varit böjd att tillerkänna dem.

En för det litterärhistoriska studiet värdefull notis lämnar J. L:son Samzelius
i Den moderna vitterhetens introduktion i Uppsala universitetsbibliotek. Det är
fråga om ett större inköp av utländsk vitterhet, som den märklige J. F. Neikter
vid mitten av 1780-talet, kort efter sin utnämning till universitetsbibliotekarie
ombesörjde.

De närmare omständigheterna vid ett ännu mera betydande förvärv till
biblioteket belyser A. Grape ingående i Magnus Gabriel de la Gardie, Isaac Vossius
och Codex Argenteus. Hur Vossius förvärvat handskriften från drottning Kristina
och sedan åter avyttrat den till de la Gardie, klarlägges fullständigt och Vossius
rentvås från den ännu stundom uppdykande beskyllningen, att han därvid ej
handlat fullt renhårigt.

Bibliografiska bidrag till festskriften ha lämnats av E. Colliander, som
förtecknar i universitetsbiblioteket befintliga nederländska tryck från tiden 1500 till 1550,
av N. E. Taube, som kan redovisa icke mindre än 155 Gunnar Wennerbergsporträtt
i Uppsala universitetsbibliotek och andra samlingar, och av N. Moosberg,
som   i   en   resonerande   översikt   karakteriserar   Finskspråkiga tidningar i Sverige.

Ett nytt kapitel av sina banbrytande forskningar över vår äldre bibliotekshistoria
har slutligen O. Walde givit i sin undersökning om Rosenhanarne som
boksamlare, i vilken han framlägger en del av de resultat han nått vid
genomgåendet av det med Skytteanska stiftelsen förenade, sedan år 1925 i Uppsala
universitetsbibliotek deponerade Gyllenhielmska biblioteket.
Bert Möller.




SIGNATUREN BETTY.
Av doktor Emanuel Bergman.

Dessa rader avse ej att ge en uttömmande redogörelse för de författarinnor,
som skrivit under signaturen Betty. Det är blott två av dessa, som här få ett
omnämnande, och orsaken därtill är den, att signaturen givit anledning till
förväxling inom den bibliografiska litteraturen.

Den äldre av de båda författarinnorna med signaturen Betty är C. Elisabeth
(Betty) Chytraeus. Hon föddes enligt Hj. Linnström 1832 i Småland. Tyvärr
saknar jag vidare uppgifter om henne. Den andra är Birgitta (Betty) Katarina
Janson, född 2 sept. 1836 i Edsleskog, Dalsland, och död i sitt hem i Åmål
den 19 juli 1927. Hon var dotter till den bekante dalslänningen, talmannen i
bondeståndet Hans Jansson och har utövat ett omfattande författarskap, som fått
sin prägel av hennes frireligiösa läggning.

Hj. Linnström upptar i sitt boklexikon följande arbeten av C. Elisabeth
Chytraeus: 1) En qvinnohatare, Karlskrona 1860, 2) Grossörens döttrar,
Karlskrona 1860, 3) Försoningen på Sunnanö, Gävle 1862, 4) Vinterblomman, Gävle
1862. Efter Linnström upptas dessa 4 arbeten av Sigrid Leijonhufvud och
Sigrid Brithelli i »Kvinnan inom Svenska litteraturen intill 1893» (Sthlm 1893), och
därtill fogas av dem följande 4 arbeten: 5) Doktor Kyller, Sthlm och Gävle 1866,
6) En bondplågare, Sthlm 1867, 7) Trenne tärnor, Karlskrona 1867, och 8)
Kusin Calles äfventyr vid landtbruksmötet, utg. 1868. Det upplyses vidare, att
hon lämnat bidrag i Freja 1869, Hertha 1862, 63, Illustrerade almanachan 1868
och i Sv. familj-journalen 1866—69. Alla dessa alster ha signaturen Betty
utom n:r 6, som signerats Petter Jönsson. Så långt äro uppgifterna om Betty
utan tvivel riktiga, men så uppträder Betty Janson på skådeplatsen. Hennes
namn är ej upptaget i »Kvinnan inom svenska litteraturen intill 1893». Under
den tiden hade Betty Janson blott skrivit en bok, nämligen »Hemmets solsken»,
som utkom på C. A. V. Lundholms förlag, Stockholm, 1884, under signaturen
Betty. Detta arbete upptas i såväl den nämnda bibliografin som i Svensk
bokkatalog och i Bygdéns anonymlexikon såsom författad av Betty Chytraeus. På
samma sätt upptas Betty Jansons 4 följande arbeten både av Bygdén och i Sv.
bokkatalog såsom tillhöriga Betty Chytraeus. Dessa äro: 2) Elnas skatt, Ekmans
förlag, Sthlm, 1898, 3) Rök-Lenas stuga, Sthlm 1899, 4) Huru Nils blef
missionär, Sthlm 1900, och 5) Guldgrufvan, Sthlm 1900. Sedan fortsätter Svensk
bokkatalog med att tillskriva Betty Jansons under sign. Betty utgivna arbeten
ovannämnda Betty Chytraeus. De flesta av dessa arbeten ha utkommit på Lindblads
förlag. Ännu 1924 uppger Årskatalog f. Sv. bokhandeln, att Betty Jansons då
utkomna arbete »I skymundan» författats av Betty Chytraeus, som väl vid det

laget torde hava varit död länge. Betty Janson har begagnat signaturen Betty
för alla sina i Sv. bokkatalog upptagna arbeten. Det är onödigt att här räkna upp
dem. Jag nöjer mig med att påpeka, att de i Sv. bokkatalog upptas under
uppslagsordet Betty, och att signaturen uppges tillhöra Betty Chytraeus. Några
undantag finnas emellertid, och jag omnämner dem. I solnedgången, som utgavs
under signaturen Betty 1906 i hennes hemstad Åmål, uppges riktigt tillhöra
Betty Janson. Samma är förhållandet med »Vad Vänern sjöng», vars i:a uppl.
utkom i Luleå 1914 och 2:a uppl. i Norrköping 1917, och »I fordom tid», som
utkom på Lindblads förlag, Uppsala, 1926, f. ö. Betty Jansons sista arbete.

Detta fall av förväxling, som våra bästa bibliografiska arbeten gjort sig skyldiga
till, visar huru lätt felaktigheter smyga sig in, och huru envist de hålla sig
kvar, när de väl fått fotfäste i litteraturen. Rättelse torde väl kunna ske i nästa
femårskatalog.I Hembygden   1928   finns en  av förf. upprättad  »Betty-Bibliografi», omfattande Betty
Jansons samtliga arbeten.



BIBLIOTEKSNOTISER.


ETT FÖRLAGSJUBILEUM.
Wrangel, Ewert. C. W. K. Gleerup och det Gleerupska förlaget Gle.
1926.    4:o.   198 s.    Ill., portr. Preg. Adc.                                        Inb.   15:—.

Ungefär samtidigt med att grundvalarna till de stora Norstedtska och Bonnierska förlagshusen
lades i Stockholm, inflyttade från Danmark till Lund C. W. K. Gleerup och började där den
verksamhet, varigenom han för Sydsverige skapade möjligheter att på ett enligt nutida krav
tillfredsställande sätt kunna få allmänhetens behov av tillgång till litteratur tillgodosedda. Från år 1826
har den av honom grundade firman och dess dotteraffärer varit de dominerande inom sitt område.
Vid mitten av förra århundradet hade Gleerupska förlaget blivit den givna förmedlaren till
allmänheten av de mera betydande litterära alster, som utgingo från Lunds universitet eller närstående
författarkretsar. Förlagets historia blir därför i mycket en spegel av den vetenskapliga utvecklingen
vid den sydsvenska högskolan och får intresse ur vidare litterär synvinkel. Redan tidigt röjdes i
förlagets ledning det drag av strävsam och omutlig redbarhet i förening med ett ganska utpräglat
konservativt kynne, som förvärvat det allmän aktning och en säker ställning i allmänhetens ögon,
men också varit en orsak till att firman knappast längre kan sägas gå i spetsen för utvecklingen på
sitt område.

Den minnesskrift som professor Wrangel utarbetat till hundraårsminnets firande har sin
tyngdpunkt i belysningen av den betydelse förlaget haft som samlingsplats för den litterära verksamheten
i Skåne under 1800-talet. Även släkten Gleerup och särskilt dess mest betydande medlem, firmans
grundläggare, tecknas i utförliga biografier.    B. M.




BIBLIOTEKS- OCH FOLKBILDNINGSANSLAG VID 1928 ÅRS RIKSDAG.
I statsverkspropositionen till 1928 års riksdag uttalades ifråga om Skolöverstyrelsens förslag
till omorganisation av folkbildningsarbetet på grundval av folkbildningssakkunnigas betänkande,
att detta under nuvarande budgetära förhållanden icke vore möjligt, hur önskvärt det än vore
att kunna förverkliga åtminstone vissa delar av förslaget.

Till folkbiblioteksväsendet beslöts en ökning av det ordinarie förslagsanslaget från 540,000
till 560,000 kronor. Ur detta anslag skalle utgå följande förändrade belopp: högst 600 kronor
för år till rese- och traktamentsersättning vid biblioteksinspektion från Linköpings stifts- och
landsbibliotek samt till Biblioteksbladet, Bokstugan och Studiekamraten 4,000 kronor vardera,
vilket sistnämnda innebär en höjning av respektive tidskrifts anslag med  1,000 kronor.

Oförändrade anslag beviljades till populärvetenskapliga föreläsningar om 400,000 kronor,
till Arbetarnas bildningsförbunds organisations- och administrationskostnader om 26,000 kronor.

Till populärvetenskapliga föreläsningskurser anordnade från universiteten i Uppsala och Lund
anslogos 9,500 kronor, vilket utgör en minskning beträffande universitetet i Uppsala med 2,000
kronor. Till universitetscirklar beviljades som förut 13,000 kronor samt till sommarkurser (i
Uppsala)  8,000 kronor.

Till Kungl. biblioteket anvisades — utöver det ordinarie förslagsanslaget om 248,200
kronor — liksom förra året anslag till ökning av bibliotekets arbetskrafter (45,000 kronor), till
tioårsregister till accessionskatalogen (3,000 kronor), till bokinköp och inbindning (20,000 kronor).
Också anslaget till stifts- och landsbiblioteket i Linköping blev oförändrat, dels ordinarie anslag
om 21,060 kronor, dels 2,000 kronor till förstärkning av bokinköpsanslaget, dels 3,000 kronor
till vissa konserveringsarbeten.

Till Pedagogiska biblioteket anslogs som förut 6,500 kronor, till S:te Geneviève i Paris
som hittills  1,500 kronor.

Uppsala universitetsbiblioteks extra anslag till bokinköp och bindning höjdes med 25,000
kronor. I fråga om Lunds universitetsbibliotek föreslog Kungl. Maj:t en ökning av motsvarande anslag
med 25,000 kronor, vilket belopp av riksdagen efter enskild motion höjdes   till  35,000 kronor.

Vad specialbiblioteken angår, är att märka att bibliotekarien vid Musikaliska akademiens
bibliotek, som tidigare haft ett arvode om 4,200 kronor, nu uppförts i lönegrad B 22.

Angående riksdagsbehandlingen av anslaget till inköp och inbindning av h. allm.
läroverkens lärjungebibliotek och till lantmannaskolornas bibliotek hänvisas till sid. 155.




NYA BIBLIOTEKSLOKALER.
Kort efter invigningen av Stockholms stadsbibliotek (Bibl.-bl. 1928 s. 72) togs Linköpings
stifts- och landsbiblioteks nybyggnad i bruk för sitt ändamål. Biblioteket invigdes den 4 juni
med en högtidlighet, vid vilken bl. a. statsrådet J. Almkvist var tillstädes. Bibliotekets chef
d:r N. Gobom kommer i ett följande häfte att lämna en beskrivning över nybyggnaden.

Under hösten invigdes den 8 september Västerviks nya bibliotekslokaler vid Hamngatan
samt den 26 september Karlstads stadsbiblioteks lokaler i huset Kungsgatan 1, som med
undantag av ett par mindre rum upplåtits åt biblioteket. Också dessa lokaler komma att i
Biblioteksbladet bli föremål för ett närmare omnämnande.

Bibliotekskurserna 1928. Under den gångna sommaren ha hållits två statsunderstödda
kurser för biblioteksföreståndare.

Den första var ordnad som länskurs för Västmanlands län och förlagd till Västerås under
tiden 9—14 juli.    Antalet kursdeltagare var cirka 40.

Kursledare var bibliotekskonsulenten H. Küntzel.

Föreläsningar och övningar i bokurval och biblioteksskötsel, vilka upptogo huvudparten av
tiden (cirka 26 timmar) höllos dels av kursledaren, dels av fil. känd. Hildur Peterson-Berger.
Dessutom höllos ett antal fristående föreläsningar i ämnen av intresse för bibliotekarier: av
redaktör Anders Pers om »Enheten i biblioteksväsendet», av intendent B. Engström om
»Västmanlandslitteratur», av folkskolinspektör A. Garpe om »Skolbiblioteket och undervisningen»,
av studieledare G. Hirdman om »Rön och erfarenheter ifråga om bildningsarbetet hemma och
ute» (2 timmar), av rektor I. Andrén om »Västmanlands läns pedagogiska bibliotek som
centralbibliotek».

Den andra kursen var en s. k. fortsättningskurs avsedd för biblioteksföreståndare från
Malmöhus och Kristianstads län, vilka förut deltagit i bibliotekskurs. Kursen var förlagd till
Lund under tiden 6—16 augusti. Antalet deltagare var 38. Kursplanen omfattade 36
föreläsningar i bokurval och biblioteksskötsel, varav 22 höllos av kursledaren, bibliotekskonsulent
K. Tynell, och 14 av fil. kand. Hildur Peterson-Berger. Övriga föreläsningar höllos av docent
O.   Holmberg   om    »Nyare   svensk   skönlitteratur»    (4 timmar), av bibliotekarie F. Nosslin om

»Skånelitteratur» (2 timmar), av förste bibliotekarie B. Möller om »Skånsk bokhistoria» (2
timmar) och »Bokpriser», av amanuens O. Källström om »Skånsk hembygdsvård» och »Äldre
byggnadsminnesmärken i Skåne» (det senare i samband med demonstration av Dalby kyrka), av
professor E. Wrangel om  »Lunds domkyrka»  (med  demonstration).

Statsanslag till riksförbunden för biblioteksverksamhet för år 1927. För år 1927
ha riksförbunden av skolöverstyrelsen beviljats statsunderstöd för biblioteksverksamhet genom
studiecirklar med ett sammanlagt anslagsbelopp om 135,850:18 kronor, varav Godtemplarorden
erhållit 56,807:45 kronor, Arbetarnas bildningsförbund 56,312:84, Nationaltemplarorden
18,184:39 och Sveriges blåbandsförening 4,545:50 kronor.

Centralbyråns i Lund vandringsbibliotek under det gångna budgetåret.
Centralbyråns boksamling har, såsom förut, i främsta rummet tillgodosett
föreläsningsföreningars och studiecirklars behov av böcker, men även enskilda läsecirklar och personer ha på
begäran erhållit boksändningar. I allmänhet ha alla rekvirenters önskningar kunnat omedelbart
tillfredsställas. Många studiecirklar arbeta emellertid i ämnena kommunal- och statskunskap, och då
de ju behöva behålla studieböckerna under hela den tid cirkelarbetet pågår, har en och annan
rekvirent av böcker i dessa ämnen måst vänta något på sändning; dock söker Centralbyrån att genom
anskaffande av dubblettexemplar i tur och ordning tillgodose alla. Även de i Lund och Malmö
arbetande universitetscirklarna har Centralbyrån försett med böcker efter av cirkelledarna uppgjorda
boklistor.

Boksamlingen är fortfarande anordnad uteslutande för bibliotek med rörligt innehåll. Denna
princip, som här från början gav sig själv med hänsyn till Centralbyråns önskan att kunna sända
föreläsningsföreningar litteratur till terminsprogrammen, har Centralbyrån all anledning att alltjämt
följa, i synnerhet sedan boksamlingen kommit att allt flitigare anlitas av i olika ämnen arbetande
studiecirklar. Boklådor med enbart skönlitteratur — för ren nöjesläsning — utsändas icke; undantag
från denna regel göras endast för skol- och folkbibliotek, som ev. önska tillfällig förstärkning i sitt
bokförråd.

Biblioteket står uppställt i A. B. F:s i Lund lokala bildningsutskotts lokaler i härvarande
stadsbibliotek och har varit tillgängligt för utlåning till de arbetande studiecirklarnas medlemmar. På
grund av katalogiseringsarbete ha under budgetåret lån icke kunnat utlämnas till allmänheten utom
i få enstaka fall. Sedan katalogiseringen avslutats, kommer utlåning till allmänheten åter att
medgivas genom stadsbiblioteket i den mån denna anordning icke visar sig hinderlig för boksamlingens
uppgift att i främsta rummet tillgodose föreläsningsföreningar och studiecirklar. Någon olägenhet
av böckernas placering i A. B. F:s lokaler har icke visat sig.

Det nytryckta supplementet till bokkatalogen har utsänts till alla Centralbyråns föreläsare samt
till de föreläsningsföreningar, med vilka Centralbyrån står i förbindelse. Föreläsarna ha ålagts att
vid föreläsningarna, på sätt de finna lämpligt, lämna litteraturanvisningar. Före höstterminens
början blir katalogen utsänd även till folk- och skolbiblioteken inom Centralbyråns huvudsakliga
räjong.

Under året ha utsänts 32 bibliotek till 24 olika platser. Sammanlagda antalet protokollförda
boklån har varit 1769; medeltal för varje boklåda 52, maximum 300, minimum 5. Lånetiden har i
medeltal uppgått till 7 månader, maximum 28, minimum 2 månader.
Frithiof Ponten.
————
RÄTTELSE.
I   Biblioteksbladet   1928  häfte 1 s. 18 står Rohmer, Sax, [pseud. för John Shard].   Skall
vara Rohmer, Sax, [pseud. för Arthur Sarsfield Ward].



LITTERATUR.


A. Bok- och biblioteksväsen.
Lagerström, Hugo. Bokstavsformer i typtrycket. Studier över bokstavsformen
och dess detaljer. För hantverkerier och yrkesskolor. Lagerstr. 1927.
154 s.    Ill.    (Nordisk boktryckarekonsts fackbibl.  11.)    Aeaa.                   3:25.

En historisk framställning av de olika tryckstilarnas uppkomst och karakteristiska kännetecken,
som på samma gång vill skärpa blicken för typografiens medel och mål. I främsta rummet
avsedd för fackmän, men även av vikt för alla, som hysa intresse för god bokkonst.  B. M.



B. Skrifter av allmänt och blandat innehåll.
Atterbom, P[er] D[aniel] A[madeus]. Valda skrifter utg. av Fredrik Böök.
Bd 4, 5.    A. B.  1928.    Bb.                                                           12:—, 8:50.

Bd 4.  Svenska siare och skalder (urval).

I våra dagar, då svensk litteraturhistoria blivit så ojämförligt mycket mera genomforskad än
när Atterbom skrev, är hans storhet på området kanske ännu mera intressant för hans egen skull
och för den själfulla belysning han kastar över sina ämnen än rent sakligt. I ett band på mindre
än 650 sidor har det väsentliga av Svenska siare och skalder nu sammanträngts: Swedenborg, fru
Nordenflycht, gustavianerna (av den stora boken om Thorild i två delar dock endast inledningen),
m. m. Dessutom ha dikter, dem man saknade i det lyriska urvalet och som höra ihop med
Atterboms litteraturhistoriska skrifter, insatts här på sin plats. Det stora, med skäl berömda verket,
som länge varit så gott som otillgängligt, borde visserligen också någon gång omtryckas i en
fullständig Atterbomsupplaga. Men till dess är det bra, att det i denna lätthanterliga form finns att
få för enskilda och för biblioteken.

Bd 5.   Essayer och kritiker.

Ett antal biografiska och kritiska uppsatser av Atterbom ha förut funnits samlade i några band
»Litterära karakteristiker» och »Minnesteckningar och tal». Av dem har i detta urval nu omtryckts
de viktigaste och dessutom några stycken från Atterboms Fosforostid, som äro belysande för den
unga stridbara romantiken. Här finns bl. a. Atterboms tidiga Bellmansteckning, den för
kännedomen om romantikens filosofi och estetik viktiga recensionen över Iduna 1820, svaret till Geijer
1838 samt de innerligt gripande teckningarna av Atterboms litterära ungdomsvänner Elgström,
Hedborn och Palmblad. Benämningen essayer, som utg. brukar, tillhörde som bekant icke
Atterboms tid och användes ej av honom själv, fastän den i utlandet är mycket äldre.    F. V.



C. Religion.
Bæckström, Gustaf. Swedenborg. Kort framställning av hans utveckling
från vetenskapsman och filosof till siare samt några grunddrag av hans läror.
Nova ecclesia  1927.     152  s.     Cki.                                                             2:50.

En framställning ur swedenborgiansk synpunkt av den store religionsförkunnarens tankeutveckling
och grundläror. Trots författarens personliga ställningstagande är hans referat av mästarens
idéer strängt sakligt. Den swedenborgska världsåskådningens principer framställas klart och
koncentrerat med stod av belysande citat ur Swedenborgs egna skrifter. Pastor Bæckströms bok
bör vara ägnad att skingra åtskilliga populärvanföreföreställningar och giva elementär kunskap
om denne storman i svensk idéhistoria.   G. A.


Carmichael, Amy, Mimosa som blev förtrollad. Övs. fr. eng. av Anna Fröberg.
Ev. fost.     1926.     169 s.    Portr.     Cic.                           2:50, inb. 3:50.

En berättelse från Indien om en kvinna som i tjugu år på ett underbart sätt stod i förbindelse
med den Högste, om vilken hon föga visste, men åt vilken hon förtrodde sig. Hon fick utstå mycket,
men hon kom icke på skam; hon övervann all misströstan, allt hån, alla frestelser att vända
tillbaka till hedendomen, och till sist blev hon kristen, fick undervisning och gick tillbaka till sin by
som ett stilla troget vittne.   O. M.

Folke, Erik. Laotse och Tao te ching. Inledn. o övs. [fr. kines.] av
Erik Folke. A. B. 1927. 133 s. Litt. (Religionens människor o. dokument 7.)
Cmba.                                                                                                  Inb. 2:25.

På 500-talet före Kristus författades i Kina en bok, som hör till världens märkligaste, Tao
te ching. Den handlar om alltings urgrund, det »färglösa, ljudlösa och subtila» Tao, och om de
människor, som låta sig ledas av Tao, vilka verka utan att handla, ha tre skatter: kärlek, förnöjsamhet
och tillbakadragenhet, avsky krig, löna ont med gott o. s. v. Erik Folke, som förut översatt verket
(i Främmande religionsurkunder, d. 3) har här reviderat sin översättning och dessutom låtit den
åtföljas av belysande stycken ut de kinesiska kommentarerna till boken. I somliga fall äro dessa
kommentarer blott ordförklaringar, ånge synonymer o. d., och förklaringarna till innehållet äro
ofta pedantiska och snusförnuftiga, men mången gång kan åtskilligt i de kinesiska klassikernas
verk icke förstås alis utan kommentarerna av den vid uteslutande europeiska tankegångar vane läsaren.
Så heter det t. ex. i kap. 36: »Fisk bör ej hämtas upp från djupet. Statens maktmedel bör man ej
utställa för folket.» I kommentarerna får man förklaringen: »Liksom fisken ej kan tagas ur sitt
element utan att taga skada, så får man ej heller taga folket ur dess okonstlade naturliga
förhållanden, ty därmed ådrager man det skada.» Laotses oerhört dunkla uttryckssätt gör emellertid
ibland texten mångtydig. I fråga om översättningen av några rader i det berömda kap. 49
föredrager anmälaren för sin del den gamla översättningen (»Mot de icke-goda är jag också god, för
att de må bliva goda»), en tolkning, som medgives av grundtexten och även använts av en engelsk
översättare, Legge. — Vilket intensivt och kärleksfullt arbete som ligger bakom bokens 133 sidor,
kan ingen oinvigd ana, men alla folkbibliotek borde skaffa sig denna enastående urkund, som
enligt en japans utlåtande innehåller »Österlandets yppersta livsvisdom». H. S g.

Herner,   Sven.    Gamla   testamentets   religion.     Nst.     1927.     272 s.     Cca. Inb. 8:75.

Länge har det förnummits ett starkt behov efter en historiskt orienterad men systematiskt
uppställd framställning av den religiösa utveckling, som möter oss i gamla testamentets skrifter.
I prof. Herners klara och åskådliga, sakliga och innehållsrika skildring, som går kronologiskt fram
alltifrån de kvarlevande spåren av gammalsemitisk religion ända till den efterexiliska tidens
fromhetsliv, ha vi nu fått denna efterlängtade handledning. Boken bör icke saknas i något bibliotek,
då den utgör en både vederhäftig och lättillgänglig handbok. Ett ställregister hade nog i ett arbete
av denna art varit önskvärt.  Hg Pl.

Peterson, Carl Fr[edrik]. Den osynliga handen. Ev. föst. 1926. 166 s. Cic.                                                                                           2:75, inb. 4:25.

Skildrar huvudsakligen livet i en svensk landsförsamling ur kyrkolivets synpunkt, men
meddelar även bilder från sjön samt har ett starkt inslag av romantik och äventyr. Den
totalåskådning, som dels i direkta predikoartade meddelanden, dels i dialog och skildring förfäktas, är en
gammaltroendes. Bokens förtjänster ligga mer i varmhjärtad och troskyldig åskådning samt
käckhet och friskhet i detaljerna än i djupare kulturell framställningskonst.   O. M.

Stenberg, Hjalmar. På Israels skördefält. Svenska Israelsmissionens arbete
under   50   år.    Israelsmissionens   andelsfören.     1925.     152  s.     Ill., portr.     Clf. 2:50.

Boken ger en starkt sammanträngd historik över den svenska missionen bland judarna. Från
äldre skeden av detta arbete lämnas intressanta meddelanden. Sista avdelningen belyser
arbetets nuvarande ställning.  Som uppslagsbok kan boken rekommenderas.   G. Lbrg.


Strömberg, Leonard. Ljus och skuggor. Berättelse. 2 uppl. Hembygdens
förl., Nässjö  1925.    333 s.     Cic.                                                                3:—.

En historia om hur gatsopare bli lorder och grevar, högfärdiga ödmjuka, bovar redliga män
och supare nyktra. Skådeplatsen är dels Sverige, dels Amerika. Trots sin överdrivna romantik,
sina grella färger och den lätta anstrykningen av svensk-amerikansk tidningsstil har boken sina
förtjänster.  Den är underhållande och sedelärande.  O. M.

Svärd, Arvid.     Drömmen om riket.     1. B. M:s bokförl.  1926.    132  s. Cic. 2:25, inb. 3:—.
1.    Bokrullen.

Skådeplatsen för skildringen är Jerusalem, Horeb och Nineve, tiden profeten Jesajas' hjälten
Sanheribs förste minister Nebusaradin. I en rad äventyr tecknas den sistnämndes sökande efter
den sanne Gudens uppenbarelse. »Bokrullen» är en symbolisk diktklenod. Lämplig för ungdom. O. M.

Ölander, Anna. Vid skymningsbrasan. En samling berättelser. Ev. fost.
1926.     215  s.     Cic.                                                                  3:—, inb. 4:50.

Tjugutvå berättelser, som lämpa sig utmärkt för högläsning: lagom långa, koncentrerade
kring någon allvarstanke, målande och ofta stämningsfulla och gripande. Stilen är en smula
gammaldags men vårdad. I all sin anspråkslöshet och enkelhet utgöra de små historierna ett gott
tillskott till den kristliga berättelselitteraturen, och att boken är svenskt original, präglad av svensk
uppfattning av liv och religion, gör den dubbelt beaktansvärd.   O. M.



D. Filosofi.
Bray, Jean, [pseud.].    En kritikers anteckningar.    A. B.  1928.    134 s.   Df. 2:75.

Författaren (antagligen en pseudonym) framlägger i detta arbete i halvt novellistisk form en
serie betraktelser över »nytidskritikerns» väsen och uppgifter. Framställningssättet är emellertid
så konturlöst och dessutom så affekterat att läsaren stannar i okunnighet om meningen med det
hela.   O. W—n.

Eklund, J[ohan] A[lfred]. Andelivets värld och dess studium. Gle. 1927.
166 s.    Dd.                                                                                               3:75.

En välskriven populär framställning av kulturvetenskapernas kunskapslära i anknytning till
Dilthey och Simmel. Man läser den med intresse och behållning, även om man bestämt reserverar
sig mot vissa av författarens synpunkter, exempelvis hans uppfattning av forskarens rätt att
värdera de historiska företeelserna.   G. A.

Holmberg,   Olle.    Inbillningens   värld.    D.   1.    A. B.  1927.    346 s.    Df. 13:50.
D.  1.    Fantasien.

En modern poetik på psykologisk grund är det som döe. Holmberg satt sig före att ge i det
stort anlagda arbete han nu påbörjat och som beräknas bli avslutat år 1929, med en andra del
om »poesien». Åtskilliga forskare bland de från S. Freud utgående riktningarna ha dragit in
material från diktningen i sina undersökningar. Något försök att ur de nya psykologiska
åskådningarnas synvinkel ge en sammanfattande poesiens teori har dock ännu inte gjorts. Doc. H. lämnar
i denna del en på vidsträckt kännedom om modern psykologisk litteratur vilande översikt av
fantasilivets olika yttringar: drömmen, illusionerna, dagdrömmerierna och den diktande
verksamheten. Han har däri inarbetat dels ett rikt stoff från bl. a. Dagens Nyheters bekanta drömenquête,
dels fina analyser av en mångfald representativa diktverk. Framställningen är energisk och klar
och bör intressera var och en som söker en djupare förståelse av dikten och diktarens verksamhet. B. M.

Kant, Immanuel. Religionen inom det blotta förnuftets gränser. Till sv.
[fr. ty.] av Alf Ahlberg.    N. o. k.     1927.     170 s.    Di.           4:50, inb. 6:25.

Föreliggande skrift, som är Kants religionsfilosofiska huvudarbete, är lättare tillgänglig än
de övriga stora verken från tänkarens kritiska period. På samma gång inför den läsaren i den
Kantska filosofiens djupaste problemställningar. Den svenske översättaren har på ett lyckligt sätt
återgivit den store filosofens tunga men ofta monumentala stil. För folkbiblioteken är. arbetet av
största värde, och alla intellektuellt intresserade böra begagna detta tillfälle att stifta bekantskap
med den kritiska filosofiens grundläggare.   G. A.

Laird, Donald A. Hur man ökar sin arbetsförmåga. Den personliga
duglighetens psykologi. Övs. [fr. eng.] av Tom A. Björklund. Förord av Kurt
Belfrage.    N. o. k.    1927.    215 s.    Ill.    De.                           5:—, inb. 6:75.

En populär framställning av den moderna psykoteknikens undersökningar av de bästa metoderna
att utnyttja sin arbetsenergi med effektivt resultat. Boken innehåller många goda råd
och anvisningar och är skriven med en livfull och personlig stil. Tyvärr störes läsaren alltför ofta
av den pretentiösa naivitet, varmed den amerikanske psykologen docerar sina nyttiga lärdomar. G. A.

Plotinos. Plotinos. Mystikern och reformatorn. Valda delar av Enneaderna.
Övs. [fr. grek.] av Gunnar Rudberg. A. B. 1927. 130 s. (Religionens
människor o.  dokument 8.) Daa.                                                              Inb. 2:25.

Ett representativt urval ur den störste nyplatonikerns skrifter, som belyser grunddragen i
hans religiösa metafysik och i hans etiska uppfattning. Översättaren, prof. Rudberg, har inlett
samlingen med en kort och klar orientering över Plotinos' liv och tankegång; framställningen av
hans metafysiska ståndpunkt synes dock något för kortfattad för att giva full förståelse av texten. G. A.

Steiner, Rudolf. Filosofi och antroposofi. [Omsl.] [Övs. fr. ty.] Antroposofiska
bokförl.  1914—27.    [233 s.]    Ill., portr. D.                           3:50.

En samling uppsatser av Rudolf Steiner, som giva en god helhetsbild av den antroposofiska
världsåskådningens metafysiska och kunskapsteoretiska grundvalar. Av stort intresse för alla,
som vilja känna denna form av modern mysticism genom dess egna källskrifter.   G. A.

Tegen, Einar.    I filosofiska frågor.    A. & W.     1928.     182 s.    D.     4:50.

Föreliggande samling uppsatser behandla olika filosofiska principfrågor från den moderna
Uppsalaskolans ståndpunkt. Av särskilt intresse äro »Vad innebär en modern världsuppfattning»,
som på ett klart och levande sätt demonstrerar grunddragen i en objektivistisk kunskapslära, och
»Nya riktlinjer inom rättsfilosofi och straffrätt», där författaren ger en utmärkt framställning av
den Hägerströmska rättsläran. För läsare med filosofisk orientering och intresse för principiella
spörsmål bör docenten Tegens arbete vara en lärorik och tankeväckande lektyr.   G.  A.



E. Uppfostran och undervisning.
Backman, E[ugène] Louis. Doktorspromotioner i Uppsala förr och nu. Disputationer,
insignier och privilegier 1477—1927. Nst. 1927. 128 s. Ill. Ecda. 7:75.

Boken, som i samband med firandet av Uppsala universitets 450-års jubileum hösten 1927
utgavs av dåvarande promotor inom medicinska fakulteten som ett resultat av »lediga stunders
arbete», vänder sig naturligen i främsta rummet till en akademisk publik men är därjämte genom
sina roande kulturella interiörer och sitt väl valda illustrationsmaterial ägnad att intressera en
var som över huvud äger sinne för de akademiska formerna — och livet därbakom. Ett par av de
i slutet tillagda mytologiska förklaringarna äro väl hastigt hopkomna och skämma arbetet
onödigtvis.   A. B. C.

Helle, Vilhelm. Yrkesval och ungdomspsykologi. D. 1, 2. [Lindstedts
bokh., Lund]  1927.    Litt. (Pedagog., skr.  119,  120.)    Ex.    (1) 2:50, (2) 2:—.
1.    Studier över de olika yrkenas beroende av den socialekonomiska
utvecklingen samt över yrkesintresse och yrkesrekrytering.
2.     Studier rörande behovet av yrkesvalsarbete bland ungdomen samt över de
åtgärder samhället lämpligen kan vidtaga.

I det första kapitlet »De olika yrkenas beroende av den socialekonomiska utvecklingen» påvisar
förf. klart, vilken svårighet all yrkesrådgivning har att kämpa med i de ständiga förskjutningar i
behovet av arbetskraft, som av olika anledningar försiggå mellan olika arbetsområden. Sedan
skildras lika övertygande, hur orimliga förhållandena ofta äro vid de yrkesval som de unga göra.
Redogörelsen för de ansatser till yrkesvägledning, som gjorts i Stockholm, och de förslag som
ytterligare framföras, verka däremot mera valhänta. Framställningen är på dessa punkter delvis oklar,
då förf. ofta hänvisar till undersökningsmaterial, som av kostnadsskäl ej publicerats. Boken är
i alla fall av intresse, då den ordentligt påvisar vad frågan gäller. A. H—r.

Leufvén, Edv[ard], o. Holmvall, Patrik. Förordningar om folkskolor och
fortsättningsskolor samt kyrkostämma, kyrko- och skolråd m. m. jämte valda
prejudikat.    Lb.    1928.    165 s.    Ecb.                                                       3:50.

En samling av de viktigaste förordningarna rörande vår folkundervisning, varvid även det
allra viktigaste om folk- och skolbiblioteken blivit medtaget men däremot ej något om annat
frivilligt folkbildningsarbete. På de punkter rörande skolan, där förordningarna ej äro avtryckta,
lämnas hänvisningar till Svensk författningssamling. Bokens värde ökas i hög grad av en
prejudikatsamling, som man emellertid skulle ha önskat dels systematiskt ordnad och dels rikligare på
en del punkter. Ibland saknas också hänvisning till avtryckt prejudikat, t. ex. sid. 125 angående
proportionellt val (prejudikat n:o 49).   Alfabetiskt register saknas tyvärr.   A. H—r.

Linköpings gymnasiums historia 1627—1927. Festskrift med anledning av
gymnasiets 300-årsjubileum. Utg. av Linköpings h. allm. läroverks kollegium.
Sahlströms bokh., Linköping  1927.    459 s.    Ill., portr. Preg.    Eccb.         10:—.

Ett utmärkt värdefullt bidrag till våra läroverks historia. Dels skildras läroverkets
organisatoriska utveckling, och dels lämnas en ofantlig mängd ofta nog kulturhistoriskt intressanta mera
personliga upplysningar om olika lärare. Tiden efter 1850 är framställningen helt samlad omkring
läroverkets rektorer. De viktigaste föreningarna vid läroverket få även sin historia tecknad. En
innehållsrik bok.   A. H—r.

Årsböcker i svensk undervisningshistoria. Bokserie med understöd av
Föreningen för svensk undervisningshistoria utg. av B. Rud. Hall. Årg. 6 (1926):
vol.  3; 7 (1927):  2  (= serievol.   19,  21).    Gle.  1927.    Ec.          Pr. vol. 3:—.
6:3, 7:2 Hall, B. Rud. Ur den kyrkliga folkdisciplineringens historia.
Otryckta acta och spridda undersökningar. 1—2.

Huvudsakligen en samling stadganden från 1500- och förra hälften av 1600-talen: visitationsordningar,
olika kyrkliga påbud rörande ordning och vandel, kyrkliga straff m. m. Till varje
avdelning finnes en ganska omfattande, ibland kanske väl tungt skriven inledning, där tidens
diskussioner i frågan framställas och de olika åsikternas grundval i bibeln påvisas. Innehållet är
utomordentligt intressant både ur kyrkohistorisk och ur mera allmänt kulturhistorisk synpunkt.  A. H—r.



F. Språkvetenskap.
Lindqvist, Natan. Bjärka-Säby ortnamn. D. 1. Diak. 1926. 488 s.
4:o.    Ill., kart.    Oreg.    Fc.                                                                      25:—.

En grundlig och intressant redogörelse för namn på åkrar och ängar, torp och stugor, sjöar och
berg, stort och smått, gammalt och nytt inom Bjärka-Säby. Det mesta kan läsas med behållning
även av dem som sakna språkvetenskapliga förkunskaper, och de partier, som ha mera utpräglad


vetenskaplig karaktär, kan lekmannen med gott samvete hoppa över — där finns mer än
tillräckligt ända. Boken är ett ståtligt arbete, som åtminstone de östgötska biblioteken borde försöka att
få införlivat med sina samlingar.   P. H.

Melin, Olof Werling. Stenografiens historia. D. i. N. bokh. 1927.
461  s.    Ill., portr.    Preg. Föb.                                                                   9:—.

En utförlig på självständiga studier grundad framställning av stenografiens historia. I korthet
genomgås antika och medeltida förebilder till vår moderna stenografi (de s. k. Tironska »noterna»
m. m.), och därefter följer en översikt över ett mycket stort antal engelska, amerikanska och franska
system. I en följande del komma övriga länder att behandlas, varefter vissa mera principiella
kapitel äro avsedda att följa. För den specialintresserade är M:s arb. givetvis synnerligen
välkommet.   K. T.

Nørregård,   Tage.    Dansk grammatik.    Gle.     1927.    93 s.    Fda. Inb. 3:—.

En mycket redig och klar framställning av det danska språkets ljud- och accentförhållanden
och av ordens böjning och användning. Boken gör ett synnerligen pålitligt intryck och lämpar
sig både som lärobok vid skolundervisning och som handbok vid självstudier. Användningen
underlättas genom ett utförligt register.   P. H.



G. Litteraturvetenskap.
Böök, Fredrik. Från fyra sekler. Litterära essayer. Nst. 1928. 263 s.
Gbc.                                                                                          5:75, inb. 7:50.

I denna volym äro förenade ett antal studier över märkliga litterära personligheter och verk
från olika perioder (La Bruyère, dr Samuel Johnson, Goethe och Eckermann, Thackeray, Tolstoj,
Sigrid Undset, m. fl.). Ypperst äro väl studierna över Tolstoj, vilka med överlägsen kraft och intuitiv
förståelse analysera den store ryske diktarens romaner. Även essayn om Sigrid Undset kan
betecknas som ett mästerstycke av positiv kritik. Ett arbete av denna art bör anskaffas av alla
bibliotek med något så när betydande skönlitterärt bokbestånd.   O. W—n.

Fogelqvist, Torsten. Typer och tänkesätt. Litterära utkast. A. B. 1927.
303 s.     Gbc.                                                                                              6:75.

I anslutning till några de senare åren utkomna arbeten har F. i sin kritikerverksamhet fått
anledning att närmare studera mera betydande och egenartade författarepersonligheter och att
karakterisera och ta ställning till olika tankeriktningar. Även svenska namn förekomma, men
både i fråga om antal och betydelse är det granskningarna av översatta arbeten, som dominera.
Det är påfallande, att så gott som endast franska och engelska författare — ingen enda tysk —
tas upp till behandling. Det kan tagas som vittnesbörd om författarens galliska intresse för
studiet av människorna och hans anglosaxiska realism vid bedömandet av dem.   B. M.

Novák, Arne. Den tjeckiska litteraturen i fågelperspektiv. Övs. fr. tjeck,
av Erik Frisk.    Fri.     1928.     79 s.    Portr.    Preg.     Gmd.                          2:—.

En av stark och levande patriotism genomandad översikt av den nationaltjeckiska
litteraturens utveckling med huvudvikten lagd vid skildringen av det nittonde århundradets berömda
tjeckiska skalder och vetenskapsmän. Tyvärr saknas en exakt bibliografi, vilket i någon mån
minskar arbetets praktiska användbarhet.    O.  W—n.

Rydell, Gerda. Adertonhundratalets historiska skådespel i Sverige före
Strindberg.    See.  1928.    312  s.    Litt.     Gc.                                               7:50.

Det svenska 1800-talets historiska dramatik är ur rent litterär synpunkt föga intressant; det
mesta inom den är obetydligt, åtskilligt rent underhaltigt. Men ur tidshistorisk synpunkt kan
en bearbetning därav dock försvaras, då man i många dithörande verk finner karakteristiska utslag
av tidens ledande tankeriktningar inom politik, samhällsåskådning m. m.   Dr Rydells arbete har

härvidlag ganska mycket nytt att meddela. Skada är att teaterhistoriska synpunkter ej anlagts,
ty som underlag för den blomstrande skådespelarkonsten i vårt land under decennierna kring
1800-talets mitt har dåtidens drama sitt kanske förnämsta intresse.   O. W—n.

Tieghem, Paul van. Europeisk litteraturhistoria från renässansen till våra
dagar. En handbok. Övs. [fr. fra.] av Tyra Linder. N. o. k. 1927. 351 s.
Portr.    Preg.     Gbc.                                                                   7:50, inb. 9:50.

Behovet av en översiktlig allmän litteraturhistoria har länge varit känt särskilt inom
bibliotekskretsar. Professor van Tieghems arbete kan anbefallas som en vederhäftig, sakrik och
välskriven handledning i ämnet. Dess disposition är visserligen icke som vanligen är fallet
historiskt-kronologisk utan i stället systematisk (med materialet grupperat efter stilarter, motiv och former),
vilket kanske till en början kan verka i viss mån förvirrande. Men då man så småningom vunnit
förtrogenhet med författarens metod kan man utan svårighet tillgodogöra sig hans intelligenta och
på synpunkter rika framställning. Boken bör anskaffas av alla bibliotek, större som mindre. O. W—n.



H. Skönlitteratur.
Aumonier, Stacy. Konstnärsblod. Övs. [fr. eng.] av Märta Isberg. Sv.
andelsf.   1927.     261  s.    (Den nya romanen 68.)    Hcee.                             4:75.

En starkt fängslande bok om ett, låt vara ej så ovanligt, konstnärsöde: en fattig unge
uppvuxen i bedrövliga förhållanden, som emellertid blir en stor konstnär men först genom två föga
lyckliga äktenskap en luttrad och stor mänsklig karaktär. Boken hör visst till den goda
förströelselektyr, som han rekommenderas.   M. F.

Bandello, Matteo. Renässansnoveller. Löjen och tårar bland furstar och
adelsfolk, gudsmän, borgare och bönder, löskerkarlar, konstnärer och kurtisaner i
de italienska staterna och deras grannriken under renässansen och förrenässansen»
Övs. [fr. ital] o. inledn. av David Sprengel. A. B. 1927. 68 + 404 s. Ill.
(Ryktbara sedeskildr.    5.    Bandellos noveller.)    Hcei.                                       15:—.

I serien Ryktbara sedeskildringar har nu också den italienske novellistens Matteo Bandellos
berömda berättelser utgivits. Det måste anses som en vinst att de nu utkommit på svenska i en
god och ledig översättning med orienterande inledning och med en mängd bilder. Bandello har ju
jämförts med Boccaccio i likartat ämnesval, blomstrande fantasi och uppfinningsgåva. Han har som
bekant utövat inflytande på litteraturen i många länder, särskilt Shakespeare står i litterär skuld
till honom, och vår svenska novellist Per Hallström har av honom inspirerats till »En venetiansk
komedi». Vår tid skall möjligen finna vissa berättelser väl osminkade, och man måste vid
läsningen ihågkomma den stora skillnaden i betraktelsesätt mellan renässansen och vår tid.
Särskilt lämplig för folkbibliotek är boken emellertid ej. Hj. L—n.

Bedel, Maurice. Jérôme i skilsmässornas land. Till sv. [fr. fra.] av Hugo
Hultenberg.    A. B.  1928.    230 s.    Hcej.                                                   3:75.

I föreliggande bok ger den franske förf. i en lätt komediform en starkt karikerad framställning
av det moderna familjelivet i Oslo, vars motsättning till det franska starkt förbluffat honom.
Den norska flickan, vars inre egenskaper fransmannen står fullkomligt främmande för, är likväl
tecknad med friskhet och humor. Men boken är eljest rätt obetydlig., den har sin ryktbarhet främst
att tacka den ovilja och de protester som mötte den i Norge.  H. K.

Blicher, Steen Steensen. Valda noveller. Övs. [fr. da.] av Torsten Wennström.
Balt.  förl.   1927.    319 s.    Portr.    (Berömd litt.) Hceda.          Inb. 2:80.

Den utmärkte danske novellförfattaren Steen Steensen Blicher (f. 1782, d. 1842), i vars verk
realismen för första gången framträder i dansk litteratur, är värd att lära kännas även av en yngre
svensk generation. Det urval och den översättning, som nu föreligger i en av de nya
billighetsserierna av klassisk litteratur, uppfyller alla måttliga anspråk. Kan och bör på grund härav
anskaffas även av de minsta bibliotek.   Sw.


Brontë, Emily. Blåst. (Wuthering heights.) Roman. Övs. fr. eng. av
Ada Werin.    Inledn.  av Algot Werin.    Nst. 1927.   397 s.   Hcee.   6:25, inb. 8:—.

En egenartad men suggererande bok (utk. på eng. 1847) om ett par familjer ute på en blåsig
engelsk hed, vilka kastas som lekbollar av ett blint ödes hårda hand. Men dessa människor äro
skildrade med utomordentlig träffsäkerhet, och inom den snävt begränsade horisont, där de leva,
rymmes likväl mycket av mänskliga intressen, djupa lidelser och tragiska konflikter. För alla,
intresserade av engelsk berättarkonst, skall boken säkert bli en värdefull bekantskap. M. F.

Curwood, James Oliver. Flickan bortom bergen. (The courage of Marge O'Doone.)
Övs. fr. eng. av E. Joseph Evensen.    Å. & Å. 1928.    304 s.   Hcee. Inb. 3:75.

Curwood skrev ju gärna och ofta böcker efter ungefär följande recept: En desillusionerad
storstadsman finner läkedom för sin världssmärta och sina trasiga nerver i vildmarkens stora och
härligt fria rike. Detta hans nya liv kulminerar i att han finner — och vinner — den underbart sköna
vildmarksflickan. Sådant är innehållet i denna bok, varken bättre eller sämre än författarens alla
andra.   S. L.

— — .    Vildmarkens dotter.     Övs. fr.  eng. av Emilie Kullman.    B. W. 1928.
286 s.     (Valda romaner  1.)    Hcee.                                                      Inb. 2:95.

En halvblodsindians underbara om ock ganska långrandiga kärlekssaga.

Boken är skriven med denna blandning av sentimentalitet, brutalitet och osannolikheter, som
utmärker så många av Curwoods alster.   S. L.

Dante   Alighieri.    Nytt   liv.    [Övs.   fr.   ital.   av  Fredrik Wulff.]    Helvetet.
[Övs.   fr. ital. av Arnold Norlind.    Härmed smtr.:]    Petrarca, Francesco, Dikter.
[Övs.   fr.   ital.   av Fredrik Wulff]    A. B.   1928.     387  s.    Portr. (Världslitt.  12.)
Heei.                                                                                    6:50, inb.  11:—.

Detta band av samlingsverket upptager de stora italienska medeltidsskalderna. Av Dante
föreligger dels hans berömda skildring av sin kärlek till Beatrice »Nytt liv» i professor Wulffs
översättning, dels första delen av Den gudomliga komedien, översatt av Arnold Norlind. Från
Petrarca meddelas ett antal sonetter och canzoner samt en hexameterdikt med latinskt original. Då
Nytt liv och Petrarcadikterna icke finnas i så god översättning som Wulffs, har denna använts
ehuru versen ej har de italienska originalens karaktärsfulla rimflätning utan är orimmad; av Den
gudomliga komedien finns däremot en brukbar modern rimmad tolkning, som man alltså med skäl
föredragit framför t. ex. Brings eljest kanske lika goda orimmade. — För den stora allmänheten
torde väl Nytt liv och Petrarca mest ha psykologiskt och historiskt intresse. Däremot verkar Dantes
»komedi» alltjämt lika omedelbart starkt, och det är skada att urvalet måst begränsas till
Helvetet, att åtminstone ej vissa stycken av Skärselden och Paradiset kunnat få plats.   F. V.

Del Valle Inclán, Ramón. Markis de Bradomins galanta memoarer. Övs.
fr. spa.  av Reigin Fridholm.    W.  & W.   1927.     270 s.     Hceka.                  5:75.

Valle Inclán (f. 1870) är en av det nutida Spaniens mest lästa författare. Föreliggande bok
tillhör hans ungdomsarbeten — en spansk Casanova, men mer estetiskt förfinad än denne. Bokens
värde ligger snarare i den konstnärliga miljöskildringen än i dess sensuella raffinemang. Lämpar
sig icke för en bredare publik.   Sw.

Estaunié, Edouard. Sådana de voro. (Teis qu'ils furent.) Övs. [fr. fra.]
av Axel Claëson.    Tiden  1927.    294 s.    Hcej.                                           5:—.

Estauniés psykologiska skildringar utmärkas av en allvarlig, moralisk livssyn och en fin analys.
E. tränger bakom fasaderna och bemödar sig att visa människorna sådana de verkligen äro. En
man, som under livets gång upptäckt »att de former i vilka verkligheten kläder sig endast tjäna
till att dölja det verkliga livet», berättar sin släkts historia så som han lärt känna den under sina
uppväxtår. Ganska mycket erinrar denna nya roman om Det levande huset (Bibl.-bl. 1928, s. 12);
det vilar över dess händelser samma hemlighetsfulla atmosfär.   A. W—n.


Gerard, Louise. Palmens skugga. Övs. [fr. eng.] av M. Isberg. H. G.
1927.    252 s.    Hcee.                                                                                        3:50.

En alldeles ovanligt osannolik historia om en ung mans väg till ena pigo, London via Paris
till Algeriet. Som förf. berättar med liv och fart, obekymrad om eventuella psykologiska
orimligheter, anbefalles boken den publik som först och främst söker »spännande» lektyr.   E. R—n.

Gibbs, A. Hamilton. Sju år för Bob. (Soundings.) Övs. fr. eng. av
Birgit Möller.    H. G.  1927.    348 s.    Hcee.                                               5:—.

En rätt underhållande ehuru ej märkvärdig roman om en ung målarinna, vilken till sist gifter
sig med en man, som först på ett föga hedrande sätt vänt henne ryggen, men som sedan, delvis
genom världskrigets inflytande, blir en helt annan karaktär. Den kvinnliga huvudpersonen är väl
tecknad, och det är både fart och stämning över den i vissa avseenden typiskt engelska skildringen
med dess i nästan varje kap. återkommande golfspel och five-o-clock-te.   M. F.

Gilbert, Anthony. Katastrofen på Freyne. Till sv. [fr. eng.] av M. Isberg.
H. G.  1928.    252 s.    Hcee.                                                                       4:—.

För älskare av detektivromaner bör denna bok vara ett värdefullt fynd, och för var och en
läsare av annat slag är den en bekantskap, värd att göra. Den är sällsynt välkomponerad och
välskriven, försedd med alla tillbörliga spänningsmoment och saknar fullständigt genrens vanliga
smaklösheter och gottköpseffekter.   S. L.

Goethe, Johann Wolfgang von. Faust. Ett sorgespe]. Övs. [fr. ty.] av
Gotthard Sundberg.    L. H.   1927.    431  s.    Hcef.                                      7:50.

Den första fullständiga svenska Faustöversättningen, verkställd av en och samma person.
Första delen var förut översatt både av J. Andersson och av Viktor Rydberg; den sistnämndes verk
är som bekant så gott, att någon ny tolkning ej skulle synas av nöden. Sundberg söker emellertid
gå sin egen väg bort från Rydberg och någon gång lyckas han nog få en ledigare och modernare
vändning eller glosa; han säger till exempel lärgosse i st. f. det stelare hantverkssven. Det hela
stannar dock, som man kunde tro, åtskilligt efter Rydbergs, fastän det i och för sig visst inte är dåligt,
och i andra delen, där Rydberg blott översatt enskilda ställen, framträder — trots misslyckade
ställen — den Sundbergska tolkningens förtjänst, ty med Melins tolkning av andra delen torde
den kunna tävla. Dessutom meddelar Sundberg flerstädes litteratur- eller sågo- och mythistoriska
upplysningar, som för de flesta läsare äro lämpliga eller nödvändiga. Boken kan rekommenderas
åtminstone till större bibliotek.  F. V.

Graeme, Bruce. Svartskjortans återkomst. Övs. [fr. eng.] av Karin Jensen
f. Lidforss.    W.  & W.  1927.    318 s.    Hcee.                                              5:25.

Enligt anmälarens mening hade Svartskjortan gjort bättre i att ej återkomma. Dess vänner
från föregående presentationstillfälle (Svartskjortan, W. & W. 1927, 5:75) sättas emellanåt i denna
bok på väl svåra tålamodsprov och gentlemannastortjuvens gloria tappar rätt mycket av
förgyllningen vid  förlängd bekantskap.    Han har för litet inombords för att kunna uppstå med heder. S. L.

Hamsun, Knut. Landstrykare. Till sv. [fr. no.] av Ernst Lundquist. D.
1,  2.    Sv. andelsf.   1927.    Hceda.                                                           à 4:50.

En folklivsskildring från Norges kustland, brett figurmyllrande, orolig och okomponerad som
verkligheten själv, rörlig som en film men icke mekanisk som den, tvärtom gjord med det
överdådiga liv och det humör, som äro Hamsun egna. Man ser än en gång hans genomträngande
kännedom om sina typer och hans impressionistiska konst att visa dem i levande handling från
ögonblick till ögonblick. Någon egentlig huvudhandling spåras ej bland alla dessa händelser och öden,
men omkring en likväl mycket framträdande ung mans kärlekshistoria ligger en friskt betagande
poesi, som gör denna episod särskilt betydelsefull och svårförgätlig — även i dess illusionslöst
skildrade upplösning. Jämförd med vanliga livsskildringar står denna på ett särskilt högt plan. F. V.

Ivans, [pseud. för van Schevichaven]. Skuggan. Övs. fr. holl. H. G. 1928. 234 s.   Hcegb.                                                                                           4:—.


Detektivromanerna om G.—G. och mr Hendriks — den s. k, G.—G.-serien — tillhöra med
sina skickligt hopspunna och ofta överraskande väl lösta intriger och inte minst sin kultiverade ton
det bättre inom genren. Föreliggande arbete är kanske inte det bästa, men handlingen har
särskilt intresse därför att den delvis tilldrar sig i Sverige under krigstiden.   H. K.

Janowitz, Hans. Jazz. Övs. [fr. ty.] av Gerda Marcus. A. B. 1928. 196 s.   Hcef.                                                                                             3:50.

Boken är en skildring i filmbilder från tiden omkring 1925, gjord med tidens egna uttrycksmedel.
Den är emellertid inte enbart sensationell, den ger även en icke oäven karikatyr av tidens
lyten och läten.   H. K.

Lichtenberger, André. Nettan och livet. Roman. Övs. [fr. fra.] av Elsa
Thulin.    A. B.   1928.     129 s.    Hcej.                                                         2:75.

En av dessa barnaskildringar, som vilja vara näpna och humoristiska och ibland lyckas att
bli det. Man läser med nöje om den lilla franska tösens mellanhavanden med »livet», d. v. s.
föräldrar och kamrater och djur.   F. V.

Marks, Percy. Martha. Roman. Övs. fr. eng. av Sigfrid Lindström. H. G.
1928.    276 s.    Hcee.                                                                                 4:75.

Det gamla rasproblemet i kalifornisk miljö. Kanske skulle en och annan läsare kunna gripas
av en smula intresse för denna sköna halvblodskvinna och hennes hårda kamp mot de
hundraprocentiga amerikanska rasfördomarna, men något värde för folkbiblioteken har boken ej.   S. L.

Maupassant, Guy de. Horla. Noveller. Övs. [fr. fra.] av Sigfrid Siwertz.
A. & W. 1927.     141  s.    Hcej.                                                 2:—, inb. 3:—.

— — .    Marroca.    Noveller.     Övs.   [fr.   fra.]   av   Birger   Mörner.    A.   &  W.
1927.     128 s.    Hcej.                                                                2:—, inb. 3:—.

— — .    Martina.    Noveller.    Övs. [fr. fra.] av Birgit Lange.    A. & W. 1927.
149 s.    Hcej.                                                                            2:—, inb. 3:—.

— — .     Rose.    Noveller.    Övs.   [fr.   fra.]   av   Hugo   Hultenberg.    A.   & W.
1927.     151  s.    Hcej.                                                                2:—. inb. 3:—.

— — .    Systrarna Rondoli.   Noveller.   Övs. [fr. fra.] av Karl Asplund.   A. & W.
1927.     157 s.    Hcej.                                                                2:—, inb. 3:—.

— — .    Yvette.    Noveller.    Övs.   [fr. fra.] av Birgit Lange.    A. & W.  1927.
156 s.    Hcej.                                                                            2:—, inb. 3:—.

Det är glädjande att i dessa tider Maupassant, den store berättaren, den osvikligt säkre
formkonstnären, åter kommit till heders. Hans sakliga enkelhet, hans skarpa observationsförmåga,
hans osentimentala uppfatning, pregnansen och konkretionen i hans stil har stått sig genom åren.
Någon fantasi- eller idédiktare är han ej — hans storhet ligger på annat håll. Hans realistiska
berättartalang får värme och liv av hans sensivitet, hans brinnande livstörst. Någon filosof är
han heller egentligen ej och ingen dissekerande psykolog, men de livsöden han tecknar ha en
sanning och trovärdighet man icke glömmer. Som artist och stilkonstnär hör han även till de främsta.
De olika samlingar av hans noveller som nu utkommit äro i allmänhet — invändningar äro ju lätta
att göra — väl översatta. Det vore önskligt att hela Maupassants produktion på detta område
gjordes tillgänglig, och att några bibliografiska anmärkningar rörande de olika samlingarnas
innehåll meddelades för att underlätta orienteringen. Yngve Berg har tecknat omslagen till de
prisbilliga och ändock välvårdade volymerna.   Hj. L—n.

— — .    Huset   Tellier.    Övs. [fr.   fra.] av Hjalmar Söderberg.     A. B.  1927.
4:o.     174 s.    Ill.    Hcej.                                                                            9:50.

Till den renässans som Maupassant sedan någon tid upplever i vårt land kan man räkna att
hans novellsamling Huset Tellier i Hj. Söderbergs sobra och stilsäkra översättning utkommit,
illustrerad av Kurt Jungstedt.   Konstnären har i sina akvareller och teckningar lyckats få in något



specifikt franskt. Det är fransk snitt över hans matroser och damer. Såväl lokal- som tidsfärg har
kommit utmärkt fram i dessa intelligenta och lediga illustrationer. Detta tillika med den
överlägset känsliga översättningen gör volymen till ett litet praktverk, som bör bli kärkommet för
alla beundrare av den store franske realistens konst. — Samma noveller föreligga även i vanligt
oktavformat och utan illustrationer till ett pris av 3:50. Bokens lämplighet för folkbiblioteken
är dock diskutabel.   Hj. L—n.

Miln, Louise Jordan.    Gul och vit.    Till sv. [fr. eng.] av Gerda Swedberg.
H. G.  1927.    333 s.    Hcee.                                                                         5:—.

Kina och förhållandena där äro ju f. n. aktuella. En intressant belysning av motsatsförhållandet
mellan gula och vita lämnar denna bok behandlande ett äktenskap mellan en kinesisk
diplomat och en ung engelska. Det värdefullaste i boken, från västerländsk synpunkt, torde vara den
utomordentliga kännedom om den kinesiska folksjälen, som den, enligt vad framstående kineser
själva vittnat, ådagalägger.   Läsvärd är den visst.   M. F.

Ostrander, Isabel L[amb]. Intrigernas ö. Övs. fr. eng. A. B. 1928. 290 s. Hcee.                                                                                                             4:75.

En spännande äventyrsroman om en bortrövad amerikansk millionärsdotter.
Förströelseläsning på ett tämligen högt plan.    S. L.

Phillips, David Graham. Rika män och deras barn. Övs. [fr. eng.].
L. H.  1927.    329 s.    Hcee.                                                                         6:50.

En verkligt värdefull och på samma gång starkt fängslande berättelse om rikedomens
värdelöshet, ja, förbannelse för utvecklingen till en duglig människa. De tvenne »kärlekshistorier», som
vävts in i händelseförloppet, fulltyga, att förf. är en högtstående konstnär. Boken kan livligt
anbefallas ej minst åt vuxen, efter »framgång» strävande ungdom.  M. F.

Roupnel, Gaston. Nono. Övs. [fr. fra.] av T. Hilding Svartengren. Tiden
1927.     256 s.    Hcej.                                                                                    3:50.

En skildring ur franskt bondeliv, vars hjälte »Nono» är vingårdsarbetare, »ständig driftkucku
och alltid lätt lurad, genomhederlig och god till hjärtegrunden». Åtskillig bitter erfarenhet ligger
bakom teckningen av detta livsöde och avspeglas i bokens stil, som har en viss sorgmodig rytm;
dess lyrism är visserligen inte alltid lyckad och människorna tala inte alltid naturligt. I det hela
gör dock den stackars Nonos outrotliga kärlek till hustrun — trots allt — sitt intryck, men i
synnerhet episoden om deras dotters självuppoffring och klarsynta ömhet. Boken har i varje fall den
riktiga franska »jordlukten».   F. F.

Sinclair, Upton. Kärlekens pilgrimsfärd. Övs. fr. eng. av Eugen Albán.
1,  2.    Holmstr.   1927.    Hcee.                                 4:50, 6:—, inb. 6:75, 9:—.
1.    Kärlekens förvillelser. —  2.    Kärlekens fångenskap.

Kärlekens pilgrimsfärd hör visserligen inte till Sinclairs tidigaste produktion (originalet
publicerades 1911), men den verkar likväl som ett ungdomsarbete. Syftet är oklart, åtskilligt osmält
råmaterial har släpats med, varigenom stilen blir långt utdragen och tröttande, och bokens hjälte,
den unge författaren, verkar så pass obetydlig, att hans motgångar hos förläggarna icke kunna
uppväcka någon starkare indignation hos läsaren. Det hela är en tydligen starkt självbiografisk roman
om striden mellan kärleken och kallet, men onekligen en av de svagare i arten.  B. M.

— — .     Wall   Street.    Roman.    Övs.   fr.   eng.   av   Eugen   Albàn.    Holmstr.
1027.    263 s.    Hcee.                                                                  3:75, inb. 6:—.

En skildring i grella färger av amerikanska finansförhållanden och ett skarpt angrepp på börsmagnaternas
moral. Att förf. lagt mera vikt vid tendensen än vid de litterära värdena, är tydligt,
och romanen får därför huvudsakligen intresse som uttryck för de socialistiska åskådningarna hos
sin   upphovsman.     B.   M.

Stacpoole, H[enry] de Vere. Tuan. [Övs. fr. eng.] A. B. 1927. 238 s. Hcee.                                                                                                                  2:75.

Fastän Stacpoole denna gång för läsaren in i en utsökt samling vita och gula bovar som spela,
stjäla, smuggla kokain och avgudabilder samt mörda varandra ovanligt ogenerat, måste man räkna
»Tuan» till de bättre äventyrsromanerna, då den alltigenom präglas av förf:s kultiverade stil och
kännedom om den miljö han skildrar, här de ostasiatiska farvattnen. Gammal japansk kultur
bildar i sin världsfrånvändhet en verkningsfull bakgrund till äventyrarnas hetsjakt efter penningen. E. R—n.

Thompson, Sylvia. Våren kommer. Övs. [fr. eng.] av E. Lilljebjörn.
A. B.   1928.    342  s.    Hcee.                                                                       5:75.

En bok om världskrigets inverkan på en engelsk familj och densamma närstående personer.
Förf. skriver roande, ibland spirituellt om modern ungdom. Sympatiskt berör läsaren den ända av
tolerans och förståelse för andra än engelska synpunkter, som genomgår arbetet. En bra
underhållningsbok.    H. K.



Hcb.    Skönlitteratur: nysvensk (med finsk-svensk).

Björck, Amalia.     En människas röst.    Dikter.    A. B. 1928.   136 s.    3:75.

Amalia Björck är ett sunt och frimodigt svenskt lynne med ett drag av verkligt känd
religiositet; man tänker sig henne som en poetisk prästgårdsflicka med kärlek till hem, hembygd och
minnena därifrån. Men hon kan också dikta om mycket annat. Hon sovrar inte, hon lämnar ifrån
sig åtskilligt obetydligt, men det bästa är avgjort gott och har karaktär.  F. V.

Borgh, Per. Livets två vägar. Romantiserad kulturskildring från Småland
på 1870—80-talen.    Bv.  1927.    313 s.                                                      4:50.

En berättelse om en småländsk folkskollärares uppväxtår, hans seminarietid och första
verksamhet som folkskollärare. Den romantiserade ramen vari skildringarna äro inflätade är ganska
talanglös och kunde saklöst varit borta. Men ett och annat i berättelsen, där för övrigt det
faktiska grundlaget på sina ställen framträder tämligen ohöljt, har ett visst kulturhistoriskt värde.
Boken torde emellertid knappast ha intresse för andra än sådana som ha förbindelse med Småland
och seminariet i Växjö.  F. H.

Butenschön, Andrea. Jahänära Begam. En indisk kejsardotter. Nst. 1927.
209 s. + 25 pl.                                                                                         10:—.

En historisk roman från den indiska kejsaren Aurangsebs tid. Skildringen är livfull och färgrik
och vittnar om stor förtrogenhet med den historiska bakgrunden; stilen är emellertid även
österländsk, d, v. s. förf:n använder ett blomsterrikt antydningsspråk, något som gör boken svårläst för
en vanlig västerländsk läsare, för vilken redan själva ämnet är främmande nog.  H. Sg.

Ekelund, Vilhelm. Passioner emellan. Flykten till naturen. Tydlighetens
genius.    A. B.  1927.    264 s.                                                                      5:50.

Som essayist och aforistiker torde Vilhelm Ekelund ha gett sitt bästa i de tidigare
prosaböckerna, från Antikt ideal till och med Veri similia och Metron. Det har på senare år blivit allt
svårare att följa honom; för att kunna tillägna sig denna nya samling aforismer måste man vara
mycket bevandrad i de Ekelundska tankegångarna.  A. W—n.

Engström, Signe.    Romantik.    Noveller.    W. & W.  1927.    218 s.      4:75.

Ett knippe intelligent och litet ironiskt berättade historier. De bästa, »En chimär» och
»Flickan som fick det bra» äro tragikomiska vardagsnoveller av den art som Per Hallström så gärna
odlat.   A. W—n.

Erdtman, Sigurd.    Sav och sälta.    Dikter och visor.    L. H.  1927.    215 s. 5:—, inb. 8:—.

En omfattande diktsamling sträckande sig tio à tolv år tillbaka i tiden och med ett ämnesval
från »bohêmesonetter och vitterhetsstrofer» över »visor i svensk folkton» fram till
»saltsjöseglatser och skärgårdsidyller». Förf. skriver en lättflytande musikalisk vers — melodier till en
del av dikterna äro inlagda i texten — och hans naturlyrik når ibland rätt högt.  M. F.

Ericsson, John O.    Äventyr.    Dikter.    Framt.     1927.    98 s.             2:50.

En lämplig titel på en sådan diktsamling, ty det är dåd och dröm, som besjungas i dessa ofta
ståtliga ballader med ämnen ända från Englands medeltid och fram till våra dagars sociala
frigörelsekamp. Bäst lyckas nog förf. med att ge färg och doft åt en gången tid. Ur både form- och
innehållssynpunkt står boken högt, och den är väl ägnad att tilltala unga sinnen.  M. F.

Falk, J. A.    Lapp-Levi. Berättelse. Lb.   1927.    331  s.            3:75, inb. 4:75.

En enkel och ganska tafatt hopkommen lapproman, utan konstnärligt värde men. av något
intresse på grund av författarens goda kännedom om lappar och Lappland.   T. K.

Folcke,  Nils-Magnus.    Stockholmsår.    Dikter.    A. B.  1928.    101  s. 3:75.

Bland vår mycket besjungna huvudstads sångare är Folcke en med sin egen skiftning, på samma
gång flanör och lyriker, som låter Stockholm av i dag passera förbi uti bilder med fart och rörlighet
och stundom mycket lättlöpande vers. Mindre lyckas han med det förflutna, fastän nätta pasticheverser
à la Bellman eller Snoilsky ej utan verkan vilja få fram Gustav III:s eller Erik XIV:s
Stockholm. Det alltför ungdomligt bohemiska i Folckes äldre dikter har lämnat plats för en
vederhäftigare poetisk balansering utan att grundlynnet därför försvunnit. Samlingen innehåller ting, som
måste räknas till diktarens bästa.   F. V.

Goldkuhl, Erik.    Silverflöjten.     Dikter.   W. & W.  1928.    95 s.         3:—.

En silverflöjt — hör man ej en spröd och vek ton vid föreställningen om instrumentet! Sådan
är också den klang dessa dikter lämna efter sig: en ung alls ej oäven poet, som det visst kan bli något
av.   M. F.

Gripenberg, Bertel.    Den stora tiden.    B. & B.  1928.    100 s.         4:—.

Diktaren klagar själv flerstädes i dessa strofer över att den stora tiden, d. v. s. det finska
inbördeskriget 1918, redan är glömd och förgäten av de flesta. Ja, det är nog så, och att de »vita»
hjältarna rönt detta öde ligger väl till dels i att de hade den tragiska lotten att kämpa mot
landsmän — låt vara mot brutala och förvillade sådana. Dikterna äro rätt ojämna; några stå på den höjd,
till vilken G:s lyrik kan lyfta sig, när den är som bäst, andra torde nog möta samma öde som
sångens föremål.    M.  F.

Hedberg, Tor.    Rembrandts son.    Ett drama.    A. B.   1927.     131  s. 4:25.

Ett drama om geniet, som finner sin väg genom kriser och svårigheter, och om geniets son,
som i skuggan av ett berömt namn kämpar för självständighet och egen lycka. Det är välbyggt
och kultiverat i formen, dock utan starkare dramatisk verkan.  A. W—n.

Hellström, Gustaf. Snörmakare Lekholm får en idé. Roman. A. B. 1927.    528 s.                                                                                            9:50.

Denna familjekrönika med de många figurerna genom olika släktled förtäljer ej i episkt
enformig fortgång utan med behändiga kompositionstrick i språng fram och tillbaka och verksamma
överraskningar. Så till vida påminner den om en Hjalmar Bergmans maner men lynnet är ett
annat, utan Bergmans nästan fantastiska komik. En viss nyktrare intellektuell lustighet saknas
på sina ställen ej hos Hellström, och ur den grå men icke perspektivlösa vardaglighet hans bok
alltigenom skildrar framväxer dock i dramatiska knutpunkter en icke lyriskt betonad men stark känsla.
Det väsentliga i boken är människoskildringen, som i de bästa typerna höjer sig och romanen över
huvud till verklig betydenhet.   F. V.

Hemberg, Eug[en]. Boris Godunov. Ett märkligt livsöde. Fri. 1927.
282  s.     Portr.                                                                                    4:75, inb. 6:25.

Boken vill ge en bild av 1500-talets Ryssland, den äventyrsmättade tid, som alla ryska
författare av historiska romaner med förkärlek skildra. Man får följa huvudgestalten, den
omstridde och mångbesjungne tsar Boris Godunov, på hans väg upp till tronen — skildringen slutar
med hans kröning — varigenom man besparas tragiken i hans olycksår och död. Miljön är fyllig
och detaljrik; tyvärr kunna oriktigheter och inkonsekvenser påvisas. De ryska bojarerna (ja,
även deras hustrur och döttrar!) svänga sig med latin på ett sätt, som verkar minst sagt

förbluffande; te drickes i boken ymnigt, trots att först vid denna tid togs första steget till erövringen av
Sibirien fram mot Kina, o. s. v. Men boken är medryckande genom friska naturbilder och
fängslande situationer.   R. W. R.

Holmström,   Ragnar.     Barn,   mödrar   och   manfolk.   Nst.   1928.     277   s. 5:75, inb. 7:50.

Ett knippe noveller berättande om sjömännens liv, fattiga mödrars slit eller barnens värld med
dess sorger och glädje. Över de flesta historierna ligger en skugga från livets hårda och
hänsynslösa framfart med människorna. Tillvaron blir dock ej meningslös och trist som så ofta i
symbolismens novellistik utan lyses upp av den sorglösa syn på tingen, som de här skildrade gestalterna ha,
eller av den tacksamhet de känna även för en aldrig så ringa smula av värme och sol. Bibliotek,
som äga förf:s föregående böcker, ha allt skäl även lägga sig till med denna.  M. F.

— — .  Jonas Ödmarks söner. En berättelse. Nst. 1927.  242 s  4:75, inb. 6:50.

En tragisk historia om hur ett par bröder för faderns heders skull ta på sig följderna av dennes
mindre vackra gärningar, varav emellertid endast ofärd och elände för dem själva blir följden.
Med den primitiva syn på tillvarons logik de ha, fatta de själva i varje fall händelsernas utveckling
som ett försynens straff för att de dolt faderns handlingar. Just detta är mästerligt skildrat, och
boken ett nytt bevis på förf:s högt stående berättarkonst. Om också ej »rolig» i vanlig mening —
av humor finns där ej mycket — kan den dock varmt anbefallas.   M. F.

Kock, Gunnar. »Gyllene kaffebönan». Vackra visor och muntra melodier.
Sv. andelsf.  1927.    112 s.                                                                          5:75.

En ej vidare vänlig, rätt ensidig parodi på ett nykterhetscenakel, vars enda göromål förf.
tycks tro bestå i kaffedrickning Till samtliga poem — det är väl närmast Fridas visor, som varit
mönstret — finnas ej oävna melodier, vilka, det är väl det vackraste, som kan sägas om dem,
stundom erinra om Fridasångerna, stundom om Bellman. Textens flerstädes starkt framträdande
parodiska överdrift minskar givetvis det helas njutbarhet. M. F.

Larsson i By, Carl.   Vår i Folkare.   Noveller.   A. B.  1927.    207 s. 4:75.

Carl Larsson i By förmår berätta enkelt, levande och med en viss kraft. Denna samling
folklivsnoveller, mestadels av mörk och tragisk karaktär, handlande om hårda och snåla människor,
höra till det bästa han producerat.  A. W—n.

Ljungdal, Arnold. Morgonrodnad. Skådespel. A. B. 1927. 156 s. (Sv.
teatern 408.)                                                                                               3:75.

Ett drama behandlande vederdöparoroligheterna och bondekriget i Tyskland 1525. Otvivelaktigt
står förf. här högre än i sin tidigare alstring, och karakteristiken av bondeupprorets ledare,
Tomas Müntzer, med dennes omsvängning från naiv optimism till bitter pessimism visar också
hos förf. en djupare uppfattning av tingens sammanhang än förr. De uppträdandes språk är —
månne avsiktligt? — sådant som om de levat nu; dessa 1500-talsmänniskor tala om att »sabotera»
och om »provokation», ja en av dem fäller ironiskt uttrycket »Glimrende!», vilket onekligen låter
egendomligt i munnen på en tysk från Luthers tid.  M. F.

Ljungquist, Ivar.    Nils Dacke.    Roman.    A. B.  1927.    423 s.          9:50.

En romantiserad skildring av ledaren för den farligaste bonderesning, som Gustav Vasa hade
att bekämpa, skriven i ett märgfullt språk och med omsorgsfullt utnyttjande av de historiska
källorna. Romanen bör ha sin givna plats i alla småländska bibliotek, men även på andra ställen
bör den kunna påräkna intresse som en levande och tidstrogen skildring av en dramatisk episod
i svenska allmogens historia.   F. H.

Låftman, Bengt. Skolpojkar och bergslagsbor. Lindhska bokh., Örebro
1927.    176 s.                                                                                             3:25.

Skolpojksminnen från Örebro och personhistorier från Bergslagen kring Ramsberg och Linde,
Särskilt de senare läser man med odelat nöje.   S. S.

Olrog, Sigrid.    Den gyllene fågeln.    Roman.    A. B.  1927.    306 s.   5:75.

En roman om en liten vackert rödhårig och musikbegåvad springflickas underbara äventyr och
utveckling under hennes gång mellan olika män och olika samhällslager. Början är jämförelsevis
bäst, sedan blir såväl fabulering som människoskildring föga trovärdig, får något av krigsårens
upphetsade och filmaktiga sensation.   Huvudfiguren är dock ej helt oäven.   F. V.

Rudelius, Folke. Cecilia Bures friare. Berättelse. H. G. 1927. 295 s. Ill.                                                                                                                          6:—.

En roman från 1800-talets början, förlagd till en gammal småländsk exercished och lägerplats..
Förf. har med lagom känslighet och stor kärlek till ämnet lyckats åstadkomma en charmfylld bok
om en svunnen tid, som åtminstone i yttre avseende var långt mera idyllisk än vår.
Människoskildringen är ej oäven, men på intet sätt märklig. H. K.

Ruhe, Algot.    Staden i vår dröm.    L. H.   1927.    260 s.                      4:75.

Ruhes förnämsta litterära insats har varit hans tolkningar av fransk litteratur. Hans eget
skriftställarskap intresserar mindre. Föreliggande utopiska målning av framtidsstaden är mer än
lovligt enkel.    Sw.

Smith, Ejnar. Lolly Burmeister. Roman om två gränsstäder, 1826—1846.
D.  1, 2.    2 uppl.   Å. & Å.    1927.                                                              à 4:50.

Denna roman, nästan genomgående byggd på kontrastverkan: mellan städerna Strömstad och
Fredrikshald, svenskt och norskt folklynne, två flickkasiner o. s. v., har kanske mera bredd än
någon av förf:s tidigare och rikare skildringar. Där finnes mycket av vederhäftig tidsskildrings
några troget tecknade människotyper i småstads- och bondgårdsomgivning och ett märkligt och
fängslande kvinnoöde.    B.   M.

Söderhjelm, Alma.   Elsbets och min hemlighet.    A. B. 1927.    266 s. 6:50.

De grova ytterlinjerna till denna roman äro snart dragna: ett ungt par, vilkas äktenskapslycka
trots all deras kärlek går till spillo, emedan mannen i det längsta ej vill överge sitt arbete och, när
han slutligen gör det för hustruns skull, ända gör det för motvilligt och för sent — hennes ömtåliga
väsen står ej ut med att icke äga honom helt utan hon dör. Hon tecknas som en liten sympatisk
varelse, men man kan ej underlåta att samtidigt finna henne tråkig. Förf. konstaterar emellertid
blott faktum, att problemet man—kvinna i vissa fall är olösligt och äktenskapet något irrationellt..
Hon söker för resten ej bevisa en tes, hon gör blott en skildring, full på en gång av borrande
psykologi och öm medkänsla. Boken är väl ej mera betydande, men det är en intelligent bok och den
har ställen som man kommer ihåg.   F. V.

Väring, Astrid    Vintermyren.   Berättelse.   Nst. 1927.   364 s. 6:75, inb. 8:50.

En med lika mycken vederhäftighet som spelande fantasi gjord norrlandsroman, som utgör
tortsättning på den härom året utgivna Frosten (Bibl.-bl. 1927, s. 70). Kan livligt anbefallas. H. K.



I. Skön konst (med musik och, teater).
Adelsköld, Märta, [pseud.:] »Madelon». o Handtryck. Handbok med fullständig
lärokurs och exempel på tillämpning. Å. & Å. 1927. 72 s. Ill. (Husmoderns
handböcker i husflit.)    Ihc.                                                         Inb. 3:25.

Föreliggande arbete är en såvitt möjligt tydlig och noggrann lärobok i det nu så moderna
handtrycket, pius en kort inledande historik.

Även om det måste anses omöjligt att utan lektioner lära sig tekniken i fråga, kan boken bli
till mycket god hjälp för den i någon mån försigkomna. Att handtryck av sin utövare emellertid
utom teknisk skicklighet även kräver en rätt så stor konstnärlig blick och smak är ovedersägligt.
De flesta mönstren i boken äro vackra och användbara. Sparsamt använda kunna alldeles givet
flera av bokens mönster göra en vacker effekt.  H. S—r.

Collin, Maria. Flamskväv och finnväv. Å. & Å. 1927. 4:o. 25 s. Ill.
(Husmoderns handböcker.)    Ihc.                                                         Inb. 2:25.

Två urgamla, konstfärdiga vävslag ha här av vår allra främsta kännare inom området i en
mycket vackert utstyrd volym fått sin historia och sitt tillvägagångssätt fullt klarlagda. Man vore
synnerligen tacksam att av samma hand få dylika historiskt-praktiska redogörelser för samtliga
arter inom den rika och uråldriga svenska vävnadskonsten.   E. T.

Dunge, John. Olika bokstavsformer i urval jämte konstruktiva anvisningar.
Till vägledning och praktiskt bruk för skolor och yrkesutövare. Tecknade av
John Dunge.    Lagerstr.  1927     4:o.    38 bl.    Ihb.                                      3:75.

Boken ger ett gott urval av alfabet lämpade för textning, skyltar o. s. v. samt några summariska
anvisningar för bokstävernas riktiga sammanställning och transponering i olika format. Torde
även lämpligen kunna användas som uppslagsbok.   B. M.

Hedlund, Greta. Gammal korssöm från Dalarna. Mönster samlade i Svärdsjö
och Enviken.    See.  1928.    [3 s.] + 8 pl.   Ihc.                                      2:—.

Från Ovansjö socken, en rik gammal bondbygd, har Greta Hedlund, rektorska vid Västerbergs
folkhögskola, redan skänkt oss ett par bildhäften, behandlande korsstygnssöm och knutet och trätt
arbete. Det vackra häfte, som nu föreligger, behandlar korsstygnssömmen inom ett par
grannsocknar, Enviken och Svärdsjö. Man är förf. livligt tacksam för hennes åtgärd att från glömska rädda
och för all framtid bevara denna säregna skatt av en äktsvensk textil ornamentik.  E. T.

Nyman, Alf. Musikalisk intelligens. Uppsatser och snabbteckningar. Gle.
1928.    221 s.    Ijb.                                                                                    5:50.

En samling korta skisser, lätt och spirituellt utformade. Man följer med samma intresse
författaren, antingen han snuddar vid ett eller annat problem hos Bach, Beethoven och Schubert
eller lämnar en översikt av nationalitetssträvanden i nyare musik, sådana dessa framträda
exempelvis hos Smetana, Gade eller Sibelius, och beklagar endast, att han på en eller annan punkt icke
gett sig tid att musikhistoriskt fördjupa framställningen. Kan på det livligaste anbefallas varje
musikintresserad läsare.   E. S—m.

Pauli, Georg.   Opponenterna.   A. B.  1927.    254 s.   Ies. 7:50, inb. 10:—.

Detta är den fjärde i ordningen av Paulis memoarer som aktiv konstnär. I detta fall skildrar
lian de betydelsefulla händelserna på åttiotalet, där han själv var en centralfigur: parisarnas
opposition mot Akademien och Konstnärsförbundets bildande. Innehållet har denna gång ett verkligt
historiskt värde.  Stilen frisk som alltid.   A. L.

Skådebanans årsbok. Årg. 1 (1927—1928). Skådebanans förl. 1927.
70 s.    Ill., portr.    Ik(p).                                                                             1:50.

Den för landsortens teaterliv högst betydelsefulla organisationen Skådebanan framträder här
med en årsbok, upptagande förutom upplysningar om vid företaget anställd personal m. m. ett
antal uppsatser över märkligare företeelser inom det moderna teaterlivet (om regissörerna Gust.
Linden och Per Lindberg, om teatersäsongen i Stockholm 1926/27, om teatern i Finland m. m.). O. W—n.



J. Arkeologi.
Nachmanson, Ernst. Vulci. Ett hundraårsminne och en återblick på den
grekiska vasforskningens historia. Nst. 1928. 60 s. Ill. (Sv. humanist. förb.)
Jaaa.                                                                                                          4:75.

Det är skada, att denna bok fått en titel, som ej kan förstås utan en längre förklaring. Vulci
är en gammal etruskisk stad, i vilken de rikaste fynden av grekiska, särskilt atenska vaser gjordes
på 1820-talet. Utgående från fynden i Vulci ger boken en översikt över de grekiska vaserna, deras
stilarter, framställningar och fyndens historia.  Helt naturligt intaga de atenska vaserna den


främsta platsen, icke blott därför att de utgöra huvudmassan av fynden i Vulci utan ännu mera därför
att de i konstnärlig skönhet och framställningarnas intresse överträffa alla andra. Men det tillfogas
även några ord om andra slags grekiska vaser, även om de icke påträffats i Vulci, ända upp till
de allra äldsta. Så ger boken en kort och mycket lättfattlig översikt över det grekiska vasmåleriet;
det varma intresse, som förf. hyser för sitt ämne, förstår han att meddela åt läsaren. Därtill
kommer, att boken är utmärkt väl och rikt illustrerad. Den rekommenderas åt var och en konstintresserad
och åt var och en, som vill skaffa sig en första kännedom om en förnämlig, konstnärligt och
kulturellt lika intressant gren av den grekiska konsten. M. P. N.

Persson, A[xel] W[aldemar]. Kungagraven i Dendrá. Guldfynd och andra fynd
från   utgrävningarna   1926   och   1927.    A.   B.  1928.     164 s.    Ill.    Jaaa. 7:50.

Dagspressen har på sin tid omtalat de glänsande fynd, som professor Persson och hans
medhjälpare sommaren 1926 gjorde i en kupolgrav i nordöstra Peloponnesos, i själva verket de största
fynd från den förhistoriska tiden som gjorts på Greklands fastland sedan Schliemanns dagar. Därtill
kommer en följande sommar funnen kammargrav med ej så uppseendeväckande men vetenskapligt
mycket betydelsefulla fynd. För dessa fynd, deras konstnärliga och vetenskapliga betydelse giver
finnaren själv en av talrika och goda illustrationer belyst, lättläst och intressant redogörelse;
läsaren införes dessutom i det arkeologiska arbetets mödor och spänning.    M. P. N.



K. Historia.
Andersson, Ingvar. Källstudier till Sveriges historia 1230—1436. Inhemska
berättande källor jämte Libellus Magnipolensis. Lindströms bokh., Lund 1928.
312 s.    Litt.    Kca.                                                                                     6:50.

Arbetets karaktär av akademisk avhandling gör, att det är av speciellt intresse för fackmän,
men det har intresse även för andra. Förf. har givit prov på ovanlig kritisk skärpa. Största värdet
har granskningen av Erikskrönikans och Birgittas uppenbarelsers värde som historisk källa. S. Sch.

Isberg, A[nders] U[lrik]. En karolin och hans ättlingar. Kulturhistoriska
skildringar från Karlarnes tid. Förf., Lomma 1927. 231 s. Ill., portr., kart.
OPreg.    Kce.                                                                                             10:—.

En prydligt illustrerad berättelse om den under fälttåget i Ryssland 1708 stupade majoren
Isack von Lindé, hans maka och barn, om krigsbedrifter och ekonomiska transaktioner samt om
tillkomsten   av   den   Berg von   Lindeska fideikommisstifteisen Axelvold-Möllarp i Skåne.   F. H.

Moberg, Axel. Omkring Islam i medeltid och nutid. W. & W. 1928.
123  s.    Kart. (Radioföredrag.)    K.                                                            3:—.

För de flesta svenskar är den muhammedanska världen ganska okänd, och dock omfattar den.
250 millioner människor och har från sin första början haft de livligaste kulturella eller krigiska
förbindelser med vår egen civilisation; för närvarande bildar jäsningen inom den muhammedanska
världen ett av de allra största världshistoriska problemen. Man kan icke förstå det utan insikt.
i den muhammedanska världens historiska utveckling och dess därpå beroende särskilda
förhållanden. I dessa viktiga frågor ger Mobergs ursprungligen som radioföreläsningar hållna
framställning en utmärkt och lättfattlig inledning. Han börjar med den historiska utvecklingen: den
arabiska erövringen, islams höga kultur under medeltiden och starka inverkan på Europa och
slutligen dess kvarblivande på den medeltida ståndpunkten, medan den europeiska kulturen skred
vidare. Därefter skildrar han de närvarande förhållandena: muhammedanismen som folkreligion,
som politisk makt och dess förhållande till de nationella rörelserna. Den sista avdelningen behandlar
de svårigheter, som under och efter världskriget uppstått bland araberna, i Palestina och Egypten.
Boken erbjuder den bästa handledning till förståelsen av de religiösa, kulturella och politiska
problem, som äro aktuella bland de muhammedanska folken och äro av största intresse även för de
europeiska.    M. P. N.


Nyström, Anton. Karl XII och sammansvärjningen mot hans envälde och
liv.    2 uppl     Boh.  1928.     297  s.    Ill., portr.    Kce.                                  4:75.

Första upplagan av detta arbete utkom för så pass länge sedan som år 1900, men det är dock
omöjligt att välkomna en ny upplaga, när denna är av sådan beskaffenhet som i detta fall.
Generalstabens stora arbete om Karl XII höjde visserligen konungen för mycket till skyarna, varför
Munthes för något år sedan slutförda arbete i visst avseende kom som en hälsosam reaktion, men
det kan man ej säga om Nyströms arbete, som icke alis är av samma vederhäftiga natur. Av den
senaste tidens forskningar har förf. endast tillgodogjort sig vissa enstaka detaljer, som kunna synas
tala för någon hans teori, och detta har han gjort på ett ensidigt sätt. Kvar står i sista upplagan
en mängd uppgifter angående t. ex. oppositionen och tillståndet i landet, vilka för åtskilliga år
sedan vederlagts, men härom har förf. ej tagit någon notis, vare sig det nu berott på hans höga
ålder eller på något annat.   S. Sch.

När Finlands öde avgjordes. Skildringar från frihetskriget. A. & W. 1927.
4:o.     153  s.    Portr.    Kddb.                                                                       5:—.

Arbetet, som utgives till förmån för frihetskrigets invalider, inledes med en gripande hälsning
till Finlands folk av general Mannerheim. För övrigt innehåller det bidrag av ett tjugutal deltagare
i kriget. Från kampens tid komma fram många personliga smådrag, som leda ens tankar till
Fänrik Stål, och arbetet kan på så sätt sägas utfylla de skildringar av kriget i dess helhet, som sett dagen. S. Sch.

Sarwe, Wilh. Bland Rysslands folk. I missionens och Röda korsets tjänst
1882 —1922.    D.   1.    Sv. miss. 1927.    384 s.    Ill., portr.    Kmac. 5:50, inb. 7:—.

Skildrar förf:s liv och verksamhet i Ural, bl. a. i en basjkirby, åren 1883—1894 samt i Kaukasien,
Transkaspien och Sydryssland 1894—1910. I samband härmed meddelas en mängd notiser om den
svenska Ural-kolonien samt om seder och bruk hos ryska bönder, basjkirer och kaukasiska folk.
Den nu föreliggande delen avslutas med några korta skildringar av ryska gestalter, bl. a. Tolstoj,
som förf. besökte på Jasnaja Poljana.

Boken framträder utan några litterära anspråk och lägger kanske överdrivet religiösa
synpunkter på en del företeelser men har värde genom innehållsrikedom och saklighet och icke minst
genom de talrika illustrationerna.   A. H.

Scandia. Tidskrift för historisk forskning utg. av Lauritz Weibull. Bd 1:
h.   1.    N. o. k.   1928.    214 s.    Ill.    K(p).   5:—.    (Pris för årg., 2 häften, 8:—.)

Ovannämnda tidskrift, som startats i år med understöd av Carl X Gustavs historiska fond, har
till sitt arbetsfält den skandinaviska Nordens historia. Som ram för dess verksamhet angivas
ämnen av större kulturell, social och politisk betydelse för de enskilda folken i Norden och för
förhållandet mellan dem Redaktionen säger sig vilja genomföra en allt strängare tillämpning av
källkritiken och sträva mot obetingad objektivitet. Utgivarens namn är en borgen för att
tidskriften kommer att bliva av mycket stort värde. Två häften planeras om året. Det första, nu
utkomna häftet innehåller utom recensioner några uppsatser, av vilka de längsta och mest
intressanta äro utgivarens skrift om Stockholms blodbad och professor Årups om David og Hall, krisen
i Danmarks historie 1863. Utgivarens bevis för att Gustav Trolle var den starke mannen och det
egentliga upphovet till blodbadet, medan Kristian II var en obeslutsam personlighet, äro starka
och överensstämma för övrigt med en uppfattning, som redan för flera år sedan började tränga
fram hos sydsvenska historiker. Professor Årups uppsats är synnerligen läsvärd och visar bl. a.
den starka inverkan folkmeningen haft vid ovannämnda kris. — Tidskriften bör finna många
vänner i hela vårt land. S. Sch.



L. Biografi (med genealogi).
Leijonhufvud, Sigrid, [utg.]. Två människoöden. Blad ur släktkrönikan
från gustaviansk tid. Nst. 1927. 339 s. + 16 pl. Litt. Preg. Lc(s). 9:—, inb. 11:75.

Genom sina släktförbindelser har Sigrid Leijonhufvud tillgång till en hel del släktarkiv och
familjepapper. Det material hon däri finner sovrar hon kunnigt och pietetsfullt. Så har hon förut
bl. a. skildrat C. G. Tessin och hans krets i arbeten av stort kulturhistoriskt intresse.  I föreliggande

bok skildrar hon dels änkeriksrådinnan Vivika Bonde, född Trolle, som med gammaldags
myndighet och kraft regerade på Trolleholm och dels en av hennes sondöttrar, grevinnan Ebba Sparre,
född Bonde, som på sin ålderdom bebodde en våning i Bondeska palatset i Stockholm. Kring
dessa huvudpersoner gruppera sig en massa fränder, om vilka ett behövligt personregister lämnar
upplysningar. Det rika och intressanta materialet är i denna bok ställvis framställt i lätt
romantiserad form.   Ett vackert bildurval bidrar att levandegöra stämningen från gångna tider.   Hj. L—n.

Addams, Jane. Holmgren, Ann Margret, f. Tersmeden. Jane Addams.
»Samhällsmodern» och »fredsmodern». A. B. 1927. 109 s. Ill., portr. (Verd.
småskr.  312.)    Lb.                                                                                      1:—.

Vid en hyllningsbankett som för något år sedan hölls för Jane Addams hälsade henne
guvernören för New York State ej endast som »Chicagos most useful citizen» utan även som »Americas
most useful citizen». Ann Margret Holmgren ger en på samma gång koncentrerad och fyllig samt
synnerHgen upplysande framställning av Jane Addams i båda dessa egenskaper, När man läst
om hennes verksamhet i Chicago ger man guvernören rätt i att hon är, som han vid
ovannämnda tillfälle yttrade »en socialpolitikens statsman», ty så gott som alla Chicagos
undervisningsanstalter, välfärdsinrättningar, i synnerhet för immigranter, sanitära och hygieniska åtgärder
tyckas ha haft sitt ursprung i Jane Addams settlement, Hull House. Man får vidare stor respekt
för hennes klara omdöme, fasta ståndpunkt och objektiva rättskänsla i fredsarbetet under den tid
då krigslidelserna som värst besatte människorna. Jane Addams tog initiativet till och är
ledarinna för den nu över hela den civiliserade världen verksamma »Women's International League
for Peace and Freedom». Ann Margret Holmgren har lyckats ge en levande bild av den sällsynt
rikt utrustade kvinna, som blivit kallad »de amerikanska kvinnornas idealgestalt».   G. L.

Balabanoff, Angelica. Minnen och upplevelser. Övs. [fr. ry.] av Leif
Björck.    Tiden 1927.    286 s.    Lb.                                                            5:—.

Förf., som växt upp i rysk borgerlig miljö, ägnade sig redan från sin ungdom åt den internationella
revolutionära arbetarrörelsen och var vid världskrigets utbrott en av de ledande
krafterna i de revolutionära kretsar, som verkade i Schweiz och Italien, där hon samtidigt med Mussolini
var medlem av tidningen »Avantis» redaktion. Under kriget tillhörde hon den fraktion, som i
fredens intresse arbetade på en sammanslutning av alla länders »proletärer». Efter den ryska
revolutionen återvände hon till Ryssland och var under någon tid en av de mest anlitade krafterna i
bolsjevikregeringens tjänst men råkade snart i onåd bl. a. hos Sinovjev, då hon vid flera tillfällen
ansett sig böra taga avstånd från de maktägandes politik särskilt gentemot den italienska
arbetarrörelsen. Boken ger en god föreställning om den splittring, som redan från ett tidigt stadium rått
inom bolsjevikernas egna leder, och är ett icke oviktigt bidrag till förståelsen av de olika faserna i
den ryska revolutionens och den revolutionära arbetarrörelsens utveckling. Förf:s fanatism och
föreställning om den moraliska undermåligheten hos allt »borgerligt» måste givetvis tagas med i
beräkningen, då det gäller att bedöma trovärdigheten i hennes omdömen om personer och
händelser. Med denna reservation må nämnas, att man med ett visst intresse läser hennes skildring av
Mussolinis ungdom och hans medarbetarskap i »Avanti».  A. H.

Berg, August. Trettiofem år i Kina. Minnen och erfarenheter. Sv.
alliansmiss. förl.  1927.    347 s.    Ill., portr.    Le.                                 5:75, inb. 6:75.

Författaren har en mångårig erfarenhet som missionsarbetare i Kina, och han har i detta arbete
nedlagt en rad värdefulla personliga iakttagelser rörande Kinas religioner, folksed, vardagsliv o. s. v.
Framställningen förefaller alltigenom vederhäftig, är populärt hållen och rik på roande smådrag och
humoristiska anmärkningar. Författaren har klar blick för kinesernas både förtjänster och
svagheter och är över huvud en rättvis och opartisk skildrare. För den som vill tränga in i det
aktuella ämnet erbjuder boken en god och bekväm vägledning.   G. Lbrg.

Billing, Gottfrid. Anteckningar från riksdagar och kyrkomöten 1893—1906
utg. av Carl Hallendorff.    Nst.  1928.    330 s.    Portr. Preg.    Lc.                8:75.

Härmed föreligga i tryck biskop Billings för den historiskt intresserade synnerligen värdefulla
riksdags- och kyrkomötesanteckningar till 1906, då B. för en tid lämnade riksdagen, med utdrag ur
hans korrespondens samt orienterande inledningar av utg.

B:s i regel ganska kortfattade anteckningar, som äro öppenhiartiga utan att vara indiskreta,
befästa den tidigare uppfattningen av hans skarpskurna politiska profil: en konservativ grundsyn

förenad med moderation, önskan och förmåga att ena skilda meningar samt utpräglat
realpolitisk läggning.

Störst allmänt intresse ha å ena sidan anteckningar och brev från unionsbrytningen, å andra
sidan B:s redogörelser för kyrkliga frågor. Vid unionens avveckling spelade B. en i hög grad central
roll och utgjorde därvid ett starkt modererande och enande element. Hans anteckningar och brev
ge intressanta upplysningar såväl om stämningar i riksdagskretsar som om önskemål från
konungahusets olika medlemmar.   K. T.

Brontë, Charlotte o. Emily. Dimnet, Ernest. Systrarna Brontë. Övs.
fr. fra. av Karin Hirn.    Nst.   1927.     266 s.    Portr.    Lb.                            4:75.

Det har om systrarna Brontë sagts att deras levnad är mer fängslande, tragisk och underbar
än någon av deras romaner, av vilka Charlotte Brontës »Jane Eyre» och Emily Brontës »Wuthering
heights» (se ovan s. 139) äro de mest berömda. Huvudarbetet om systrarna B., av Elisabeth
Gaskell, räknas som en av den engelska litteraturens förnämsta biografier. Det är emellertid för
vidlyfligt att överflytta på vårt språk, och åt svenska läsare erbjudes nu i stället en översättning
av fransmannen Dimnets år 1910 utgivna, fina och välskrivna bok; Övers. meddelar i ett förord
en värdefull översikt över den stora Brontë-litteraturen.   A. W—n.

Chaplin, Charlie. Albán, Eugen. Charlie Chaplin. Filmkonstens mästare.
En filmstudie.    A. B.  1928.     119 s.    Ill., portr.    Lb.                                2:75.

Förf. vill på en gång söka fånga filmens väsen och utvecklingsmöjligheter och ge en analys
av den konstnärliga naturen hos dess främste representant hittills. Avsikten är lovvärd, och med
tanke på föremålets popularitet bör framställningen kunna fröjda sig åt vidsträckt intresse.
Emellanåt känner man sig dock böjd att ifrågasätta, om förf. rätt uppfattat Chaplins intentioner, och
de mera allmänt hållna utredningarna flyta stundom ut i en lyrisk djupsinnighet, som man gärna
skulle sett ersatt med litet mera vardagligt sunt förnuft.   B. M.

Dalén, Gustaf. Nauckhoff, Joh[an] Henrik. Nobelpristagaren d:r Gustaf
Dalen. Hans liv och uppfinningar. A. B. 1927. 59 s. Ill., port., kart. (Verd.
småskr. 315.)    Lc.                                                                                      1:—.

Författaren redogör på ett sakkunnigt och fängslande sätt för vår svenske nobelpristagare
och uppfinnare Gustaf Dalens många geniala tekniska uppfinningar. Vi få också stifta bekantskap
med hans storartade skapelse Gasackumulator samt lära oss, hur arbetet där bedrives och hur
produkter därifrån sändas ut över hela världen. I. B.

Figner, Vera. Natt över Ryssland. Övs. [fr. ry.] av Ragnar Casparsson.
Federativ  1927.    422  s.    Ill., portr.    Preg.    Lb.                       5:—, inb. 6:25.

Skildrar förf:s revolutionära verksamhet under tsar Alexander II:s regering, då hon med en
förvånansvärd djärvhet och med okuvlig energi deltog i förberedelserna till de terroristiska dåden,
bl. a. kejsarmordet 1881, samt av hennes eget och flera medfångars liv i fängelset under 22 år.
Boken vittnar om en viss litterär talang hos förf. och har värde även såsom ett verklighetstroget
vittnesbörd om de ryska nihilisternas för vanlig mänsklig uppfattning så främmande mentalitet. A. H.

Hermelin, Joseph. Släktsägner och minnen. Lb. 1927. 296 s. Ill., portr. Lc.                                                                                            6:75, inb. 8:75.

Dessa släktsägner utgöra ett ganska intressant bidrag till flydda tiders person- och
kulturhistoria. Utom bergsrådet Sam. Gust. Hermelin, som fått en välförtjänt minnesstod i Luleå
stadspark, har släkten att uppvisa flera dugande personligheter såsom framstående lanthushållare,
krigare och ämbetsmän. Konstnärlig begåvning har ju ock utmärkt denna släkt. Förf. berättar
flärdfritt och enkelt, och även om dessa minnen flerstädes äga mest intresse för släkten själv, har
dock skildringen av livet i helg och söcken på de stora egendomarna Gripenberg i Småland,
Ulvåsa i Östergötland och andra, ett visst kulturhistoriskt värde.  Hj. L—n.




VIKTIGARE NYUTKOMNA ARBETEN.
A.   Bok- och biblioteksväsen.

Bokauktionspriser i Stockholm  1927—1928.    Fri. bokh.    2:—.

B.   Skrifter av allmänt och blandat innehåll.

Nordisk familjebok.    Bd 8.    3 uppl.    Familjeboken.    16:—, inb. 20:—, 23:—, 25:—.

C.    Religion.

Arndt, J.    Den sanna kristendomen.    1.    Diak.    3:75, inb. 5:—.
Glover,  T. R.    Paulus från Tarsus.    Gle.    5:25.

D.    Filosofi.

Ahlberg, A. Filosofiens historia. D. 6. Kant och den kritiska filosofien. Romantiken.
Naturalismen. Den moderna idealismen. N. o. k. (Natur o. kultur 90.) 2:25, inb. 3:—.
[Härmed avslutad.]
Gauffin, E.    Karaktärsdaning genom social fostran.    N. o. k.    3:50, inb.  5:—.
Grubbe, S.    Filosofiska skrifter i urval.    D. 1.    Samtiden.    8:50.

E.   Uppfostran och undervisning.

Augzell, O., o.  Olsson, N.    B2-skolan.    Nst.    Inb. 5:—.
Berg, F.    Nutidsfrågor på uppfostrans område.    [4.]    Lst.    (Pedagog. skr.  121.)    2:75.
Bergstrand,   Anna Brita.    Demokrati och skolväsen i England.    Lst.    (Pedagog. skr.  122.) 1:20.

F.   Språkvetenskap.

Bogren, P.    Svenskt-holländskt parlörlexikon.    Fri.    (Fritzes parlörlexika 7.)    Inb. 6:—.
Levander, L.    Dalmålet.    D. 2.    Appelbergs boktr., Uppsala.    5:—.

H.   Skönlitteratur.

Aidanov, M.    Sankt Helena  — liten ö.    H. G.    3:25.
Butler, S.    Alla dödligas väg.    A. B.    7:50.
Defoe, D.    Robinson Crusoe.    A. B.    (Världslitt. 21.)    6:50, inb.  11:—.
Deledda, Grazia.    Den ensamme mannens hemlighet.    A. B.    3:75.
Dreiser,  T.    Syster Carrie.    D.  1, 2.    Nst.    à 4:75, inb. tills.  11:50.
Falkberget, J.    Ungdomsberättelser.    Saml. 2.    Framt.    4:—.
France, A.    Herr Bergeret i Paris    Nst.    (Norstedtsböcker.)    Inb. 2:—.
Goldschmidt, M.    Kärlekshistorier från många länder.    A. B.    5:75.
Haggard, H. R.    Aztekernas siste hövding.    Br. Lindström.    Inb. 2:50.
Homeros.    Iliaden.    Övs. av B. Risberg.    A. B.    (Världslitt. 3.)    6:50, inb.  11:—.
Insúa, A.    Negern som hade en vit själ.    A. B.    (Bonniers gula serie.)    4:75.
Lewis, S.    Babbitt.    D.  1, 2.    Nst.    (Norstedtsböcker.)    Inb. à 2:—.
Maupassant,  G.    Vårt hjärta.    A. B.    3:50.
Shakespeare, W. Dramatiska arbeten Övs. av Karl August Hagberg. Komedier och sagospel.    Bd  14,  15.    Gle.    2:—.

Sinclair,  U.    Boston.    D. i.    Holmström.    6:—, inb. 9:—.
Unamuno, M. de.    Dimma.    A. B.    (Bonniers gula serie.)    4:75.
Wiegler, P. Rött och svart. Berömda diktare och kvinnor inför kärleken och döden. W. & W.    4:50.
————
Björkhagen,  W.    Dikter.    Eklund.    3:75.
Grip, E., [utg.].    Svensk poesi från senaste halvseklet.    Nst.    Inb. 4:30.
Gripenberg, B.    Tjugufem år 1903—1928.    Dikturval.    B. & B.    5:—.
Lind, I., [utg.].    Urval av svensk prosa för handelsgymnasier.    Nst.    Inb. 4:80.
Lövgren, B.,   [utg.].    Svensk renässanslitteratur.    A. B.    5:50.
Sparre, P.    Standaret.    Br. Lindström.    Inb. 2:50.
Yngve, Ellen.    Flyttfåglar och andra berättelser.    Lb.    2:50, inb. 3:25.
Zilliacus, E.    Valda dikter.    A. B.    5:—.

I.   Skön konst (med musik och teater).

Cornell, H.    Karakteriseringsproblemet i konstvetenskapen.    A. & W.    8:50.
Laurin, C. G. Konsthistoria. Jubileumsuppl. D. 2. Från och med högrenässansen till
och med  1925.    Nst.    45:—, inb. 51:—.
Minnesalbum över Döderhultaren [Axel Petersson] och hans konst, utg. av H. Svensson. Oskarshamnsbladet.    3:—.
Ring, R. L.    Kallprat om film.    Tullbergsfilms förl.    2:50.
Strömbom, S. Tjugufem tavlor ur Nationalmusei samlingar. Nationalmuseum. 1:50, inb. 2:50.

K.   Historia.

Elander, R.    Sturemordens gåta.    H. G.    4:75.
Geijer, E. G. Samlade skrifter. D. 8. Den blå boken. — Litteraturbladet 1838—1839. Nst.     10:—, inb.  13:—.
Larsen, S.    Det romerska samhället under republiken.    Nst.    (Kulturhist, bibl.)    9:50.
Schück, A.    Ur medeltidens samhällsliv.    W. & W.    2:25.
Världshistoria, utg.  av S. Tunberg o. S. E. Bring.    D. 4,  15.    Nst.    à 12:—, inb.  15:—.

L.   Biografi (med genealogi).

Cederbom, L. A., o. Friberg, C. O. Skara stifts herdaminne 1850—1930. Bd 1. Diak. 6:—.
Minnen   från gamla prästgårdar i Skara stift saml. av Olle Nystedt.   Diak.   5:25, inb. 6:50.
————
Helander, D.    John Bunyan och Kristens resa.    Diak.    2:75, inb. 3:75.
Geijer, E.  G.    Minnen.    Nst.    (Sv. förf. i urval f. skolan utg. av Hjalmar Alving o. Gösta Lindblad  12.)    2:—.
Henriksson-Holmberg, G.    Nils Herman Quiding.    Tiden.    2:25.
Dell, F.    Upton Sinclair.    Holmström.    2:75, ilb. 5:—.
Neander, H.    Grubblaren på Jasnaja Poljana.    [Tolstoj.]    W. & W.    3:—.
Tolstoj, Sojia Andrejevna.    Dagbok.    Nst.    5:75.

N.   Geografi.

Bilder från Sverige.    Sv. journalen.    Inb.  12:—.
Ericsson, E.    Ur Skedevi kyrkohävder.    A. & W.    2:—.

Horn, A. A.    Som trader på Elfenbenskusten.   L. H.   (Färder o. äventyr.)   6:75, inb. 9:50.
Manke, E.    En stallo i Jokkmokk.    W. & W.    4:25.
Sjöbeck, M.    Skåne.    N. bokh.    2:50.
Thordeman, B.    Wiks hus.    W. & W.    (Sv. fornminnesplatser 9.)    0:75.

O.   Samhälls- och rättsvetenskap (med nationalekonomi och statistik).

Branting, H. Tal och skrifter. D. 6. Världskriget revolutionerna och freden. Eklund. 4:50.
Gibbs, P.    Efter morgondagen.    Sk.    4:75.
Lindström, R.    Socialistisk vardag.    A. B.    (Dagens ansikte.)    3:75.
Nya lagar. Utg. under red. av S. Matz. 1—3. Nst. 1928. 1. Vern ärver (1:—). —
2.    Arbetsfreden (0:70). — 3.    Den nya sjukhuslagstiftningen (1:—).
De nya skattelagarna sådana de antagits av 1928 års riksdag jämte inledande översikt och sakreg.    Nst.    3:50.
Sandler, R.    I siffrors ljus.    W. & W.    2:25.
Sköld,   P.   E.    Statskunskap.    Tiden.    (Tidens  medborgarhandböcker 3.)     1:50, inb. 2:25.
— — , o.  Vanner, A.    Valhandbok.    Tiden.    1:25.
Sociallagstiftning  och  socialt arbete i Sverige.    (K. socialstyrelsen.)    N. bokh.    Inb. 3:—.
Sveriges grundlagar jämte vallagen [m. m.] utg. av P. E. Sköld. Tiden. (Tidens medborgarhandböcker 4.)     1:50, inb. 2:25.
Thorén, E.    Konkurs och ackord.    L. H.    6:75, inb.  7:75.
Uhlén, A. Löner, arbetstid och arbetslöshet. Tiden. (Landsorganisationens skriftser. 19.) 2:25.
Wetterberg, G.    Handbok i kyrkolagfarenhet.    Gle.    Inb.  16:50.

Q.   Ekonomi (med industri, handel och kommunikationer).

Brandt, E.    Silket som natur- och konstprodukt.    H. G.    (Teori o. teknik.)    4:25.
Goodwin, H. B. Doktor Goodwins lilla katekes med frågor och svar för den som kring
sitt hem vill odla blommor.    A. B.    Inb. 4:75.
Körner, J.    Sveriges elektricitetsverksindustri.    Fri. bokh.    5:—.
[Randel, A.,   pseud.:] Ane den gamle.    Från källare och kök.    W. & W.    5:25, inb.  7:50.
Sjöberg, S.    Signaler i samfärdselns tjänst.    H. G.    (Teori o. teknik.)    4:50.
Sörlin, A. Kautschuken, dess odling, användning och kommersiella betydelse. H. G.
(Teori o. teknik.)    3:50.

S.   Krigsväsen.

Enares, F. C.    Gaskriget — den stora faran.    Tiden.    1:75.
Schürer von  Waldheim, M.    Skånska kavalleriregementet 1658—1928.    See.    5:—.
Tingsten, L. Huvuddragen av medeltidens och nyare tidens krigskonst. Militärlitteraturfören. förl.     5:—.

U.   Naturvetenskap.

Brehm, A.    Djurens liv.    Bd  11.    Kräldjuren och groddjuren.    Familjeboken.   Inb. 35:—.
Grenander, M.    Ur fysikens historia.    W. & W.    3:50.
Lieberkind, I.    Farliga gäster.    A. B.    7:50.
Nordenmark, N. V. E. Stjärnklara kvällar. A. B. (Bonniers små handböcker i vetensk. ämnen.)    2:50.
Sörlin, A.    Botanikens grunder.    L. H.    2:50.

V.   Medicin.

Antoni, N.    Nervsjukdomar.    W. & W.    5:75.



SKOL- OCH BARNBIBLIOTEK.
Läroverkens   lärjungebibliotek.    Till fördelning mellan lärjungebiblioteken vid de högre
allmänna läroverken har av 1928 års riksdag anvisats ett belopp av 50,000 kronor, vilket
har karaktären av extra reservationsanslag.

I motiveringen för anslaget framhölls i den kungliga propositionen bl. a. att bibliotekssakkunniga
och skolöverstyrelsen påpekat, att läroverksbiblioteken med få undantag äro klent
utrustade och till stor del hänvisade till gåvor och därför ej kunna motsvara de fordringar, som
ställas på dem, varför de borde erhålla ett årligt utgående anslag för att anskaffa även
nyutkommen litteratur. I fortsättningen förklarades, att det sagda gällde även om
lärjungebiblioteken vid realskolorna men i första hand de högre allmänna läroverken, vid vilka den i samband
med den nya läroverksorganisationen tillämnade fria anordningen av studiearbetet i främsta
rummet skulle tillämpas. Anslaget skulle avse att tillgodose de behov av litteratur, som äro
allra mest kännbara vid de olika läroverken, varefter det måste förutsättas att medel i nödig
omfattning beviljas i fortsättningen. Riksdagen beslöt i enlighet med propositionen. Till
statsutskottets tillstyrkan hade fogats en reservation av herrar O. Olsson och I. Pauli, som
tillstyrkte skolöverstyrelsens vidare gående förslag, åsyftande dels ett väsentligt högre anslag till
bokinköp och inbindning ej blott vid de högre allmänna läroverken utan också vid realskolorna,
dels en reglering av bibliotekariernas löner.

Tilläggsanslag till bibliotekarierna vid vissa läroverksbibliotek. Av det belopp
till mera tillfälliga biblioteksändamål ur anslaget till bibliotekarier vid de allmänna
läroverken, som skolöverstyrelsen disponerar (jfr Bibl.-bl. 1927 s. 88, 180), har överstyrelsen för
budgetåret 1928—29 anvisat nedannämnda belopp:

till bibliotekarien vid högre allmänna läroverket i Sundsvall 500 kronor för arbete med
bibliotekets flyttning samt för upprättande av manuskript för tryckning av supplementkatalog
över biblioteket;

till   bibliotekarien vid realskolan i Malmö 200 kronor;

till bibliotekarien vid högre allmänna läroverket i Umeå 300 kronor för fortsatt arbete
med katalogisering av läroverkets bibliotek;

till bibliotekarien vid högre allmänna läroverket i Lund 200 kronor rom ersättning för
arbete med flyttning av läroverkets bibliotek;

till bibliotekarien vid högre allmänna läroverket i Växjö 600 kronor för fortsatt arbete med
uppläggande av realkatalog över läroverkets bibliotek;

till bibliotekarien vid högre allmänna läroverket i Landskrona 175 kronor för fortsatt
arbete med ordnande och katalogisering av läroverkets bibliotek.

Lantmannaskolornas bibliotek. Vid 1928 års riksdag beslöts efter motioner av herrar
Petrus Nilsson, Heiding och Gustafsson i Vimmerby, att understöd ur det ordinarie
förslagsanslaget till folkbibliotek skall utgå även till lantmannaskolor, med högst 150 kronor. I
motionerna av herrar P. Nilsson och Heiding påpekades betydelsen av skolbiblioteken ej minst
i skolor för vuxen ungdom, där de möjligheter till självverksamhet, som ett skolbibliotek
erbjuder, äro av det allra största värde ej blott med hänsyn till ett rationellt bedrivande av
arbetet under själva skoltiden, utan också på grund av vikten av att eleverna tillägna sig en vana

vid studier för egen hand, som för dem är av oskattbart värde för de fortsatta studier efter
skoltiden, som varje skola helt naturligt måste uppmuntra till.

Sedan riksdagen beslutat i enlighet med motionerna, utfärdade Kungl. Maj:t den 22 juni
1928 en kungörelse i ärendet (1928 n:r 239).    Denna föreskrev bl. a. följande:

»Understod av statsmedel må med ett belopp av lägst 15 kronor och högst 150 kronor, för
år räknat, utgå till styrelse för under statens kontroll stående folkhögskola eller lantmannaskola
för upprättande och underhåll av ett skolbibliotek, varvid dock, där folkhögskola och
lantmannaskola äro förlagda på samma plats med gemensamma lokaler, understödet skall utgå till en för
dessa båda skolor gemensam biblioteksstyrelse med lägst 15 kronor och högst 150 kronor för
varje skolform.»

Beslut om anslag fattas av skolöverstyrelsen efter samråd med lantbruksstyrelsen.

Folkskolornas bibliotek i Finland. Skolstyrelsen i Finland (motsvarande den svenska
skolöverstyrelsen) har i cirkulär till skolorna nyligen gjort vissa uttalanden ang. betydelsen
av bibliotek vid dessa skolor. Skolstyrelsen framhöll därvid bl. a. vikten av att folkskolorna
göra sitt bästa för att eleverna må

»1) erhålla ett så levande och starkt intresse för ett eller flera ämnen, att de efter slutad
skolgång önska fortsätta studierna i dessa:

2)   förvärva   sig   förmåga   att   under   självständigt   användande   av   bibliotek  idka ordnade
studier ävensom vana och skicklighet i att ur uppslagsverk och andra arbeten finna nödiga
uppgifter;

3)  höja sig till den andliga utvecklingsnivå, att de förakta mindervärda tidsfördriv och söka
för sitt fantasi- och känsloliv näring ur god litteratur.»

För vinnande av detta syfte uppmanade skolstyrelsen bl. a. »landsortens och städernas
kommunalstyrelser ävensom folkskolornas direktioner att så begå, att vid varje högre folkskola
eller högre folkskolklasser omfattande skola ofördröjligen grundas

a)   ett lånbibliotek, vilkets bokförråd är så valt, att dess såväl kunskapslitteratur som
skönlitterära   arbeten   lämpa   sig som lektyr för barn i folkskoleåldern och så vitt möjligt söka
anknytning till folkskolans lärokurs, och

b)   ett   handbibliotek,   vilket  innehåller lämpliga uppslagsverk för inhämtande av tillfälliga
uppgifter från området av folkskolans olika undervisningsämnen.    Om likväl vid i skolans
närhet befintligt allmänt bibliotek finnes en barnavdelning, som fyller ovan nämnda villkor, så
behöver endast sådant handbibliotek anläggas som under moment b) nämnes.»

Därjämte hänvisas till tidigare cirkulär ang. undervisningen och skolhållningen, i vilka bl. a.
föreskrivits att skolbiblioteket skall hållas öppet för utlåning minst två gånger i veckan, att
vid undervisningen direkt hänvisas till böcker i skolans bibliotek, att eleverna vid lämpligt
tillfälle få lämna muntliga eller skriftliga referat av böcker i biblioteket och att till biblioteken
anskaffas uppslagsböcker att stå till elevernas fria användning.

Det är att märka att gällande folkskoleförfattning föreskriver, att vid varje skola anlägges
ett passande bibliotek, emedan ett sådant, väl skött och använt måste anses såsom ett viktigt
uppfostringsmedel.

Den svenska skolbiblioteksbroschyr, som av Sveriges allmänna biblioteksförening
utgivits under redaktion av K. Tynell har genom skolstyrelsens i Finland försorg, i
anslutning till ovan refererade cirkulär om folkskolornas bibliotek, kostnadsfritt utsänts till samtliga
svenskspråkiga landsfolkskolor i Finland. Broschyren, som utkommit på Norstedt & Söners
förlag till ett pris av 3 kronor, fås genom Sveriges allm. biblioteksförening (Hantverkaregatan
19, Stockholm, postgiro 688) till ett nedsatt pris av 2:25 kronor + porto.



BÖCKER FÖR BARN OCH UNGDOM.


uH. Skönlitteratur.
Bilderböcker.

Beskow,   Elsa.     Årets   saga.    Bilderbok.    Å. & Å.   1927.    4:o.    31 s.   Ill. Inb. 4:50.

Elsa Beskow har nu länge betraktats som vår främsta bilderbokskonstnär, och hon har vissa
konstitutiva egenskaper som berättiga henne till ställningen: poetiskt sinne, en på erfarenhet och
intuition grundad säker uppfattning om hur småbarn vilja ha det, enhetlighet i bild och text,
och en genom årens produktion alltmer rutinerad penselföring. Men å andra sidan synes det mig
att hennes svaghet i fråga om individualisering och karakteristik också blir alltmer framträdande.
Hennes naturbilder äro i allmänhet starkare än hennes figurer, som ej undgå en viss opersonlig
sötaktighet. Texten har bra och roliga poänger och språket är i allmänhet lämpligt för barn, detta
dock sagt med den reservationen att verserna äro både för många och för långa och ha åtskilliga
för barn meningslösa ord. Dessa anmärkningar till trots är det ju inte tu tal om att Årets saga är en
bilderbok som vi ha skäl att vara glada och tacksamma för.    G. L.

Sundberg, Stig. Torns och Näns underbara äventyr. A. B. 1927. 4:o.
15 bl.    Ill.                                                                                          Inb. 3:75.

En rolig idé, väl utförd både i ord och bild. De två småttingarna ha gått ned till stranden
och

När dom satt där på en sten,
dinglande med sina ben,
Kapten Knabb kom fram och sa:
Vill en segeltur ni ta?

Och så bär det av ut i vida världen och många farligheter, men de räddas till slut av en flygande
häst, som för dem åter till hemmabyn. Bilderna äro gjorda med schwung och humor, och ha den
naivitet, som småbarn förstå. Texten är lagom lång, lätt att begripa och lätt att lara utantill.    G. L.

Uddén, Ingeborg. Kråkan. Fritt efter ett gammalt barnrim. Färgbilder.
A. B.   1927.    Tv. 8:o. [19] s.    Ill.                                                             2:25.

Texten är den gamla ramsan om bonden som for till skogs och sköt en kråka. Ingeborg Uddens
bilder äro roliga.     G. L.

Sagor.

Andersen, Hans Christian. Sagor. Nytt urval. Övs. fr. da. av Elisabeth Björklund.
Med färgplanscher av Axel Mathiesen. D. 1, 2. Å. & Å. 1927. Ill.                                                                                                   Inb. à 2:75.

I samma serie i vilken förut utgivits ett urval av bröderna Grimms sagor har nu i två delar
utkommit ett urval av Andersens, innehållande femtio sagor. Det är i och för sig en mycket
prisbillig upplaga, och om den köpes som »kupongbok» kostar den bära 1.37 per del. Översättningen
är god; utstyrseln gedigen och trevlig. I denna upplaga är intagen den härom året upptäckta
riktigt Andersenska sagan Kung, dam och knekt, som Yngve Berg då så spirituellt illustrerade. Den
andra hittillls okända sagan, Grodlåt, borde däremot ha fått förbli otryckt. Den innehåller en
besk och för barn onjutbar satir över litteraturkritiken. Man märker att den är skriven i ett
anfall av dåligt lynne, då den ömtålige Andersen känt sig djupt sårad, och inte ens han kunde skriva
bra sagor när han var på ettrigt humör. Denna Andersenupplaga är illustrerad av den danske
konstnären Axel Mathiesen. Han kan ju inte mäta sig med Frölich, Pedersen, Tegner och Moe, men hans
bilder äro i alla fall av god kvalitet och ha den i barns ögon stora fördelen att vara färglagda. G. L.

— — .     Sagor och berättelser.    [Övs. fr. da.]    Med teckningar av Louis Moe
D.   1—6.    Nst.   1927.    Ill.                                                               Inb. à 2:—.

Detta är en ny fullständig Andersenupplaga, med samma text som den förut från samma förlag
utgivna med Pedersens och Frölichs teckningar. Illustratör för den nya upplagan är Louis
Moe. Han når visserligen icke upp till de förstnämndas kongenialitet med diktaren, men han har
i högre grad än de utnyttjat de humoristiska moment, som finnas i sagorna och på det hela taget
på ett utmärkt sätt fyllt den svåra uppgiften. Denna upplaga ingår i den vackra gedigna och
billiga serien Norstedtsböcker i Norstedtsband. Var sjätte bok i denna serie erhålles gratis och priset
för de sex delarna blir således bära 10 kronor.    G. L.

Asbjörnsson, P[eter] Chr[isten], o. Moe, Jörgen. Folksagor. [Övs. fr. no.]
Med teckningar av Carl Larsson.    A. B.   1927.     286 s.    Ill.              Inb. 5:75.

Denna upplaga av de förut på svenska utgivna gamla norska folksagorna har tillkommit för
bildernas skull. Förlaget ägde nämligen sedan mer än 40 år tillbaka en serie teckningar av Carl
Larsson, vilka emellertid icke förrän nu blivit använda. Jämför man dem med de norska kongeniala
teckningarna av Lerche Kittelsen, Werenskiold m. fl., så kommer Carl Larsson emellertid åtskilligt
till korta, men i och för sig äga ju hans illustrationer ett visst värde, och i några av dem märker
man klon.    G. L.

Areskog, Gertrud. Brudkronan och andra sagor. Med ill. av Erik O.
Strandman.    Diak.  1927.    80 s.    Ill.                                         1:75, inb. 2:50.

Dessa sagor ha förut varit tryckta i Svenska dagbladet. Författarinnan säger i ett företal,
att hon velat ta avstånd från de skräckinjagande och hemska trollsagorna och velat ge trollfolket
»en godmodig och mänsklig natur». Det hade väl dock kommit sanningen närmare, om hon skrivit
»en godmodig mänsklig natur». Hon har i alla fall lyckats i sitt syfte och både sagorna och trollen
äro riktigt trevliga.    G. L.

Arleman, Anna o. Hjalmar. Prinsessan som tappade sin krona. Saga.
Å. & Å.  1927.    Tv. 4:o.     26 s.                                               1:50, inb. 2:75.

Detta är ej som man skulle förmoda av formatet en småbarnsbok. Den innehåller en saga för
de redan läskunniga barnen. Sagan är bra komponerad och bra berättad och går utanför den gängse
schablonen. Bilderna äro också bra, dock något överarbetade, så att det karaktäristiska skymmes
av en rikedom av detaljer som träda alltför mycket i förgrunden.    G. L.

Bergman, Stina.   Stygga barn och snälla.   Sagor.   A. B.   1927.   134 s.   Ill. Inb. 2:25.

Denna samling innehåller dels sagor, dels små historier ur det verkliga livet, väl komponerade
och berättade i gott språk. Kritiken i julas utdömde emellertid en av sagorna, — »svärsagan», som
en liten gynnare kallade den. Visserligen är det ymniga svärjandet menat som avskräckande
exempel, men erfarenheten låter förmoda att det med all sannolikhet verkar motsatsen. I alla händelser
är det galet och smaklöst att i en saga ideligen åberopa fan i moraliskt syfte. Klipp bort den sagan,
och Stygga barn och snälla blir en bra och rolig bok för båda sorterna av ungar.    G. L.

Block, Jörgen. Staden på havets botten. En saga. Ritad av He]ga Elmqvist.
Lb.  1927. 32  s.    Ill.                                                      1:25, inb.  1:75.

Om format och utstyrsel av denna saga gäller vad som ovan sagts om Anna och Hjalmar
Ariemans: den gör intryck av bilderbok. Det är en lång, fantasifylld saga om ett sjunket Vineta — så
förebilder saknas ju ej. Den är emellertid bra berättad. Helga Elmqvists silhuetter äro bra
komponerade, men svaga i konstruktion och teckning.    G. L.

Bonniers småbarnsböcker.    A. B. 1927.    Ill.                        Inb. à 0:90.

I denna serie, avsedd för barn söm just lärt sig läsa, utkom till julen 1927 Snövit ur bröderna
Grimms sagor, Pikku Matti av Zacharias Topelius och Pojken och dagarna av Hjalmar Bergman.
I varje saga finnes en bild.    G. L.


Oterdahl, Jeanna.    Prinsessorna och narren. Fsk. barntidn. 1927.  118 s. Ill. Inb. 3:75.

Denna författarinna har en befäst ställning som en av våra mest talangfulla berättare för barn
och ungdom. Hon har känsla och fantasi; hon förstår och älskar det uppväxande släktet med en klok
och djup kärlek. Hennes stil är god och kultiverad och hennes språkbehandling synnerligen kunnig.
Dessa egenskaper återfinner man också i hennes senaste samling, Dock finnas där ett par sagor,
i vilka författarinnan i sin alltför påtagliga strävan efter djupsinne och världsvisdom gör våld på
sagan. Barns känsla lider mera av att oskyldiga få lida utan upprättelse än av att de elaka till sist t. ex.
rullas i spiktunna. En av berättelserna ur verkligheten handlar om en pojke som tvingas att fiska
och jaga, fastän det inger honom vedervilja. Till slut frigör han sig och ropar till kamraten som
plågat honom: »Jag lyder dig aldrig mer». Allt detta är gott och väl. Men såsom Jeanna Oterdahl
berättar om denne gosse vidgar hon perspektivet och suggererar läsekretsen att allt dödande är
förkastligt. Även om hon själv har den åsikten är problemet av alltför invecklad beskaffenhet att
behandlas i en barnberättelse.    G. L.

Sahlgren, Gudrun o. Jöran. Rosor av silver och äpplen av guld. Folksagor
från alla väderstreck för svenska barn berättade. Illustratör: Erie O.
Nilsson.    A. B. 1927.     192 s.    Ill.                                                           Inb. 4:50.

Samlingen innehåller gamla engelska, indiska, keltiska och slaviska sagor. Några av dem äro
kända i svensk version, men de flesta torde vara nya för svenska barn. Sagorna äro mycket väl
berättade utan vare sig förkonstling eller sentimentalitet. Språket löper enkelt och naturligt, som
sagospråk skall göra, och språkbehandlingen är anmärkningsvärt god. Bilderna, dels kolorerade,
dels i svart och vitt, äro graciösa och vackra och sluta sig väl till texten. Konstnären, Erie O.
Nilsson, har valt till återgivande just sådana moment i sagan som vid läsningen särskilt ådra sig
uppmärksamhet, och han belamrar ej bilden med en mängd ovidkommande detaljer. Titeln på
denna sagosamling kunde ha varit bättre vaid; den smakar gottköpssentimentalitet.    G. L.

Sjögren, Ebba. Drottningens pärlor. Saga. Med 15 färgbilder av Britta
Hellström.    Å. & Å.  1927.    4:o.    37 s.    Ill.                                     Inb. 3:75.

Det i och för sig ej oävna uppslaget i denna saga förstöres tyvärr av ett bombastiskt ordsvammel
och tillkrånglad djupsinnighet. Särskilt underhaltiga äro de i texten inströdda verserna. Det är
egentligen sex sagor, ty hjältinnan får — på modern psykoanalytisk väg — genom fem drömmar
upplysning om vem hon skall välja till gemål, och varje dröm räcker till en saga. Drottningens
pärlor passar varken för små eller stora barn. Den ännu för offentligt framträdande något för omogna
illustratören visar obestridligt talang. Hon har gott färgsinne, men teckning och komposition äro
svaga; och där finnas några svåra saker, t. ex. en syn i luften när dimmorna skingras (sid. 17).
På flera bilder ha hopats oväsentliga accessoarer, som göra det hela rörigt och för barn svårt att
dechiffrera. Utom sagonamnet ståtar titelbladet med ett porträtt av författarinnan i stor toalett
— en ovanlig presentation i en sagobok.    G. L.

Stenhammar, Kerstin. Sagor. Med illustrationer av Maj Lindman. Fah.
1927.     102 s.    Ill.    (Fah. ill. sagoböcker 4.)                                      Inb. 3:75.

I allmänhet äro dessa sagor väl berättade, och ett par av uppslagen äro både originella och
lustiga. Mikal är en vackert och känsligt berättad legend från Jerusalem på Kristi tid. Att ge
händelser ur det verkliga livet i sagoform är en svår konst. Det finns i denna samling några
sådana halvsagor, men med detta har författarinnan ej lyckats så bra som med de riktiga sagorna.
Bilderna av Maj Lindman Jan ansluta sig bra till texten och äro konstnärligt bättre än vad jag
förut sett i samma väg av henne. Fyra av dem äro färglagda. Men mot kompositionen i bilden
sid. 30 måste man reagera; på det sättet har aldrig någon lyckats håva in en enda fluga. Men till
dels är det nog textens fel.    G. L.

Wahlenberg, Anna. Kung Puttilutt och andra sagor. Med teckningar av
Aina Stenberg-Masolle.    A. B.   1927.     166 s.    Ill.                              Inb. 4:75.

Denna författarinnas kända förmåga att berätta sagor tycks ännu ej visa någon avmattning.
Titelsagan, Prins Puttilutt, är en av de bästa och roligaste undertecknad läst på länge, och
samlingen i dess helhet är av samma höga standard som fru Wahlenbergs många föregående. — Aina
Masolle är en skicklig och rutinerad illustratör, och hon har nu under många år gjort bilderna till

Anna Wahlenbergs sagor. Det är blott den första samlingen, Länge, länge sedan, som kan ståta
med John Bauers namn. Aina Masolles bilder äro graciösa och älskliga, och hon tar också tämligen
bra vara på de humoristiska motiven. Men det är i hennes konst en viss löshet och sötaktighet,
vilka bl. a. göra karakteristiken svag och bilderna alltför enahanda. Bilden till Trollkarlens
urnyckel kunna varken barn eller vuxna reda upp; en del av den är nämligen så svart i svart, att den.
påminner om följande versrader av Jo. Jo. i Gubben i skåpet:

»Frågar han, vad det ska vara,
Egyptens mörker' ska ni svara!»                      G. L.

Zegolson, Louise. Abu Sir och Abu Kir jämte andra österländska sagor.
Illustratör: M. von Post.    Fsk. barntidn.   1927.     144 s.    Ill.                 Inb. 2:—.

Den varma koloriten, den sällsamma miljön, det dramatiska händelseförloppet i de gamla
österländska sagorna fängsla alltid barnafantasien. Den här föreliggande samlingen innehåller en
del av de mindre kända. De äro bra valda och väl berättade. Dock synes mig titelsagan för lång
och omständlig i förhållande till innehållet. Bilderna av M. v. Post roa nog barn, fast den
österländska prägeln ligger huvudsakligen i kläderna. Den gamla sultaninnan i sagan De tre bröderna
ser dock på bilden ut som en nutida dam i aftonkappa.    G. L.

Flickböcker.

Beskow-Heerberger, Eugenie. Sjuttisjuornas förbund. Ill. av Maja Synnergren.
L. H.  1927.     163 s.    Ill.                                          2:75, inb. 3:50.

God uppfinning, säker psykologisk blick, humor och god litterär form kännetecknar alltid fru
B. Heerbergers författarskap. Så även denna bok. Det är en liten barnhistoria från hennes
nuvarande hemland, Tyskland. Sjuttisjuoma är en krets pojkar och flickor, som besluta att förtjäna
till en lösepenning som en fransk fostermor begär för en tysk liten flicka, som hon haft hos sig under
kriget. Barnen och deras miljö äro levande skildrade och deras strävan erbjuder både rörande
och lustiga poänger.   En bra och rolig bok för 10—12-åringar, även pojkar.    G. L.

Hamsun, Marie, [f. Andersen]. Ola och hans syskon. (Bygdebørn om vinteren.)
Övs. [fr. no.] av Gunhild Tegen.   Lb. 1927.   156 s.  (Blå böckerna 7.) 2:75, inb. 3:75.

Fjäll, fisk, skidlöpare och barnböcker äro obestridligen bättre i Norge än i Sverige. Vad de
senare beträffar äro Barbra Ring, Aagot Gjems Selmer, Dikken Zwilgmeyer, Julli Wiborg,
Nordahl Rolfsen, Gabriel Scott, Hans Aanrud högt uppskattade författarnamn även av svenska barn.
Ola och hans syskon är fortsättning på den förut översatta förträffliga lilla boken om Barnen på
fäbovallen (Bibl.-bl. 1926, s. 120). I den förra skildras nu samma barns vinterliv. Den är något
mattare och ej så omedelbar som den sistnämnda. Man tycker sig märka att fru Hamsun ej
erfarit samma strålande författarglädje som då hon berättade om fäbovallens alla härligheter. Men
det är i alla fall en bra och rolig bok, en bok, som kommer att leva. Berättelsen om den unga
kvinna, som, när hon och hennes barn överges av dettas far, i desperation hugger handen av sig,
verkar alltför fantastisk.   Den bryter sig f. ö. ur ramen och är alltför heterogen mot det övriga. G. L.

Jäderin-Hagfors, Maja. Fröknarna Sköldkrantz' barnbarn. W. & W. 1927. 181  s.                                                                                                         4:25.

Man bör hålla författarinnan räkning tör att hon lyckats göra en rolig och utan sentimentalitet
rörande bok av det schablonartade motivet om släktbarnet som tas hand om av två gamla
tanter — den ena barsk och till synes känslolös, den andra mild och ömsint — och som till slut vinner
även den förras hjärta. Undertiteln: »En bok för unga damer» änger dock en för hög åldersklass
för dess läsare.   Men som förströelseläsning för 12—14-åringar kan den rekommenderas.    G. L.

Kjellberg,   Lilian.    Barnen   på   Solgården.    A.   &   W.  1927.    136 s.    Ill. 2:90, inb. 3:50.

Det är omisskännligt att den nu avlidna författarinnan själv tillhört den lyckliga och muntra
syskonkrets som vuxit upp i den stora vita herrgården på en ö i en av Norrlands älvar och

omgiven av forsar som alltid brusade och sjöngo. Hon berättar talangfullt om det dagliga livet, dock
med ganska stark överdrift av de komiska inslagen och karakteriserar rätt åskådligt både små
och stora.   Den norrländska miljön är bra återgiven.    G. L.

Lange, Birgit.    Karl Petters Ann-Mari.   Berättelse.   A. & W.  1927.   150 s. 2:90, inb. 3:50.

En talangfull debutbok. Uppslaget till berättelsen är skäligen fantastiskt. En sjuårig pys
kommer hemdragande med ett bylte som han hittat på landsvägen. Det innehåller ett litet vilt
och försummat flickebarn. Pojken förklarar att han adopterar henne, Hans pappa, en av de
trevligaste och klokaste man kan tänka, låter flickungen stanna i hemmet. Och följden blir en riktigt
bra och trevlig barnberättelse med god karaktärsteckning. Passar för 8—10-åringar och — deras
pappor.    G. L.

Lindegren, Signe, [pseud.]. Malin Burmans sommarferier. Berättelse för unga
flickor.    A. B.   1927.     186 s.    (Önskeböckerna.)                                 Inb. 3:75.

Ett originellt uppslag, utvecklat i god litterär form. Driven av en stark ambition att reda sig
själv tillbringar Malin B. sommarferien mellan sjunde och åttonde klass som fabriksarbeterska i
Stockholm. Det är en helt ny värld som därvid röjes för henne. Denna miljö och dess människor
äro levande återgivna av en som kännner dem i grund. Inför gemensamheten i arbete och
levnadsförhållanden samt genom den personliga kontakten ramla å ömse håll de teoretiska
klassfördomarna; skiljelinjerna bli mjukare, och båda parter upptäcka, att vi människor trots all klasskillnad
äro skurna ur samma stycke. Avslutningen, där den oundviklige unge mannen uppenbarar sig
som en deus ex machina verkar dock schablon. Malin anbefalles som sällskap åt flickor i
backfischåldern. Hon har åtskilligt att lara dem. Det är en helt annan must i denna flickbok än i de
flesta andra med den etiketten.   Spännande och rolig är den också.    G. L.

Lykke, Anne. Cowboyprinsessan. Berättelse för flickor. Övs. fr. da. av Ebba
Nordenadler.    B. W.  1927.     155 s.    (B. W:s ungdomsböcker 96.) Inb.  1:50.

Fortsättning på Cowboy-Kitty (B. W. 1926, inb. 1:50). Det är ren förströelselitteratur,
men skickligt, roligt och spännande tillverkad. Det filmartade innehållet verkar ej alltför
osannolikt. Den sympatiska Kitty, med å ena sidan nedärvd gammal engelsk kultur och å andra
sidan vilda Västerns obändiga frihet i blodet, är en bra skildrad typ.    G. L.

Montgomery, L[ucy] M[aud]. Regnbågens dal. Övs. [fr. eng] av Karin
Jensen, f. Lidforss.    Gle.   1927.    314 s.   (Gle. ungdomsböcker 63.)    Inb. 4:75.

Detta är den femte boken om Anne på Grönkulla. Det är redan nio år sedan den näst
föregående, Drömslottet, kom ut, och hela aderton sedan den lilla Anne presenterades för svenska barn.
En sådan tidsutdräkt är ju olämplig för fortsättningsroman, och blir det i än högre grad, när det
gäller en ungdomsbok. De som 1909 i tioårsåldern lärde känna Anne få således vänta ända till
1928 — den sista delen lär komma i år — innan de få veta, hur det gick till slut för den kära
barndomskamraten. Så går det ju visserligen till i livet, men i böckerna fordra vi en större
koncentration. Att döma av Annes gammalmodiga håruppsättning på den rysliga bilden på titelbladet
— vilken sannolikt överförts från det amerikanska originalet — har författarinnan ej använt lika
lång tid som det svenska förlaget. Regnbågens dal berättar om Annes och hennes familjs liv på
en lantgård invid ett fiskläge i Nordamerika. Där finnas som alltid hos denna författarinna
förträffligt individualiserade typer, stora och små. Händelserik är boken i hög grad, men skulle dock
ha vunnit på en något stramare, koncisare form. Anne själv står nu litet i bakgrunden, och det är
hennes barn och den miljö i vilken doktorsfamiljen nu lever som fångar det största intresset.
Böckerna om Anne på Grönkulla komma, liksom Aleotts, att räknas till den klassiska
ungdomslitteraturen.    G. L.

Ott, Estrid. Då mor var pojke. Övs. fr. da. av Gunhild Tegen. Lb. 1927. 203 s.                                                                                                 3:25, inb. 4:25.

Utan att vara en den roligaste bok man kan läsa — vilket försäkras i företalet — är denna
dansk-amerikanska berättelse gjord med en viss talang och ganska underhållande, men högre når
ej dess värde.   I vartannat kapitel berättas om den danskfödda moderns upplevelser som barn i


det enkla danska hemmet, och i vartannat om hennes barns i det luxuösa amerikanska miljonärshemmet.
(Mor har nämligen varit oerhört driftig och tack vare hennes affärsgeni har en mångmiljonär
förälskat sig i och gift sig med henne ) Denna ideliga växling verkar irriterande och
förvillande, berättelsens trådar klippas ju oupphörligt av. De amerikanska barnen äro synnerligen
raspräglade. En av sönerna säljer en tid tidningar i ett gathörn för en fattig pojkes räkning;
slutligen upptäcka de en stöld i familjens oerhört värdefulla silverskåp, avslöja förövarna och
avlämna en skriftlig redogörelse till en tidningsredaktör som samma dag gästar familjen, så att
historien må komma i tidningen dagen därpå. Trots att ett par av moderns upplevelser som barn
verka psykologiskt sett högst osannolika är denna del av berättelsen givet den bästa. Man föres
in i en sympatisk dansk småborgarmiljö, och dess personer äro varmt och känsligt tecknade.    G. L.

Singmaster, Elsie. Hur Sarah fann på råd. (How Sarah saved the day.)
Övs.   [fr.   eng.]   av   Karin   Jensen   f.   Lidforss.    W.   & W.    1927.     173 s.    Ill. Inb. 3:75.

En bra bok för 10—12-åringar. Motivet den duktiga äldsta systern, som klarar både sina
småsyskons och gårdens skötsel när föräldrarna dött — har ju många gånger använts i barnbbccker
Sarah är emellertid en liten originell personlighet, och den amerikanska miljön bjuder på åtskilliga
roande typer — både sympatiska och osympatiska. Hur Sarah fann på råd är ingen snömosbok.
Det intryck den ger räcker längre än den tid läsningen tar.    G. L.

Stjernstedt, Marika. Ullabella. Berättelse. Med ill. av Kurt Jungstedt
o. Nils v. Dardel.     15 uppl.    A. B.   1927.    309 s.    Ill.                           10:—.

Att en svensk flickbok kan s tata med femton upplagor hör till de stora sällsyntheterna.
Vanligen är en sådan bok platt förgäten redan julen efter då den kommit ut. Ullabellas stora
framgång är lika välförtjänt som glädjande; den bevisar, att när allmänheten bjuds på äkta vara,
så förstår den också att uppskatta den. Den nu föreliggande upplagan är illustrerad av två av våra
mest framstående yngre konstnärer. Det tyckes dock, som om de ej gripit sig an med uppgiften
con amore, och bl. a. ha de alltför litet tagit vara på den humor texten bjuder på. Visst äro
bilderna talangfullt gjorda, men knappast ägnade att ge relief åt innehållet och att tilltala en
ungdomlig fantasi.  Å andra sidan uppskattas ju alltid en bok med bilder högre än den som inga har.   G. L.

Pojkböcker.

Jäderin-Hagfors, Maja. Äventyret. En bok om en pojke, en hund och
en aktersnurra.    L. H.   1926.     147  s.    Ill.                                          Inb. 2:75.

Fjärdeklassisten Carl Fredriks och hans hunds, Durrens, spännande färd utan lov en natt i en
motorbåt, vars maskin har felet att endast gå rätt fram. Ett med god psykologisk blick välberättat
skärgårdsäventyr.  Omtyckt av pojkar.

Fortsättes av: Ut till nya äventyr (L. H. 1927, inb. 2:75). Även denna är en bra bok, dock
något svagare an den torra.    H. L—g.

Kearton, Cherry. Min hund Simba. Övs. fr. eng. av Jenny Jusélius.
B. & B.  1927.     113 s.    Ill.                                                                Inb. 3:—.

En synnerligen väl berättad och mycket rolig levnadsteckning av en liten foxterrier, som
författaren förde med sig först på en jaktfärd i Centralafrika och sedan under kriget, då han
tjänstgjorde först i Nairobi och sedan vid Royal Naval Air Service i Afrika. Simba tår således vara med
om åtskilliga ovanliga äventyr. Förf. undviker emellertid överdrifter och jolmig sentimentalitet
i skildringen av Simbas »själsliv», som väl en äkta hunddyrkare skulle uttrycka sig. Han säger i
sitt företal: Hennes förtjänster, hennes fel, hennes konststycken, alla egenskaper i hennes karaktär
voro alltid en hunds. Hon hade aldrig den minsta önskan att vara någonting annat än en hund,
att härma mig eller att betrakta mig som någonting annat än hennes husbonde. En ovanligt
sympatisk och roande hund är hon emellertid.    G. L.

— — .    Min   vän   Toto.    Övs.   fr.   eng.   av   Jenny Jusélius.    B. & B.  1926. 122 s.    Ill.                                                                                         Inb. 3:—.



Historien om en mycket intelligent chimpansunge berättas av hennes vän och husbonde, en
engelsk »kamerajägare». Ett antal fotografier bekräfta trovärdigheten av författarens skildringar
av den lilla apans äventyr och lustiga försök att efterlikna sina mänskliga vänners vanor. Boken
är ej direkt skriven för barn, men roar dem mycket liksom den bör roa varje djurvän.    H. L—g.

Nylund, Bengt. Lillprickens äventyr och andra berättelser för barn. Ill. av
Aina Masolle.    Diak.  1927. 177  s.    Ill.                                   3:75, inb. 4:75.

Berättelserna äro byggda på barndomsminnen och författaren har, tyckes det mig, ej undgått
den fara, som lurar under sådana omständigheter; han berättar ej för barn utan mera för sig själv.
Särskilt den sista berättelsen kan då absolut inte ha intresse för andra än möjligen för
författarens egna skolkamrater.    H. L—g.

Pallin, Erik. Willes äventyr vid Medelhavet. En berättelse för pojkan
Å. & Å. 1927.     200 s.                                                                       Inb. 4:25.

Ville och hans bror Kalle, två pojkar av författarens vanliga typ, få med sin pappa göra en,
turistresa på Medelhavet och uppleva härunder en del spännande äventyr.    H. L—g.

Böcker för pojkar och flickor.

Holberg, Disa. Kisse berättar. Med teckningar av Maj Lindman. Lb. 1927. 128 s.                                                                                       2:—, inb. 2:75.

En ganska rolig katthistoria.    H. L—g.

Jeanne d'Arc. Gyllander, Hugo. Jeanne d'Arc. Skildrad för svensk ungdom.
Teckningar av Edw. Berggren. Sv. 1. t. 1927. 225 s. Ill. (Ungdomens
bibl. 8.) uLb.                                                                                                Inb. 2:75.

Författaren har på ett utomordentligt sätt löst uppgiften att ge en på bevisligen äkta dokument
stödd samt i stil och omfång för ungdom lämpad framställning av den enkla unga lantflickan från
Domremy, en av historiens ädlaste och mest poetiska gestalter. I riktig insikt av att en historisk
person bör bedömas och förklaras utifrån sin egen tid och miljö gör Hugo Gyllander en orienterande
inledning i fyra kapitel: Jeanne d'Arcs tidevarv, Riddarväsendet, Kyrkorna och klostren, Folket
och folktron.     G. L.



uM. Antropologi och folkkunskap.
Bolinder, Gustaf. Indianerna och deras liv. Skildringar för ungdom.
2  uppl.    Å. & Å.  1927.     208 s.    Ill. uM.                                        Inb. 5:50.

En vederhäftig och upplysande bok. Den korrigerar åtskillig gängse missuppfattning om
rödskinnen. Den sympati författaren känner för de en gång fria jaktmarkernas folk lyckas han
överföra på läsaren. Han berättar om bl. a. klippboningarnas folk, Montezumas land, urskogarnas
indianer, kaktusöknens och vattnets folk, Lukas-solens söner och pampas krigiska ryttare. De
70 bilderna — en del efter fotografier tagna av författaren — illustrera utmärkt innehållet.   G. L.



uP. Teknologi.
Heide, Carl.    En pojkes sommarjobb.     H. G.   1927.    125 s.   Ill.   Sreg. uP. 2:50.

Författaren låter en pojke på ett trevligt sätt skildra huru han under en sommarvistelse med
några kamrater byggde ett stockhus, en båt, en bro m. m. Ehuru beskrivningen av de olika
arbetenas gång är väl gjord, ställa dock själva arbetsuppgifterna något för höga krav på pojkar i
allmänhet.   N. Å.



uU. Naturvetenskap.
Vamba. Myrlasse. (Äventyr i myrornas värld.) Bearb, till sv. [fr. ital.]
efter Vamba: Ciondolino. Av Dan Byström. 111. av Louis Moe. H. G. 1927.
201 s.   Ill.    uU.                                                                       4:—, inb. 5:—.

Det finns gott om opsykologiska och okonstnärliga berättelser om förmänskligade djur.
Åtskilliga äro pjunkiga och sentimentala; i andra åter framställas djuren som under av genialitet
eller ägande alla goda mänskliga egenskaper i högsta potens. Intetdera av dessa fel vidlåder
Myrlasse. Det är med verklig glädje och även behållning man läser dessa älskliga och roliga skildringar
ur myrornas och andra insekters liv och »själsliv», gjorda som de äro med kunskap och fantasi,
humor och känsla. Myrlasse själv är en liten parvel som i missmod en dag önskar att han vore en
myra och får denna sin önskan uppfylld. Det italienska originalet har undergått en för nordiska
läsare lämpad bearbetning av den danske författaren Seedorff Pedersen. Det är denna danska
upplaga som Dan Byström kunnigt och ledigt överfört till svenska. Från originalet kvarstår
emellertid i båda dessa upplagor den felaktiga uppgiften att en överste Cody for omkring med och
förevisade den berömde Buffalo Bill i Europa. Denne senares civila namn var Cody, och med en
trupp indianer gav han på 1800-talet offentliga uppvisningar i Europa. Louis Moe har här, som
den förträfflige djurtecknare han är, riktigt varit på sin mammas gata och gjort en serie
åskådliga och humoristiska bilder till Myrlasse.    G. L.


<chapter name="Stockholms stadsbibliotek.
Huvudbyggnaden.">
STOCKHOLMS STADSBIBLIOTEK.
HUVUDBYGGNADEN.
Av
Fredrik Hjelmqvist.

Den 2 april 1928 öppnades Stockholms stadsbiblioteks huvudbyggnad för allmänheten,
nästan på dagen tio år efter det styrelsen för Knut och Alice Wallenbergs
stiftelse överlämnat sin miljondonation till Stockholms stad för uppförande
av ett Stockholms stadsbibliotek.

Fig. 1. Exteriör.


Som byggnaden nu efter ritningar av Gunnar Asplund står färdig har den
med inredning kostat bortåt två och en halv miljon kronor, varav inredningen
dragit ungefär 280,000 kronor. Utom Wallenbergska stiftelsens ovannämnda
donation har stiftelsen till betäckandet av byggnadskostnaderna bidragit med
ytterligare 130,000 kronor, varjämte Stockholms stad för samma ändamål anvisat


Fig. 2. Plan av huvudvåningen.


avkastningen av två under stadsfullmäktiges förvaltning stående fonder samt för
inredningen det ovan anförda beloppet. För anskaffande och inbindning av den
första uppsättningen böcker ha stadsfullmäktige vid olika tillfällen anslagit
sammanlagt 300,000 kronor. Dessutom har till stadsbiblioteket överlämnats en del
förut i Stockholm verksamma biblioteks bokförråd, av vilka de viktigaste äro
Folkbildningsförbundets bibliotek, Stockholms arbetarbibliotek, Gustav Vasa,
Katarina och Adolf Fredriks församlingars bibliotek, Stockholms barn- och
ungdomsbibliotek samt Stockholms läsesalong. Det samlade bokförrådet har fördelats
mellan huvudbiblioteket och ett antal filialer, av vilka de största äro förlagda till
Götgatan 48, Hornsgatan 112 och Barnhusgatan 18. Under de närmaste åren
komma Östermalms, Kungsholmens och antagligen även Matteus församlingars
bibliotek att ansluta sig till Stockholms stadsbibliotek.


Fig. 3. Plan av bottenvåningen.


Stadsbiblioteksbyggnadens grund lades hösten 1924. Den tomt staden anvisat
för ändamålet har ur olika synpunkter ett förträffligt läge. Rent geometriskt
sett är detta visserligen ej centralt. Man kan emellertid sätta i fråga, huruvida
verkligen ett i matematisk mening centralt läge, som i Stockholm måste sökas
någonstädes i staden inom broarna — om en tomt där stått till buds — ur
bibliotekssynpunkt skulle varit att föredraga framför det nuvarande. Som det nu är
ligger huvudbiblioteket vid korsningen av tre spårvägslinjer, i nära anslutning
till Vasastadens tättbefolkade bostadskvarter. Det ingår därjämte som ett led
i den krets av kulturella institutioner som omsluter Observatoriehöjden:
Stockholms högskolas olika byggnader — däribland snart även den nya biokemiska
institutionen — och handelshögskolan. Det är ett läge som måste anses synnerligen
lämpligt för ett bibliotek, vilket — på samma gång som det är centrum för


Fig. 4. Barnavdelningens utlåningsrum (före uppsättandet av de i texten omnämnda golvhyllorna).


hela bibliotekssystemet — har till uppgift att driva en direkt utlåningsverksamhet
i stor omfattning.

De ändamål, som skulle tillgodoses i bibliotekets huvudbyggnad, kunna
sammanfattas i följande punkter:

I biblioteket skulle finnas en avdelning för vuxna och en för barn och ungdom.
I detta avseende ställde man sig — liksom i de flesta folkbibliotek i Skandinavien
— på den ståndpunkt, som sedan länge hävdats även av sådana stora public
libraries i Förenta staterna, som eljest äro till sitt bokbestånd fullt jämförliga
med Europas stora vetenskapliga bibliotek. I den inom folkbibliotekskretsar
mycket omdebatterade frågan, om inom ett bibliotek möjlighet borde beredas till
läsning av dagliga tidningar, gick man in för att åtminstone huvudbiblioteket
skulle innehålla ett tidningsläsrum. Då biblioteket var avsett att vara centrum
i Stockholms stads bibliotekssystem och då det ur olika synpunkter var lämpligast
att hit koncentrera större delen av arbetet med bokanskaffning, katalogisering
etc, fordrades stort utrymme för arbetslokaler för personalen. Liksom de allra
flesta större svenska folkbibliotek, som på senare tid erhållit nya lokaler, har
slutligen Stockholms stadsbibliotek ställt som en viktig uppgift för sig att
underlätta studiecirklarnas arbete genom att bereda dem sammanträdeslokaler i
omedelbar anslutning till biblioteket.


Fig. 5. Sagorummet i barnavdelningen.


Bibliotekets utlåningsavdelningar skulle anordnas för systemet »öppna hyllor».
Detta var en självklar förutsättning i fråga om både barnavdelningen och
avdelningen för de vuxna. I största möjliga utsträckning skulle man därvid
utnyttja väggutrymmet för hylluppställning, då man på så sätt hade bästa tillfälle
att med en jämförelsevis fåtalig personal övervaka de besökande.

För att få tillräckligt väggutrymme för utlåningsböckerna utan att därför
överhövan stora utrymmen skulle tagas i anspråk för de besökande, har man i
fråga om avdelningen för de vuxna gått in för ett försök att uppställa de endast
för användning på stället avsedda böckerna tillsammans med utlåningsböckerna,
så att även läsesalarnas väggar kunde utnyttjas för uppställning av böcker, som
voro avsedda för hemlån, dock begränsat endast till facklitteraturen. Genom
denna anordning avsåg man dessutom att vinna den fördelen, att en person, som
var intresserad av ett visst fack, kunde ha möjlighet att välja sin arbetsplats i
läsesalarna så, att han där inom nära räckhåll hade samlat det viktigaste av
bibliotekets bokförråd av litteratur inom det ämnesområde, som han ville studera.
För den händelse det skulle visa sig att sammanförandet av utlåningsböcker och
referensböcker skulle verka störande på en och annan besökande, syntes det
emellertid önskvärt, att man även hade tillgång till några utrymmen, som kunde
reserveras för personer, som voro i behov av mera ostörda studieplatser.


Fig. 6. Huvudingången.


Då utlånings-, läs- och studierummen för de vuxna hälst borde vara i samma
våning, och detta ej kunde gå för sig, utan att man tog i anspråk ganska stor
golvyta, måste man förlägga avdelningarna för barn och för vuxna i olika våningar.
I enlighet med den uppfattning, som vanligen göres gällande av bibliotekarier,
som sysslat med arbetet bland barn, inrymdes barn- och ungdomsavdelningen
i bottenvåningen, under det att avdelningen för de vuxna placerades en
trappa upp. Andra avdelningar, som nödvändigtvis eller lämpligen borde
förläggas i bottenvåningen, voro uppackningsrum, bokbinderi och tryckeri samt
tidningsläsrum. Förläggandet av utlånings- och läsrummen för de vuxna en
trappa upp har givetvis sina olägenheter. Det är obekvämt för en och annan
äldre person att gå uppför en hög trappa, och det kunde också befaras, att
det skulle förefalla hindersamt att gå så lång väg för att få tag i en upplysning,
som man hastigt behövde. I stadsbiblioteksplanen ingick därför också att i


Fig. 7. Stora vestibulen.


omedelbar anslutning till huvudingången anordna en »upplysningsavdelning», ett rum
avsett att innehålla en uppsättning av de mest efterfrågade uppslagsböckerna.

Personalens arbetsrum och studiecirklarnas sammanträdeslokaler behöva ej i
samma grad som de ovan nämnda lokalerna ha bekväma och direkta förbindelser
med yttervärlden. De kunde därför förläggas högst uppe, i våningen över
huvudvåningen.

I ett nytt bibliotek, där man tillämpar systemet »öppna hyllor» i den
utsträckning som i Stockholms stadsbibliotek, spelar givetvis bokmagasinet ej
samma roli som i ett gammalt arkivbibliotek. Å andra sidan behöver även centralbiblioteket
i ett stort folkbibliotekssystem tillgång till ett bokmagasin för
förvaring av reservexemplar, dessutom bör man ha någon plats för böcker, som ej
ha det intresse eller den karaktär, att de böra stå på öppna hyllor. Bokmagasinet

borde förläggas så, att man hade bekvämast möjliga förbindelser mellan detta
och å ena sidan utlåningsexpeditionen, å andra sidan uppackningsrummet.

————

Grundplanen för byggnaden är enkel och lättöverskådlig. I mitten en hög
rundbyggnad, som enligt den ursprungliga planen skulle omgivits av fyra något
lägre, rektangulära byggnader. Sedan den västra av dessa flyglar av
ekonomiska skäl måst strykas, framträder på denna sida centralbyggnadens mäktiga
rundel helt obetäckt ända ned till marken.

I mittornet finnas längst ned utrymmen för värmepannor och kolförråd, en
snickareverkstad samt förvaringsrum för olika ändamål. Därovanför har man
bokmagasinet och ovanför detta »utlåningshallen», centrum i avdelningen för
de vuxna.

I bokmagasinet, där hyllorna äro så uppställda, att gångarna emellan dem
syfta mer eller mindre direkt mot magasinets centrum, finnes plats för c:a
100,000 band. Bokhyllorna, som äro helt av metall, äro tillverkade av A.-B.
Isakssons kassaskåpsfabrik. Gångarna emellan hyllorna äro av något växlande bredd,
minst 0,75 m. Från bokmagasinets mitt leder en bokhiss direkt upp till disken
i utlåningshallen, och vid norra och södra sidorna föra två personhissar från
källarvåningen upp till översta våningen med stannplan i bokmagasinet,
huvudvåningen och utlåningshallens båda gallerier. Den ena — den större — av de
båda personhissarna förmedlar dessutom förbindelsen med uppackningsrummet.

Alla de tre flyglarna ha stora källarutrymmen, som dock ännu ej äro tagna
i bruk. Den södra flygeln upptages på nedre botten av barn- och
ungdomsavdelningen och ett par tjänstebostäder, den norra innehåller i mitten
uppackningsrummet, omgivet på ena sidan av bokbinderiet, tryckeriet och en
vaktmästarbostad, å andra sidan tidningsmagasin och tidningsläsrum. I östra flygeln är
huvudingången till avdelningen för de vuxna flankerad på ena sidan av en
garderob, å andra sidan av det rum som är avsett för den ovan nämnda
upplysningsavdelningen.

I mitten av södra fasaden är ingången till barn- och ungdomsavdelningen.
Från vestibulen kommer man rakt fram till en låg trappa, prydd med en i form
av en urna anordnad dricksfontän, och bakom denna till den järndörr som leder
till bokmagasinet. Åt vänster från vestibulen leder en kort korridor till
»sagorummet», åt höger har man det stora utlåningsrummet. Vestibulens
dörröverstycken äro prydda med skulpturer i hög relief av Nils Sjögren med antika
motiv. Sagorummet, som är möblerat med låga bänkar med plats för ett fyrtiotal
barn, har en absid som dekorerats av Nils von Dardel med en freskomålning:
John Blund, som kommer ned till en sovande gosse med en stor röd paraply,
fylld av all världens sagor. På var sida om korridoren till sagorummet ligger
ett mindre arbetsrum.

Det stora rummet i barnavdelningen har genom låga golvhyllor delats upp
i en utlåningsavdelning med disken omedelbart innanför ingången och med
huvudbeståndet av utlåningsböckerna på hyllor längs väggarna och på de ovannämnda
golvhyllorna, samt en läsrumsavdelning med sittplats för c:a 40. Innanför det
stora rummet ligger i den östra flygeln ett mindre studierum med plats för c:a 40
och avsett för ungdom över 14 år. Borden i barnavdelningen äro av syrbetsad
furu, behandlad (liksom flertalet övriga möbler) med saponlack, med skivorna
överdragna med  röd linoleum.     Stolarna  äro  av  syrbetsad björk med  sits  av



Fig. 8. Utlåningshallen.


sammanflätade sadelgjordar. För de mindre barnen finns ett särskilt bord
(c:a 62 cm. högt) med tillhörande stolar (c:a 36 cm. höga).Alla   möbler   äro   utförda efter arkitektens ritningar.    De flesta ha levererats av Nordiska
kompaniet.

Hyllorna ha en höjd av 1,65 m. och antalet hyllmeter utgör i utlåningsavdelningen
c:a 155. Ungdomens studierum prydes av en takmålning av Alf Munthe:
Stockholms stjärnhimmel omgiven av djurkretsen och planeternas tecken.

Uppackningsrummet öppnar sig med en stor glasportal mot Odengatan, en
ingång i främsta rummet avsedd för bibliotekspersonalen. Inåt gårdssidan leder
en dörr ut till en lastkaj, dit lastbilarna kunna backa in.

Även om biblioteket ännu så länge har lämnat ut till privata företag större
delen av sin bindning, finns det mycket bokbinderiarbete som lämpligast utföres
i bibliotekets eget bokbinderi: stämpling av böcker, som kommit till biblioteket
i bundet skick, ändring av ryggtitlar, lagnings- och klistringsarbete av olika slag
o. s. v.    Bokbinderiavdelningen omfattar två rum, ett större och ett mindre.

Den huvudsakliga katalogiseringen bedrives, som redan antytts, på huvudbiblioteket.
Originalkorten, de s. k. manuskriptkorten, vilka utom återgivandet
av titeltexten innehålla anvisningar på alla de hänvisningar, »bikort», som skola
utskrivas (titelkort, ämneskort o. s. v.), överföras på stenciler, sex och sex, och
reproduceras sedan på kartongremsor med tillhjälp av en Gestetner-apparat i så
många exemplar, som i varje särskilt fall behöves. Kartongremsorna klippas
därefter sönder, stansas och rödfärgas i snittet. Klippningen, stansningen och
färgningen ombesörjas av Iduns tryckeri, men själva reproducer ingen äger rum
på biblioteket i ett rum innanför bokbinderiet, där tillika restupplagan av
katalogkorten förvaras.

Tidningsläsrummet, som ej tagits i bruk förr än 1929, är möblerat dels med
långa bord med tillhörande stolar, dels med tre dubbelpulpeter (1,57 m. höga och
avsedda för stående läsare, vardera pulpeten beräknad för fyra tidningar). I
tidningsrummet finner man utom alla stockholmstidningarna dels en
representativ samling svenska landsortstidningar, dels några viktigare utländska tidningar.
Pulpeterna, som äro försedda med låsbara stänger, äro avsedda för huvudstadstidningarna,
som alltså måste läsas stående. Genom denna anordning avser man
att vinna att en och samma person ej alltför länge lägger beslag på de
allmännast efterfrågade tidningarna.

Från Sveavägen leder en sakta stigande trappa upp till huvudingångens höga,
egyptiskt betonade portal med sina stora glasdörrar, som öppna utsikten upp till
utlåningshallen. Vestibulens väggar äro prydda med reliefer i svart stuck av
Ivar Johnsson med motiv från Hektorssagan i Iliaden. Till höger har man
ingången till »upplysningen» och innanför denna tidningsrummet. Om det
förstnämnda rummet kommer att användas för det ursprungligen därmed avsedda
ändamålet, är ännu ovisst. Det har knappast visat sig så behövligt som på
förhand antogs att upprätta en särskild avdelning för »quick reference», för hastiga
upplysningar. I alla händelser är det tvivel underkastat, om lämpligaste platsen
för en dylik avdelning skulle vara i huvudbibliotekets, från de egentliga
affärskvarteren avlägsna lokaler. Härtill kommer, att det antagligen skall visa sig
att det behövs större utrymme för tidningarna. Det är också tänkbart att man
blir nödsakad att där skaffa utvidgade garderobanordningar.

Rakt fram i vestibulen har man trappan upp till utlåningshallen. Till vänster
och höger leda smala trappor upp till bibliotekets översta våning, den till höger
förande till tjänsterummen, den andra närmast avsedd för studiecirklarna.


Fig. 9. Södra facksalen.


Utlåningshallen har en höjd av 23 m. och en diameter om 28 m. Ljuset
faller in genom en krans höga fönster nära taket. Runt kring väggarna har man
bokhyllor i tre amfiteatraliskt anordnade rader: på hallens golv och på två
gallerier. I det utrymme, som genom den amfiteatraliska anordningen bildas under
det första galleriet, ha inretts två arbetsrum för personalen, studierum avsedda
att användas för en stockholmianaavdelning, toaletter för personal och besökande
m. m. Hallens väggar upp i höjd med andra galleriet samt väggarna i de
passager, som föra från hallen, äro klädda med en faner av olika sorters ädla träslag
med infällda fina ornament av mässing.Träbeklädningen är utförd av A.B.  Svenska möbelfabrikerna. Mitt i utlåningshallen står den stora
lånedisken, vars olika »flyglar» tillsammans bilda en fyrkant, i vars centrum man
har den bokhiss, som förmedlar förbindelsen med bokmagasinet. Åt trappan till
skyddas de tjänstgörande mot draget från de stora ingångsdörrarna genom en
hög glasbarriär på disken. Från början var det så anordnat, att »trallen»
med de utlånade böckernas bokkort var nedsänkt i disken på den sida av
denna, där återlämningen skulle ske. Då den starka frekvensen gjorde det
önskvärt, att man disponerade hela diskskivan på denna sidan för återlämningen,

använder man numera i stället för den fasta, i skivan nedsänkta trallen, ett par
lösa lådor, som ställts upp på den sida av disken, som vetter åt trappan. Bakom
disken har man ett katalogskåp, inrymmande dels en alfabetisk ordbokskatalog
(författar-, titel- och ämneskort i en serie), dels en systematisk katalog. Lådorna
äro märkta med figurer, som i horisontalriktningen äro av samma färg och i
vertikalriktningen av samma form. Den som tar ut en låda, kan därigenom lätt
konstatera att lådan kommer på rätt plats, när han sätter in den igen. På golvet
stå fyra långbord för inskrivning av nya låntagare och för dem som vilja kasta
en blick i en bok, innan de besluta om den skall lånas hem eller ej. Det har
dessutom visat sig behövligt att på golvet uppställa radialt anordnade hyllor —
tillsvidare av provisorisk natur — för uppsamlande av de återlämnade böckerna,
innan dessa hinna uppställas på sina platser. Om kvällarna får hallen sin
huvudsakliga belysning från en stor takkrona av orreforsglas, en gåva från Norstedts
och Bonniers bokförlag. I hallen finnes plats för 40,000 band, därav c:a 15,000
på golvet och c:a 13,000 på vartdera galleriet. Bakom hyllorna på första galleriet
löper en gång, där man, när så behövs, kan uppställa ytterligare en rad bokhyllor.

Utlåningshallens nedersta rad av hyllor upptages av bibliotekets huvudförråd
av den för utlåning avsedda skönlitteraturen, såväl på svenska som på utländska
språk. På gallerierna, dit allmänheten ej har tillträde, ha uppsatts äldre
tidskriftsserier och i övrigt en del mindre ofta använda böcker. Placeringen av
den mest efterfrågade litteraturen — skönlitteraturen — i utlåningshallen har
bl. a. skett för att skaffa mera lugn åt de båda läsesalarna, där, som redan
omnämnts, den för utlåning avsedda facklitteraturen har sin plats. Ser man som
en av bibliotekets viktigaste uppgifter att så mycket som möjligt uppmuntra till
hemlån av facklitteratur, kan måhända denna anordning, där skönlitteraturen
placerats på den närmast tillgängliga, mest iögonfallande platsen, förefalla mindre
lämplig. Någon större olägenhet torde dock ej i längden uppstå därav. Efter
hand lara nog de besökande sig att finna vägen även till facklitteraturen. Redan
nu äro bibliotekets båda »facksalar» om eftermiddagarna så tätt besatta som
rimligen kan begäras.

I de båda facksalarna finner man närmast vid ingången en inspektionsdisk.
Bokhyllorna äro inmonterade i nischer i väggarna. Liksom i utlåningshallen äro
hyllbrädena av trä med metallgavlar, som hakas fast vid i muren infällda
metallståndare. Metalldelarna äro tillverkade av Andersson och Libergs
kassaskåpsfabrik, hyllbrädena av Uppsala industrifabrik. I vardera facksalen finnes
plats för c:a 12 à 13,000 band. I norra facksalen finner man bok- och biblioteksväsen,
encyklopedier, religion, filosofi, uppfostran, språkvetenskap, litteraturhistoria,
skönlitteratur (blott referensexemplar), bildande konst, musik, teater
och historia. I den södra äro följande avdelningar uppställda: biografi,
folkkunskap, geografi, rätts- och statskunskap, teknologi, ekonomi med handel och
kommunikationer, gymnastik och idrott, krigsväsen, matematik, naturvetenskap
och medicin. De böcker, som ej få lånas hem utan endast användas på stället,
äro utmärkta med orden ref. eller referensexemplar på röda ryggskyltar,
varjämte en på pärmen fastklistrad lapp direkt upplyser om, att boken ej får lånas
hem. Utom i fråga om dessa böcker har viss inskränkning i lånerätten skett bl. a.
beträffande planschverk, som endast efter särskilt tillstånd få lånas hem, och då
i regel endast för kortare tid. På ena kortväggen i vardera facksalen finnas
djupa hyllor avsedda för liggfolianter. Slutligen bör också omnämnas att i båda
salarna finnes ett hyllfack, som innehåller en samling uppslagsböcker hörande
till avdelningar, som eljest äro uppställda i den andra facksalen. För dem som


Fig. 10. Tidskriftsrummet.


önska läsa på stället finnas i vardera salen 19 långbord, vart och ett med plats
för fem personer. Bord och stolar äro av bonad björk, stolsitsarna äro klädda
med skinn. Vid de båda ytterplatserna vid varje bord finnas bläckhorn
nedfällda i bordsskivan, som är klädd med svart linoleum inom en fris av mahogny.
De båda salarna ha dels allmän belysning genom taklampor, dels lokal belysning
genom bordslampor (fyra vid varje bord).

Den södra facksalen har arkitekten tänkt sig dekorerad med väggmålningar
med skönlitterära motiv. Fyra av dessa, behandlande folkvisan om Inga liten
vallpiga, äro, tack vare en donation av svensk-franska konstgalleriet, färdiga
och ha utförts av Hilding Linnquist.

Genom den norra facksalen kommer man in i tidskriftsrummet, beläget i östra
flygeln. På lutande hyllbräden är sista numret av varje tidskrift utlagt
årets övriga häften äro placerade i låsta lådor i tidskriftsskåpens nedre del och

kunna erhållas till låns endast efter hänvändelse till den vakthavande. I en
»visible index»-ram finnes en alfabetiskt ordnad förteckning på tidskrifterna, som
äro numrerade och placerade på hyllorna i nummerordning. I allt finnas bortåt
400 tidskrifter utlagda, och vid borden i tidskriftsrummet är plats för ett
tjugotal besökande. Tidskriftsrummet står i direkt förbindelse med »upplysningen»
och den under denna belägna källarvåningen dels genom en vindeltrappa,
dels genom en bokhiss. Ena kortväggen kommer att klädas med en gobeläng
efter kartong av Hilding Linnquist, en gåva av Eva Bonniers donationsnämnd.

Tidskriftsrummet motsvaras i södra delen av östra flygeln av ett studierum,
till vilket man kommer genom södra facksalen. Studierummet, som rymmer ett
tjugotal besökande, har emellertid ännu ej öppnats för allmänheten.

Bibliotekets översta våning upptages till ena hälften (den norra) av personalens
arbetsrum, till den andra (den södra) av studiecirkelrummen, personalens
lunchrum med kök och matsal samt ett litet damrum. Ursprungligen var det
största rummet på den norra sidan avsett som föreläsningslokal. Det har emellertid
visat sig att det måst tagas i bruk för katalogiseringen. I allt disponerar
personalen i denna våning över åtta större och mindre rum. Stadsbibliotekarien har ett av
de större rummen, som tillika gör tjänst som styrelserum. De två förste
bibliotekarierna och en andre bibliotekarie ha var sitt rum. Ett mindre rum är
reserverat för bibliotekets registreringskontor, där varje låntagare i hela systemet
finnes införd på kort.

Studiecirkelrummen äro till antalet sex och av olika storlek. De större rymma
ett trettiotal studerande, de mindre endast ett tiotal. I varje rum finnes utom
bord och stolar (i de större även långa soffor) ett skåp, som är uppdelat i fack
med särskilda lås till de olika facken, och vilket kan disponeras av de
studiecirklar, som arbeta i rummet i fråga.

Ur estetisk synpunkt har stadsbiblioteket blivit mycket olika bedömt, och
det torde vara väl djärvt att påstå att stora flertalet av de besökande känner sig
tilltalat av dess yttre. Allra mest har man kritiserat den framför bibliotekets
huvudfasad uppförda terrassen med dess höga murar och butiker.

Även ur biblioteksteknisk synpunkt har stadsbibliotekets huvudbyggnad
blivit föremål för kritik. Och det är klart, att där finnes en och annan detalj som
man med ledning av erfarenheterna nu skulle önskat annorlunda. I stort sett
ha dock lokalerna visat sig ändamålsenliga och ha väl bestått provet. De
farhågor, som en och annan före öppnandet uttalade, att det på en gång storslagna
och främmande i byggnadens inre och yttre anordningar skulle verka
avskräckande, ha ej besannats. Detta framgår tydligt av siffrorna över utlåningen från
huvudbiblioteket. Under månaderna april-november utlånades från avdelningen
för vuxna 281,730 band och från barn- och ungdomsavdelningen 80,730.
Utlåningen från huvudbiblioteket ensamt uppgår till över 55 % av den samlade
utlåningen från Stockholms stadsbibliotek med dess alla filialer. Av utlåningen
från huvudbibiotekets avdelning för vuxna utgjordes under november månad
26,2 % av facklitteratur. För att få en riktig uppskattning av användningen av
bibliotekets facklitteratur borde man emellertid också ha siffran för det antal
böcker, som användas av de studerande i facksalarna, vilken siffra lagt
beräknat uppgår till över 400 per dag.



SKOLÖVERSTYRELSENS RIKSDAGSPETITA ANGÅENDE FOLKBIBLIOTEKSVÄSENDET.
Skolöverstyrelsen har i sina riksdagspetita föreslagit ett framläggande till
1929 års riksdag av förslag i huvudsaklig överensstämmelse med överstyrelsens
tidigare yttrande angående Folkbildningssakkunnigas betänkande (Bibl.-bl. 1924,
s. 210—218).

Alternativt framlägger överstyrelsen emellertid ett förslag till successivt
genomförande under två på varandra följande budgetår av den föreslagna
omorganisationen, detta med hänvisning dels till att överstyrelsens tidigare gjorda
förslag om en fullständig omorganisation av statsfinansiella skäl ej upptagits av
Kungl. Maj:t, dels till uttalanden i 1926 års statsverksproposition om utbrytande
av vissa delar av förslaget, dels slutligen till att riksdagen genom beslut vid
skilda tillfällen om förverkligande av olika partier av Folkbildningssakkunnigas
förslag redan kunde sägas ha slagit in på en sådan väg för frågans lösning.

Även i fråga om sidor av folkbildningsarbetet, där den egentliga anslagsökningen
efter detta förslag om successivt genomförande av reformen ej skulle falla
på 1929—30 års stat, har överstyrelsen emellertid föreslagit vissa organisatoriska
förbättringar i den mån detta kunnat ske utan ekonomiska konsekvenser.

Överstyrelsen har i sitt förslag ansett sig böra lägga en väsentlig del av
första årets anslagsökning på folkbiblioteksväsendet med hänsyn till den betydelse
detta arbete har som underlag för självbildningsarbetet, vare sig det bedrives
genom självstudier på egen hand eller i anslutning till föreläsningar och
studiecirklar. Överstyrelsen har sålunda föreslagit genomförande med vissa
beskär-ningar av förslagen rörande anslag till folk- och studiecirkelbibliotek samt
centralbibliotek och till vissa arter av skolbibliotek. De ekonomiska konsekvenserna
av överstyrelsens förslag skulle emellertid till fullo framträda först under nästa
budgetår.

I fråga om föreläsningsverksamheten har överstyrelsen — utan att vid en
successiv omorganisation första året påyrka den eljest enligt dess förmenande
synnerligen välbehövliga förändringen av anslagets natur från extra
reservationsanslag till ordinarie förslagsanslag — föreslagit dels en mindre höjning av
reservationsanslaget, innebärande bland annat ökat understöd för
föreläsningsförbund, ökad resekostnadsersättning samt understöd för Tidskrift för
föreläsningsverksamheten (tillsamman betingande en kostnad av 28,500 kronor), dels
ett omedelbart antagande av förslaget till ändrade bestämmelser angående
understöd åt föreläsningsverksamheten.

Med avseende på studiecirkelverksamheten har överstyrelsen för första året
föreslagit ett mindre understöd åt den enligt dess mening betydelsfullaste av de
tilltänkta nya typerna av studiecirklar, kombinerade föreläsnings- och
studiecirkelkurser  (med en kostnad av 22,000 kronor). Liksom i fråga om


föreläsningsanslaget skulle alltså den väsentligaste delen av de nya anslagen
komma på följande riksdag.

Beträffande folkbiblioteksväsendet uttalar överstyrelsen bl. a.  följande:

»Frågan om en omläggning av bestämmelserna angående understödjande av
folkbiblioteksväsendet hör i själva verket till dem, som enligt Överstyrelsens
mening ej längre kunna skjutas åt sidan, utan böra upptagas till behandling redan vid
nästa riksdag. En nödvändig förutsättning för en rationell och resultatbringande
läggning av de självstudier, som bedrivas i allt större utsträckning dels på egen hand,
dels i anslutning till föreläsningar och studiecirkelarbete, är givetvis tillräcklig
tillgång till litteratur till hjälp vid dessa studier. På flertalet platser äro emellertid
biblioteken ej i stånd att tillhandahålla studielitteratur i den utsträckning som är
nödvändig.

Till belysande av detta förhållande vill överstyrelsen till en början lämna några
siffror angående biblioteksverksamhetens utveckling sedan år 1913, då de i huvudsak
ännu gällande bestämmelserna angående understödjande av biblioteken trädde i kraft.

Statsunderstödda folk-, skol- och studiecirkelbibliotek.

1913AntalbibliotekAntal låntagareföregående årAntal boklånföregående årStatsanslag
Folkbibliotek . . . 552               67,624                549,819              62,983
Skolbibliotek . . . 279               35,006                 350,431                  19,502
Studiecirkelbibliotek . . . 823                    ?                      167,210                 15,000
———————————————————————
Summa  1,654            (102,630)           1,067,460              97,485

1920.
Folkbibliotek . . . 876             125,635             1,311,697             139,437
 Skolbibliotek . . . 749             118,988                992,578                66,890
Studiecirkelbibliotek . . . 2,103               77,320                 550,196                71,585
———————————————————————
Summa 3,728             321,943            2,854,471             277,912

Senaste år för vilket statistik föreligger.
Folkbibliotek 1,206             237,123            2,735,034             205,027
Skolbibliotek . . . 1,299             206,520            2,041,180             143,285
Studiecirkelbibliotek . . . 3,498             158,673             1,159,523             135,229
———————————————————————
Summa 6,003             602,316            5,935,737             483,541


Som av siffrorna framgår, har bibliotekens antal under den tid tabellen omfattar
kraftigt ökats, från 1,654 till 6,003 (oberäknat alla underavdelningar av folk- och
skolbiblioteken, senaste år tillsammans cirka 2,100). Antalet låntagare och utlånade band
har likaledes ökats i synnerligen hög grad, de senare nära sexdubblats (från cirka en
million till cirka sex millioner boklån). Anslagen ha visserligen absolut taget ökats,
men ej tillnärmelsevis i proportion mot verksamhetens utveckling och de stegrade
bokpriserna. Vad särskilt statsanslagen angår, voro de senaste år cirka 4,8 gånger så
höga som 1913. Om man därvid tar hänsyn till penningvärdets fall och de därav
följande stegringarna i bokpriser och andra utgifter, finner man, att statsanslaget pr
1,000 boklån nu ej har mer än ungefär hälften så stort köpvärde som år 1913.

Siffrorna för det lokala tillskottet ha ej i den jämförande tabellen upptagits, då
de ej äro fullt jämförliga för olika bibliotekstyper. För folk- och skolbiblioteken



anser den i detta avseende föreliggande statistiken samtliga biblioteksutgifterna. Denna
visar, att statsanslaget för folkbiblioteken fallit från cirka 84 % av de lokala tillskotten
år 1913 till cirka 39 % år 1920 och cirka 31 % år 1927. För skolbiblioteken ha
motsvarande siffror under de gångna åren fallit från cirka 81 % år 1913 till cirka 66 % år
1920 och 66 % år 1927. För studiecirkelbiblioteken ha de sedan år 1915 utgjort 50 %
av de lokala tillskotten till bokinköp, inbindning och (i vissa fall) katalogtryck utan
hänsyn till utgifter  för  andra biblioteksändamål.

Då alltså statsanslagen i realiteten nu blott innebära ett hälften så stort tillskott
i förhållande till verksamhetens samlade omfattning som år 1913, då vidare ej heller
de lokala anslagen kurmat hålla jämna steg med den ökade verksamheten och med de
stegrade priserna och då slutligen statsanslagen nu i förhållande till de lokala
tillskotten — om folkbiblioteksverksamheten tages under ett — äro betydligt lägre än
för 15 år sedan, är det i själva verket ej ägnat att väcka förvåning, att
folkbiblioteksverksamheten — allt arbete och all entusiasm som därpå nedlägges, och all
modernisering i fråga om principerna för bokanskaffningen och metoderna för
biblioteksarbetets praktiska handläggning till trots — ej kan tillgodose de ständigt växande behoven,
detta så mycket mindre som kraven med avseende på studielitteratur och överhuvud
med avseende på ett mera kvalificerat arbete i våra bibliotek ofantligt ökats under
senare år.

I belysning av ovan lämnade siffror torde det i själva verket te sig ofrånkomligt
med en verkligt effektiv reglering av statsanslagens belopp, om man skall kunna
påräkna att dessa anslag skola kunna uppmuntra till den utveckling av folkbiblioteksarbetet,
som är för vårt folks möjligheter att bedriva självstudier efter slutad
skolgång så oundgänglig.

Till det anförda kommer emellertid ännu en omständighet som i detta sammanhang
ej bör förbises, nämligen att såsom nedan närmare skall utföras för de olika
arterna av bibliotek, anslagen för närvarande utgå efter villkor, vilka särskilt med
hänsyn till verksamhetens utveckling under senare år måste anses allt annat än
rationella.»

Överstyrelsen utför sistnämnda omdöme genom att lämna en närmare kritik
av storleken av nuvarande anslagsbelopp och villkoren för deras utgående och
ger i anslutning därtill en förnyad beräkning angående kostnaderna för ett
förverkligande av det förslag, som överstyrelsen tidigare framlagt i dess yttrande
över Folkbildningssakkunnigas betänkande.

Därjämte undersökes emellertid — med hänsyn till att senaste årens statsverkspropositioner
av ekonomiska skäl ej upptagit de av överstyrelsen ingivna petita
— huruvida förändringar i de föreslagna bestämmelserna vore tänkbara,
vilka kunde leda till någon besparing utan att kullkasta de av överstyrelsen
föreslagna grundprinciperna, och på en punkt ifrågasätter överstyrelsen en dylik
förändring, nämligen i fråga om det föreslagna maximet pr kommun. I detta
avseende anföres:

»Överstyrelsen måste emellertid därvid fasthålla vid sin uppfattning om den utomordentliga
betydelsen för hela landets folkbiblioteks väsen av att ingen reduktion sker,
som äventyrar syftet med förslaget att leda till en effektiv förbättring även av
biblioteksverksamheten i de något större biblioteken. Överstyrelsen vill i detta sammanhang
bland annat erinra om den till grund för hela dess förslag liggande tankegången om
en skyldighet för de större biblioteken att i mån av resurser supplera biblioteken även

utanför den egna kommunen, dels genom en utbyggnad på sätt nedan närmare antydes
av vissa av dem till centralbibliotek med långt gående skyldigheter gentemot
landsbygdens och de mindre städernas bibliotek, dels också genom skyldighet även för andra
bibliotek med statsanslag utöver ett visst belopp (8,000 kronor) att inom ett mindre
område lämna kostnadsfria boklån till utanför kommunen bosatta personer.

Överstyrelsen vill för sin del vara med om någon reduktion av maximianslaget
pr kommun, därest detta anses nödvändigt för ett realiserande för närvarande av
förslaget, men anser maximum dock ej böra sättas lägre än till 10,000 kronor mot av
överstyrelsen tidigare föreslagna 15,000 kronor och anser förutsättningen härför böra
vara en ökning av det tillägg, som skulle utgå till centralbibliotek, med motsvarande
belopp, alltså från 5,000 kronor till 10,000 kronor, så att de för ett helt läns
biblioteksarbete viktiga centralbiblioteken ej erhölle sämre möjligheter att fylla sina
betydelsefulla uppgifter. Föreskriften i överstyrelsens förslag om ett visst belopp, intill vilket
olika bibliotekstyper skulle äga förmånsrätt, bör i proportion härtill ändras.
Föreskriften om maximum (§ 21) skulle alltså erhålla följande lydelse:

Det samlade statsunderstödet till folkbiblioteksväsendet enligt §§ 1—20 får inom
kommun (stad, köping eller landskommun), där landsbibliotek ej är inrättat, icke
överstiga 10,000 kronor för år räknat. Skulle biblioteken inom kommunen enligt de nämnda
bestämmelserna ägt rätt till högre statsbidrag än 10,000 kronor, skola de bibliotek, som
avses i §§ 1—13 (kommunala eller som kommunala fungerande folkbibliotek) ha
förmånsrätt till statsbidrag upp till ett belopp av 7,000 kronor, och de, som avses i
§§ 14—20, upp till ett belopp av 3,000 kronon Det samlade statsunderstödet inom
kommun, där landsbibliotek är inrättat, får ej överstiga 3,000 kronor för år räknat.»

I fortsättningen framhålles kraftigt vikten av centralbiblioteksfrågans lösning.

»Också här är hänsynen till de mera studieintresserades behov det avgörande
motivet. Även om man i detta avseende kan vinna ofantligt mycket genom ett
utvecklande av de lokala biblioteken på sätt, ovan angivits, är detta ej tillräckligt.

Man har på senare år kommit till allt klarare insikt om hur omöjligt det är att
i full utsträckning tillgodose behovet av studielitteratur på landsbygden och överhuvud
i de mindre samhällena så länge biblioteken i varje kommun arbeta för sig själva.
Det är ekonomiskt ej möjligt att ordna ett lands biblioteksfråga så, att biblioteket på
varje särskild plats verkligen själv anskaffar alla de inom ramen för ett folkbiblioteks
arbetsuppgifter fallande arbeten, som en studieintresserad person i vederbörande
kommun önskar erhålla till låns. Även de bättre utrustade folk- och studiecirkelbiblioteken
måste vid sina bokinköp inskränka sig till att anskaffa böcker, som kunna
förväntas bli utlånade inom kommunen åtminstone ett visst ej alltför ringa antal gånger.
Ett bibliotek, som ej har tillgång till en central, varifrån det kan komplettera sitt
bokförråd, då dylika mera sällan anlitade böcker efterfrågas, blir ej sällan nödsakat att
lämna utan hjälp just en stor del av de särskilt studieintresserade personer, som
biblioteket i allra första hand skulle önska att tillgodose. Det var med hänsyn till dessa
omständigheter, som såväl Folkbildningssakkunniga som Bibliotekssakkunniga
framlade förslag om en dylik påbyggnad.»

Efter att ha behandlat de båda alternativ till frågans lösning, sora tidigare i
denna tidskrift refererats (Bibl.-bl. 1924, s. 41—43) och inrättandet genom
beslut vid 1926 års riksdag av stifts- och landsbiblioteket i Linköping, fortsätter
skrivelsen:

»Det är av den allra största betydelse, att man fortskrider på den inslagna vägen
genom att inrätta bibliotek med här antydda arbetsuppgifter efter hand i landets
olika delar, och därvid är de särskilt önskvärt att omedelbart ett par centralbibliotek
inrättas, som direkt bygga på stadsbibliotek. Det är av största vikt, att på ett par håll
erfarenheter samlas angående det för olika delar av landet bäst avpassade ordnandet av
centralbibliotekets praktiska arbetsmetoder.

Av skäl, som ovan anförts, har Överstyrelsen nu föreslagit, att centralbiblioteksanslaget
sättes till 10,000 kronor för bibliotek för helt år (§ 24 i Överstyrelsens förslag
till kungörelse).

Överstyrelsen anser sig däremot kunna stanna vid inrättandet av två nya centralbibliotek
för år med början under budgetåret 1929—1930 i stället för i dess tidigare
yttrande (§ 23) föreslagna tre för år. Då biblioteken under alla omständigheter kunna
beräknas behöva en viss förberedelsetid, innan de kunna åtaga sig verksamheten som
centralbibliotek, erfordras ej anslag för ändamålet förrän från den 1 januari 1930.
Överstyrelsen har därför beräknat hela beloppet för centralbibliotek under budgetåret
1929—1930 till 10,000 kronor.»

Också i fråga om skolbiblioteken föreslås en omorganisation redan vid 1929
års riksdag.    Som motivering härför anföres:

»De skäl, som tala för en närmare anknytning av skolundervisningen till biblioteken
i de högre allmänna läroverken och därmed också för ökade anslag åt dessas
bibliotek och som i samband med skolreformens genomförande bland annat upprepade
gånger framförts av riksdagen, äga givetvis samma bärkraft också i fråga om andra
skoltypers bibliotek. Att dessa skärpta krav på biblioteken måste leda till ökat
anslagsbehov är utan vidare påtagligt. Skolbibliotekens anslag ha i själva verket också
varit så lagt tilltagna att de i synnerligen många fall ej tillåtit inköp av litteratur i
olika ämnen i ens tillnärmelsevis tillräcklig omfattning och att det torde höra till
undantagsfallen, att biblioteken i fråga om en uppslagsboksamling äro så utrustade, att
anvisningar i gällande undervisningsplaner om utnyttjandet av denna boksamling
kunnat så som önskligt varit realiseras. Hur ringa hjälp ett statsanslag om 150 kronor
utgör för t. ex. ett skoldistrikt med ett flertal skolor i skilda delar av distriktet, torde
i själva verket vara utan vidare påtagligt.»

Överstyrelsen stannar vid att föreslå en ökning av anslagen för redan anslagsberättigade
skolors bibliotek vid 1929 års riksdag, men tänker sig ett uppskov
till följande år med anslag till de nya skoltyper, som enligt överstyrelsens
förslag skulle tillkomma.

I fråga om anslagen till biblioteksverksamhet ombord å svenska handelsfartyg-
föreslår överstyrelsen likaledes ett uppskov till närmast följande år.

Omorganisationsförslaget skulle för folkbiblioteksväsendets vidkommande
medföra en merkostnad för helt år om cirka 420,000 kronor. Härav skulle
emellertid på första året falla blott 200,000 kronor, om hänsyn tages å ena sidan till
att vissa delar av biblioteksväsendets omorganisation skulle uppskjutas till andra
året, å andra sidan därtill att utgifterna under övergångsåret skulle bli starkt
reducerade. K. T.



EN CENTRAL FÖR BIBLIOTEKSVERKSAMHETEN I TORNEDALEN.
Länge har det varit ett livligt önskemål att skapa en effektiv biblioteksorganisation
för Tornedalen, där läsintresset är stort, men tillgången på böcker mycket
ringa och där det visat sig förenat med betydande svårigheter att av de fattiga
och glest befolkade kommunerna erhålla lokala anslag till bibliotek.

Genom ett regeringsbeslut av den 28 september detta år har emellertid ett
särskilt statsanslag ställts till förfogande för ändamålet. Anslaget utgöres dels
av ett engångsanslag om 10,000 kronor för verksamhetens organiserande, dels av
ett belopp om 2,500 kronor för dess bedrivande under förra halvåret 1929.

Hur välbehövlig denna åtgärd är, framgår därav, att för närvarande — utom
i Haparanda — hela Tornedalen har endast två folkbibliotek med tillsamman
bortåt 600 band och c:a 2,400 boklån årligen samt 9 studiecirkelbibliotek (de
flesta tillhörande Jordbrukareungdomens förbund) med bortåt 500 band och c:a
900 boklån årligen. Den vandringsbiblioteksverksamhet, som bedrivits från Luleå
folkbibliotek, har ej heller fått kraftigare utveckling i dessa trakter med deras
dåliga förbindelser med Luleå.

Visserligen har varje år anvisats vissa belopp för spridande dels av svenska
opolitiska tidningar och tidskrifter, dels av svenska böcker och tidskrifter bland
ungdomen, men även om dessa åtgärder fyllt en viktig uppgift, ha de varit en
högst ofullkomlig ersättning för en rationell biblioteksverksamhet.

De yttranden från olika myndigheter, som ligga till grund för regeringsbeslutet
och till vilka i detta hänvisas, gå ut på ett förläggande av ett centralbibliotek
för biblioteksverksamheten i Tornedalen till Matarengi folkhögskola såsom det
nuturliga kulturcentrum i denna bygd. Under detta bibliotek skulle sortera
»grenbibliotek» och »vandringsbibliotek», utsända från centralen, i vissa fall
anknytande till redan existerande fasta lokala bibliotek. Därjämte skulle enskilda
låntagare kunna erhålla speciellt önskad litteratur från centralen efter särskild
rekvisition efter tryckt katalog.

Biblioteksverksamheten, som skall ordnas efter av skolöverstyrelsen utfärdade
närmare föreskrifter, skall ledas av en styrelse, bestående av landshövdingen
i Norrbottens län som ordförande samt såsom övriga ledamöter föreståndaren för
folkhögskolan i Matarengi och folkskolinspektören i Tornedalens inspektionsområde
ävensom två personer, vilka för en tid av fyra år skola utses, en av
skolöverstyrelsen och en av föreståndarna för de till verksamheten anslutna
grenbiblioteken. Skolöverstyrelsen har till medlem utsett bibliotekarien vid Luleå
folkbibliotek, fröken Olga Bardh, och till ersättare för henne läraren vid
Matarengi folkhögskola fil. mag. Fredrik Borelius. K. T.



LITTERATUR.


L. Biografi (med genealogi).
Höpken, Daniel Niklas von. Helander, Abel. Daniel Niklas v. Höpken.
1669—1727.    [Fri.]  1927.     250 s.    Port., litt.    Lc.                                   3:50.

Denna avhandling om D. N. v. Höpken ger, naturligt nog, inblick såväl i de inre förhållandena
som utrikespolitiken under Karl XII:s sista år och under de första åren av frihetstiden, och den
har därför ett visst allmänt intresse.   S. Sch.

Lind, Jenny. Maude, Jenny. Jenny Lind. En levnadshistoria i korta drag
berättad av hennes dotter. Övs. fr. eng. av Fanny v. Wilamowitz-Moellendorff.
Fri.  1927.     234 s.    Ill., portr.    OPSreg.    Lc.              7:50, inb.  10:50.

I stället för att ge en intim skildring av den stora sångerskan byggd på personliga minnen har
författarinnan föredragit att lämna en skäligen snustorr framställning av de mestadels redan
välkända huvuddragen i hennes levnadshistoria. Egentligt nyhetsintresse för en svensk läsare
erbjuda endast de partier, som behandla den engelska publikens ställning till Jenny Lind. Arbetet
står vida tillbaka för tidigare utgivna biografiska skildringar av Holmström, Norlind och Elmblad. E. S—m.

Lindbergh, Charles A. »Vi», min maskin och jag. Den berömde
flygarens egen skildring av sitt liv och flygningen över Atlanten jämte hans
uppfattning om flygkonstens framtid. Med förord av Myron T. Herrick [samt en avd.:
Green, Fitzhugh. Litet av vad världen tänker om Lindbergh]. Övs. [fr.
eng.]  av E. Brusewitz.    A. B.  1927.    298 s.    Ill., portr.    Lb.                   7:50.

Lindberghs egen berättelse om sitt liv, särskilt utbildningen till flygare och de många spännande
färder, som kulminerade i den första direkta flygningen över Atlanten, är ett dokument, som
har sin självklara plats i biblioteken. Någon skriftställare är L. förvisso icke, och det kunna vi ju
bortse från, men det var väl icke nödvändigt att presentera honom i en så otymplig svensk dräkt
som skett. Det är möjligt, att hans språk är svårt att återge på ledig svenska: därpå tyder, att
övers, lyckats bättre med bokens senare del, författad av en mr Fitzhugh Green, åt vilken L.
lämnat ordet för skildringen av hyllningarna och triumftåget hem. Det sällsynt fina sätt, på vilket L.
bar en överväldigande framgång och ära, låter vår beundran över bragden paras med en varm
sympati för mannen.   C. S—g.

Melander, E[mil]. Nya blad ur min levnadsbok. (De sista i följden.) Lb.
1927.    368 s.    Ill., portr.    Lc.                                               9:—, inb.  11:—.

Den kände översten och KFUM-ledaren lovar att denna bok skall vara den sista i den långa
följden av hans levnadsminnen. Den är i alldeles samma stil som hans föregående — gladlynt och
oförskräckt., präglad av hans varma religiositet och stridbara lynne. Om man någon gång måste
säga sig att hans bestämda inriktning gjort hans position i en del frågor väl ensidig, måste man å
andra sidan reservationslöst erkänna hans öppenhet och ridderlighet mot sina motståndare. Han
är en helgjuten personlighet och en karl för sin hatt.   T. K.

Schillberg, Axel J[acob]. En gammal apotekares minnen. W. & W.
1927.     207 s.    Ill., portr.    Lc.                                                                  5:25.

Boken, författad av en 80-åring, innehåller anspråkslösa skildringar från författarens
barndomstid i det enkla länsmanshemmet i Kisa, samt från examina och anställningar vid olika apotek
i huvudstaden.   De små kulturbilderna kunna ju vara nöjsamma nog, men ha säkert mest intresse


för fackmännen, det vill i detta fall säga apotekarna. De ge en inblick i de stora förändringar
apoteksväsendet undergått under senaste halvseklet.   Hj. L—n.

Selander, Nils o. Edvard. Carl XV:s glada dagar. Ur två gamla
Stockholmares anteckningar från 1860- och 1870-talen. Nst. 1927. 215 s. Portr.
Lc.                                                                                                 5:75, inb. 7:25.

Denna samling minnen har i det hela mindre intresse än den föregående av samma förff.
(Bibl.bl. 1921, s. 152), med vissa partier få säkert tacksamma läsare bland teaterintresserade
äldre stockholmare eller dem, som ha anknytning till här skildrade militära miljö (Värmlands
regemente och Marieberg).   K. T.

Westermarck, Edvard. Minnen ur mitt liv. N. o. k. 1927. 4:o. 423 s.
Ill., portr. Preg.    Lb.                                                                                  12:—.

Den berömde sociologens och etnologens självbiografi är berättelsen om en vetenskapsman,
som av ett blitt öde tillstaddes att utan inskränkning följa sina böjelser och som inhöstade
fullkomlig framgång. Den är också i viss mån en berättelse om främmande länder, särskilt England och
Marokko, där W:s huvudsakliga gärning utförts, men också om talrika andra resor i Europa. Vi
få följa tillblivelsen av de verk; på vilka hans rykte vilar, ehuru han blottar föga mer än det yttre
händelseförloppet; av det rika tankeliv, som i dem satt sina frukter, lyser allenast en eller annan
hastig glimt. Ett brokigt galleri av intressanta kulturpersonligheter passerar revy liksom många
aktuella frågor, även av politisk art, där förf. sagt sitt vägande ord. Han är ej blott den omutlige
forskaren, utan även en nobel människa, och det står en hög och ren luft kring hans levnads
historia.   C. S—g.



M. Antropologi och folkkunskap.
Bergstrand-Poulsen, Elisabeth. Värendsmän från Långasjö socken i bilder
och ord.    Nst.  1927.    51  s.    Ill.    Mbia.                                   4:75, inb. 5:75.

Fru B.-P. har fortsatt sina med all rätt så omtyckta skildringar av »Värendskvinnor i ord och
bild» med en ny bok om liknande ämne och med samma förtjänster som den föregående (se
Bibl.-bl. 1927, s. 120). Värendsmännen ha ingen anledning att känna sig avundsjuka på kvinnorna.
Författarinnan-målarinnan känner både sympati och aktning för sina sega och knaggliga
smålandsbönder och hon tar dem på kornet både i bild och ord.   F. H.



N. Geografi.
Afzelius, Ivar. Med »De Svenske» till Stillahavskusten. 20,000 miles under
sångarfanan.    Å. & Å.   1927.    347  s.    Ill., portr., kart.    Nqa.                   8:50.

En fortlöpande dagskrönika över en svensk sångarfärd till Amerika sommaren 1927. Boken,
som framträder utan alla litterära anspråk, är naturligtvis i första hand ämnad att uppliva
angenäma minnen hos färddeltagarna, men kan även möjligen med en viss behållning läsas av en
utomstående, som är speciellt intresserad av amerikanska eller svensk-amerikanska förhållanden. E. S—m.

Bergwall, Adéle, Lindell, Ivar, o. Lindell, P[er] Hugo, [utg.]. Geografisk
läsebok.  Natur-, folklivs- och reseskildringar.  1, 2.  Bv. 1927.   Ill.    N. Inb. à 4:50.
1.     Europa (utom Sverige).
2.     Främmande världsdelar.

Till de vanskligaste uppgifter, som pedagogiskt författarskap har att bjuda på, hör att skapa
en geografisk läsebok, som slår riktigt an på de unga läsare, till vilka den vänder sig. Sven Hedin
torde väl i »Från pol  till pol» vara den, som hittills lyckats bäst.  Men hans bok, som väsentligen

behandlar de främmande världsdelarna, har måhända nu börjat nå det åldrandets stadium, som
ingen skolbok undgår. Nya försök äro därför välkomna, och föreliggande synes mig värt
erkännande. Urvalet av berättelser — företrädesvis av svenska författare — förefaller i stort sett gott;
ett och annat stycke synes mig något ålderdomligt, och tonen ibland något för allvarlig, men
åtminstone det senare lär knappast kunna undvikas. I skolorna är det ju lätt att pröva bokens
lämplighet.  För biblioteken passar den väl.  S. S.

Blomberg, Harry. Landsvägsriddare på romarvägen. W. & W. 1927.
255 s.    Ill., portr.    Na.                                                                             7:75.

En ganska rolig bok. Förf. har i sällskap med en trygg och trevlig landsman av smålandsras
luffat landsvägen från Amsterdam genom Holland, Tyskland och Schweiz, över Alperna och till
»den eviga stadens portar». Märkligheter har han ej upplevat, men det hela är till form och innehåll
rätt originellt och synes mig ge kompetens för ett bibliotek, åtminstone ett större.   S. S.

Forsstrand, Carl. Bland oleandrar och liljor. Minnen från en sommar på
Bermuda eller Somers öar. Å. & Å. 1927. 170 s. + 16 pl. (Bundna böcker.)
Nqb.                                                                                                   Inb. 3:75.

Förf:s besök på den avlägsna ögruppen ligger mer än en mansålder tillbaka i tiden (1889).
Till sina personliga minnen och naturvetenskapliga iakttagelser har han emellertid här lagt
åtskilligt annat, så t. ex. ett långt kapitel ur öns historia.   S. S.

Hagenbeck, John. Resor och äventyr i Sydasien. Upplevelser i brittiska
och holländska Indien, i Himalaja och Siam. Till sv. [fr. ty.] av Josef Reinius.
N. o. k.  1927.    216 s.    Ill.    No.                                             6:—, inb. 7:75.

Hagenbeck är genom sin livslånga erfarenhet av tropikerna en kunnig ciceron och skriver bra.
Tyngdpunkten i denna tredje och sista bok från vandringsåren ligger på skildringen av de stora
djuren, ss. elefant, noshörning, leopard etc. och tekniken vid deras infångande för menageri och
cirkus, men H. har också mycket att förtälja om land och folk, både spännande, intressanta och
roande saker.   C. S—g.

Haglund, Sven. I omnibus från Karesuando till Östratorp. W. & W. 1927,
192  s.    Ill., portr.    Nc.                                                                              5:75.

När man förnyar bekantskapen med dessa skildringar från svenska bygder, som varit publicerade
såsom resebrev i Dagens nyheter, känner man sanningen av den gamla satsen, att man vet
alldeles för litet om sitt eget land. Jag tror därför, att bussresenärens iakttagelser och intryck
försvara sin plats på bibliotekshyllan.  S. S.

Holland, C[live]. Belgien. Till sv. [fr. eng.] av Anna Lamberg Wåhlin.
W. & W.  1927.    146 s.    Ill.    Ngb.                                      10:—, inb. 13:50.

Handlar väsentligen om gamla belgiska städer och är liksom andra böcker av samma typ, som
förlaget utsänt, rikt och vackert illustrerat, så att man tvekar, om man skall betrakta den som en
bok med illustrationer eller en samling illustrationer med text.   För större bibliotek.   S. S.

Numelin, Ragnar. Politisk geografi. N. o. k. 1927. 158 s. Kart., litt.
(Natur o.  kultur 84.)    N.                                                         2:25, inb. 3:—.

Ett innehållsrikt och ganska lärt arbete om de geografiska faktorernas inverkan på kulturella
och politiska förhållanden, statsbildning, kolonialvälden, samfärdsel. Intressant särskilt för
geografilärare genom fakta och synpunkter.   Även för större bibliotek.   S. S.

Wærn-Bugge, Elisabeth. Kronan bland Svea rikes länder. W. & W. 1927.
186 s. Ill.    Ncv.                                                                                        5:50.

En lättläst skildring, som synes mig väl förtjäna en biblioteksplats, med brottstycken ur
Värmländsk historia, om värmländsk natur och industri och intryck från värmländska färdevägar.
En gammal värmlänning konstaterar, att hans hembygd alltjämt genom sin fagra natur och sitt
säregna folklynne — där man för att få följa med bussen kastar cykeln i diket, ty man vet, att

»den ligger kvar på samma ställe» — gör samma sympatiska intryck som förr på resenären. Sedan
spelar det ingen roli, om samme gamle värmlänning hyser annan mening i en och annan detalj och
kanske finner det hela en smula idealiserat.  S. S.

Wrangel, F[redrik] U[lrik]. Herrgårdar och deras herrar. Nst. 1927.
403 s.    Ill., portr.    Nca.                                                       12:50, inb.  14:50.

De behandlade herregårdarna, huvudsakligen belägna i Södermanland, äro Säfstaholm, Fiholm,
Claestorp, Margrethelund, Säby, Ericsberg och Stora Sundby. Historiska notiser om dem lämnas
i tämligen kortfattad form för äldre tid, tyngdpunkten ligger i vad förf. har att meddela om livet
på dem under 1800-talet dels efter egna minnen, dels andras anteckningar och brev. Bonde-ätten
och några av dess främste medlemmar dominera i framställningen. Gäster eller andra personer,
som mer eller mindre utförligt omnämnas, är det tyvärr i brist på register senare svårt att
återfinna. Illustrationerna äro synnerligen rikhaltiga och hämtade från annars otillgängliga källor,
texten stundom något sönderplockad till följd av meddelat originalmaterial. Någon inadvertens
kanske också kan uppletas, såsom då Lidner, s. 276 f. konsekvent kallas för Thorild.  B. M.



O. Samhälls- och rättsvetenskap (med nationalekonomi och statistik).
Branting, Georg. Sacco-Vanzetti dramat. Justitiemorden i Massachusetts.
Brand 1927.     160 s.    Portr.     Oeaf.                                                2:—.

Boken, som utkommit efter det de båda italienarna blivit avrättade för rånmord, giver en
åskådlig skildring av den över hela världen uppmärksammade rättssakens förutsättningar och
utveckling, med stod av rättegångshandlingar och personliga iakttagelser på ort och ställe. Förf.
är övertygad om de avrättades oskuld, och denna åsikt är helt visst riktig så vitt man kan döma
av det i arbetet meddelade med nödvändighet ofullständiga materialet. Framställningen erhåller
av medkänsla och indignation ett medryckande patos och är sålunda mycket lättläst. Den är i
huvudsak fri från agitatoriska överdrifter i formen.  R. B.

Cassel, Gustav. Memorandum till den internationella ekonomiska konferensen
i Geneve 1927. En undersökning om nationernas fattigdom, dess natur och
orsaker.    Nst.  1927.    124 s.    Og.                                                                 3:—.

En undersökning angående främst monopolväsendet och de monopolistiska tendenserna i
allmänhet inom produktionen, sedda huvudsakligen under synvinkeln av det hämmande
inflytande dessa utöva på det produktiva arbetet. Arbetets undertitel: En undersökning om nationernas
fattigdom, dess natur och orsaker, anger närmare dess syfte. I en efterskrift lämnas några
synpunkter på resultatet av den ekonomiska världskonferensens arbete.  K. Å.

Eberstein, Gösta. Immateriellt rättsskydd. Några aktuella spörsmål. Nst.
1927.     151  s.     Oeae.                                                                                 6:—.

Prof. Ebersteins arbete innehåller fem särskilda, delvis förut publicerade uppsatser över olika
sidor av det immateriella rättsskyddets vidsträckta område: namn och firma, varumärken och
patent, författarrätt och s. k. vetenskaplig äganderätt. De behandlade spörsmålen, bl. a. angående
rättsförhållanden beträffande radioutsändning, hänföra sig till rättsutvecklingen i den yngsta
nutiden, i någon mån framtiden. Boken har närmast tillkommit för den juridiska undervisningens
behov, men den är genom ämnenas aktualitet och allmänna betydelse av stort intresse jämväl för
mera vidsträckta kretsar. Den både vederhäftiga och tankeväckande framställningen är klar och
lättfattlig, om också alltför ingående för att vara egentligen populär.   R. B.

Den ekonomiska världskonferensen.    Dess tillkomst, arbete och beslut.    Utg.
av   den svenska delegationen.    [Finansdep.] 1927.    221 s.     Og(k).              3:75.

Den ekonomiska världskonferens, vilken på föranstaltande av Nationernas förbund samlades
i Geneve i maj 1927 med ombud för 50 olika länder, är en tilldragelse av förvisso märklig och
löftesrik innebörd.   Om den ej får så stora direkta praktiska följder, måste dock dess betydelse som

meningsyttring till förmån för en fredlig handelspolitik och en begynnande rasering av de ekonomiska
skrankorna mellan folken skattas mycket högt. Rörande konferensens förhandlingar
lämnar föreliggande volym en kortfattad, överskådlig redogörelse. Dessutom meddelas en värdefull
orientering rörande det rikhaltiga utredningsmaterial, som förberedelsevis hopbragts för
konferensens räkning.   K. Å.

Lagerroth, Fredrik. Indelnings- och grundskatteväsendets avveckling. Ett
systemskifte inom svensk statshushållning. Gle. 1927. 250 s. Litt. (Skr. utg.
av Fahlbeckska stift.  9.)     Of.                                                                     8:—.

Förf. ger en huvudsakligen på officiella källor fotad, ingående och grundlig skildring av den
svenska statens övergång från naturahushållning (indelningsverket etc.) till en modern
penninghushållning, och redovisar härvid även de rester; i vilka det äldre systemet alltjämt lever kvar.
Principiella utredningar och ekonomiskt-statistiska undersökningar undvikas. Genom sin
väsentligen rent beskrivande hållning och sin stora detaljrikedom lämpar sig det visserligen välskrivna
arbetet mest såsom uppslagsbok; det erbjuder en mycket värdefull hjälp vid studium av det
vidlyftiga materialet.   R. B.

Layton, Walter T[homas]. Europas ekonomiska framtid. Anförande hållet
vid den pågående ekonomiska världskonferensen i Genève. Övs. [fr. eng.] av
Thorsten Odhe.    Koop. förb.  1927.    30 s.     Oga.                                      0:75.

Utgör översättning av ett anförande, hållet vid den ekonomiska världskonferensen i Genève
1927 av ett av de engelska ombuden, huvudredaktören för den gamla välkända tidskriften »The
Economist». Det kännetecknas i hög grad av den vidsynta och sant humana ända, som man är
van att finna hos den engelska liberalismens bästa företrädare.  K. Å.

Man, Hendrik de. Socialismens psykologi. Övs. [fr ty.] av Leif Björk
[d.   1], av Ivar Vennerström [d.   2].     1,  2.    Tiden  1928.     Oac.        3:75, 4:25.

Gentemot den ortodoxt marxistiska grundidén, att den socialistiska samhällsordningen
liksom alla tidigare samhällsformer i allt väsentligt är att förklara som en produkt av utvecklingen
på det materiella området (den materialistiska historieuppfattningen), gör sig de Man till tolk
för den uppfattningen, att socialismen i främsta rummet är betingad av vissa psykologiska
faktorer. Det inflytande socialismen utövar å arbetarklassen och i viss utsträckning även å medlemmar
av andra samhällsklasser, bör enligt honom främst ses i belysning av den moderna psykologiens
och icke minst psykoanalysens erfarenheter. De perspektiv, som här öppnas, äro uppenbarligen
av betydelse ej blott för den socialistiska teorien utan även i den praktiska politiken. I varje fall
kan den belgiske socialistens kritik av den marxistiska ideologien utan tvekan hänföras till de
arbeten, som en av socialismens tankevärld intresserad läsare icke bör underlåta att göra bekantskap
med.   J—i.

Müller, Hans. Internationella kooperativa alliansens historia. Övs. [fr. ty.] o. bearb.
av Herman Stolpe.    Koop. förb.  1927.     275 s.    Portr.    Preg.     Ohe. Inb. 5:—.

De internationella strävandena på kooperationens område gå tillbaka ända till Robert Owens
dagar på 1830-talet; ehuru först ett halvsekel därefter ett praktiskt arbete på åvägabringande av
förbindelse mellan de kooperativa sammanslutningarna i olika länder börjar taga gestalt. År
1895 bildas så den Internationella kooperativa alliansen. Föreliggande väsentligen refererande
framställning, vilken härrör från en av den kooperativa rörelsens veteraner, är av stort gagn för
kännedomen om den nu så betydelsefulla alliansens förutsättningar och utveckling från dess första
famlande och osäkra begynnelse fram till nuvarande tid.   K. Å.

Myrdal, Gunnar. Prisbildningsproblemet och föränderligheten. A. & W.
1927.     254 s.    Litt. (Ekonomisk skriftser.   1.)     Oga.                                  5:—.

En skarpsinnig undersökning av vissa centrala problem inom nationalekonomien (prisbildningsprocessen,
risktagandet, företagsbildningen), betraktade under »dynamiska» förutsättningar d. v. s.
med införande i systemet jämväl av föränderlighetsfaktorn, vilket innebär ett vidarebyggande
på den gängse »statiska» teorien för prisbildningen. Framställningen har strängt vetenskaplig
karaktär och ställer stora krav på läsaren men lönar ett allvarligt studium.   K. Å.

Nilsson, J[ohan] E[dvard]. Representationsproblemet genom tiderna. N.
o. k.  1927.     175 s.    litt. OSreg. (Natur o. kultur 69.)    Oc.     2:25, inb. 3:—.

En snabb översikt över representationsproblemet tiderna igenom med franska revolutionens
författningar som det stora genombrottet och med störst utrymme ägnat åt tiden efter
revolutionen.

Förf. inskränker sig därvid till att behandla — utom de nordiska länderna — utvecklingen
i fyra stater, som han anser vara för oss av störst intresse: Frankrike, England, Förenta staterna
och Tyskland. Även om en dylik begränsning givetvis måste bli i viss mån godtycklig och ej kan
undgå att försvåra anläggandet av historiskt jämförande synpunkter, är den otvivelaktigt fullt
försvarlig, och N:s bok är ett mycket nyttigt hjälpmedel för den historiskt, statsrättsligt och
politiskt orienterade på ett för alla dessa intressen centralt område.   K. T.

Severin, Frans. Är syndikalismen statsfientlig? En undersökning angående
syndikalismens ställning till staten.    Federativs förl.  1924.     150 s.    Oac.     1:50.

Enligt den syndikalistiska uppfattning förf. företräder bör den organiserade arbetarklassen
vidhålla sin kamp mot den samhällsbildning, som benämnes staten, oavsett om denna klass genom
statsskickets demokratisering skulle bliva i tillfälle att själv övertaga och enligt sina intressen
ombilda den statliga samhällsordningen. För att förstå denna principiella statsfientlighet måste man
emellertid enligt hans mening göra klart för sig, att stat och samhälle ej äro identiska begrepp.
Staten är enligt denna definition en centraliserad, på tvångsmakt byggd samhällsform, som räknar
sitt egentliga ursprung från slutet av medeltiden, perioden för den starka furstemaktens tillkomst.
Som motsats mot denna centraliserade stat, vilken efter några århundradens utveckling nu
betraktas såsom mogen att avlösas av en annan samhällsorganisation, ställes det syndikalistiska
samhället, sammansatt av autonoma på federalistisk grund förenade organisationer, vilka var för
sig utgöra icke territoriella utan ekonomiska enheter.

Förf. har uppenbarligen nedlagt mycken omsorg på att citera åberopade källskrifter. Ett
närmare studium av de talrika citaten blir dock så gott som omöjliggjort därigenom, att
kapitel- och sidhänvisningar alldeles uraktlåtits.   J—i.

Sinclair, Upton. Brev till Judd. Övs. fr. eng. av Eugen Albàn. Holmstr.
1928.     123  s.     Oha.                                                                 1:50, inb. 3:50.

Judd är en personifikation av den amerikanska genomsnittsarbetaren, en relativt välbetald
yrkesman med småborgerliga levnadsvanor och småborgerlig samhällsåskådning. Han hyser en
instinktiv misstro mot truster och börsspekulanter, men har ytterst dunkla föreställningar om det
ekonomiska livets grundvalar och orsakerna till de rådande missförhållandena. En skrift, som
vänder sig till en dylik läsare, måste vara enkel och lättfattlig — det kan nog till och med
ifrågasättas, om icke förf. stundom drivit förenklingen av de ekonomiska problemen alltför långt. Hans
kritik av amerikanska affärsmetoder och amerikansk affärsmoral innehåller kanske icke några
för en europeisk publik alldeles nya eller överraskande avslöjanden, men ger dock åtskilliga
drastiska närbilder av den kapitalistiska utvecklingen i efterkrigsårens U. S. A. J—i.

Sköld, Per Edvin. Kommunalkunskap. Jämförande översikt av den kommunala
förvaltningen i Sverige. Handledning för kommunalmän, skolundervisning
och självstudier. Tiden 1928. 195 s. Sreg. (Tidens medborgarhandböcker 1.)
Ode.                                                                       1:50, inb. 2:25.

Efter en inledande överblick, som bl. a. innefattar en kort historik, lämnas en redogörelse för
de svenska kommunernas uppgifter och framför allt för rättsreglerna om deras organisation, med
inbegripande av beskattningen. Boken är klart och redigt uppställd, med huvudindelningen efter
de behandlade ämnena och alltså icke efter de olika slagen av kommuner. Framställningen ansluter
sig ofta nära till resp. lagtexters ordalydelse; den blir härigenom mycket vederhäftig men något
mindre levande. Sakregister finnes. På det hela taget en god uppslagsbok. Som en brist anmärkes
saknaden av hänvisningar till de lagrum, för vilkas innehåll redogöres. Det för ett arbete på detta
område nästan oundvikliga ödet att snabbt bliva delvis föråldrat har drabbat även denna bok,
nämligen genom 1928 års kommunalskattereform.  R. B.

— — . Sveriges kommunallagar med däri till och med 1926 vidtagna ändringar
jämte lag om val av kommunal-, municipal- och stadsfullmäktige samt
landstingsmän,   lag   om   valsedelsförsändelse, lag om ändring i ecklesiastik


indelning, lag om kommunalförbund samt lag om folkskoleväsendet i vissa städer m. m.
Tiden  1927.     189 s.    Sreg.    (Tidens medborgarhandböcker 2.)    Ode (u).     1:50.

En fullständig textupplaga, enligt lydelsen vid 1926 års utgång, av de numera mycket vidlyftiga
författningar, som reglera olika kommuners organisation (icke specialförfattningar för
Stockholm och Göteborg, ej heller bestämmelser om kommunal beskattning). Upplagan
framträder i ett vårdat och lätthanterligt skick; användningen underlättas av ett sakregister. För
studiesyften föreligger en kompletterande handledning i utg:s Kommunalkunskap (se ovan). R. B.

Spann, Othmar. Huvudteorierna uti nationalekonomien i lärohistorisk framställning.
Övs. [fr. ty.] o. bearb, av Malte Welin. Med förord av Emil Sommarin.
W.  & W.  1927.     147 s.    (Socialvetensk. bibl.  1.)    Oga.                   5:25.

Spann, professor i Wien, är huvudman för den s. k. universalistiska skola, vilken i skarp
opposition mot den klassiska liberala nationalekonomien med dess utpräglade individualism begynt
vinna terräng i Tyskland och Österrike. Det kan ha sitt intresse att taga kännedom om denna
riktning, vilken söker anknytning bl. a. hos romantikerna vid 1800-talets början. Åtminstone i
föreliggande populära skrift framträder dock den nya läran i skäligen dunkel gestalt;
redogörelsen för och kritiken av de olika socialekonomiska systemen utmärker sig ei heller för synnerlig
klarhet och reda. Den svenska bearbetningen är språkligt otillfredsställande; de tillagda partierna
rörande Sveriges ekonomiska historia tämligen värdelösa.   K. Å.

Stolpe, Herman. Konsumentkooperationen. En orientering. W. & W.
1927.     104 s.    Litt.    (Sthms högsk. studentfören. skr.  3.)     Ohe.               2:25.

Bland de många större och mindre skrifter, som redan hos oss utkommit rörande kooperationen,
är denna otvivelaktigt en av  de bästa. Sakligt och vederhäftigt, utan olämplig skönmålning,
redogöres för kooperationens grundsatser, dess utvecklingsgång och framtidsmöjligheter.
Särskild uppmärksamhet ägnas de internationella förbindelserna på området.   K. Å.

Söderström, Erik. Bolagsstämma. Enligt Iag om aktiebolag den 12 augusti
1910.    Å. & Å.  1927.    260 s.     Oecb.                                       Inb. 8:50.

Den inom aktiebolagsväsendets praxis mycket förfarne författaren meddelar en för praktiska
syften avsedd, ingående och noggrann redogörelse för innebörden av aktiebolagslagens
bestämmelser i ämnet. Framställningens huvudparti är indelat i systematiskt grupperade avdelningar; inom
dessa användes kommentarens form, med talrika hänvisningar till rättspraxis m. fl källor.
Därjämte meddelas i ett antal exkurser en utförlig, delvis starkt polemisk behandling av speciella
spörsmål. De härvid uttalade åsikterna måste av läsare, som ej hava förutsättningar för ett
självständigt juridiskt bedömande, upptagas med åtskillig försiktighet.  R. B.

Undén, Östen.    Svensk sakrätt.    1.    Gle. 1927.   419 s.   Litt.   Oeca.    10:—.
1.    Lös egendom.

Professor Undens nya arbete är till sin anläggning närmast en lärobok för de juridiska
universitetsstudierna, men är på grund av den stora utsträckning, vari litteratur och rättspraxis
blivit beaktade, jämväl ägnat att såsom en handbok tjäna den praktiska rättstillämpningen. Den
uttömmande och vederhäftiga framställningen torde, med sin klara uppställning och sitt
lättfattliga språk, emellertid även, åtminstone i väsentliga delar, vara tillgänglig för intresserade
läsare utan juridisk fackbildning.   R. B.

Waldt, Johan. Tidens jurist. Handbok i allmänna juridiska spörsmål.
Tiden  1927.     191  s.    Sreg.     Oec.                                                      Inb.  1:10.

Detta försök att i fickformat lämna en redogörelse för det väsentliga inom alla grenar av den
gällande rättsordningen har i många stycken avsevärda förtjänster. Uppställningen är klar och
överskådlig, de olika avdelningarnas omfång väl avvägt. Texten använder i ganska stor
utsträckning lagens egna ord. Även vid mera självständig framställning lämnas i stort sett riktiga
uppgifter, men svårigheterna att vid den nödtvunget starkt sammanträngda formuleringen förebygga
även närliggande möjligheter till missförstånd hava ej sällan visat sig oöverstigliga. Förf:s egna
reflexioner angående rättsreglernas grund eller lämplighet äro skäligen naiva. De talrika
formulären synas lämpligt valda och i allt väsentligt utan anmärkning.   R. B.



P. Teknologi.
Björkstrand, Magnus, o. Helgesson, Fritz. Kemi och varukännedom för
praktiska ungdomsskolor.    A.  B.   1927.     145 s.    Ill.    Pm.                         2:50.

Författarna ha på ett mycket förtjänstfullt sätt skilt sig från uppgiften att ge en kortfattad
och populär skildring av såväl den mera teoretiska som den praktiska kemien. Texten är fullt
korrekt, även om ej alltid hänsyn tagits till teknikens allra nyaste utveckling. Försöken äro
belysande och lämpligt valda och uppställningen i sin helhet lyckad.  I. B.

Kreüger, Henrik, o. De Geer, Gerard. Grundläggningar till hus- och
brobyggnader. A. B. 1928. 491 s. Ill., litt. (De tekniska vetenskaperna:
Byggnadskonst 3.)    Pob.                                                                                   35:—.

Föreliggande arbete är det mest uttömmande, vi på svenska äga på detta område. Det behandlar
ingående och utförligt allt vad till grundläggningsarbeten hör, såväl undergrundens
undersökande som själva grundens beräkning och utförande. Att arbetet är fullt modernt och
vederhäftigt borgar författarnamnet för. På grund av sitt stora värde för var och en, som har med
byggnadsarbeten att göra, borde boken vara tillgänglig i alla åtminstone något mera välförsedda
bibliotek. Den innehåller visserligen en del matematiska beräkningar. I det stora hela kan den dock
läsas utan matematiska förkunskaper.

Arbetet inledes med ett mycket läsvärt kapitel om byggnadsgrunden ur geologisk synpunkt
av professor Gerard De Geer.   I. B.

Rosin, P., o. Kollbohm, L. Om kolpulvereldning. Föredrag. Bokcentralen
1927.     58 s.    (Ingenjörsvetenskapsakad. handl.  72.)    Pma.                            1:50.

På senare tid ha lovande försök gjorts med eldning medelst stenkolspulver. Pulvret inblåses
i eldstaden tillsammans med luft. Metoden kan bli av betydelse som ett led i strävandena att
rationellt utnyttja de värdefulla fossila bränslena. Dels kan man nämligen med pulvereldning få
användning för de stora mängder stybb, som alltid bildas, dels kan förbränningen ske mycket
effektivare, alldenstund luften intimt kommer i beröring med bränslet, och således knappast något
onödigt luftöverskott behöves. Ovanstående arbete redogör dels för en del praktiska anläggningar
för kolpulvereldning, dels för en del dithörande teoretiska frågor.   I. B.

Sigfrids, Adolf. Lärobok i elementär teoretisk och praktisk elektroteknik under  
medverkan   av   fackmän   utarb.    H.  3.    Hæggström  1927.     232  s.    Pc. 7:50.
H.  3.    Manöver- och skyddsapparater.

I denna del av författarens utmärkta lärobok redogöres för elektriska manöver- och
skyddsapparater jämte elektriska ledare- och isolationsmaterial. Den väl illustrerade boken är
vederhäftigt och överskådligt skriven och bör bli icke bära en god lärobok utan även en förträfflig
handledare för alla, som ha med hithörande frågor att göra.   I. B.

Thoræus, Robert.    Kort handledning i fysikalisk teknik.    A. B. 1927.    115
s.    Ill.    P.                                                                                                            4:75.

Innehåller kortfattad redogörelse för bearbetning av metaller och glas samt för därtill
behövliga verktyg.  Handledningen är instruktiv och överskådlig.  I. B.

Törnstrand, Gunnar. Våra vanliga metaller. Deras framställning, egenskaper
och användning. N. o. k. 1927. 184 s. Ill. Sreg. (Natur o. kultur
76.)    Pdb.                                                                                 2:25, inb. 3:—.

Boken behandlar med undantag av järnet och dess legeringar de metaller, som äro av större
teknisk betydelse. Arbetet torde vara lämpligt som mindre uppslagsbok på området, och läsningen
av detsamma förutsätter endast mycket elementära kemiska förkunskaper.   N. Å.

Uppfinningarnas bok.   Ny [3] fullständigt omarb. uppl. under red. av Sam
Lindstedt.    3.    Nst.   1927.    4:o.    892  s.    Ill.    PSreg.    P.               Inb. 35:—.
3.    Widström, A., Möller, M., Laurell, K. [m. fl.]. Elektricitetens användning.

Den tredje av de hittills utkomna delarna i Uppfinningarnas bok är ägnad elektricitetens
praktiska användningar och utmärker sig för samma värdefulla och gedigna innehåll som de två förut
utkomna. Arbetet är uppdelat i olika avdelningar, varje författad av en på området särskilt
meriterad person. Efter en kortfattad inledning, där de elektriska enheterna och grundlagarna
definieras och förklaras, behandlas i särskilda kapitel hur den elektriska strömmen alstras och vilka
apparater, som för detta ändamål konstruerats. Även för elektriska kraftstationer och
distributionen av den elektriska energien redogöres ingående. Särskilt ingående behandlas den moderna
telegrafien och telefonien såväl som radiotekniken och den elektriska bildöverföringen. Arbetet
avslutas med en intresseväckande historik över den elektriska industriens historia.
Framställningen utmärker sig i sin helhet för saklighet och överskådlighet, texten är klar och instruktiv och
bildmaterialet förtjänstfullt. Dock synas de allra nyaste rönen ej överallt ha blivit tillbörligt
beaktade.   I. B.



Q. Ekonomi (med industri, handel och kommunikationer).
Goodwin, Henry Buergel. Doktor Goodwins lilla katekes med frågor och
svar för den som kring sitt hem vill odla blommor. A. B. 1928. 118 s. Ill.
Sreg.     Qe.                                                                                                  3:25.

En synnerligen fint utstyrd liten bok, såväl vad gäller tryck som illustrationer. Texten år
noggrant utarbetad med omsorgsfulla råd in i detalj, stödda på intresse och erfarenhet, men
förutsätter också mycket gott om tid och trädgården nästan som huvudsak.   E. N.

Handel och industri. Praktisk handbok för affärsmän. Under medverkan av
ett flertal fackmän utg. av Kurt Belfrage och Harald Hörlin. [Omsl.] Vol. 1, 2.
N. o. k.    [1926,  27]     Litt. Sreg.     Q.                       à 20:—, inb. tills. 49:—.

Detta arbete, som vid första häftets utkomst här anmäldes (Bibl.-bl. 1926, s. 21S), har nu
fullbordats och föreligger i två delar om tillsammans något över tusen sidor. Det skulle föra för
långt att här ingå på någon detaljredogörelse för denna ypperliga handbok, något som för övrigt ej
heller är nödvändigt, så väl bekantgjord, som den redan hunnit bli i pressen och förövrigt
mottagen med de amplaste vitsord på alla hål).

Av det rika innehållet må här blott översiktligt angivas några områden av affärslivet, för
vilka arbetet redogör. Vol. 1: Handelns uppgift och organisation, Utrikeshandelns grunder,
Tullpolitiken och dess verkningar (B. Ohlin); Företagets bildande och finansiering, Företagets
balansräkning och räntabilitet (H. Hörlin); Försäkringsväsendet i näringslivets tjänst (Otto Bucht);
Reklamen i det moderna näringslivets tjänst (Tom A. Björklund); Den ekonomiska geografien (Sten De
Geer); Varumarknad och varubörser (Thorsten Odhe); Svensk exportteknik (trävaror, J. A.
Sundin; papper, R. Bosæus; järn, G. Horngren); Vår brödsädesimport (Gösta du Rietz); Fondbörser
och handel med värdepapper (Kurt Belfrage).

Vol. 2: Sveriges bankväsen (Sven Brisman); Bankernas arbetsmetoder (K. E. Welin-Berger);
Om fabriksanläggningar, driftens praktiska organisation, bokföring för handels- och
industriföretag samt industriella självkostnadsberäkningar redogöres i tre artiklar av Robert Kristensson
och en av Olof Kärnekull; H. Hising redogör för moderna arbetsmetoder samt industriell psykologi,
K. F. Göransson för samförstånd mellan företagare och arbetare, S. Svensson och Fritz Tjus för
revision etc. Därjämte behandlas försäljningsorganisation, det moderna varuhuset, kooperativ
företagsform, kraven på företagsledaren, institutioner i näringslivets tjänst av flera författare.
Allra sist är intaget ett sakregister.

När man nu som helhet har detta verk framför sig, är man glad att kunna konstatera, att de
gjorda utfästelserna infriats: att det blivit ett affärslivets standardverk av synnerligen hög kvalitet.
Här har man en den yppersta handbok, som på ett koncist och överskådligt sätt meddelar kunskap
i några av de viktigaste ting en affärsman måste känna. Ett arbete som detta får ej saknas i någon
affärsmans bokhylla — eller rättare, dess innehåll får ej saknas i någon affärsmans
kunskapsutrustning.   K. R—dt.



VIKTIGARE NYUTKOMNA ARBETEN.
B.   Skrifter av allmänt och blandat innehåll.

Bonniers konversationslexikon.    D.  12.    A. B.   Inb.  17:50.   [Härmed avslutad.   Ett supplementband kommer att utgivas.]
Holmberg,  O.    På väktargången.    A. B.    3:25.
Johanson, Klara.    En recensents baktankar.    W. & W.    4:—.
Jändel, R.    Jag och vi.    Tiden.    3:75.
Langlet,   V.    Bevingade   ord   och slagord.    D. 2.    Svenska citat.   H. G.   11:50, inb. 15:—.
Lindström, R.    I blåsten.    Å. & Å.    5:50.
Norlind, A.    Från min veranda.    A. B.    2:25.

C.   Religion.

Beskow, Elisabeth, [pseud.:] Runa.    Förnyelse.    A. V. C.    3:75, inb. 5:50.
Bohlin,   T.    Den   kristna   Gudsrikestanken under 1800-talet och i nutiden.    Gle.     12:—.
Bultmann, R.    Jesus.    W. & W.    5:25.
Dummelow, J. R.    Inledning och kommentar till bibeln.    2.    Lb.    6:—, inb. 8:—.
Foerster, F.  W.    Religion och karaktärsuppfostran.    Sv. k. st.    7:75, inb. 9:25.
Jacobus de  Voragine.    Helgonlegender.    W. & W.     10:—, inb. 20:—.
Karsten, R.    Inledning till religionsvetenskapen.    N. o. k.    7:50, inb. 9:25.
Kristendomen och statslivet.    Åtta föredrag.    Birkagården.    2:—.
Kyrkliga mötet i Växjö  1928.    Ohlssons boktr., Lund.    2:50.
Lindeberg, G.  W.    Katolicismen i ljuset av dess missionsverksamhet.    Gle.    Inb. 5:50.
Nyrén, B.    Svenska missionsförbundets femtioårsjubileum.    Sv. miss.    4:50, inb. 6:—.
Sapper, Agnes.    Ut i livet.    Lb.    3:50, inb. 4:50.
Thysell, S.    Kristendomen och arbetarrörelsen.    Sahlströms bokh., Linköping.    6:—.
Tolstoj, L.    Religiösa skrifter.    A. B. 6:50.
Wijkmark, H.    Svensk kyrkohistoria.    Bd  1:1.    Diak.    2:—, inb. 2:75.

D.   Filosofi.

Anderberg, R.    Experimentell   intelligensundersökning.    Hagström & Westberg,   Trälleborg. 3:25.
Durant,  W.    De stora filosoferna.    L. H.    12:—, inb.  15:—.
Eklund, J. A.    Den andliga verkligheten i historia och samhällsliv.    Gle.    3:75
Häberlin, P.    Föräldrar och barn.    Diak.    1:50.
Mc Dougall,  W.    Karaktär och levnadskonst.    N. o. k.    5:75, inb.  7:50.
Miller, H.  C.    Psykologi för föräldrar.    Sv. k. st.    3:25, inb. 4:25.
Russel, B.    Den nya filosofien.    N. o. k.    6:—, inb.  7:75.
Åkesson, E.    Idéernas brottning.    Diak.    4:75.

E. Uppfostran och undervisning.

Bergqvist, B. J:son, o. Wallin, H. Kommunala flickskolan. Stadga och
undervisningsplaner m. m.    Nst.    (Sv. bokf.)    Inb. 5:—.
— — .    Nya läroverksstadgan jämte undervisningsplaner med flera nya författningar rörande
allm. läroverken.    Nst. (Sv. bokf.)    Inb.  7:50.
Minnen från Växjö läroverk upptecknade av forna lärjungar. Saml. o. utg. av L. Larsson.
Gle. bokh.    (Minnen fr. sv. läroverk 2.)     11:50.
Wijkmark, H.    Från Nya elementarskolans ungdomstid.    Nst.    10:50.

F.   Språkvetenskap.

Ideforss, H. Vårt modersmåls liv och utveckling. Gle. (Skr. utg. av modersmålslärarnas fören.)    1:—.
Lilie, E.    Hur skall jag tala och skriva?    W. & W.    3:50.
Lindroth, H.    Aktuella språkfrågor.    H.  G.    4:50.
Wedberg, B.    Lagstil.    Nst.    1:25.

G.   Litteraturvetenskap.

Bends, E.    Nutida fransk prosakonst.    Gumperts bokh., Gbg.    4:75.
Bolander, C.-A.    Ismer och dikt.    A. B.    3:75.
Hirn,  Y.    Ön i världshavet.    Schildt.    13:50.
Nilsson, A. Tre fornnordiska gestalter. Helge, Frithiof och kung Fjalar. Gle. 8:75, inb.  11:75.
Schiller, H.    Diktare och idealister.    Nst.    5:75.
Schück, H., o. Warburg, K. Illustrerad svensk litteraturhistoria. D. 4. Gustavianska
tiden.    3 fullst. omarb. uppl. utg. av H.  Schück.    H. G.    25:—, inb. 30:—.
Strömberg, K.    Modern fransk litteratur från 1890 till nu.    N. o. k.    4:50, inb. 6:—.
Zachrisson, R. E.    Modern engelsk världsåskådning i litteraturens spegel.    [H. G.]    4:—.
Zilliacus, E.    Grekisk lyrik.    2 utvidgade o. omarb. uppl.    H.  G.    7:—.

H.   Skönlitteratur.

Aakjaer, J.    Vadmalsfolk.    Eklund.    5:—, inb.  7:50.
Anderson, S.    Mannen från västern.    Tiden.    5:—.
Aristophanes.    Fåglarna.    Lustspel.    Övs. av H.  Gullberg o. I. Harrie.    H. G.    4:50.
Balzac, H. de.    Lustiga historier.    Övs. av H. Lundgren.    [1.]    W. & W.    Inb. 7:50.
Brezina,  O. [pseud. f.   Václav Jebavý].    Källornas musik.    A. B.    3:25.
Brinckman, J.    Morbror Kasper och jag.    N. o. k.    5:—, inb. 6:75.
Byrne, D.    Det stora grå huset.    H. G.    5:50.
Cannon, Cornelia.    Rost.    Schildt.    4:75.
Cervantes de Saavedra, M. Don Quijote från La Mancha. B. W. (Ryktbara böcker.) Inb. 2:35.
Dickens, C.    Den gamla antikvitetshandeln.    A. B.    8:50.
— — .    Nicholas Nicklebys liv och äventyr.    D.  1, 2.    A. B.    à 6:50.
Dostojevski, F.    Ynglingen.    1—3.    A. B.    (1 o. 2)  12:—, (3) 6:50.
Edib, Halidé.    Eldskjortan.    Nst.    5:75.
Estaunié, E.    De ensamma.    Tiden.    5:—.
— — .    Det förborgade livet.    Tiden.    5:75.
Feuchtwanger, L.    Den fula hertiginnan.    Sk.    7:50, inb.  10:50.
Fleuron, S.    Greven på Ekerup.    A. B.    2:50.



Fransk romantik. D. 2. Mérimée, P., Blå rummet [m. m.]. Sand, G., Djävulskärret,
Syrsan.    A. B. (Världslitt. 35.)    6:50, inb.  11:—.
Galsworthy, J.    Svanesång.    Sv. andelsf.    6:50.
Hansen, L.    En havets son.    H. G.    3:75.
Hardy,  T.    Lyriskt urval.    A. B.    (Bonniers gula serie.)    3:75.
Hugo,  V.    Ringaren i Notre Dame.    Br. Lindström.    Inb. 2:50.
— — .    Skrattmänniskan.    B. W.    4:75.
Istrati, P.     Onkel Anghel.    A. B.    (Bonniers gula serie.)    4:25.
Jong, A. M. de.    Förräderiet.    Schildt.    4:25.
Lewis, S.    Han som kände Coolidge.    Nst.    4:—, inb.  5:75.
Longos.    Daphnis och Chloe.    Övs. av G. Valley.    Ill. av Y. Berg.    A. B.    15:—.
Maupassant, G. de.    Stark som döden.    A. B.    3:50.
Meresjkovski, D. S.    Gudarnas födelse.    A. B.    5:50.
— — .    Messias.    A. B.    8:50.
Montelin,  G.    Från främmande spaljärer.    Tysk och fransk lyrik i tolkning.    A. B.    3:75.
Murasaki.    Genjis roman.    N. o. k.    5:75, inb.  7:50.
Nasreddin Hodscha. Turkiska sagor och skämthistorier, återgivna och inledda av F. Böök. Nst.     10:—, inb.  12:50.
Neumann, A.    Mäster Olivier.    H. G.    7:50.
Paludan, J.    Fälten mogna.    A. B.    (Bonniers gula serie.)    6:50.
Russel, J.    Platser, som Gud glömde.    H. G.    5:50.
Schickele, R.    Maria Capponi.    Schildt.    5:75.
Shakespeare, W. Dramatiska arbeten. Övs. av K. A. Hagberg. Bd 16—18. Gle. à 2:—.
[Härmed avslutad, säljes även i 9 bd, tills. 50:—.]
Sinclair,  U.    Boston.    D. 2.    Holmstr. 6:—, inb. 9:—.
Söiberg, H.    De levandes land.    D. 3.    Tiden.    3:75.
Tjechov, A.    Noveller och dramer i urval.     [1—4.]    H. G.    à 4:75, inb. 6:—.
Tolstoj, L.    Kreutzersonaten och Efterlämnade skrifter.    A. B.    6:50.
Webster, H. K.    Mary Wollaston.    L. H.    4:75.
Wells, H. G.    Christina Albertas fader.    A. B.    (Bonniers gula serie.)    8:50.
Wilder,  T.    San Luis bro.    N. o. k.    4:50,  inb. 6:25.
Zahn, E.    Livets tärningsspel.    Lb.    4:75, inb. 6:—.

————

Bergman, H.    Lotten Brenners ferier.    A. B.    6:50.
— — .     »Patrasket »    Komedi.    A. B.    3:75.
Björkhagen,  W.    Från färdevägen.    Eklund.    3:50, inb. 4:75.
Blomberg, E.    Valda dikter.    A. B.    4:50.
Blomberg, H.    Babels älvar.    W. & W.    6:50.
Centerwall, B.    Figurer i staden.    Å. & Å.    4:75.
Didring, E.    Skådespelerskan.    Å. & Å.    6:50.
Dixelius, Hildur.    Mördaren.    Skådespel.    Å. & Å.    3:50.
Eklund,  Vira.    Birgit Ramm.    Lb.    4:75, inb. 5:75.
Elgström, Anna Lenah.    Den kloka Elsa.    A. B.    7:50.
Englund, Maria.    Buretorp.    Nst.    3:75.
Enström, P.  W.    Före järnvägen.    Nst.    4:75.
Fagerholm-Petre, Karin.    Orons barn.    Å. & Å.    4:75.
Faustman, Mollie, [pseud.:]   Vagabonde.    Fariséer och syndare.    A. B.    3:25.
Gierow, K. R.    Den gyllene ungdomen.    Dikter.    Nst.    3:25.
Göth, J. A.    Hårdvallsgubbar och andra.    Eklund.    4:75, inb.  7:25.



Hallström, P.    Leonora och andra noveller.    A. B.     7:50.
Hed, Kerstin.    Jord och människor.    Dikter.    Nst.    2:75.
Hemmer, J.    Budskap.    A. B.    4:75.
Hirdman, Maj.    Kamp.    A. B.    4:75.
Hornborg, H.    Herr von Loewenecks kamp.    Schildt.    5:50.
Högman, E.    Då känslan befaller.     H. G.    6:50.
Högström-Löfberg, Elisabeth.    Studentkamrater.    Nst.    3:75, inb.  5:—.
Johansson,   Nanny.    En   ovälkommen — som   springflicka   och   fabriksarbeterska. Birka-gården.    3:50.
Johnson, E.    Minnas.    A. B.    5:50.
Jändel, R.    Kämpande tro.    Dikter.    Tiden.    2:75.
— — [utg.].    Religiös nutidsdikt.    Lb.    2:50.
Kuylenstierna-Wenster,  Elisabeth.    Den oövervinneliga kärleken.    D.  1, 2.    Gle.    à 3:75.
Lagerkvist, P.    Dikter i urval.    A. B.    4:50.
— — .    Han som fick leva om sitt liv.    Skådespel.    A. B.    4:50.
Lagerlöf, Selma.    Anna Svärd.    A. B.     10:—.
Lilja,  Gertrud.    Människor.    A. B.    5:50.
Lo-Johansson, I.    Ett lag historier.    W. & W.    4:75.
Lundh, P.    Den eviga lustgården.    Tiden.    3:25.
Malling, Mathilda.    Släktmötet på Kungsåkra.    A. B.    6:75.
[Mattson, H., pseud.:] Henry-Peter Matthis.    Människornas son.    A. B.    4:75.
Månsson, F.    Gustaf Vasa och Nils Dacke.    D.  1.    Tiden.    6:75.
Möller, A.    Diademet och andra noveller.    Å. & Å.    4:50.
Mörney A.    Morgonstjärnan.    [Dikter.]    A. B.    3:75.
— — .    Någon går förbi på vägen.    A. B.    4:75.
Nilsson-Tannér, P.    Byn vid berget.    Framt.    4:50.
Norlind, E.    Akvamarinen.    A. B.    7:50.
Olsson, N. L.    Träskofiolen.    Skånsk vers.    Framt.    2:50.
Rieck-Müller, Maria.    Mikael Fluhr.    D. 2.    Vindökaplanen och hans hustru.   H. G. 5:—.
Rogberg, M.    Min hustru är borta.    H.  G.    4:50.
Rootzén, Kajsa.    Stockholmsungdom.    W. & W.    4:75.
Rydsjö, D.    Allvar o leg.    Framt.    2:50.
Selander, S., [utg.].    Levande svensk dikt från fem sekel i urval.    D.  1,2.   A. B.   à 6:75.
[Serner,  G., pseud.:] Frank Heller.    D:r Zimmertürs diagnoser.    A. B.    5:75.
Siwertz, S.    Jonas och draken.    A. B.    7:50, inb.  10:—.
Smith, E.    Björndansaren och andra legender från kusten.    Å. & Å.    5:50.
Snoilsky, C.    Eko.    Outgivna dikter.    H. G.    4:50, inb. 6:75.
Sparre, Birgit Th.    Gårdarna runt sjön.    H. G.    7:50.
Spong, Berit.    Kungsbuketten.    Nst.    5:75, inb.  7:—.
Ström, F.    Rebellerna.    4. Den röda himmelen.    Ljungberg.    6:75, inb. 9:50.
Stubbendorff, K.    Firman Stål.    Å. & Å.    4:50.
— — .    Den flygande.    A. B.    6:50.
Swahn,   Widar.    Marschera eller dö.    W. & W.    4:75.
Tidens litterära kalender 1928.    Tiden.    Inb. 2:75.
Wærn-Bugge, Elisabeth.    Till tredje och fjärde led.    Å. & Å.    6:50.
Wägner, Elin.    Den odödliga gärningen.    A. B.    5:75, inb. 8:—.
Väring, Astrid.    Marja.    Nst. 5:—, inb. 6:75.
Värnlund, R.    Förbrytare.    A. B.     5:75.
[Zetterström, H., pseud.:] Hasse Z.    Blick på tingen.    A. B.    5:25.
Årads, Eva.    Storfolk. Å. & Å.    3:75.

I.   Skön konst (med musik och teater).

Andersson, N.    Svenska låtar.    Hälsingland och Gästrikland.    H.  1.    A. B.    18:50.
Asplund,   K.    Ivar   Arosenius.    Nst.    24:—,   inb. 27:50.    [Ingår även i Sv. allm. konstfören. publ. som nr 37.]
Edelfelt, A.    Middagshöjd.    Schildt.    7:50.
Engström, A.    Anders Zorn.    A   B.    33:—, inb. 38:—.
Hahr, A.    Konsthistoriska strövtåg.    Öberg & Son, Eskilstuna.    5:50.
Hintze, B.    Modern konst.    L. H.    12:50, inb.  18:50.
Josephson, R.    Bernard Foucquet.    A. B.    15:—.
Laurin,  C.  G.    Ros och ris.    Saml. 4.     1924—1928.    Nst.     16:—, inb.  18:50.
Leffler, B.    Ungersk konst.    Nst.    2:—.
Lejdström,  O.    Stämhälsa och klangskönhet.    Nst.    (Sv. bokf.)    3:80, inb. 4:75.
Loos,  V.    Carl Skånberg.    Carlsons bokh., Norrköping.     14:—.
Nyblom, K.    Hör, I Orphei drängar.    A. & W. i distr.    7:50.
Palladio, A.    Fyra böcker om arkitekturen.    W. & W.    60:—, inb.  85:—.
Romdahl, A. L.    Sveriges historia i svenska konstminnen.    W. & W.    2:75.
Rönnow,   S.    Carl   Wilhelmsons   folklivsmålningar.    See.    (Svenskarna   o.   deras konst  1.) 2:—.
Sjöstedt, L.  G., o. Lindskoug, O.    Acke Sjöstrand.    Sjöstedt, Malmö.    1:—.
Strengell,  G.    Byggnaden som konstverk.    A. B.    Inb.  12:50.
Stål, S.    Levande ögonblick.    Sv. andelsf.    6:—.
Sveriges kyrkor.    Bd  6:2.    S. Klara kyrka i Stockholm.    Sv. bokcentralen.    12:—.
Wollin, N.  G.    Hemmet och den moderna smaken i Sverige.    N. o. k.   8:—, inb. 10:—.
Östberg, R.    En arkitekts anteckningar.    N. o. k.    8:50, inb.  10:50.

J.   Arkeologi.

Atterström, A.    Stenåldersboplatser å Marstrandsöarna.    Björks bokh., Gbg.    2:75.

K.   Historia.

Ahnlund, N.    Svensk sägen och hävd.    H.  G.    6:50.
Bouveng,  G.    Dagbok från ostfronten.    Ahlströms boktr, i distr.    5:—.
Eklund, J. A.    Drottning Kristina.    Lb.    3:75.
Ericsson, G.    Gustav II Adolf och Sigismund  1621—1623.    Akad. avh.    A. & W.    5:—.
Forssell, N.    Leopold I.    H.  G.     (De största märkesmännen 21.)    2:—.
Grimberg, C. Världshistoria. D. 3. Forntiden. 3. Grekernas historia efter 404 f. Kr.,
romarnas till 133 f. Kr.    Nst.    6:50, inb. 8:50.
Hennings, Beth.    Gustav III och grevinnan de Boufflers.    L. H.    9:50.
Nihlén, J.    Under rutat segel.    N. o. k.    5:75, inb. 7:50.
Nilsson, M. P:n.    Hellas' arv.    Nst.    4:75.
Pedersen,  J.    Islams kultur.    Nst.    (Kulturhist. bibl.)     12:—.
Sarwe,  W.    Bland Rysslands folk.    D. 2.    Sv. miss.    6:—, inb.  7:50.
Timelin, E. Ministären Lindman och representationsreformen 1907—1909. Krooks bokh. Karlskrona.    8:—.
Toll, H.    Sveriges och Danmarks äldsta historiska folkstammar.     Gst.     5:—.
Wagram,  W., [pseud.].    I världskrigets skugga.    W. & W.    5:25.
Westman, C. J.    Utrikespolitiska silhuetter.    Nst.    4:75.

L.   Biografi (med genealogi).

Corti, E. C.    Huset Rothschild.    Schildt.    10:50.
Florman, A., o. Ruhe, A.    Vingarnas hjältar.    N. o. k.    6:75, inb. 8:50.
Hagberg, K.    Medmänniskor.    Nst.    7:75, inb. 9:50.
Horn,  Vivi.    Herrarna till Runsa.    L. H.    9:50.
Hågkomster och livsintryck av svenska män och kviunor.    Saml. 9.   Lb.   6:50,   inb. 8:50.
Nichols, B.    »25».    H. G.    5:75.
Olsen, H.    Svenska kyrkomusici.    Utg., Sthm.     18:—.
Pauli, G.    Konstnärsbrev.    Vol. 2.    A. B.    7:50.
Robert, H.    Franska krigargestalter.    Sk.    6:—.
Vem är det?    Svensk biografisk handbok.     1929.    Nst.    Inb.  10:—.

————

Poljakov,   V.    Rysslands sista härskarinna.    [Alexandra.]    N. o. k.    6:75, inb. 8:75.
Berg, R.  G:son.    C. J. L. Almquist i landsflykten  1851—1866.    A.  B.     16:—.
Rathlef-Keilmann, Harriet v.    Anastasia, tsarens yngsta dotter.    A. B.    8:50.
La Force, J. de Caumont de. Mademoiselle och greve de Lauzun. [Anne-Marie-Louise av Orléans.]    L.  H.    4:75.
Nørregaard, J.    Augustinus' väg till kristendomen.    Diak.    3:75, inb. 4:75.
Benedictsson, Victoria, [pseud.:] Ernst Ahlgren. Dagboksblad och brev. Bd 2. A. B.     11:50.
Landquist, J. Henri Bergson. A. B. (Bonniers små handböcker i vetensk. ämnen. 24.) 2:75.
Beskow,  B. v.    Levnadsminnen.    2 uppl.    Nst.    (Memoarer o. resor.)    4:—, inb.  5:—.
Björling, Augusta.    John Bunyan.    Lb.    2:75, inb. 4:—.
Franzén,  Wilhelmina.    Charlotte Corday och hennes samtid.    L. H.    5:75.
Holmgren, Ann Margret.    Henry Dunant.    A. B.    (Verd. småskr. 325.)    1:—.
Ekman, G.    Den tänkande August.    A. B.    7:50.
Aretz,   Gertrude.    Liselotte  av Pfalz.    [Elisabeth Charlotte av Pfalz.]    L. H.    6:75.
Lindskog, C.    Euripides.    H. G.    10:—, inb.  14:—.
Forsstrand, C.    Mina herrgårdsminnen.    H.  G.    6:50, inb. 9:50.
Klercker, Edla af. David Garrick och hans medspelare i livet och på scenen. H. G. 12:50, inb.  16:—.
Robertson, J.  G.    Goethe.    H.  G.    7:50, inb.  10:50.
Gyllenstierna, Louise.    Minnen från mor och mormor.    A. B.    4:75.
Hamilton, H.    Hågkomster.    A. B.     10:—.
Holmberg, T. Människor och kulturbilder från 1800-talet, knutna kring Lars Paulus Holmberg, kyrkoman och politiker.    A. B.    9:50.
Juhlin, J.    Minnen.    D.  1, 2.    Å. & Å.    à 7:50.
Kierkegaard, S.    Dagbok.    Diak.    (Religiösa klassiker 3.)    6:75, inb. 8:25.
Lagergren, C.    Mitt livs minnen.    D.  7.    Nst.     12:—, inb.  14:75.
Bergman,  G. M.    Pär Lagerkvists dramatik.    Nst.    4:75.
Berendsohn,  W. A.    Selma Lagerlöf.    A. B.     10:—.
Ferval,  C.    Ninon de Lenclos och hennes hov.    H. G.    5:75.
Essén, Å.   W.    Johan Liljencrantz som handelspolitiker.    Gle. bokh.    5:—.
Dahlgren, Lotten.    Jenny Lind utom scenen.    W. & W.    11:—.
Nerman,  T.    En präst av gamla stammen.    [Lindblad.]    Lb.    4:75, inb.  5:75.
Kinck, H.    Renässansmänniskor.    [Machiavelli.]     W. & W.     10:—.
Magnell, Agnes.     Glada minnen från  1850-talets Karlskrona.    W.  & W.    3:75.




Wetterfors, P.    Finn Malmgren.    N. o. k.    4:75, inb. 6:75.
Melander, E.    Nya blad ur min levnadsbok.    Lb.    9:—, inb.  11:—.
Brodetsky, S.    Isaac Newton.    Gle.    4:75.
Ranft, A.    Memoarer.    D.  1.    Nst.    6:—.
Elg, E.    Viktor Rydbergs ställning till religion, kristendom och kyrka.    Gle.    7:50.
Fogelqvist, T. Till Viktor Rydbergs minne. A. B. (Bonniers små handböcker i vetensk. ämnen. 23.)     1:—.
Hagberg, K.    Viktor Rydberg.    Nst.    4:—, inb. 5:75.
[Rydberg, V.]    Viktor Rydberg.     1828 l8/12  1928.    Minnesskrift.    W. & K.    8:—.
Beijerstein,   M.    Johan  Gustaf Sandberg   1782—1854.    [Akad.  avh.]    Gle. bokh.     7:50.
Segrave, H.  O. D.    Fartens tjusning.    H. G.    8:—.
Sheridan, Clare.    Nuda veritas.    W. & W.     10:—.
Stjernstedt, Marika.    Mitt och de mina.    A. B.    9:—.
Söderhjelm, W.     Läroår i främmande länder.    Schildt.    5:75.
Waldenström, P.  P.    Minnesanteckningar 1838—1875.    Sv. miss.    6:—, inb.  7:50.
Taube, Signe. Prostinnan. Brev och minnen av Gunnar Wennerbergs moder. H. G. 5:75, inb. 8:50.
Petri, Laura.    John Wesley.    Lb.    7:—, inb. 9:—.

M.   Antropologi och folkkunskap.

Bergstrand-Poulsen, Elisabeth. Livets och årets festdagar i bilder och ord. Nst. 4:50, inb. 5:50.
Bolinder, G.    Underliga folk i Europas mitt.    L. H.    7:50, inb.  10:50.
Celander, H.    Nordisk jul.    D.  1.    H. G.    12:50.
Olofsson, K. Folkliv och folkminne i Ås, Vedens och Gäsene härader i Västergötland. D.  1.    Wolds bokh., Borås.    7:—.
Åmark, M. Kyrkklockor, klockare och klocksägner i Dalarne. Diak. (Dalarnes hembygds-förb. skr.  6.)    6:50.

N.   Geografi.

Bengtsson, H.    Tusen mil genom Australien.    N. o. k.    7:50, inb. 9:50.
Bergfors, G., o. Neander, A.    Norrbotten.    D.  1, 2.    Lb.    à 7:—, inb. 9:—.
Boberg, Anna.    Genom Indien i kronprinsparets följe.    Nst.    8:75, inb.  11:25.
Bolinder, G.    Mot det hägrande Eldorado.    Å. & Å.    4:75.
Debraye, H.    Vid Loire.    W. & W.    10:—, inb.  13:50.
[Essén, A., pseud.:]  Anders Eje.    I Phileas Foggs fotspår.    A. B.    8:50.
Fosdick, H. E.    Till Palestina.    Sv. k. st.    4:25, inb.  5:50.
Funch, Elsbeth.    Reskamrater.    W. & W.    8:75.
Haglund, S.    Från Masthugget till Melbourne.    W. & W.    (Resor o. äventyr.)    6:50.
Hedin, S.    Åter till Asien.    A. B.     15:—.
Hillgren, B.    Från Delsbo.    See.    2:50.
Hogguér, v.    Vildmarksliv i Lappland för hundra år sedan.    W. & W.    5:75.
Holmström, M.    Från Pyrenéerna till Stora Atlas.    W. & W.    7:50.
Hurley, F.    Vildar i  vardagsliv.    L. H.    (Färder o. äventyr.)    9:50, inb.  12:50.
Johnson, M.    Safari.     Schildt.    9:50, inb.  12:50.
Jorden runt.    Magasin  för geografi och resor.    N. o.  k.     12 h.  årl.     16:—.
Jämtländska studier.     Heimbygda,  Östersund.     6:50.
Katz, R.    Bland vita män och färgade.    Schildt.    8:50, inb.  11:50.
Key, H.    Kaffe, socker och bananer.    A. B.     12:50, inb.  15:—.


Klingspor, G. A.    Till korsfarareland.    Nst.    9:—, inb.  10:75.
Læstadius, P. Journal av Petrus Læstadius för första året av hans tjänstgöring såsom
missionär i Lappmarken.    U.  1, 2.    Nst.    (Memoarer o. resor.)    à 4:—, inb. 5:—.
Lehmann, E.    Bland fransmän och italienare.    Lb.    3:50.
Lewenhaupt, S. Axel Lagrelius' Kinaresa av honom själv berättad. Nst. 10:—, inb. 12:—.
Lilienberg, A. Stadsbildningar och stadsplaner i Götaälvs mynningsområde från äldsta
tider till omkring adertonhundra. Medéns bokh., Gbg. (Skr. utg. t. Gbgs stads
300-årsjubileum 7.)    12:50.
Lilius, A.    Min kinesiska krigsbok.    L. H.    5:75.
Lindstam, R.    Huskvarna krönika.    Huskvarna kyrkl. ungdomskrets.    Inb. 30:—.
Linné, C. v. Carl Linnæi Wästgöta-resa. Nytryck efter originaluppl. 1747. Thulin & Ohlson, Gbg.    9:—.
Lundborg, E.    När Nobile räddades.    H. G.    6:75, inb. 9:50.
Lundgren, E. Italien och Spanien. D. 1, 2. Nst. (Memoarer o. resor.) à 4:—, inb.  5:—.
Länder   och   folk  i ord och bild för hem och skola.    D.  1, 2.    N. o. k.    Inb. à 16:50.
Melander, E.    Utan tidtabell.    Lb.    5:75, inb. 7:50.
Mjöberg, E.    I tropikernas villande urskogar.    N. o. k.    7:50, inb. 9:25.
Munthe, G.    Orientaliskt.    N. o. k.    6:—, inb. 7:75.
Muratoff, P.    Italienska bilder,    W. & W.    7:—.
Neander Nilsson, S.    Grekiska dagar.    W. & W.    5:25.
Newjark [pseud.]. Bland avgudabilder, tehusflickor och söderhavsskönheter samt andra berättelser.    W. & W.    5:—.
Nordenskiöld, E.    Indianerna på Panamanäset.    Å. & Å.    10:50.
Nordström, L.    Världs-Sverige.    A. B.    7:50.
O'Brien, F.    Solskensöar i Söderhavet.    A. B.    12:50.
Romdahl, A. L.    Venezia.    N. o. k.    4:50, inb. 6:25.
Rosen, H. v.    Min ryska resa.    L. H.    4:75.
Rydh, Hanna.    Kring Medelhavets stränder.    N. o. k.    7:—, inb. 8:75.
Rydström, Ada, o. Hafström,  G.    Boken om Tjust.    Ekblad & C:o, Västervik.    5:—.
Seabrook,  W. B.    Äventyr i Arabien.    N. o. k.    7:75, inb.  10:—.
Sternvall, S.    Resan till Käpp-Kina.    A. B.    3:75.
Stubbendorff, K.    Ishavsreportaget.    H. G.    5:—, inb. 8:—.
Topografiska stadsundersökningar. 1. Lundberg, E., Söderköping. W. & W. i distr.
(Kungl. vitterhets-, historie- o. antikvitetsakad. handl. 39:1.)    3:—.
Törnquist, J.    Genom vildmarker och sagoländer.    Sv. miss.    6:50, inb. 8:—.
Wachtmeister, H.    Stäven vänds, dit hågen kallar.    A. B.    9:50.
Velander-Philip, Alma.    Venezianska bilder.    W. & W.    7:50.
Vestrogothica.    1.    Wretmans tr., Uppsala.    5:—.
Wilhelm [sv. prins].    Amerika från estraden.    Nst.     10:50, inb.  13:50.
Wrangel,   F.   U.    Resor   och   resenärer   i   Frankrike.    Nst.    (Memoarer   o. resor.)    4:—, inb. 5:—.

O.   Samhälls- och rättsvetenskap (med nationalekonomi och statistik).

Björnbom Romson, Märta. Den kommunala beskattningen efter 1928 års skattereform A. B.    (Verd. småskr. 327.)    1:—.
Branting, H. Tal och skrifter. D, 7. Ekonomisk och social arbetarpolitik. Tiden. 4:50.


Cassel, G.    Socialism eller framåtskridande.    Nst.    5:50.
Jansson,   T.    Tullstadga och tullordning jämte andra tullförfattningar.    Nst.    Inb.  17:—.
Oljelund, S.    Arbetare och företagare.    Tiden.    2:—.
Olsson,  O.  V.    Landskommunernas finansvård och budget.    H. T.     1:50.
Pettersson, J.    Arbetsfredslagstiftning.    A. B.    (Verd. småskr. 328.)    0:50.
Sivert, E.    Kommunalskattelagen.    See.    Inb. 4:50.
Stenvik, R.    Om socialt förfall och yrkestiggeri.    Lb.    2:50.
Stjernstedt, G.    Brottmålsadvokaten.    Tiden,    1:50.
Åkerman, J.    Om det ekonomiska livets rytm.    N. bokh.    6:50.
Åström, A.    Socialisering av industrien.    Tiden.     1:25.

P.   Teknologi.

Hallén, H.    Arbetskunskap i anslutning till träindustri.    A. B.    (Sv. bokf.)    2:75.
Hubendick, E.    Bragdernas män inom svensk teknik.    W. & W.    Inb. 5:25.
Kristoferson, J.    Sprängämnen och skjutvapen förr och nu.    Lb.    3:—.
Nerén, J.    Fyr-språkigt motorlexikon.    Nst.    Inb.  19:50.
Thompson, C. J. S.    Vällukternas bok.    W. & W.    4:50, inb. 7:50.

Q.   Ekonomi (med industri, handel och kommunikationer).

De Geer, S.    Människans och näringslivets geografi.    N. o. k.    8:—, inb.  10:—.
Hopkins, C.  C.    Mitt liv i reklamens tjänst.    N. o. k.    5:—, inb. 6:75.
Mazur, P.    Amerikas välstånd.    H.  G.    6:75.
Nauckhoff, J. H. Våra vattenfalls utnyttjande förr, nu och i framtiden. A. B. (Verd. småskr.  324.)    1:—.
Permansson, P.    Engelska jägare i Frostmofjällen.    Å. & Å.    4:75.
Petre, A.    Från vidder och vikar.    Å. & Å.    4:75.
Schmidt, P.    Handbok i hästbedömning.    A. & W.     15:—.
Sixtensson, S.    Svenska husdjusraser.    See.    3:75.
Wahlgren, A., o. Schotte, G. Sveriges skogar och huru vi utnyttja dem. D. 1. L. H. Inb. 30:—.
Wendt, G. v. De viktigaste förutsättningarna för den högsta mjölkproduktionen. Fri. 2:50.
Wilke,  W.    Med Jon i Kojebolet.    Å. & Å.    4:75.

R.   Gymnastik, sport, lek och spel.

Bergvall, E.    IX Olympiaden.    A. & W.    7:—, inb. 9:—.
Lacoste, J.-R.    Tennis.    Nst.    3:75.
Törngren, E. o. P. H.    Schackproblemet.    W. & W.    3:25.

S.   Krigsväsen.

Falk, H. Kungl. Karlskrona grenadjärregemente 1902—1927. Krooks bokh. i distr., Karlskrona.    15:—.
Petri, G. Kungl. Första livgrenadjärregementets historia. D. 2. Östgöta regemente till fot 1619—1679.    Nst.    11:—, inb. 14:50.
Stenhammar, W. Östgöta kavalleriregemente under frihetstiden och Gustaf III:s regering. Förf., Linköping.    15:—.
Sveriges försvar.    D. 3.    Sv. bokcentralen.    30:—.


U.   Naturvetenskap.

Beebe,  W.    Med kamera och skrivblock på havsbotten.    N. o. k.    7:75, inb.  10:—.
Broman, I.    Biologiska kåserier.    Saml. 6.    Gle.    2:75.
Böving-Petersen, J. O., o. Hansen, A. Svunna världar och deras fabeldjur. N. o. k. 7:—, inb. 9:50.
Ekman, S., o. Sefve, I. Utvecklingslära och ärftlighetslära för de allmänna läroverken. Nst.  (Sv. bokf.)    3:—.
Gail,  O.   W.    Med raket genom världsrymden.    N. o. k.    Inb. 3:—.
Pettersson, A. Luften och klimatet samt deras inverkan på människan. A. B. (Bonniers små handböcker i vetensk, ämnen 22.)    2:75.

V.   Medicin.

Boström, Lisa.    Laborationsteknik för sjukkurs.    Nst.    Inb.  7:50.
Hammarsten, E. Kortfattad lärobok i allmän kemi för medicinare. A. B. (Sv. bokf. Inb.  12:50.
Kahn, E.    Människan.    D.  1.    A. B.    8:—.
Löbel, J.    Var inte ängslig!    A. B.    4:75.
Thuréus, S. Medicinens ställning till mun- och tandvård samt ansikts- och käkkirurgi i
Amerika.    D. 2.    H. G.    (Medicinska dagsfrågor.)    5:—.
Övden,  O.    Eldbegängelserörelsen.    A. B.    (Verd. småskr. 326.)     1:—.


<chapter name="Biblioteksbladet
ökar sitt omfang med minst 5 ark under år 1929.">
BIBLIOTEKSBLADET
ökar sitt omfang med minst 5 ark under år 1929.

Sedan flera år har recensionernas antal visat en betydande ökning, vilket
medfört den olägenheten, att relativt få artiklar i biblioteks- och bokfrågor
kunnat inflyta. Sedan nu tidskriftens statsbidrag vid senaste riksdag höjts,
kommer Biblioteksbladet att hädanefter utgivas i 8 enkelhäften per år om
tillsammans minst 320 sidor i stället för hittills c:a 240 sidor. Ingen ökning av
prenumerationsavgiften kommer att vidtagas.

Redaktionen ser sig därigenom i stånd att bättre än hittills tillgodose de olika
uppgifter, som tidskriften uppställt på sitt program:

att i korta, populärt hållna uppsatser och notiser belysa biblioteksväsendets
utveckling i in- och utland;

att med uppmärksamhet följa biblioteksverksamheten i dess samband med
övriga grenar av folkbildningsarbetet;

att ägna den största omsorg åt behandlingen av den nyutkommande
litteraturen, vilket sker

dels genom att i varje häfte upptages en förteckning över viktigare
nyutkomna svenska böcker,

dels genom att kortfattade anmälningar över nya svenska och till svenska
översatta arbeten inflyta snarast möjligt (Biblioteksbladet har för sin
recensionsverksamhet tillgång till en stab av fackmän på olika områden. Under
senare åren ha i genomsnitt influtit anmälningar av över 700 arbeten),

dels genom att vissa viktigare författare och litterära såväl som bibliografiska
ämnen av större intresse bli föremål för mera ingående behandling,

dels slutligen genom att korta översikter lämnas över nyare litteratur på
danska, norska och tyska.

Biblioteksbladet redigeras som hittills av stadsbibliotekarien Fredrik
Hjelmqvist och bibliotekskonsulenterna Knut Tynell och Hans Küntzel.

Vid prenumeration å posten eller i bokhandeln är priset 6 kr. för helt år.
Medlemmar av Sveriges allmänna biblioteksförening (årsavgift 5 kr.) erhålla
tidskriften utan särskild avgift. Statsunderstödda folk- eller studiecirkelbibliotek
samt under skolöverstyrelsen stående undervisningsanstalters bibliotek kunna
erhålla Biblioteksbladet till ett nedsatt pris av 4 kr. vid prenumeration direkt
hos redaktionen, adress: Hantverkaregatan 19, Stockholm.

Bidrag till tidskriften i form av uppsatser och notiser sändas till redaktionen
under ovanstående adress.

Första häftet av 1929 års årgång utkommer inom loppet av januari månad.
Redogörelsen för sommarens nordiska biblioteksmöte, som också inom kort
utkommer, är avsedd att utgöra häfte 7—8 av 1928 års årgång, då den ansetts
böra utdelas till alla prenumeranter för detta år.


<chapter name="Det andra nordiska biblioteksmötet i
Stockholm 28 juni - 1 juli 1928.">
DET ANDRA NORDISKA BIBLIOTEKSMÖTET I
STOCKHOLM 28 JUNI — 1 JULI 1928.
När det första nordiska biblioteksmötet avslutades på Hindsgavl sommaren
1926, rådde det bland deltagarna inte mer än en mening om att den lyckliga
start, som den gången gjordes med ett sammanförande av biblioteksfolk från
hela Norden för dryftande av gemensamma angelägenheter, borde få en snar
fortsättning på svensk mark. Sveriges allmänna biblioteksförening hade strax
förut vid sitt årsmöte i Lund bemyndigat sin ordförande att officiellt inbjuda
grannländernas representanter vid mötet på Hindsgavl att samlas i Stockholm
redan påföljande år, då man beräknade att Stockholms nyuppförda stadsbibliotek
skulle stå färdigt till invigning. Denna tilldragelse räknade man nämligen
som en så viktig etapp i den nordiska bibliotekssakens historia, att den fullt
ut motiverade ett möte redan efter en annars kanske väl knapp mellantid. Som
emellertid tidpunkten för byggnads- och inredningsarbetenas slutförande gång
efter annan måst framflyttas, visade det sig så småningom nödvändigt att
bestämma mötestiden oberoende härav. Efter förhandlingar mellan S. A. B:s
möteskommitté och grannländernas biblioteksorganisationer angående den för
alla parter lämpligaste tiden, förlades mötet till högsommarens början år 1928,
närmare bestämt dagarna 28 juni—1 juli. Den förhållandevis mycket starka
anslutning, som inbjudan rönte och som snart satte övermarskalken,
bibliotekarien Torsten Kolmodin, och mötesbyrån i febril verksamhet, bekräftade också
antagandet, att tiden ur deltagaresynpunkt var väl vaid. Den tryckta förteckningen
över vid mötet närvarande personer utvisar nämligen siffran 298, varav
från Danmark 37, från Norge 46, från Finland 16, från Österrike 1, från
Lettland 1 och från Sverige 197.

Som möteslokal hade kommittén lyckats förvärva den stilfulla aulan i
Handelshögskolans nybyggnad, som också genom sitt omedelbara grannskap till
Stadsbiblioteket erbjöd mötesdeltagarna fördelen av en central samlingsplats.
Vid Hindsgavl-mötet hade beslutats, att de fyra ländernas biblioteksföreningars
ordförande tillsammans skulle svara för anordnandet av dessa möten, så att
den föreningsordförande, i vars land mötet avhålles, automatiskt inträder som
mötets president.    Som vice ordförande skola de tre övriga fungera.

Det andra nordiska biblioteksmötet öppnades sålunda torsdagen den 28 juni
kl. 2 e. m. av Sveriges allmänna biblioteksförenings ordförande, tf. överbibliotekarien
dr Anders Grape, Uppsala, som först vände sig till mötets hedersgäst
Statsrådet N. J. F. Almkvist med en välkomsthälsning och ett tack för det
anslag, som av statsmedel beviljats till mötets organisationskostnader, och därpå
hälsade representanterna för de myndigheter, korporationer och föreningar, som
på grund av sin ställning till bibliotekssaken inbjudits till mötet. Härefter
hälsades mötesdeltagarna av facket välkomna, varvid talaren riktade några ord

till en och var av grupperna från de skilda nordiska länderna. Danskarna hyllades
som föregångsmännen på det folkliga biblioteksväsendets område, till vilka
icke minst Sverige stode i tacksamhetsskuld: från dem hade också initiativet
till dessa nordiska möten utgått, de hade anordnat det första, som med sina
värderika resultat och sitt glansfulla förlopp i ett slag ådagalagt tankens livskraft
och haltfullhet. Biblioteksfolket från Finland erinrades om den starka
kulturgemenskap, som delade öden under århundraden knutit mellan Sverige och
Finland, och lyckönskades till de stora steg framåt, som bibliotekssaken genom
ett energiskt och målmedvetet arbete tagit på senare tid och än ytterligare kan
förväntas taga, när den nya bibliotekslagen träder i kraft. Om kontakten mellan
norskt och svenskt biblioteksväsen tidigare kanske ej varit så påfallande stark
— till någon del väl beroende på den norska rörelsens starkare orientering åt
väster — så trodde sig talaren dock skönja flera tecken som tydde på en
ändring härutinnan — ett sådant såg han i den starka anslutningen från Norge
till detta möte. En särskild hälsning riktades slutligen till de närvarande
cheferna för de stora nordiska nationalbiblioteken: riksbibliotekarien I. Collijn och
överbibliotekarierna W. Munthe, Oslo, och Carl S. Petersen, Köpenhamn —
även överbibliotekarien G. Schauman, Helsingfors, förväntades anlända, ehuru
först påföljande dag.

Hälsningen besvarades först av Danmarks Biblioteksforenings ordförande,
Overlærer J. Høirup, Nyborg, som samtidigt till mötespresidenten överlämnade
de nordiska biblioteksmötenas gyllene bok, praktfullt inbunden i gult
skinnband med de nordiska ländernas resp. vapen utförda i lädermosaik, en gåva av
forlagsbokhandler J. M. Stenersen, Oslo. Därefter talade stadsbibliotekarien
Uno Therman, Helsingfors, ordförande i den finska biblioteksorganisationen,
samt underbibliotekar fröken Hanna Wiig, Bergen, vilken som vice ordförande i
Norsk Bibliotekforening i bibliotekar Jens Jensens frånvaro representerade
denna förening. I presidiet inträdde på fröken Wiigs anhållan chef bibliotekar
Arne Arnesen, Oslo, som norsk representant, och till mötets sekreterare valdes
bibliotekskonsulenten Hans Küntzel, Stockholm.

Sedan telegram avsänts till H. M:t Konungen, som senare sände mötet en
svarshälsning, samt till den danska folkbiblioteksrörelsens »grand old man»
professor A. S. Steenberg, som av sjukdom förhindrats att infinna sig, tog dr
Grape till orda och höll mötets första föredrag


<chapter name="Om den nya Faksimile-Editionen av Codex Argenteus.
(Här kan endast det huvudsakliga innehållet återges i sammandrag.)">
OM DEN NYA FAKSIMILE-EDITIONEN AV CODEX ARGENTEUS.
(Här kan endast det huvudsakliga innehållet återges i sammandrag.)

Som ett försvar för valet av detta jämförelsevis vetenskapliga ämne vid ett
möte, där de vetenskapliga bibliotekens personal givetvis befunne sig i
minoritet, erinrade talaren inledningsvis om den praxis, som utbildat sig vid de
svenska allmänna årsmötena att alltid ge rum å programmet åt åtminstone ett
dylikt föredrag, en tradition som tal. fann i viss mån symbolisk för det
samband, som råder och bör råda mellan de vetenskapliga biblioteken och övriga
bibliotekstyper av vad slag de vara månde. På grund av den nu behandlade
handskriftens enastående värde och den uppmärksamhet, som den av Uppsala
universitet år 1927 publicerade reproduktionen väckt, trodde sig talaren också
kunna räkna på intresse även utanför fackmännens krets för sin redogörelse
för nämnda editions tillkomst och för de i samband därmed vunna resultaten.


 



Sedan goternas äldsta historia, deras vandringar från Skandinavien över
trakterna kring Weichsels mynning ned mot Svarta havet och deras bosättning
vid nedre Donau i stora drag skildrats, gavs en teckning av goterbiskopen
Wulfila's (Ulfilas') arbete för sina landsmäns kristnande och hans på 300-talet
utförda översättning av bibeln till gotiska som ett led i denna missionsverksamhet.
Från denna wulfilanska översättning härröra utan fråga de betydliga
gotiska bibelfragment, företrädesvis nytestamentliga texter, som finnas bevarade
i biblioteken i Uppsala, Milano, Wolfenbüttel m. fl. ställen — främsta rummet
bland dessa handskrifter intar Codex Argenteus, det gotiska purpurevangeliariet
i Uppsala, otvivelaktigt en av de märkligaste handskrifter, som över huvud
bevarats till vår tid: av de gotiska handskrifterna den omfångsrikaste och bäst
bevarade, det enda av de större manuskripten, som ej är palimpsest. Att
handskriften ej är Wulfilas original, som man trodde i äldre tid, har man länge varit
på det klara med. Gemenligen har man räknat med den period, då östgoterna
under Theoderik den store år 489 i Italien grundade ett rike, som ägde bestånd
till år 553 — enstaka röster ha, dock utan att vinna gehör, höjts för att
handskriftens tillkomst borde förläggas till en senare tidpunkt och till västgöterna i
Spanien. Genom de ingående undersökningar, som i samband med faksimileeditionen
företagits, främst av professor Otto von Friesen, vilken såsom dels
förslagsställare, dels ledare av forsknings- och redaktionsarbetet, på ett särskilt
sätt inlagt förtjänst om denna edition, har man kunnat precisera tillkomsttid och
-plats därhän, att handskriften snarast tillkommit under Theoderiks regering i
första fjärdedelen av 500-talet och att den utförts i något skriptorium i
Po-dalen, östgöternas huvudbygd, troligast kanske i residensstaden Ravenna.
Möjligen ligger i pergamentets purpurfärg en anledning att i första hand räkna
med Theoderik själv som beställare, han som åt sig utverkat tillstånd att bära
den kejserliga purpurn. Den undersökning, ur vilken dessa resultat utvunnits,
har väsentligen varit rent paleografisk — en minutiös detalj jämförelse med
samtida grekiska och latinska handskrifters karakteristika. Man har ju i fråga
om Codex Argenteus helt naturligt att räkna med påverkan från såväl den
grekiska som den latinska kulturmiljön. Av den grekiska måste redan Wulfila och
hans samtid med nödvändighet ha starkt tagit intryck, och in över Italien sökte
sig också en bysantisk kulturström väg just med Ravenna som inkörsport. Men
lika självfallet måste ju också latinska skrivvanor avsätta starka spår i en
handskrift tillkommen i ett skriptorium, där man med all säkerhet skrev både gotiska
och latin. Vi ha ju t. o. m. bibelhandskrifter med gotisk och latinsk text
anordnad parallellt sida vid sida — fragment av sådana finnas i Wolfenbüttel och
Giessen. Och vad Codex Argenteus beträffar finnes det goda skäl att anta,
att även den utgår från en dylik tvåspråkig handskrift, av vars latinska del vi
då ha en avläggare i den i många avseenden närstående men något yngre Codex
Brixianus, en purpurhandskrift i Brescia. Nu är emellertid att märka att den
latinska texten i Wolfenbüttel-handskriften, den s. k. Codex Carolinus, av
paleograferna enstämmigt daterats till tiden omkr. år 500, varmed man, då ju den
gotiska delen måste vara samtidig, också får en hållpunkt för dateringen av en
gotisk handskrift. Denna iakttagelse är naturligtvis gjord för länge sedan,
men däremot har man knappast observerat, hur utomordentligt stark
överensstämmelsen är mellan Argenteus och Carolinus i fråga om bokstävernas form,
siffertecknens inramning m. m. Nu har det emellertid visat sig att Argenteus
icke är skriven av en och samma hand helt igenom, som man hittills allmänt
antagit på grund av det enhetliga intryck skriften onekligen gör — härav

föranleddes ju till och med Johan Ihre på 1700-talet att lancera den teorien, att
Codex Argenteus överhuvud ej vore skriven, utan att bokstäverna intryckts i
pergamentet med varma stämplar, ungefär på samma sätt som en bokbindare
går till väga vid titeltryck. Men trots att denna hypotes spökat ända fram i våra
dagar, är den ohållbar. Det står alltså fast att Codex Argenteus är skriven och
— som nu fastställts — icke av en, utan av två händer: den ena har skrivit
Matteus och Johannes, den andre Lukas och Markus — i denna ordning
förekomma nämligen evangelierna i handskriften. Men för att återvända till
dateringsfrågan: Carolinus-skrivaren är visserligen icke identisk med någondera
av de två händerna i Argenteus, men tydligtvis har man att räkna med tre
kalligrafer tillhörande samma skrivarskola från omkr. år 500. På samma tid peka
flera paleografiska drag, så t. ex. bruket av stora bokstäver, som i Argenteus
befinner sig på ett utvecklingsstadium något äldre än det vi finna t. ex. i en av
de få handskrifter, som själva ge besked om sin tillkomst, det berömda
Fuldamanuskriptet, skrivet åren 546—547 för biskop Viktor av Capua. De
interpunktionsvanor Codex Argenteus företer äro rätt ovanliga, men stämma med dem
som förekomma i en annan daterad handskrift, som dock är grekisk, den
berömda prakthandskrift av Dioskurides, som skrevs år 512 i Konstantinopel för
Julia Anicia, en dam av kejserlig börd.

På en lokalisering till norra Italien åter pekar evangeliernas ordningsföljd i
Codex Argenteus, i vilken Markus och Johannes bytt plats — denna följd
återfinnes i de gammalitaliska purpurhandskrifterna i Vercelli och Verona och
en del andra handskrifter, vilkas norditalienska proveniens är mer än sannolik.
Där uppträder också, särskilt i handskrifter från traktens östra del, bruket av
skilda förkortningstecken för m och n, som är konsekvent genomfört i Argenteus.

Av dylika drag som de här exemplifierade är väl intet i och för sig avgörande,
men när de sammanställda visa sig peka i samma riktning, leda de givetvis till
ett resultat. I föreliggande fall stämmer ju detta resultat också utomordentligt
väl överens med de historiskt givna betingelserna, ty ingen tid och ingen trakt
kan gärna tänkas ha varit bättre lämpad för att framställa detta det yppersta
provet på goternas höga andliga odling än deras och hela Italiens blomstringstid
under Theoderiks kraftfulla och kloka regering och än de nejder, som på skilda
områden ha att uppvisa så många märkliga kulturprodukter, däri drag hämtade
från Västerlandet och Orienten smält samman, vilket just är ett karakteristikum
för Codex Argenteus.

Handskriftens historia är sedan hela det första årtusendet — tills den på
1550-talet upptäckes i ett kloster i Werden i Ruhrprovinsen — alltjämt insvept i
dunkel. Till detta kloster antas den ha kommit redan då det år 793 grundlades
av den hel. Liudger, sachsarnes apostel, som väl kan antas ha förvärvat handskriften
i Italien eller kanske snarare i södra Frankrike, där spillror av de från
Spanien flyktade västgöterna funnos kvar. I kapitlet om handskriftens öden i
senare tid — vilket huvudsakligen härrör från föredragshållaren — har
sammanförts vad som härom är känt, och några dunkla punkter ha kunnat klarläggas, så
t. ex. den köpetransaktion, genom vilken Magnus Gabriel De la Gardie 1662
återförvärvade handskriften för Sverige, sedan den av Isak Vossius, Kristinas
bibliotekarie, medförts till Holland. Även rörande dess historia i Uppsala, sedan
den av De la Gardie 1669 skänkts till universitetet, har ett och annat nytt
framkommit, och tillkomsten av de många editionerna har delvis rätt ingående
belysts, så bl. a. Erik Benzelius d. y:s utgåva, slutförd av engelsmannen Edw. Lye
i  Oxford   1750.    Ett viktigt men  ingalunda  oväntat  resultat  framgick  av  den

företagna kollationeringen av handskriftens text, då därmed fastslogs att den
berömda edition, som 1854 och 1857 utgavs av Uppsalaprofessorn Anders
Uppström, är till fullo förtjänt av det utomordentliga anseende den äger.

Det var därför icke heller behovet av en förbättrad textläsning, som nu så
småningom drivit fram till utförande den gamla planen på en fullständig
faksimileedition av denna enastående viktiga språkurkund, det var fastmera en
önskan att tillgodose det krav vår tids forskning framställer på tillgång till ett
förstahandsmaterial, i detta fall tillgång till något som ur vetenskaplig synpunkt
kan göra nära nog samma tjänst som originalhandskriften. Härtill trädde ju
också önskan att för Uppsala universitet något lätta på det ansvar, som det ju alltid
inför den vetenskapliga världen innebär att förvara en klenod av oersättligt
värde. Att tanken på en reproduktion är gammal framgår ju därav att man
redan på 1730-talet hade planer på en träsnittsedition och att sedermera en
avbildning i kopparstick påyrkats upprepade gånger. De första fotograferingsförsöken
gjordes redan 1856 av en tysk, d:r F. A. Leo, men ledde icke till någon
publicering. Nya försök företogos 1884 på initiativ av bokhandlaren R. Blædel
i Stockholm, men strandade på de tekniska svårigheterna. Åren 1913—14
experimenterade den bekanta firman Alb. Frisch i Berlin på föranstaltande av
överbibliotekarien A. Andersson med framställande av färgreproduktioner, som
lyckades väl i fråga om återgivandet av färgerna men ej i fråga om läsligheten.
Varje tanke på en edition, fotad på denna retuschkrävande och redan därför i
förevarande fall olämpliga metod, stäcktes sedan av världskrigets utbrott.

På ett vetenskapligt sett vida högre plan lades frågan år 1917, då vår
framstående expert på den fysikaliska kemiens område professor The Svedberg
genom ett av professor von Friesen utverkat anslag av allmänna medel sattes i
tillfälle att jämte sin assistent lic. Ivar Nordlund företaga en fotografisk
undersökning av handskriften. Det kunde härvid fastslås att ingen förut känd eller
nu försökt metod kunde ensam för sig lösa alla svårigheter och åstadkomma en
fullt läslig reproduktion, men två metoder, den ena baserad på ultraviolett
bestrålning, den andra på en hos pergamentet framkallad fluorescens, befunnos vara
övriga metoder överlägsna och kompletterade därtill varandra på ett märkligt
sätt — så påtagligt att det kunde förutsättas, att man genom att avbilda varje
sida efter båda dessa metoder skulle kunna vinna en fullt läsbar reproduktion.
På en kombination av dessa båda metoder baserades också i första hand avbildningsarbetet,
när Uppsala universitet år 1924 beslutat ta saken i sina händer och
med en faksimile-edition av denna sin kostbaraste klenod hugfästa det 1927
infallande minnet av sin 450-åriga tillvaro. På våren 1925 togo de fotografiska
arbetena sin början i en ateljé, som för ändamålet inretts i universitetsbiblioteket
— denna maktpåliggande uppgift anförtroddes under professor Svedbergs
inseende åt amanuensen fil. lic. Hugo Andersson, som också efter två års arbete
slutförde sitt uppdrag, därtill på ett sätt som står över allt beröm. Ljustrycket
utfördes av A.-B. Malmö Ljustrycksanstalt, vars ledare, direktör J. Kroon,
däråt ägnade ett intresserat och omsorgsfullt arbete. Redaktions- och
forskningsarbetet omhänderhades av professor von Friesen, assisterad av
föredragshållaren, och som resultat därav framgick den vetenskapliga inledning, som
ovan berörts; denna översattes till latin av f. d. rektor C. A. Brolén och trycktes
av Almqvist & Wicksells välkända officin i Uppsala. I ett på engelska avfattat
appendix redogör lic. Andersson för de fotografiska arbetena och de brukade
metoderna, som utom de ovannämnda huvudmetoderna också gällt användning av
Röntgensekundärstrålning, gulfiltrum, snett infallande ljus m. m.

Att detta verk — slöt talaren efter en ingående demonstration av ett
exemplar därav — också kunnat åstadkommas helt inom vårt eget land och alltså
är ett resultat av svensk forskning, svensk teknik och svenskt bokhantverk utgör
givetvis en källa till särskild tillfredsställelse. Och att det också, av de många
vittnesbörd att döma, som avgivits av fullt vittnesgilla fackmän på skilda håll
i världen, dit editionen nu går ut som en gåva från Uppsala universitet, räknas
som en heder för svensk vetenskap och för Sverige, det må vi väl också ha rätt
att, naturligtvis utan all självförhävelse, glädja oss åt.

Efter en kort paus aterupptogos förhandlingarna med ett föredrag av
Biblioteksdirektör Thomas Døssing, København, som talade om



SAMARBEJDE MELLEM STØRRE OG MINDRE BIBLIOTEKER.
Ved det første nordiske Biblioteksmøde havde jeg Lejlighed til at give en
Oversigt over det danske Bibliotekssystem, de forskellige Typer af Biblioteker,
grupperende sig i de to store Hovedafdelinger: videnskabelige Biblioteker og
Folkebiblioteker, en Oversigt, som i ait væsentligt byggede paa og sluttede sig
til en Betænkning fra en i 1924 nedsat Kommission vedrørende de videnskabelige
Biblioteker. Betænkningen fastslaar, at Biblioteksvæsenet bør danne en Enhed
i systematisk Samarbejde, dels saaledes, at det enkelte Bibliotek faar sin
bestemte Opgave indenfor Helheden, saa at ingen Biblioteksopgave bliver forsømt,
dels saaledes, at Benytterne fra hele Landet kan have den lettest mulige Adgang
til Landets samlede Bogskatte.

Det er da naturligt som Fortsættelse af Drøftelsen nærmere at overveje
Formerne for Samarbejdet indenfor den ene af Bibliotekssystemets to store
Afdelinger: Folkebibliotekerne, saaledes som dette Samarbejde har udviklet sig i
Danmark. Forinden jeg gaar over til mit egentlige Emne vil jeg dog tillade
mig at minde om, at der som et af Resultaterne af den nævnte Kommissions
Arbejde under Statens Bibliotekstilsyn i København er oprettet et Centralkontor,
der formidler Laan fra de videnskabelige Biblioteker i København til
Folkebibliotekerne i Provinsen. Dette Centralkontor udstrækker iøvrigt sin Virksomhed
ud over Danmarks Grænser, og det er mig en kær Pligt ved denne Lejlighed at
bringe en hjertelig Tak til de Biblioteker, der elskværdigt har stillet saadanne
Bøger til Raadighed, som ikke findes i de danske Biblioteker, en Tak, som ikke
mindst maa rettes til de svenske Biblioteker.

Den første og vigtigste Opgave for det danske Folkebiblioteksvæsen i dets
nyere Udviklingsfaser har — næst efter at skaffe Penge og Bibliotekarer —
været den at fremme Samarbejdet mellem Bibliotekerne. I Erkendelse af, at
den formelle Logik og Fornuftgrunde ikke altid strækker til overfor
Menneskenes Børn, har man ikke ladet sig nøje med gode Raad og overtalende Ord,
men den danske Bibliotekslovgiving præmierer med klingende Mønt de større
Biblioteker, der etablerer et Samarbejde med de mindre. Som det vil være mine
Tilhørere bekendt, yder den danske Stat et særligt Tilskud til de saakaldte
Centralbiblioteker, Købstadbiblioteker, der virker i et større Distrikt, i Reglen den
administrative Enhed, der betegnes som et Amt, med et Indbyggertal paa
mellem 50,000 og 100,000 Indbyggere.

Folkebiblioteksbevægelsen er i sin Oprindelse i alle Lande baseret paa
selvstændige  Biblioteker,  store  i  Stæderne,  mindre,  indtil  ganske  smaa,  i

Landsbyerne, ait efter Kommunernes økonomiske Evne. Enhver Laaner kan have
det samme Biblioteksbehov, hvad enten han bor i en Landsby eller i en stor
Købstad. Og Resultatet vil da blive, at Laanerne paa Landet kun kan tilfredsstilles
indtil en vis, ofte meget lav Grænse. De bliver da daarligere stillet end
Befolkningen i Købstæderne, og indenfor disse er de smaa Stæder atter ringere
stillet end de større.

Dette er saa selvfølgeligt, at det lyder som en ren Banalitet. Men det glemmes
ofte i det folkelige Kulturarbejde, ogsaa i Biblioteksarbejdet, og Resultatet
bliver, at der opretholdes et Skel mellem Købstæderne og Landet, mellem
Bykultur og Landsbykultur. Men al Folkedannelses Maal maa være — ikke at
udjævne Forskellen mellem de forskellige Folkeomraaders Kultur, ikke at
nivellere, men at fremme den højst mulige aandelige Kultur i stadig Vekselvirkning
mellem alle Befolkningslag i By og paa Land.

Jeg undervurderer ikke den historiske Betydning af det lille Bibliotek, det
isolerede Bibliotek i Landsbyen. Indenfor sin Begrænsning har det gennem
Aarene ofte udført et godt folkedannende Arbejde, men et effektivt folkeligt
Biblioteksarbejde i Landsbyerne kan ikke opbygges paa Landsbybibliotekerne
alene. Det maa som nødvendig Basis kræve en Række store og veludrustede
Købstadbiblioteker, der kan virke saavidt muligt i samme Omfang og med samme
Styrke paa Landet som i Byerne.

Problemet er imidlertid ikke løst med at stille Købstadbibliotekets Bøger til
Disposition til Udlaan i Landsbyerne. Der kan ganske vist opnaas meget,
overmaade meget ad denne Vej, særlig i Egne med tæt Bebyggelse, hvor
Landbefolkningen har let og hyppig Adgang til Købstæderne. Nogle Tal fra de danske
Centralbibliotekers Virksomhed vil vise dette:

Et Centralbibliotek udlaante i det første Aar efter sin Oprettelse (for 7—8
Aar siden) ca. 4000 Bd. til Omraadet udenfor Byen; Antallet af Laanere kan
jeg ikke opgive paa dette Tidspunkt. Efter 3 Aars Forløb var Udlaanet steget
til ca. 21.000 Bd., og Antallet af Laanere paa Landet var ca. 1000. Atter efter
4 Aars Forløb var Udlaanstallet ca. 31.000 Bd. til ca. 1600 Laanere. — Et andet
Centralbibliotek udlaante til Landomraadet: første Aar ca. 2000 Bd. til ca.
100 Laanere; efter 3 Aars Forløb ca. 6500 Bd. til ca. 340 Laanere; efter
yderligere 4 Aars Forløb ca. 20.000 Bd. til ca. 940 Laanere. Paa lignende Maade
har andre Centralbiblioteker et stærkt voksende Laanertal paa Landet og stærkt
voksende Benyttelse. — Alle Bibliotekerne udsender desuden Bogpakker til
Sognebibliotekerne; det ene af de to anførte Biblioteker har saaledes i Fjor
foruden det nævnte direkte Laan paa 20.000 Bd. til 940 Laanere udsendt 87
Bogkasser, der indeholdt ialt ca. 2100 Bd. — Det maa erindres, at Talen kun er om
voksne Laanere (over 14 Aar) i et Omraade, der varierer med 50—100.000
Indbyggere.

Men som nævnt er Problemet ikke løst med dette direkte Udlaan. Folkebibliotekerne
er folkeopdragende Institutioner. De ikke alene indbyder Laanere,
de agiterer, de søger at komme ind paa Livet af Laanerne ved direkte
Paavirkning. Hvis dette ikke var Tilfældet, var Opgaven i hvert Fald i Danmark, med
den tætte Befolkning og de højt udviklede Kommunikationsforhold, løst derved,
at man i Købstæderne oprettede en Række store Biblioteker, der derpaa opslugte
de smaa Biblioteker i Landsbyerne.

De smaa Biblioteker er nu i Reglen ikke begejstrede for at lade sig opæde,
og bortset fra de Kommuner, der ligger saa nær en By, at de er en Slags
Forstad til denne, vilde denne Kannibalisme ogsaa være en daarlig Økonomi. En

vis Kreds af Bøger er nemlig saa stærkt efterspurgt alle Vegne, at det kan
betale sig at lade dem staa ude paa Landet i særlige Sognebiblioteker. Dette
gælder først og fremmest Bøger for Børn og Ungdom; dernæst mange andre
Bøger af halvt eller helt underholdende Art, ikke alene Skønlitteratur, men
ogsaa f. Eks. mange Rejseskildringer og personalhistoriske Værker. Endelig vil
en større samlet Bebyggelse, f. Eks. omkring en Jernbanestation, motivere
Tilstedeværelsen af større Samlinger, og Oprettelsen af Læsestuer og Samarbejde
med Folkehøjskoler, Landbrugsskoler og andre Skoler for Ungdomen vil kræve,
at visse Haandbøger bør findes mange Steder.

Alt dette er god Økonomi. Det betyder nemlig, at Centralbiblioteket fritages
for en Mængde, ofte ganske uoverkommelige Dubletkøb og kan sætte al Kraft
ind paa at tilvejebringe det nødvendige Antal af de Bøger, som ikke behøver at
staa i de enkelte smaa Biblioteker. Antallet af forskellige Bøger til Raadighed
indenfor Distriktet vokser altsaa, og dette er Kendetegnet paa en god
Biblioteksøkonomi.

For det lille Bibliotek bliver Opgaven da først og fremmest den at tage Sigte
paa Samarbejdet med det større Bibliotek. Dette skäl vise sig i Bogvalget, der
bør ske i nøjeste Samarbejde med Centralbiblioteket, ikke, som det stadig ofte
sker, uden nogen fast Plan, og navnlig ikke, som det undertiden sker, under
Hensyn til, hvad Boghandleren tilfældigvis har paa sine Hylder de Dage, da
Indkøbet finder Sted. Samarbejde betyder dernæst, at det lille Bibliotek ikke
betragter sin Opgave som løst, naar det blot udlaaner de Bøger, det selv ejer.
Det maa stadig forklare sine Laanere, at Sognebiblioteket aldeles ikke er
begrænset til den lille Samling de kan se paa Hylderne, men at det ogsaa omfatter
alle Centralbibliotekets Bøger, ja, i sidste Instans alle Rigets Bøger. Den
danske Folkebibliotekslov siger, at Centralbibliotekerne skäl udlaane Bøger til
Landdistriktet; den siger ikke, men den burde sige, at ethvert Bibliotek skäl
være forpligtet til at skaffe sine Laanere Bøger fra andre Biblioteker.

Bibliotekaren i det lille Bibliotek faar paa denne Maade en stor og vanskelig
Opgave, og han (eller hun) faar desuden den Opgave, som jeg før har antydet,
den direkte folkeopdragende Opgave. Han kender sine Laanere langt bedre
end selv den mest energiske og mest fuldkomne Centralbibliotekar. Han alene
kan naa ud til alle og aabne hele Befolkningens Øjne for de Værdier, Bøgerne
rummer. Landsbybibliotekaren maa derfor virkelig kunne være boglig
Raadgiver, og hans Uddannelse bliver derfor et meget vigtigt Problem for hele
Biblioteksorganisationen. Denne Uddannelse maa vel for en Del være af teoretisk
Art, men den maa navnlig bestaa i en stadig personlig Forbindelse med
Centralbiblioteket, til hvis Medarbejdere alle Landsbybibliotekarer i Omraadet
maa høre.

Det vil af det, jeg her har udviklet, fremgaa, at jeg er af den Overbevisning,
at Centralbibliotekernes Udlaan til Landet normalt bør finde Sted gennem
Landsbybibliotekerne. Ikke saaledes at forstaa, at ikke mange Laanere selv
kan henvende sig til Centralbiblioteket, men saaledes, at alle i det lille Biblioteks
Omraade betragter dette som det Sted, hvortil de naturligt først henvender sig.

Det vil ogsaa af mine Udtalelser om et planmæssigt Bogvalg fremgaa, at jeg
anser det for Centralbibliotekets Hovedopgave at udlaane Bøger efter bestemte
Ønsker, medens Udlaan af Bogkasser, der kun i al Almindelighed tilsigter at
supplere de mindre Bibliotekers Bogbestand, er af ringere Betydning, i hvert
Fald i et Land af Danmarks geografiske Beskaffenhed. Saalænge Biblioteksbevægelsen
er ny, er det naturligt, at de smaa Biblioteker, der har for faa Bøger,

søger en midlertidig Forøgelse af Bogbestanden ved Hjælp af en Vandrebogsamling
fra Centralbiblioteket, og i isoleret beliggende Bebyggelser, f. Eks. paa
Smaaøer, vil denne Tilstand ofte blive permanent, da det i Reglen vil være
umuligt at tilvejebringe den nødvendige økonomiske Basis for det stedlige
Bibliotek. Om Vandrebogsamlingerne vil jeg iøvrigt sige, at de maa være store.
En lille Samling Bøger, den kan være sammensat paa den fortræffeligste Maade,
virker aldrig saa inciterende paa Benytterne som en stor, og særlig gælder det
for den egentlige Faglitteraturs Vedkommende, at mange Værker om et Emne,
saaledes at Laanerne har rigeligt at vælge imellem, er den bedste og ofte den
eneste Vej til en forøget Benyttelse. Vandrebogsamlingssystemet, rigtigt
anvendt, er altsaa en kostbar Sag, og Maalet maa altid være, at Landsbybibliotekerne
selv ejer de Bøger, der er nødvendige i det daglige Arbejde paa Stedet,
og at Benyttelsen af Centralbibliotekerne i saa høj Grad som muligt bliver Laan
af bestemte Bøger til bestemte Laanere.

Af Samarbejdets andre Fordele skäl jeg endnu nævne, at Centralbibliotekernes
Oprettelse og Virksomhed har betydet overmaade meget for Landsbybibliotekernes
indre Ordning: rationel Katalogisering, god Indbinding o. s. v.
Herved er Bibliotekerne ikke alene blevet mere ydedygtige, men de har opnaaet
en hidtil ukendt Plads i den offentlige Bevidsthed, der vil vise sig og allerede
mange Steder har vist sig at være af afgørende Betydning for en Stabilisering
af deres Økonomi. Endelig har den lette Adgang for Bibliotekarerne i de smaa
Biblioteker til sammen med Centralbibliotekaren at drøfte det daglige
Biblioteksarbejdes Problemer og dets store og smaa Glæder og Sorger i høj Grad
bidraget til at skabe en Følelse af Arbejdsfællesskab, som før var ukendt.

For os i Danmark er de korte Afstande og den lette Forbindelse mellem By
og Land en uhyre Fordel ved Opbygningen af et rationelt Biblioteksvæsen.
Laanerne fra Landet kan i mange Tilfælde personligt henvende sig til
Centralbiblioteket, og hvor Forsendelse er nødvendig, sker denne saa hurtigt, at
Bogcirkulationen kan foregaa med relativt korte Udlaansfrister.

I Lande eller Landsdele, hvor Naturforholdene vanskeliggør Forbindelsen
mellem de store Biblioteker og Landsbyernes Befolkning, er Opgaven ulige
vanskeligere. Det organiserende og vejledende Arbejde maa da utvivlsomt i
Reglen foregaa ved Besøg ude i Landsbybibliotekerne. Udlaanet vil blive
kostbarere og langt besværligere, Laanefristen maa være længere, ait i ait: Driften
af et Centralbibliotek vil koste flere Penge.

Lad mig endnu kun tilføje, at ethvert Bibliotek, der ligger i en Købstad eller
købstadlignende Bebyggelse med et naturligt Landdistrikt, altid bør virke i hele
dette Distrikt. Dette er ogsaa forudsat i den danske Bibliotekslov, der kender
Begrebet Oplandsbiblioteker ved Siden af de egentlige Centralbiblioteker. En
virkelig afgørende Betydning for hele Landets Biblioteksorganisation vil disse
mindre Købstadbiblioteker dog først faa, naar de kan ansætte en Bibliotekar,
der udelukkende er beskæftiget med Biblioteksarbejdet, et Maal, som i sig selv
er nødvendigt, men som maa synes fjernt, naar vi ser paa Bibliotekernes
Pengeforhold.

Dog, det har ogsaa sin Charme at se Maalet langt ude, at se nye Opgaver
melde sig til Løsning. Ingen af den nuværende Generation af Folkebibliotekarer
behøver at frygte for at skulle opleve den Dag, da hans Bibliotek er et
fuldendt Maskineri, der gaar rundt af sig selv.    Skulde han en skønne Dag tro at

opleve det, turde det være ham selv, der er gaaet i Staa. Lykkelige er alle vi
nordiske Biblioteksfolk, der er født under Begyndelsens og Ufuldkommenhedens
Stjerne.

I den diskussion, som följde på föredraget, yttrade sig förste bibliotekskonsulenten
Knut Tynell, Stockholm. Han karakteriserade i korthet de metoder
för lösning av centralbiblioteksfrågan, som använts i vissa utomnordiska
länders biblioteksväsen, England och Holland, redogjorde för de planer som,
vad Sverige angår, föreligga för skapandet av dels centralbibliotek, dels
landsbibliotek, omnämnde vårt första landsbibliotek i Linköping samt underströk
det oavvisliga behovet för svenskt folkbildningsarbete överhuvud av en snar
och effektiv lösning av centralbiblioteksfrågan.

Stadsbibliotekarien Fredrik Hjelmqvist framhöll vandringsbibliotekens
betydelse särskilt för studiecirklarnas arbete. Centralbibliotekar Harald
Hvenegaard-Lassen, Odense, ansåg, att utsändandet av vandringsbibliotek i inskränkt
bemärkelse med fördel kunde i stor utsträckning ersättas av utlåning av
flyttande bokdepåer med ständigt växlande innehåll.

Biblioteksdirektör Døssing erkände vandringsbibliotekens betydelse men
framhöll att utsändandet i framtiden delvis måste få en annan form än tidigare.
Bland annat kunde man genom anskaffandet av särskilda bokbilar, som gjorde
regelbundna turer genom ett större distrikt, få fram en ny typ av vandringsbibliotek.

Efter paus för middag m. m. samlades deltagarna kl. 9 på kvällen åter, denna
gång i Stadsbibliotekets stora rotunda, som i sin flaggskrud företedde en festlig
anblick. Stadsbibliotekarien Hjelmqvist uttryckte sin glädje över att få hälsa
mötet i stadens nya bildningstempel och lämnade en redogörelse för byggnadens
tillkomsthistoria och allmänna planläggning. Därefter företogs en demonstration
av lokalerna, varvid bibliotekets funktionärer tjänstgjorde som ciceroner
för olika grupper av mötesdeltagare. Sedan man åter samlats i rotundan,
vidtog ett samkväm, vid vilket Sveriges allmänna biblioteksförening utövade
värdskapet. Programmet upptog bland annat sång till luta av konstnären Hjalmar
Arleman, varefter förste bibliotekarien A. B. Carlsson förevisade en serie
tintamarresker och andra färgrika skämtbilder, dels av stadsbiblioteket ur olika
synpunkter, dels av åtskilliga av de närvarande, varvid den ingående personalkännedom
han och hans ljusbilder utvecklade väckte allmänt jubel, även hos offren.
Sedan mötesdeltagarna sålunda fått tillfälle att stifta närmare bekantskap med
varandra, spelade musiken upp och lyckades också mycket riktigt efter en stund
göra sig hörd genom larmet. Balen öppnades av stadsbibliotekarien, och
gammal och ung trådde dansen till framåt småtimmarna, dock inte utan att då och
då göra strandhugg vid utlåningsdisken. Denna hade nämligen ej mindre
genom arkitektens förutseende än genom mötesbyråföreståndarens artighetsvisit
hos Stockholmssystemet blivit förvandlad till bar genom en sinnrik anordning
av flaskor, frukter och konfityrer. Och sålunda slutade den första mötesdagen
i den stockholmska juninattens vilsna dager.

Fredagen den 29:e juni upptogos förhandlingarna med andre
bibliotekskonsulenten Hans Küntzels föredrag om



SKÖNLITTERATUREN I FOLKBIBLIOTEKEN.
Trots att vårt folk och vårt språkområde är relativt oansenligt, är vårt lands
bokproduktion betydligt mycket större än vad en utlänning i allmänhet föreställer
sig. Under de senare åren har sålunda utgivits i runt tal 2,900 bd årligen, varav
750 bd skönlitteratur. Det är därför inte många folkbibliotek, som ha råd att
lägga sig till med alla utkommande skönlitterära böcker, även om de ville det,
vilket ju är en helt annan fråga. Biblioteken ställas alltså även i fråga om
skönlitteraturen årligen inför uppgiften att göra ett urval, och detta utfaller helt
naturligt mycket olika på skilda håll. Även om man tar hänsyn till en del lokala
o. a. intressen, är det dock ofta ganska förvånande att finna hur olika det
skönlitterära bokbeståndet är sammansatt i t. ex. medelstora svenska stads- eller
folkbibliotek av samma storlek och med i övrigt likartade intressen i fråga om
publiken, läslusten etc. Det är dessa problem, som vi här skulle upptaga till
granskning: hur äro biblioteken sammansatta och hur böra biblioteken vara
sammansatta i fråga om skönlitteratur?

Det gamla problemet, om skönlitteratur bör förekomma i folkbiblioteken, är ju
för länge sedan besvarat jakande och alltså försvunnet från diskussionen. Men
därmed upphör också enigheten, ehuru skillnaden i uppfattningssättet väl snarare
är en gradskillnad än en artskillnad. Ty alla äro väl ense om, att det
skönlitterära bokbeståndet bör ha en sammansättning, som ligger någonstans emellan
det gamla lånbibliotekets och det som upprättas av den alltför kloke och lärde
bibliotekarien, som med pedagogiskt allvar anskaffar en mönstersamling av
klassiska och litterärt högtstående arbeten.

Hur vill då allmänheten ha biblioteket sammansatt? Ja, den frågan är inte så
lätt att besvara, då ju allmänheten representerar en ganska ojämn sammansättning
av idéer och intressen. Olika åldrar ha olika smak (vilket jag här i stort
sett bortser från, då jag endast avser bokbeståndet vid avdelningen för vuxna),
olika samhällsklasser och yrkesgrupper läsa ofta olika författare och böcker,
olika grader av bildning och beläsenhet kräva också olika litteratur. Härvid är
dock att märka, att vårt lands folkbildning nu för tiden står på en relativt hög
ståndpunkt. Även den bokligt oerfarne har dock läst åtskilliga böcker redan när
han gör sitt första besök på biblioteket. Han har följaktligen åtminstone någon
mening om vad han vill läsa och låter inte bjuda sig vad som helst. Men han
har vanligen lust att ge sig på endast sådana böcker, som man kan rubricera
som nöjes- eller förströelseläsning. Detta är förvisso ett mångtydigt begrepp i
den allmänna diskussionen. Det kan omspänna alla möjliga arter, som t. ex.
äventyrs- och detektivböcker, kärleksromaner och folklivsskildringar, historiska
och framtidsromaner. Vad förströelsebokens estetiska värde beträffar, kan detta
ju också vara högst olika, men här få vi väl enas om att till denna kategori
endast föra arbeten, som icke ha något större konstnärligt värde. Den otränade
läsaren fordrar alltså förströelsearbeten, männen vanligen sådana som på något sätt
äro spännande, den kvinnliga publiken fordrar också spänning, men lika mycket
känslighet och tyvärr känslosamhet i romanerna. Nivån för denna kategoris
läsning är därför något lägre beträffande den kvinnliga än den manliga
läsekretsen.

Den stora huvudparten av biblioteksbesökare har emellertid andra och större
fordringar på skönlitteraturen. Den enklaste litteraturen ha de inget intresse
för annat än i undantagsfall.    De fordra en viss konstnärlig halt hos de böcker,

som utgöra deras nöjesläsning. I stället för schablonmässiga figurer vill man
ha karaktärer, till den yttre spänningen bör komma själskonflikter och psykologiska
motiveringar. Men inte heller för mycket sådant! De olika ingredienserna
böra vara väl blandade och om möjligt sammansmälta, och framför allt måste
stilen vara lättflytande. Det senare är en huvudsak, ty en författare, som blir
bekant för att skriva tungt, är en styggelse för genomsnittsläsaren. (Ex.: Paul
Ernst.)

Så kommer jag till den tredje gruppen av besökare: de som syfta ännu högre,
vare sig deras avsikt är att i bildnings- eller studiesyfte söka tränga in i och
tillägna sig litteraturens pärlor eller de drivas därtill av rent estetiska skäl. Låt
oss inte driva klassifikationen för långt: eljest bleve man tvungen att till denna
förnäma grupp av låntagare även räkna dem, som drivas till att låna böckerna
för det berömda författarnamnets skull, men som nog ofta lämna tillbaka dem
olästa eller i varje fall inte slutlästa!

Om vi så i stället för bildning och beläsenhet ta till indelningsgrund stånd
och samhällsklass, kan vi lätt göra ett par tämligen allmängiltiga iakttagelser,
1) att de flesta människor gärna läser böcker med ämnen och miljö, likartade
med dem de leva i, 2) att de flesta ännu hellre läser böcker, vilkas handling
är förlagd något eller några pinnhål högre på samhällsstegen än de själva
befinna sig. I första hand gäller detta om den mindre beläste — i varje fall
fordras det ett visst mått av litterär smak för att kunna uppskatta en
folklivsskildring eller en proletärskildring. Sen är det sin sak, att intresset för den
besläktade miljön kan vara så starkt, att det ensamt är tillräckligt att locka till
läsningen av boken. Detta förklarar ofta lokala boksuccéer inom ett visst
begränsat område eller bland en viss publik.

Å andra sidan finns hos de flesta människor en dragning mot det främmande,
det i visst avseende okända. Härav förklaras i lika mån inom facklitteraturen
rusningen efter reseskildringar, geografiska och historiska böcker, som inom
skönlitteraturen driften att uppsöka arbeten med främmande miljöer. Om de
flesta pojkar sluka Cooper och Alex. Dumas, Jules Verne, Felix Dahn och H. C.
Andersen, Jack London och kapten Marryat, så få de som vuxna ofta ett starkt
intresse för Kipling och Joseph Conrad eller Pierre Loti, för Sienkiewicz eller
Gustaf Jansson, Laurids Bruun eller Frank Heller. Genrerna kunna som synes
vara lika mångskiftande som författarnas litterära betydelse och värde äro olika.
Vad som här intresserar är efterfrågan efter skönlitteratur med exotiska,
historiska, fantastiska, med ett ord: främmande ämnen.

Återstår så ytterligare en eller snarare många typer av skönlitteratur, nämligen
böcker, i vilka en bestämd tendens — religiös, social, politisk o. s. v. —
överväger eller i varje fall gör sig bred vid sidan av den estetiska. Böcker av
detta slag ha ju, om man tar dem i klump, en mycket stor läsekrets i våra dagar,
då skönlitteraturen även användes i propagandasyfte.

Detta var endast i korthet några synpunkter på allmänhetens önskningar ifråga
om bokurvalet. Låt oss då övergå till frågan nr 2: hur bör biblioteken vara
sammansatta ifråga om skönlitteraturen? Jag antar, att det bland de närvarande
finns de, som anser, att frågan är onödig, därför att biblioteken bör vara
sammansatta som allmänheten vill ha dem. Om detta enligt min mening i stort sett är
riktigt, när det gäller facklitteratur, vill jag ingalunda gå med på saken för
skönlitteraturens räkning. Ty just på detta gebit bör bibliotekariens pedagogiska
pekfinger vara med, även om han noga bör akta sig för att visa det i onödan.
Härvidlag vill jag från början framhålla, att meningen inte är att söka förmå

allmänheten att läsa böcker av en typ, som de inte gillar, och ännu mindre med
en tendens, som är dem motbjudande. Meningen är en helt annan: det gäller
att hos en stor del av allmänheten söka höja deras litterära smak, att successivt
bjuda dem på bättre varor, så att de om möjligt mista intresset för de sämre.
Därvidlag arbetar inte bibliotekarien ensam. Han är bära ett kugghjul i det
stora maskineriet för folkbildningens höjande, han arbetar hand i hand med den
populärvetenskapliga föreläsningen, med studiecirkeln, med skioptikonet,
bildningsfilmen och den goda teatern och konsten. Bibliotekarien har inte det sämsta
vapnet: han är agent för den goda boken, och läsningen är säkert ända det allra
främsta medlet till självbildning. Men när det gäller att rekommendera
böcker, är uppgiften ömtåligast just beträffande skönlitteraturen. Ty det kan vara
lika svårt att leta reda på den läshungriges smak som att träffa rätt rörande hans
litterära absorptionsförmåga. Och litteraturområdet är ju till synes omätligt.
Bokannonsernas rekommendationer utgöra för den stora allmänheten kraftiga
irritament för läsning, men de äro dock tack vare sin sammanträngda form och
sina superlativer alltför onyanserade för att i högre grad utgöra en vägledning.
Och recensionerna ha under de senaste åren i alltför stor utsträckning svällt ut
till essäer. De äro i många fall inte endast för långa utan också för svårtillgängliga
för den stora allmänheten, och därtill kommer, att de stundom handla mindre
om den omskrivna boken än om den självbespeglande recensenten! Den korta
och sakliga, vägledande recensionen är däremot av största nytta inte bära för
bibliotekarien utan ofta i lika hög grad för den bokläsande allmänheten. I
Biblioteksbladet är koncentrationen av recensionerna driven till det yttersta av
utrymmesskäl, men även i detta skick ha bokanmälningar visat sig vara av stort
praktiskt värde.

Men låt oss se litet närmare på bibliotekariens möjligheter att stimulera till
läsningen av värdefull skönlitteratur. En stor hjälp har han i aktualitets
intresset. En författare kan t. ex. helt hastigt slå igenom tack vare någon eller några
dunderrecensioner av tongivande kritiker. Arbetet ifråga behöver naturligtvis
därför inte nödvändigtvis vara av stort värde, men om det är det, har
bibliotekarien mycket lätt inte endast att rekommendera boken utan att i det allmänna
intresset något undantränga likartade böcker av mindre värde. Inget elektriserar
nämligen allmänheten så mycket som ett namn, som plötsligt blir berömt. Se
till exempel på en Nobelpristagare. Om hans eller hennes skrifter finnas
tillgängliga på svenska, flyta de gärna några år framåt ovanpå inte endast i
bokmarknaden utan även i folkbiblioteken. Ett annat faktum är att om en författare
slagit igenom med ett eller ett par arbeten, så överflyttas succéen gärna på em
hel skara av hans övriga arbeten, även på rena obetydligheter, som t. ex.
tillkommit långt tidigare i hans utveckling. Så är fallet t. ex. med Selma Lagerlöf
och Jack London, med Upton Sinclair och William Locke, med Ernst Zahn och
Grazia Deledda o. s. v. I och för sig är saken kanske mindre beklaglig, ty den
författare, som skrivit på ett eller annat sätt värdefulla böcker, har sällan
åstadkommit något positivt dåligt. Och i alla händelser har läsaren ofta mera utbyte
av att läsa en begåvad författares bagateller än en mindre intelligent
författares mästerverk.

Men just aktualitetsintresset, namnet för dagen, är ett hjälpmedel, som
bibliotekarierna nog äro böjda att alltför mycket använda sig av. I fråga om den
enklare formen skönlitteratur, den rena förströelseläsningen, kan det ju vara
tämligen likgiltigt, vad som läses, förutsatt att det fyller vissa krav på ämne,
ämnesbehandling och stil.    Och då är det mycket förklarligt, att bibliotekarierna

tillmötesgår läsekretsens smak och anskaffar modern litteratur med moderna ämnen.
Men en viss återhållsamhet i anskaffningen av den nyare förströelselitteraturen
skadar förvisso inte, och jag har ett bestämt intryck av att oändligt många
folkbibliotek skaffa alldeles för mycket litteratur av detta slag, blott därför att den är
ny. Anmärkningen gäller mindre om svenska original, ty vår nya litteratur har
självfallet ett speciellt intresse för vårt folk, och våra äldre författare av
betydenhet äro ofta nog — men visst inte alltid — väl representerade i biblioteken.
I fråga om översättningslitteraturen är däremot missförhållandet vanligen
mera påfallande. Visserligen kan man invända, att tillgången på utländska
författare på svenska är synnerligen ojämn, men faktum kvarstår i alla fall, att
mycket värdefullt av äldre arbeten i gamla och nya upplagor finns att få och att
detta i stor utsträckning borde ersätta en mängd skräp, som årligen översattes
från främmande språk vid sidan av en hel del värdefull ny litteratur. Ett
genomögnande av våra svenska av bibliotekskonsulenterna utgivna grundkataloger
på denna punkt visar oss en mängd arbeten, som ofta beklagligtvis saknas i
biblioteken. Och risken att dessa efter anskaffandet få stå olästa på hyllorna är
säkert inte så stor som många bibliotekarier tror. Ty i agitationen för dem har de
hjälp av den relativt stora uppmärksamhet som i våra tidningar och tidskrifter,
vid föredrag och studiecirklar ägnas skönlitteraturen och dess mera betydande
representanter. Varför inte nedlägga arbete på en verklig agitation härvidlag,
begagna sig av ett namns tillfälliga aktualitet vid jubileer och minnesdagar, anknyta
till teaterföreställningar, filmer o. s. v. Den som försöker sig på ett sådant arbete,
skördar ofta en lön för mödan, som vida överstiger hans förväntningar.
Visserligen är det i och för sig ett glädjande faktum, när besökarantalet och
lånesiffrorna stadigt stiga i ett bibliotek, men för folkbildningens höjande är det av
största vikt, att denna stegring gäller läsningen av den värdefullare litteraturen. Men
i denna verksamhet måste bibliotekarien först och sist vara psykolog. Ty om han
begår många misstag vid rekommendationen av skönlitteratur, mister snart
allmänheten förtroendet för hans omdöme. Erfarna bibliotekarier ha ansett
följande råd till yngre kolleger vara de viktigaste: 1) Tag reda på läsarens smak.
Förorda inte Maupassant eller Gustav Wied åt den, som är van att hålla sig till
Runa och Florence Barclay, utan försök i stället med Gottfrid Keller eller
Marika St jernstedts senare arbeten eller kanske Grazia Deledda och Edna Ferber.
2) Tänk på att den kvinnliga publiken har en annan smak än den manliga.
Ludvig Nordström blir sällan en damernas favoritförfattare, lika litet som Jeanna
Oterdahl herrarnas, men inte heller så betydande författarinnor som Selma
Lagerlöf och Elin Wägner »gå» lika bra på herrsidan som hos det täcka könet. 3)
Tänk på att gamla och unga ej ha samma smak. Framför allt gäller det att med
varsamhet rekommendera den outrerat moderna litteraturen åt äldre personer. 4)
Sök bedöma läsarens förmåga att tillgodogöra sig och njuta litteraturen. Den
litterärt kräsne bör inte rådas att läsa enkla och skäligen värdelösa romaner, och
den otränade bör inte utan vidare visas på Goethe och Dostojevski, inte heller
på Pär Lagerkvist och Romain Rolland.

Ovan har talats om vilka arter av litteratur man bör skaffa. I vilken proportion
de böra representeras, beror i sista hand på den låntagande publikens
sammansättning. Huvudsaken är nog att man tillgodoser olika berättigade
önskningar och intressen i möjligaste mån och att man inte sätter nivån för lagt. Har
man så fått ihop en god boksamling, gäller det att göra den bekant och att
underhålla den, onekligen två intressanta och även tacksamma uppgifter för en
bibliotekarie, som tar sitt yrke på allvar.

I det hittills sagda har jag endast dröjt vid svenska och till svenska översatt
utländsk skönlitteratur. På de senare åren har ju mångenstädes försök gjorts
att introducera även utländsk litteratur i original vid våra folkbibliotek. Vad
beträffar de stora kulturspråken kan ju en dylik bokanskaffning spela någon roll
endast vid våra största stadsbibliotek. Men för dessa bör man livligt
understryka betydelsen härav. Den drar måhända en ny, önskvärd kundkrets till
biblioteket, som eljest ej skulle komma dit. Ibland kan ett samarbete med den
utländska föreningen på orten etableras. Då det gäller våra grannländers litteratur,
borde ju möjligheten att intressera en större publik för böcker, avfattade på språk,
som de med ringa möda kunna tillägna sig, teoretiskt vara mycket stora. Men
tyvärr har det inte visat sig vara så lätt i praktiken. Allmänheten är ännu så
länge alltför bortskämd med ymniga översättningar av skönlitteratur även från
våra grannspråk, varför de flesta vägra underkasta sig besväret att läsa
originalen. På några större orter och i de trakter, som närmast gränsa till Norge och
Danmark, är dock utlåningen av skönlitteratur på dessa länders språk ganska
omfattande. Ett gammalt önskemål hos oss är att utöver korta listor på
grannländernas nya litteratur även kunna lämna recensioner i Biblioteksbladet och
eventuellt också i Grundkatalogen, men planerna ha hittills ej kunnat förverkligas av
ekonomiska skäl. Utan tvivel skulle en dylik åtgärd resultera i ett kraftigt
stimulerande av intresset i denna riktning.

Slutligen är det min mening att något undersöka vilka författare som läsas i
folkbiblioteken. Någon färsk statistik från biblioteken har jag emellertid ej haft
tillgång till, och jag har därför valt den utvägen att undersöka ett större antal
rekvisitionslistor å statsanslagsböckerna, som under de sista veckorna passerat
bibliotekskonsulenterna i och för granskning. De siffror jag här meddelar äro
byggda på resultatet av en undersökning av rekvisitionerna från 165 svenska
folkbibliotek, större och mindre. Jag måste emellertid förutskicka, att standarden
på dessa listor, som alltså avse inköpen för statsanslaget, ej sällan är något
högre än på de listor, som upptaga bibliotekens inköp för egna medel och vilka
jag ej genomgått. Vidare bortser jag alldeles från den på listorna rekvirerade
facklitteraturen, som ju faller utanför ämnet för denna diskussion. Likaså har
jag ej medtagit barnböcker. På dessa 165 listor rekvirerades 224 svenska
författare med 1,802 arbeten, därav 190 författare med 1,676 prosaarbeten och 34 med
126 diktsamlingar och dramatiska arbeten, 23 danska författare med 96 arbeten,
24 norska författare med 227 arbeten, 81 engelska författare med 428 arbeten, 28
tyska författare med 118 arbeten, 1 holländsk författare med 5 arbeten, 23
franska författare med 116 arbeten, 3 italienska författare med 76 arbeten, 4 spanska
författare med 8 arbeten, 11 slaviska författare med 41 arbeten, 5 finska
författare med 16 arbeten, 1 indisk författare med 3 arbeten. Av svenskarna lågo
följande främst: Selma Lagerlöf med 92, Runa med 85, Marika Stjernstedt 71, Hj.
Bergman 42, Didring och Engström vardera 41, Elin Wägner 40, Hildur Dixelius,
J. A. Göth, Astrid Väring, Ragnar Holmström, V. Rydberg samtliga 30 à 40,
L. Nordström, Jeanna Oterdahl, E. Smith, Gurli Hertzman-Ericson, August
Blanche, A. Viksten, Böök, Heidenstam, P. Lagerkvist, Oljelund, Strindberg, G.
Hellström, Siwertz och Gustaf Jansson samtliga 20 à 30, Edquist, C. Larsson i By,
Annie Åkerhielm, Mollie Faustman, Per Hallström, Vilhelm Moberg, Anna
Wahlenberg, Axel Lundegård, Emelie Flygare-Carlén, Gustav Ullman, Fredrika
Bremer, Gustaf af Geijerstam, Hasse Z., Matilda Malling, Fabian Månsson,
Gustaf Schröder, Maj Hirdman, Dan Andersson, Anna Lenah Elgström, Ola
Hansson, Ivar Ljungqvist, Birger Sjöberg och Ellen Yngve 10 à 20, och följande


mellan 1 och 9 arbeten: Fredrik Ström, Berit Spong, Henning Berger, Gustaf
Hedenvind-Eriksson, Elisabet Kuylenstierna-Wenster, Sven Lidman, Gertrud Lilja, 
Frank Heller, Gideon Martins, Maria Sandel, Sigurd, Adolf Johansson,
Anders Eje, Rudolf Värnlund, S. A. Duse, Lydia Wahlström, Axel Klinkowström,
Stina Aronsson, Ulla Bjerne, Carl-August Bolander, Martin Koch, Vivi
Laurent, Oscar Levertin, Artur Möller, Ture Nerman, Folke Rudelius, Karin
Smirnoff, Hjalmar Söderberg. Av lyrikerna kom främst Karlfeldt med 28, Ragnar 
Jändel med 18 och Anders Österling med 8 arbeten. — De danska författarna
fördelade sig sålunda: Svend Fleuron 15, Bernhard Severin Ingeman 14, Kvaran 
10, Ingeborg Maria Sick 8, Gjellerup 7, Jeppe Aakjær, Harald Bergstedt och
Borge Janssen 5, Martin Andersen-Nexö, Falk-Rönne, Thomas Olesen Løkken
4, Rist och Skjoldborg 4, Anker-Larsen, Jenny Blicher-Clausen, J. Knudsen och
Karin Michaelis 3, Anna Baadsgaard 2, Poul Levin 2 och Søiberg 1 arbeten.
Norska: Johan Böjer 38, Olav Duun 28, Sigrid Undset 25, Knut Hamsun 22,
Björnstjerne Björnsson 16, Johan Falkberget 13, Barbra Ring 10, Nordahl Grieg
9, Henrik Ibsen och E. Kræmmer 7, Kielland och Gabriel Scott 6, Nini Roll
Anker, Elster, Hoel, Mikkelsen och Övre Richter-Frich 3, Cora Sandel 2 och
Egge 1 arb. Engelska och amerikanska: William Locke 58, Sinclair Lewis 32,
Upton Sinclair 23, Hall Caine 22, Thomas Hardy 20, James Oliver Curwood 16,
Jack London 15, Conan Doyle 12, Florence Barclay, Theodore Dreiser och
Edna Ferber 10, Bernhard Shaw 9, Fielding, John Galsworthy, Robert Louis
Stevenson och Mark Twain 8, Sir Philip Gibbs, Hudson och Kipling 7, Charles
Dickens, Service, Hugh Walpole och Whitechurch 6, Sedgwick och Wells 4,
Arnold Bennet 3, Joseph Conrad, Forster och Elinor Glyn 2, Maugham, Mc Kenna, 
Ostensoe och Russel 1 arb. — Av tyska låg Ernst Zahn främst med 42,
Thomas Mann 8, Frenssen och Immermann 7, Gottfrid Keller 5, Paul Ernst och
Fritz Reuter 4, medan Courths-Mahler, Lion Feuchtwanger, Keyserling, 
Heinrich Mann, L. Perutz, Hermann Sudermann och Jakob Wassermann blott
rekvirerats 1 à 3 gånger. — Den ende holländske var Ivans med 5 arbeten. — 
Franska: Dumas 25, Anatole France 10, Édouard Estaunié och Guy de Maupassant 9,
Gustave Flaubert och Victor Hugo 8, Honoré de Balzac 7, Alphonse Daudet och
Romain Rolland 6, Henri Barbusse, Pierre Benoit, Paul Bourget, Duhamel,
Diderot, Malet, Maurice Maeterlinck, Ernest Pérochon, Edmond Rostand, George 
Sand, Clement Vautel, Pierre Villetard, Voltaire och Emile Zola rekvirerade
1 à 4 gånger var. — Av italienska rekvirerades endast Grazia Deledda 72, Annie
Vivanti 3 och Edmondo d'Amicis 1 arb. — Av spanska Vicente Blasco Ibánez 5,
Cervantes, Baroja och Unamuno 1 gång var. — Av slaviska Leo Tolstoj 15,
Fedor Dostojevski 7, Wladyslaw Reymont 4, Mickiewicz och Stefan Zeromski 3,
Leonid Andrejev, Nikolaj Vasiljevitj Gogol, Nasjivin, Poljakov, Ivan Turgenjev, 
Henryk Sienkiewicz 1 à 2 var. — Av finska Frans Emil Sillanpää 6, Johannes 
Linnankoski 5, Juhani Aho och Maila Talvio 2, P. Haahti 1 arb. — Indiern
var Tagore med 3 arbeten. — Jag är viss om, att många av de nämnda namnen och
rekvisitionssiffrorna ha väckt förvåning, men betraktar man listorna som en
helhet, måste man väl erkänna, att standarden är hög och att omväxlingen är ganska
stor. I stort sett får man nog anse resultatet vara rätt typiskt, men man får
komma ihåg, att en mängd speciella eller rent tillfälliga faktorer spela in. Att våra
äldre stora författare t. o. m. Strindberg och Heidenstam förekomma så pass
sparsamt beror givetvis på, att biblioteken i allmänhet äro väl försedda med deras
arbeten och att det i fråga om dessa ofta bära gäller nyanskaffning för utgallrade 
exemplar. Vidare ger ju listan endast en sammanställning av författarna 
och ej av deras olika skönlitterära arbeten. Många av dem, som komma högst,
ha ju utgivit en stor mängd böcker, medan andra, som lyckats placera sig nästan
lika högt, endast utgivit något eller några enstaka arbeten (t. ex. Astrid
Väring). En mycket stor roll spelar vidare — som jag ovan nämnt — 
aktualitetsintresset. Böcker och författare som varit i ropet under den gångna
vintersäsongen, återfinner man synnerligen talrikt här. Men man får härvidlag ha i
minnet, att det tar en rätt lång tid, innan dessa aktualiteter dyka upp i stora
mängder på folkbiblioteksrekvisitionerna. De flesta biblioteken göra nämligen sina
inköp efter Grundkatalogen och Biblioteksbladet, och det dröjer ju alltid något,
innan böckerna hunnit anmälas där. Men namn som Vilhelm Moberg, Theodore
Dreiser m. fl. visa ju tydligt, att en del bibliotek även för sitt statsbidrag göra sitt
urval bland den nyaste litteraturen. Eljest är det vanligare, att de köpa dessa
ivrigt efterfrågade böcker för andra anslag, då de ju eljest riskera, att
rekvisitionen för statsbidraget, som upptaga många nya böcker, bli fördröjda vid
granskningen i avvaktan på recensionerna.

Jag skall strax visa, vilka approximativa siffror om bibliotekens bokinköp man
kan komma till med ledning av mina undersökningar, men jag varnar för att
tro, att man på detta sätt för den enskilde författaren kan komma till några ens
approximativa siffror. De undersökta biblioteksrekvisitionerna voro visserligen
av så olika typer och så många, att de måste betraktas som genomsnittliga, men
riksförbundens studiecirkelbibliotek — vilkas rekvisitioner jag här ej har tillfälle
att gå in på — köpa ofta i väsentlig grad andra författare. Arbetarnas
bildningsförbund anskaffar sålunda i större utsträckning sociala skildringar och
Goodtemplarorden i högre grad folklivsskildringar och liknande.

De undersökta listorna härrörde från 165 folkbibliotek och omfattade i runt
tal 3,000 skönlitterära arbeten. Fackarbetena på listorna utgjorde kanske i runt
tal 40 % av hela rekvisitionen. Om man utgår från ett genomsnittspris pr bok
av 6 kronor, utgjorde alltså dessa 165 listors inköpssumma 18,000 kronor för
skönlitteratur och 12,000 kronor för facklitteratur. Som de statsunderstödda
folkbiblioteken till antalet äro ungefär 7 × 165, få vi siffran 7 × 30,000 = 210,000
kronor. Denna motsvarar också rätt noga den siffra vi kommit till genom
annorlunda utförda beräkningar av bibliotekens årliga bokinköp.

Alla dessa siffror syfta alltså på hur det är. Det kanske kan vara av intresse
att också höra några namn och siffror, som antyda hur det bör vara från
bibliotekariesynpunkt. Vid den i våras hållna bibliotekskursen lämnades bl. a. den
uppgiften till de 28 eleverna att för en viss summa föreslå bokinköp avseende modern
svensk skönlitteratur, omfattande arbeten alltifrån det s. k. 90-talet. Våra stora
och erkända 90-talsförfattare förekommo så gott som undantagslöst på
inköpslistorna, medan meningarna om författare och böcker beträffande det sista
kvartseklets litteratur något mera gingo isär. Vad som mest frapperar, var den stora
förekomsten av lyrik, i många fall ända till 20 %. Av prosaisterna var det några,
som ihågkommos av alla eller så gott som alla listförfattare, ofta med flera
arbeten: Hjalmar Bergman, Albert Engström, Gustaf Hellström, Pär Lagerkvist,
Ivan Oljelund, Sigfrid Siwertz, Marika Stjernstedt, Hjalmar Söderberg och Elin
Wägner. Mer än 2/3 hade också uppfört på listan Henning Berger, Vilhelm
Ekelund, Tor Hedberg, Gurli Hertzman-Ericson, Ludvig Nordström, Birger Sjöberg,
Einar Smith, Berit Spong (inkl. lyrik), Frank Heller och Astrid Väring. På över
halva antalet listor förekom därjämte Ernst Didring, Karl-Erik Forsslund, Sven
Lidman, Gertrud Lilja, Gustaf Ullman. Följande författare vill jag ytterligare
nämna bland dem, som erhöllo lägre siffror: Hildur Dixelius-Brettner 4, Anna 
Lenah Elgström 8, Gustaf Hedenvind-Eriksson 5, Ragnar Holmström 13, Olof
Högberg 2, Gustaf Jansson 12, Adolf Johansson 1, Martin Kock 3, Hans Larsson
3, Carl Larsson i By 1, Ivar Ljungkvist 2, Axel Lundegård 2, Henning von
Melsted 1, Fabian Månsson 2, K. G. Ossion-Nilsson 12 (med poesi), Maria Sandel
5, Fredrik Ström, Albert Viksten 1, Hasse Zetterström 12 och Annie
Åkerhielm 1. — Listorna voro i allmänhet mycket goda. Vad man skulle vilja
invända, är egentligen — förutom att den myckna lyriken under vanliga
förhållanden ej motsvarar efterfrågan — att folklivsskildringen och den provinsiellt
betonade romanen fått sig tillmätt ett alltför knappt utrymme.

Efter föredraget följde en rätt livlig diskussion. A. B. F:s bibliotekarie
Gunnar Lundstedt, Göteborg, gjorde gällande, att det från studiecirkelbibliotekens
sida låg mera vikt på att intressera enskilda cirkelmedlemmar och handleda
deras självstudier än att tillgodose ett större antal utomstående låntagare.
I övrigt gjordes inlägg i diskussionen av overbibliotekar Wilhelm Munthe, Oslo,
som påpekade de svårigheter som alltid göra sig gällande vid den grannlaga
frågan om skönlitteraturen i biblioteken, bibliotekarien Maria Larsen,
Göteborg, bibliotekarien K. J. Österberg, Köping, och fil. lic. Arnold Ljungdal,
varjämte inledaren hade ordet för en replik.

Efter lunchpaus upptogos mötesförhandlingarna åter kl. 4. Riksbibliotekarien
Isak Collijn lämnade en redogörelse för det internationella samarbetet inom
bibliotekarievärlden. Föredraget är avtryckt i Nordisk tidskrift för bok- och
biblioteksväsen 1928 s. 145.

Därefter höll chefbibliotekar Arne Arnesen, Oslo, ett föredrag över ämnet



ARBEIDSFORHOLD VED BIBLIOTEKENE.
Der er en gruppe spørsmål innen moderne bibliotekadministrasjon som er
litet behandlet i vår faglitteratur uaktet de er av ganske stor viktighet. Det er
alle de som gjelder de personlige arbeidsforhold, hvordan disse bør legges tilrette
for å unngå unødig friksjon og for å sikre den best mulige ydelse med minst
mulig tap av krefter. En hel del stoff finnes nokk spredt om i årsberetninger,
men det er mest faktiske oplysninger om gjeldende praksis og gir sjelden
anledning til å dømme om denne hviler på et rasjonelt grunnlag.

Vi mangler på vårt område nesten helt de detaljundersøkelser som i de senere
år er drevet med så stor intensitet på mange andre arbeidsfelter, navnlig innen
industrien, og som tilsikter å klargjøre de momenter som er bestemmende for
den menneskelige arbeidsydelse.

Grunnen til at nettop industrien er gått i spissen er naturligvis den at det
der dreier sig om meget store økonomiske interesser og at dens metoder ofte
muliggjør en direkte måling av arbeidsprestasjoner.

Hvorvidt noget lignende lar sig opnå for bibliotekenes vedk. er tvilsomt.
Hvert enkelt av dem er efter industriell målestokk meget beskjedent og gir —
når det gjelder personalundersøkelser — ikke anledning til å operere med store
tall. Trekker man flere biblioteker inn i undersøkelsen opstår der straks
vanskeligheter p. gr. av manglende standardisering i metoder, lokalenes forskjellighet og
meget annet. Sammenlignende bibliotekstatistikk er som bekjendt et meget
vanskelig emne.

Ved det bibliotek hvortil jeg er knyttet har der inntruffet en del sygdomstilfeller,
som har gjort det nødvendig å vie arbeidsforholdene megen opmerksomhed
ikke minst for å få fastslått om arbeidets egenart trekker særlige veksler på
personalets sundhet. De resultater jeg er kommet til er meget beskjedne,
tildels negative; når jeg allikevel vover å fremlegge dem her for så mange
erfarne kolleger er det fordi emnet i sig selv er av stor interesse og fordi
avgjørende resultater ikke godt kan tenkes uten opsummering av resultater fra
mange biblioteker.

Mine undersøkelser er bygget utelukkende på forholdene ved det Deichmanske
bibliotek i Oslo, navnlig i årene fra 1921 til nu. De gjelder et personale på
gjennemsnitlig 42 med en normalarbeidsdag av 39 timer om uken. Av personalet
er 31 knyttet til hovedbiblioteket, som holder til i en eldre leiegård,
som naturligvis kun meget nødtørftig har lätt sig avpasse efter bibliotekets behov.
Bygningen lider av mange sanitære skrøpeligheter, men disse beror ikke så
meget på bygningen i sig selv som på det bruk vi gjør av den. De er derfor
tiltatt sterkt med veksten av samlingene og deres benyttelse. De viktigste av
dem er støvplagen, som vi deler med mange andre biblioteker, den dårlige luft
som følger av stor søkning i lokaler med lav takhøide, manglende adgang til
å varme op magasiner og trapper i vintertiden, og endelig trekk i korridorer og
åpne passasjer.    Filialenes lokaler er sanitært nogenlunde tilfredsstillende.

Det antall arbeidstimer som er tillagt hver funksjonær årlig dreier sig om ca.
1900. Derav er i 10årsperioden 1917—27 ca. 64, d. v. s. 3.4 % gått tapt ved
sygdom. Dette betyr igjen at minst én funksjonær og i de siste særlig ugunstige
år minst to til enhver tid har været ute av funksjon p. gr. av sygdom. Dette
skaper naturligvis med et på forhånd knapt personale mange vanskeligheter i
den daglige drift, men det er jo mulig at tallene i sig selv ikke er urovekkende
høie.

Der har været ganske store variasjoner som man jo må vente ved en statistikk
bygget på så små tall. Lavest nede var vi i 1920/21 med en sygdomsprosent
av 1.8, høiest i 1926/27 som viser 6.4. Statistikken for 1927/28 som ikke
er avsluttet vil muligens nå ennu høiere. For å finne ut om disse svingninger
kanskje hadde paralleller ved andre offentlige institusjoner undersøkte jeg
den tilsv. statistikk for folkeskolens lærerpersonale. Der var tallene ganske
anderledes konstante, særlig for lærerinnenes vedk. er der et så stort materiale
å bygge på at tilfeldige ujevnheter bortelimineres. Sykeprosenten har for dem i
10årsperioden svinget mellem 10.1 % i 1917/18 og n.7 % i 1926/27. For
lærernes vedk. er tallene meget lavere og svinger sterkere, fra 4.8 % i 1924/25
til 7.7 % i 1922/23. Den eneste store epidemi som er optrådt i byen i de
nevnte år var spanske-syken i 1918/19; den viser for skolenes vedk. en markeret
opgang i antallet av sykemeldte, men bare en ubetydelig økning i det samlede
antall syketimer. I bibliotekets sykestatistikk gir epidemien sig et adskillig
sterkere uttrykk uten at jeg herav vover å trekke nogen slutninger.

Derimot ligger det nær å spørge om den høie sykeprosent bl. lærerinner
kunde ha årsaker som også hadde interesse til belysning av mitt emne. Det
er klart at sykeligheten ved skolen ikke kan stå i forbindelse med sanitære
mangler ved lokalene. Slike vil naturligvis forekomme men ingensteds i en
målestokk som ved vårt hovedbibliotek. Det må her også være på plass å
minne om at skolenes hygiene har været gjenstand for langvarige og grundige
undersøkelser som burde sikre personalet ialfall ved de moderne skoler mot
sygdomme   der  fremkalles  eller begunstiges ved uheldige lokaler.    Forholdet kan


forøvrig gi anledning til månge refleksjoner, jeg skal her kun peke på et
moment som forekommer mig å være av særlig betydning. Der har nu en
ganske lang årrekke været stillstand eller nedgang i barneantallet ved Oslo
folkeskoler; der er inndratt en mengde klasser og der har været meget få
nyansettelser innen lærerpersonalet. Følgen er at gjennemsnittsalderen stadig er
gått op; hvor høit den ligger f. t. savner jeg materiale til å regne ut nøiaktig
men den synes ialfall å ligge over 50. For vårt vedk. ligger den omkr 20 år
lavere. Det er klart at dette må påvirke sykeprosenten ganske væsentlig;
sygdomme og svakhetstilstande av kronisk forløp gjør sig sterkere gjeldende jo
høiere man kommer op i aldersklassene.

Innen jeg går over til detaljer ved vår sykestatistikk må jeg bemerke at der for
Oslo Kommunes funksjonærer gjelder den regel at lægeattest skal innsendes om
sykefravær strekker sig over mere enn tre dåger. Nu er det ikke altid så at
disse lægeerklæringer gir anledning til en nøiaktig klassifisering av sygdommene,
i enkelte tilfeller innskrenker lægen sig til å meddele at vedk. ved sygdom er
forhindret fra å arbeide. Når det har været grunn til å formode nogen
sammenhæng med arbeidsforholdene i bibl., har jeg dog søkt videre oplysninger, om
mulig direkte fra lægen.

Den mest fremtredende gruppe i bibliotekets sykestatistikk er sygdomme i
åndedrettsorganene. De har kostet biblioteket 794 sykedager, 19 % av det
samlede tall, og omfatter bronkitt med 322 dager (fordelt på 7 tilfeller), spisskatarr
med 277 dåger (2 tilf.). pleuritt med 134 dager (1 tilf.) og lungebetennelse med
61 dager (1 tilf.). Dessuten er der inntruffet en mengde tilfeller av vanlige
forkjølelsesygdomme som ikke er tatt med i statistikken fordi de bare har medført
ganske   kortvarige fravær og fordi diagnosen som regel ikke skyldes nogen læge.

Det foruroligende ved de nevnte sygdomstilfeller ligger ikke så meget i tallene
som i den omstendighet at de på to-tre unntagelser nær har rammet funksjonærer
som har været særlig utsatt for de ovenfor omtalte sanitære misligheter. Det
ligger i sakens natur at det ikke er lett å føre noget sikkert bevis for en
årsakssammenhæng, men der er dog i flere av tilfellene så sterke indicier at man ikke
godt kan komme dem forbi. Dette gjelder først og fremst bronkitten, som også
efter erfaringer fra andre biblioteker må kunne karakteriseres som en
biblioteksygdom. Men også det ene tilfelle av spisskatarr blev av vedk. læge satt i
forbindelse med de lokale forhold. En annen sygdomsgruppe som kunde tenkes
begunstiget ved de lokale forhold i biblioteket er gikt og rheumatiske sygdomme.
Tilsynelatende har disse ikke betydd meget; tilsammen har de kun kostet biblioteket
104 dager fordelt på 6 tilfeller. Her er dog å merke at det alvorligste av
dem av lægen blev satt i forbindelse med den angrepnes arbeidsplass på et til
sine tider iskoldt gulv. Der er også intruffet rheumatiske lidelser som uten hittil
å ha foranlediget fravær dog danner en trussel for fremtiden.

En langt større plass i vår sykestatistikk inntar gruppen fordøielsessygdomme,
som har kostet biblioteket 532 dåger fordelt på 7 tilfeller (mavesår 2, blindtarmbetennelse
2, tarmlidelser 2, bughindebetennelse, senere blindtarmbetennelse 1).
I forbindelse med sygdomme av denne art ligger det nær å tenke på de uregelmessige
spisetider bibliotekarbeidet altfor ofte fører med sig. Når arbeidsplanen
skal settes op er der mange krydsende hensyn som gjør sig gjeldende og resultatet
blir at dagens hovedmåltid for særdeles mange av personalet blir et variabelt
begrep.

Den utbredte opfatning at bøker er slemme smittebærere bestyrkes ikke ved
vår sykestatistikk.    En lang rekke av de viktigste smittsomme sygdomme som er


nevnt i beretningene fra Oslo helseråd i de senere år har overhodet ikke forekommet
blandt vårt personale: skarlagensfeber, difterit, rosen osv. Deremot har
vi hatt en rekke tilfeller av influensa, ialt 18 med et samlet fravær av 265 dager.

Overanstrengelse er nogen ganger nevnt som sygdomsårsak i forbindelse med
anæmi og nervøsitet og har dessuten været medvirkende til å gi ialfall ett
kompliceret sygdomstilfelle et eærlig langvarig forløp. Overanstrengelse av en bestemt
muskel under stemplingsarbeide i en meget besøkt utlånsavdeling har fremkaldt
et tilfelle av skrivekrampe, som det tok  1 1/2 måned å få læget.

Ingen av disse sygdomme har ført til en dødelig utgang, derimot er det klart
at månge av dem har hatt til følge en kortere eller lengre nedsettelse av
arbeidsevnen eller av vedk:s motstandsdyktighet likeoverfor andre sygdomme.

Det forekommer mig trods parallellen med skolenes lærerpersonale i høi grad
urimelig at såvidt månge alvorlige sygdomstilfeller skulde forekomme i en så
liten etat som vår hvis arbeidsforholdene var som de skulde være. De syke har
jo nesten unntagelsesfritt været folk i sin beste ålder og jeg tror også
gjennemgående folk, hvis livsvaner og sosiale miljø ikke skulle gjøre dem særlig utsatte.
Der ansettes jo heller ingen uten at de har været ansett som fullstendig sunde
og friske.

En nærmere analyse av arbeidsforholdene vil bekrefte de slutninger jeg her har
kommet til, men samtidig vise at det ikke bare er sanitære mangler ved lokalet
som danner bakgrunnen.

Jeg har ovenfor nevnt at den ukentlige arbeidstid som kreves av våre
funksjonærer er 39 timer. I denne tid inngår en daglig spisepause på 15 min.
hvorunder man forutsettes ikke å forlate lokalet. Dette er de bestemmelser som
gjelder kommunenes funksjonærer overhodet og de er formuleret under særlig
hensyn til alm. kontorarbeide, som varer fra kl. 9—3 1/2. Også i biblioteket
forekommer arbeide av denne art og der passer bestemmelsene ganske bra. Ulempene
melder sig imidlertid med en gång når man kommer over til den fysisk sett
mere krevende tjenestgjøring i publikums avdelinger. Dette at man føler sig trett
når man en rekke timer har ekspederet låntagere betyr ikke i og for sig så
meget. Tretthetsfornemmelse er ikke på nogen måte identisk med overanstrengelse,
men en sund naturs reaksjon efter vei utført arbeide. Overanstr. kan meget lett
inntrede uten att man på forhånd har været sig nogen tretthet bevisst.
I bibliotekene vil det kunne hende at den stimulanse som ligger i arbeidets
art fører til at man ikke så lett merker den skadelige påkjenning før det blir
for sent.

Det som skaper de særegne vanskeligheter ved den nye tids store folkbiblioteker
i modsetning til de eldre videnskapelige er den veldige tilstrømning av
låntagere og lesesalsbesøkende. For å kunne ekspedere disse mange har man i ganske
stor utstrekning måttet mekanisere arbeidet. Der er imidlertid her en grense man
ikke kan komme ut over. Publikum vilde være meget dårlig tjent med å
ekspederes av en stemplemaskine; de venter å finde en elskverdig dame eller herre
som til enhver tid med giede går op i deres interesser, hvad enten det gjelder
svensk lyrikk eller amerikanske salgsmetoder. Krever man av personalet at de
skäl tilfredsstille disse ideelle krav samtidig med at de får fra hånden et
overveldende stort rutinearbeide er det rimelig at ett og annet brister.

Et moment som yderligere skaper vanskeligheter i bibliotekene er at en så
vesentlig del av søkningen falder om eftermiddagen og aftenen. Efter et diagramm
som er gjengitt i Donald A. Laird's Hur man ökar sin arbetsförmåga (Natur och

Kultur, 1927) er arbeidsevnen høiest ved 8-tiden om morgenen, synker en del i
de første par timer, holder sig så konstant til kl. 1 med en ny nedgang som
kulminerer ved 4-tiden. Ut over eftermiddagen stiger igjen evnen uten dog å nå
dagens gjennemsnitt; efter kl. 8 er der igjen nedgang. Hvorvidt dette i detalj er
riktig er kanskje tvilsomt; målinger fra det industrielle område viser at der ved
siden av den almindelige rutine som er oparbeidet gjennem langvarig øvelse finnes
en daglig rutine, som det krever et par timer å oparbeide om morgenen og
noget kortere tid å oparbeide efter en lunchpause. Derimot legger jeg i denne
forbindelse liten vekt på at man navnlig innen åndslivets forskjellige områder støter
på mange folk, også hygienikere, som påstår at deres bedste arbeidstid er aftenen;
dette kan udmerket godt forklares ut fra individuelle forholde uten brudd med
den grunnregel at arbeidsevnen er større om formiddagen enn om eftermiddagen.

Det har sin interesse til sammenligning å se litt på forholdene i de Forenede
Stater, hvor man har rikest erfaring fra den bibliotektype, som også
Deichmanske tilhører. Mange biblioteker setter der en maksimumsgrense för den tid
enhver funksjonær kan tilbringe ved ekspedisjonsdisken. Grensen svinger mellem
1 og 4 timer. En slik bestemmelse kan uten tvil bidra meget til å nedsette
påkjenningen for den enkelte, men den vil i praksis være overmåde vanskelig
å gjennemføre, hvor personalet er knapt. En hel del av de opgaver som i de
amerikanske public libraries drives i veksling med utlånsarbeidet og av de
samme funksjonærer, har hos oss — om vi overhodet har tatt dem op — ait
for litet omfang til å få nogen større betydning til å skape den nødvendige
variasjon i arbeidet Jo mere dette i de forskjellige avdelinger er spesialiseret
dess større muligheter er det også for tap i arbeidseffekt ved personalevekslinger
av den art det her tales om.

Heller ikke vet jeg om amer. eksempler kan påberopes for å innføre en ujevn
fordeling på de enkelte dage av det ukentlige antall arbeidstimer. Det står i
forbindelse med storbyutviklingen og vilde under våre forhold høist sandsynlig
føre til en økning av de farer, som det gjelder å unngå. Det er forsåvidt en
videre utvikling av noget også vi er inne på, ved å imøtekomme kravet på en
samlet arbeidstid og faste frieftermiddage.

Derimot kan det være grunn til å overveie om ikke ordningen med hvilepauser
fortjener å tas op til behandling. Jeg har nevnt for det D. bibl.'s vedk.
at der innrømmes 1/4 spisepause uten tillegg i arbeidstiden, men at man i den
tid ikke må forlate lokalene. I enkelte amer. bibl, hvor læger har studert
forholdene, er der påbudt en lengre pause, hvorunder personalet skal tilbringe
en del av tiden i friluft. Under jevnt arbeidspress vil det antagelig også være
rasjonelt om der ved siden av en slik lengre pause kunde anordnes en del
mindre med regelmessige mellemrum. Det ligger her nær å tenke på det ofte
nevnte eksempel fra den spansk-amerikanske krig. Et større parti jernstenger
skulde flyttes et stykke vei ved håndkraft. En ekspert som overtok ledelsen
øket arbeidsprestasjonene betydelig ved å gjennemføre korte og regelmessige
hvilepauser for hver vending.

Det er vel utslag av samme tankegang når en militæravdeling på marsj —
ialfall i min soldatertid — holdt en kortere hvil for hver time. Eller når
undervisningen på en skole for hver undervisningstime avbrytes av friminutter.
I arbeider av kontormessig art antas det at spesielle bestemmelser om
hvilepauser   ikke   trenges   fordi   slike  av  ganske naturlige årsaker innfinner sig i fullt


tilstrekkelig omfang. Det er imidlertid ikke slik i travle utlånslokaler; nokk er
der stigning og fall i publikums innrykk, men altid ligger der bjerge av
innleverte bøker å venter på videre behandling.

Der blev av en amerikansk læge for nogen år siden fremholdt at livsforsikringsselskapene
ikke regnet bibliotekarbeide blandt de særlig utsatte profesjoner uaktet
det inneholdt flere faremomenter. Det er ikke på forhånd gitt at vi vil høste de
samme erfaringer, når vi innfører de amerikanske public libraries uten å stille
tilsvarende hygieniske krav. Jeg ser derfor i Stockholm nye og skjønne
stadsbibliotek et av de gledeligste tegn på at også vi er ved å gli inn i en ny tid,
vor det ikke kreves mindre arbeide av oss men bedre tilrettelagt, og hvor vekten
mere legges på å forebygge enn på å reparere.

Efter förhandlingarnas slut vidtog en demonstration av Kungl. biblioteket,
vars nya tillbyggnad erbjöd ett speciellt intresse.

Kl. 8 samlades mötet i Grand Hotels solennitetsvåning, varifrån man nedtågade
i festlig procession till Royals stora matsal, där tretton bord grupperade
runt omkring vinterträdgården stodo redo att tillfredsställa mötets kulinariska
önskningar. Sveriges allmänna biblioteksförening stod som anordnare för festen
och hade tack vare en högsinnad mecenats välvilja satts i tillfälle att invitera
samtliga utländska gäster, varjämte de svenska mötesdeltagarna kunnat beredas
förmånen av en väsentlig prisreducering. De närvarande torde nog ha varit
ganska ense om att det varit ett lyckligt grepp att förlägga aftonens fest till
denna unika restauranglokal, som med sina ljusa gräsmattor, sina blommor och
läckra färger lämnade den mest harmoniska miljö åt samvaron. Det var svensk
ståt över festen, men också en glad och otvungen stämning, utan varje spår av
någon slags kongresstelhet.

De närvarande hälsades välkomna av dr Grape, som senare också i ett högtidstal
betonade det myckna som nödvändigtvis förenar biblioteksarbetarna inom
de nordiska länderna — »Ljus över Norden, det är det vi vill!» — och höjde
ett leve för bibliotekssaken i Norden, för gemenskapen i arbete och intressen och
för de nordiska mötena som ett led i strävandena därhän.

Av gästerna talade först statsrådet Almkvist, som kraftigt underströk
biblioteksrörelsens fundamentala vikt inom folkbildningsarbetet och uttalade varma
välgångsönskningar för den nordiska bibliotekssaken och biblioteksarbetet.
Stadsbibliotekarien Therman tolkade vackert och känsligt de utländska gästernas
tacksamhet gentemot de svenska kollegerna och Sveriges allmänna biblioteksförening.
Biblioteksdirektör Dössing höll ett spirituellt tal för damerna, vilket ej mindre
elegant besvarades av underbibliotekarien fröken Hanna Wiig. Sedan dr Grape
föredragit ett minneskväde över Hindsgavl-mötet, som innehöll märkliga
avslöjanden och mottogs med stort jubel, fortsattes talens rad av överbibliotekarierna
Wilhelm Munthe och Carl S. Petersen.

Inseende omöjligheten att få behålla sista ordet hävde nu dr Grape taffeln,
och man återtågade i spridd ordning till Grands festvåning, där dansen
omedelbart tog vid i spegelsalen för att i tidens fullbordan omärkligt övergå i
nachspielet. Hur händelserna närmare utvecklade sig denna natt, måste åtminstone
för referentens vidkommande erkännas stå i ett allt tätare dunkel. Enskilda
ansikten dyka upp ur dimmorna, enstaka detaljer — A. B. Carlssons hänförda kväde
till kvinnan, Wieslanders visor på de respektive nordiska språken, Carl Sophus

återgivande Zorns »En skål i Idun» och ivrigt kringfladdrad av sköna damer,
den blågröna gryningen över slottsfasaden och Strömmens dunkla vatten. . .
Glädjen steg, och ingen vet hur länge festen varade.

Lördagens förhandlingar började punktligt kl. 10.30 med biblioteksdirektören
fröken Helle Cannelins föredrag om



DEN KOMMUNALA BIBLIOTEKSVERKSAMHETEN PÅ LANDSBYGDEN.
I de nordiska länderna lever den största delen av befolkningen på landsbygden.
Enligt statistiska uppgifter bo i Danmark 60 %, i Norge och Sverige 70 %
och i Finland 83 % av invånarna utom städerna. Ordnandet av landsbygdens
biblioteksväsende måste således redan av detta skäl ägnas särskilt stor
uppmärksamhet. Men härtill komma även andra omständigheter. I synnerhet de
större städernas bibliotek förfoga över sådana penningemedel och arbetskrafter,
att det är möjligt för dem att ordna sina förhållanden självständigt och ganska
oberoende av andra. På landsbygden arbeta biblioteken splittrade och ha oftast
till sitt förfogande liten sakkunskap och små medel. Mycket kan för dessa
bibliotek göras genom enhetliga planer och väl ordnat samarbete samt stod utifrån,
både från större bibliotek och statliga myndigheter. Det är dessutom svårare
att anskaffa böcker att läsa på landsbygden — redan bokhandeln är bättre
försedd och tillgänglig i städerna om man också såsom numera i Finland fått en
bokhandel i ett flertal kyrkbyar, men även möjligheterna att låna böcker på olika
inrättningar, ämbetsverk, hos vänner och bekanta är på landsbygden mindre.
Därutöver är det att märka, att tidens jäktande oro, som vi så mycket hört
talas om, ej ännu hunnit i samma grad gripa omkring sig i bygderna som i
städerna, och ju längre man kommer från befolkningscentra och kyrkbyar, desto
mera levande och allvarligt inriktad läslust och studiehåg träffar man i regeln.
Det är detta djupa bildningsintresse, som det gäller för oss inom
biblioteksrörelsen att taga vara på och ge sund näring åt.

Konstaterandet av det faktum, att arbetet för landsbygdens biblioteksväsen
är ytterst viktigt, innebär ingalunda den åsikten, att städernas bibliotek vore
något mindre värdefullt eller att t. ex. staten hade rätt att förbise städernas
behov av stod för sitt biblioteksarbete. Tvärtom måste man anse dem vara betydelsefulla
t. o. m. sedda även uteslutande ur landsbygdsbibliotekens synpunkt, ty
stadsbibliotekens framgång är även indirekt bygdebibliotekens, och detta
huvudsakligen därför, att städernas bibliotek kunna ge arbete åt personer, vilka inrikta
hela sitt livs intresse för bibliotekssakens förkovran och därvid i regeln komma
att arbeta även för landsbygdens väl — utan att nämna det direkta stod
stadsbiblioteken kunna ge den omgivande landsbygden, i vilken verksamhet de danska
stadsbiblioteken lämnat ett så vackert föredöme, och varom vi hört direktör
Døssing tidigare under mötet förtälja och som även klarlades i diskussionen.
Denna verksamhet lämnar jag naturligtvis på denna grund här alldeles på sidan.

Meningen med detta föredrag är ej att ge någon historisk eller statistisk
översikt av biblioteksförhållandena på landsbygden i världen eller Norden eller
att rita upp en enhetlig plan för denna biblioteksverksamhets organisation.
Men jag tänkte, att det kanske kunde ha sitt intresse att på ett dylikt möte
beröra en del för bygdebibliotek typiska problem, oaktat landsbygdsbibliotekarierna
torde vara mycket sparsamt företrädde på detta möte, tyvärr.    För att få en

bredare grund för framställningen har jag sant en förfrågan om diverse förhållanden
till de statliga bibliotekstjänstemännen i grannländerna, och även fått
svar. Dessa svar ådagalade tydligt det, som jag naturligtvis även visste förut,
nämligen att de lokala förhållandena i respektive länder äro så pass olika, att
direkta jämförelser ej kunna göras. Även biblioteksstatistiken föres på något
avvikande sätt. Men i alla händelser kan jag i min framställning, som av lätt
förstådda skäl närmast berör finska förhållanden, här och där inflicka någon av
de uppgifter jag fått från de andra nordiska länderna. De statistiska siffrorna
hänföra sig till ungefär 1926 eller 1927, något olika för skilda länder. Även
annars kan det finnas inkonsekvenser i dessa uppgifter, som således borde tagas
mera som exempel på allmänna riktlinjer än som exakta vittnesbörd. I Finland
ha vi ju nu fått en bibliotekslag, som träder i kraft från nästa års början, och
dess bestämmelser angående landsbygdens bibliotek komma i det följande ofta
att beröras, då de ju innebära det nyaste försöket att medels till statsbidrag
anknutna bestämmelser inverka på bibliotekens förkovran.

Föredraget har begränsats till att omfatta huvudsakligen den kommunala
biblioteksverksamheten. Meningen var nämligen att icke medtaga mindre
betydande, av föreningar, studiecirklar o. dyl. på sidan av den huvudsakliga
biblioteksorganisationen i de skilda trakterna bedriven biblioteksverksamhet. I
Danmark agas dock enligt uppgift de flesta statsunderstödda biblioteken i
landskommunerna av föreningar (dock blott dylika med bibliotekets drift som
huvudändamål) eller äro s. k. »selvejende» och åtnjuta endast understöd av kommunen.
Dessa danska bibliotek äro naturligtvis fullt jämförbara med kommunala
bibliotek. I Norge finnes ett 50-tal statsunderstödda föreningsbibliotek, huvudsakligen
ägda av s. k. ungdomslag. I Sverige finns vid sidan av folkbiblioteken ett stort
antal studiecirkelbibliotek, ja, de äro tredubbelt så många. Huruvida dessa
kunna jämställas med kommunala bibliotek kan jag ej yttra mig om, men jag
antar att detta oftast ej är fallet, utan att de huvudsakligen tjäna blott
studiecirkelns medlemmar. Hos oss i Finland äro i detta nu de flesta livskraftiga och
statsunderstödda, för allmänheten avsedda bibliotek kommunala, oaktat
föreningsbibliotek jämsides med dem, t. o. m. i samma by, kunnat erhålla statsbidrag.
De enskilda bibliotekens antal minskas år för år, då de ej kunna konkurrera
med kommunala bibliotek, och ofta uppgå de i dessa. År 1927 fingo på
landsbygden hos oss 604 kommunala och 88 föreningsbibliotek statsunderstöd. Enligt
den nya lagen komma föreningsbiblioteken även fortfarande att erhålla statsbidrag,
dock enligt statsrådets prövning och till ett belopp, stigande till högst
1,000 mk. per bibliotek och 5,000 mk. per kommun, medan ett eller flera
kommunala bibliotek i en kommun enligt lagen kan av staten få upp till 30,000 mk.
sammanlagt. Finska mark äro lätta att förvandla till kronor genom att dividera
beloppen med 10 — statsbidragets maximibelopp per kommun blir således hos
oss 3,000 kronor.

Det är ju mycket lättare att organisera biblioteksverksamhet i en stad än
på landsbygden, och det senare är desto svårare ju större kommunen är och ju
mera splittrad dess befolkning bor. Vi ha ju i Norden många landskommuner,
vilka sträcka sig över vida nejder, och vad splittring vill säga, det visade
bibliotekskonsulenten Fischer oss i sitt Hindsgavlföredrag. I Danmark äro ju
naturförhållandena mera gynnsamma, men i Norge, Finland och en stor del av Sverige
skiljes ofta befolkningen i samma kommun åt genom hav, sjö, berg, kärr, stora
skogar och ödebygder, så att avstånden mellan olika byar ofta stiger till flera
tiotals kilometer,  ja, det finns t. o. m. kommuner i Finland, där det kan vara

hundra kilometer och mera från en by till socknens kyrka. Att organisera en
tillfredsställande biblioteksinstitution under sådana förhållanden i stora socknar
är en betydande konst, i synnerhet som man ej kan räkna på särskilt utbildad
och för ändamålet helt avlönad arbetskraft, utan allt skall göras huvudsakligen
av intresse på lediga tider.

Medelstorleken av en dansk kommun är enligt statistiken 24 km2, en svensk
landskommun 169 km2, en norsk 445 km2 och en finsk 645 km2, allt utan
vattenområden. Stora kommuner delas nu hos oss ganska flitigt upp i mindre, men
nog finns det ansenliga kvar så det förslår. Även kommunernas invånarantal
växlar i de olika nordiska länderna: i Danmark består en landskommuns
befolkning i medeltal av c:a 1,150 invånare, i Sverige av c:a 1,735, i Norge av c:a
2,680 och i Finland av c:a 4,200 invånare. Här äro alla orter utom städerna
räknade till landskommuner; om köpingar och stationsbyar frånräknades, bleve
skillnaden tydligen än större mellan de olika länderna.

Gestaltningen av bibliotekens egendomsförhållanden i de olika länderna är
naturligtvis beroende av historiska och andra lokala omständigheter. Hos oss
uppstodo de första bygdebiblioteken på 1840- till 1870-talen huvudsakligen genom
studenters, prästers, lantbrukares m. fl. dylika personers intresse för
bondebefolkningens kulturella höjande — till stor del hänförande sig till den finska
nationalkänslans väckelseperiod. Pengar skaffades genom insamlingar, soaréer,
lotterier och andra liknande företag, och snart utanordnades även bidrag från
kommunernas utskänkningsvinster, hundskatter o. dyl. samt de kyrkliga
församlingarnas liknande disponibla medel. Dessa biblioteks egendomsförhållanden
voro ofta oklara, i många fall ansågs byns befolkning som sådan vara ägare, men
ofta även kommunen eller församlingen. Då ungdomsrörelsen hos oss tog fart
från 1890-talet, koncentrerade sig biblioteksintresset flerstädes i dem, och en
massa ungdomsföreningsbibliotek grundades. Dylika finnas ännu många och nya
grundas även där det så anses önskvärt, i synnerhet om kommunalt bibliotek ej
kan åstadkommas i byn. Sedan blev det arbetarföreningarnas tid, och dessa ha
även ett stort antal bibliotek. Speciella biblioteksföreningar ha vi mindre. Från
1900-talet fann man det nödigt att försöka koncentrera den mycket splittrade
biblioteksverksamheten och började medvetet arbeta på de allmänna bibliotekens
kommunalisering. Detta har även som redan förut antytts till betydande grad
lyckats, särskilt efter det de kommunala biblioteken enligt bestämmelserna om
statsbidrag 1921 kommo att inneha en gynnsammare ställning än andra bibliotek.
Nu ha en stor del föreningar, som tidigare försökt upprätthålla bibliotek för
allmänheten, begränsat sig till handbibliotek för studiecirklar o. dyl., samtidigt
som föreningen understött ortens kommunala bibliotek t. ex. genom att överlämna
sitt bokförråd helt eller delvis till detta. Denna utveckling pågår som bäst.
Studiecirkelrörelsen är hos oss för närvarande i stark tillväxt, men ha
studiecirklarna blott i undantagsfall grundat egna lånbibliotek, de sträva blott att
skaffa referensbibliotek till hjälp vid studiearbetet.

Hos oss har ej upptäckts några nackdelar av bibliotekens kommunalisering,
utan enbart fördelar — partilöshet, möjlighet till regelbunden verksamhet,
arbetskoncentration m. m. Det är ju personerna det mest kommer an på, och hittills
ha de kommunala bibliotekens angelägenheter skötts ej av stela byråkrater utan
av ungefär samma bildningsintresserade människor, som säkert under andra
förhållanden skulle försökt upprätthålla föreningsbibliotek — här äro de blott
tvungna att sammanslå sina krafter, kunna ej splittra sig enligt partier och andra
grupperingar.


I den proposition till Iag om folkbiblioteken, som vår dåvarande, för bibliotekssaken
varmt intresserade socialdemokratiska regering framlade för riksdagen
senaste höst, ingick en bestämmelse om, att landskommunerna voro tvungna att
inrätta och med en viss summa upprätthålla minst ett kommunalt bibliotek. Detta
förslag föll dock i riksdagen, där det rönte stort motstånd på en del håll. I
stället fastslogs i själva lagen ett visst mimimum av kommunalt biblioteksanslag
som villkor för att kommunens bibliotek får statsanslag och detta belopp
bestämdes till samma som det var enligt de provisoriska bestämmelserna eller 1 mk.
per mantalsskriven invånare med statsbidraget sammanräknat eller således 50 p.
av kommunens egna medel. Att tvångsparagrafen åtminstone denna gång ej
gick igenom, måste kanske ej anses ha varit till så stor skada för
bibliotekssakens framgång, som man kanske först kunde tycka. Det är troligt att samma
resultat jämförelsevis snabbt kan uppnås på frivillig väg, och tvång och förbud
äro ju aldrig riktigt populära, i synnerhet äro kommunerna hos oss just nu
mindre intresserade av de många tvångsavgifter som pålagts dem, samma
penningbelopp kan ofta mera smärtfritt fås på frivillig väg. Det skulle ju ha varit
psykologiskt olyckligt, om biblioteksverksamheten genom en dylik bestämmelse
blivit mången motbjudande. Dessutom skulle övervakandet av icke frivilligt
inrättade bibliotek vara ytterst svårt.

Då det gäller att undersöka förutsättningarna för ett framgångsrikt
biblioteksarbete på landsbygden måste man naturligtvis taga i betraktande
förutsättningarna för biblioteksverksamhet i allmänhet, nämligen närmast bokförråd,
bibliotekarie, lokal, organisation.

De på landsbygden belägna bibliotekens bokförråd äro väl i alla länder mycket
olika på olika orter. Om till landsbygden som här är fallet räknas alla orter
utom städerna, komma ju att till samma kategori höra med stadsbibliotek
jämförbara köpingsbibliotek i bredd med ödemarksbibliotek i avlägsna små byar.
Särskilt är att märka, vad här framlagda jämförande tal i allmänhet angår, att i
Danmark till landsbygdsbibliotek komma att räknas många stadsliknande kommuners,
bl. a. Frederiksberg, samt att de talrika studiecirkelbiblioteken i Sverige
ej ingå. Från Danmark uppges, att landsbygdens bibliotek sammanlagt innehöllo
c:a 787,000 band eller i medeltal 1,240 band per bibliotek, i Norge 586,075
eller i medeltal 770 band per bibliotek, i Sverige 842,882 eller i medeltal 755
band och i Finland 394,156 eller i medeltal ung. 720 band per bibliotek.
Härvidlag har ju förresten kvantiteten ej så mycket att säga som kvaliteten.
Femhundra välvalda nyligen anskaffade böcker kunna vara mera värda än flera
tusen band på allt sätt föråldrad litteratur. Hos oss och förmodligen även
annorstädes finns det nog ofta i gamla bibliotek alltför mycket sådana böcker, som
just ingen bryr sig om att låna och som dessutom äro så gott som sönderlästa,
men vilka ortsborna ofta blott med svårighet kunna förmå sig att utgallra. De
nyare eller helt nyorganiserade biblioteken ha naturligtvis det kurantaste
boklagret. Man kan ej hos oss i allmänhet klaga över, att biblioteken på landsbygden
hade haft eller fortfarande hade benägenhet att anskaffa värdelös litteratur —
omoralisk eller skräpig förströelselitteratur. En stor uppgift förestår nu: att
försöka få bibliotekens bokförråd så kompletterade, att de innehölle tillräckligt
mångsidig och värdefull litteratur på olika områden. Nu är sammansättningen
ofta mycket tillfällig, nya böcker köpas utan att fästa avseende vid vad som förut
finnes eller icke finnes. Måhända vore det bäst att såsom i Danmark försöka få
till stånd förteckningar över böcker, som borde finnas i bibliotek av olika typer.

Till bokinköp och inbindning använde de statsunderstödda folkbiblioteken

enligt uppgifter år 1926 med statsbidraget sammanräknat i Danmark ung. 300,000
kr. eller c:a 474 kr. per bibliotek och 20 öre per invånare, i Norge 191,585 kr.
eller c:a 252 kr. per bibliotek och ung. 10 öre per invånare samt i Finland
1,534,485 mk. eller c:a 283 kr. per bibliotek eller ung. 7 öre per invånare. Från
Sverige saknas dessa uppgifter, men hela beloppet av dessa biblioteks inkomster
steg till 370,249 kr. eller 332 kr. per bibliotek och 9 öre per invånare, av vilket
sannolikt den större delen använts för bokinköp, den mindre för löner m. m.

Bibliotekariens kompetens och avlöning är en fråga, som icke är så lätt att.
tillfredsställande ordna på landsbygden. I Danmark och Norge skötas de flesta
bygdebibliotek av lärare, i Sverige oftast av lärare, men ej sällan även av
lantbrukare eller andra yrkesmän. Hos oss kan man även säga, att större delen av
landsbygdens bibliotekarier är lärare, men i ganska stor utsträckning skötas
biblioteken även av andra — kommunalskrivare, hantverkare, bondsöner och döttrar
m. fl. Ofta klagas det över, att lärarna ej mera, i synnerhet i kyrkbyar, vilja åtaga
sig detta arbete, då de lätt kunna få andra mera fördelaktiga bitjänster, ifall de
alis önska dylika utom skolarbetet. Biblioteken hos oss äro heller icke så ofta
inrymda i skolor som tidigare. Det uppges, att en stor del av landsbygdens
bibliotekarier i Danmark göra sitt arbete utan ersättning och att lönen, då dylik
betalas, vanligen är 1/4 av budgeten. I Norge uppges löneförhållandena vara
mycket varierande, i Sverige likaså. I Finland ha vi hittills haft som villkor
för statsbidrag till kommunala bibliotek, att bibliotekarien skall åtnjuta ett arvode,
och s. k. lönebidrag har utbetalats blott åt sådana bibliotekarier för kommunernas
huvud- eller stambibliotek, som ha ett årligt arvode på minst 1,200 mk., alltså
120 kronor, varav staten då betalt hälften. Enligt den nya bibliotekslagen
kommer staten framdeles att bidraga med hälften av alla statsunderstödda
kommunala biblioteks löne- såsom andra utgifter, men regeringen har ej intagit någon
bestämmelse om minimibelopp bland villkoren för statsbidrag. På grund av de
nu gällande bestämmelserna ha de flesta statsunderstödda stambiblioteken hos
oss utbetalt minst minimibeloppet 1,200 mk. åt sin bibliotekarie — ofta nog
stannat just vid det.

Till bibliotekarielöner har i de statsunderstödda folkbiblioteken i de nordiska
länderna under år 1926 enligt uppgifter sammanlagt med statsbidraget utbetalats
i Danmark 89,281 kr. eller i medeltal 141 kr. per bibliotek och c:a 6 öre per
invånare, i Norge 49,540 kr. eller 65 kr. per bibliotek och c:a 2.6 öre per invånare,
i Finland 483,692 mk. eller 89 kr. per bibliotek och c:a 2.3 öre per invånare. Från
Sverige finnas ej dessa uppgifter, utan utgifterna till lön ingingo i de allmänna
siffror, som anfördes då bokinköpen behandlades.

För bibliotekarier på landsbygden anordnas ju i alla länder kortare bibliotekskurser
på en vecka eller två. Det som på en dylik kurs kan inhämtas är ju
i sig självt ej mycket, men då kursdeltagarna vanligen ha en längre praktik bakom
sig och med stort intresse försöka tillgodogöra sig vad som bjudes av nya
impulser och lärdomar, torde dessa kursers nytta dock kunna anses tillfredsställande.
I vår nya bibliotekslag ha vi försökt verka för höjande av även
bygdebibliotekariernas kompetens genom att föreskriva en liten examen som villkor för
anställning. Denna bestämmelse träder dock i kraft först år 1932. Det är
meningen att avläggandet av denna examen skall ådagalägga erforderlig allmänbildning
och litteraturkännedom samt de viktigaste grunderna av biblioteksskötseln, och
kunna avläggas så bekvämt som möjligt inför biblioteksinspektörerna, de större
städernas bibliotekarier, seminariebibliotekarierna, som avslutning på
sommarkurser o. s. v.    Det återstår att se, huru denna bestämmelse i framtiden kommer

att verka i praktiken. Alla bibliotekarietjänster vid statsunderstödda kommunala
bibliotek skola även enligt vår nya Iag anslås lediga och utnämningen skall
stadfästas av statens biblioteksfunktionärer.

Vi hade även en plan, som vi hade funnit mycket värdefull att realisera, men
som dock kanske betingas särskilt av förhållandena i Finland och ej vore lika
viktig i de andra nordiska länderna med mindre kommuner. Riksdagen godkände
icke planen utan strök motsvarande paragraf oaktat den ingick både i regeringens
proposition och kulturutskottets betänkande. Det föreslogs nämligen, att om en
landskommun upprättar en fristående bibliotekarietjänst och beviljar denne
tjänsteman samma förmåner som en folkskollärare, staten skulle utbetala åt
honom samma lönebidrag som åt en lärare. Detta hade betytt, att stora kommuner
hade fått en särskild bibliotekarie med ganska små egna utgifter, ty dessa
utgifter skulle huvudsakligen ha bestått av naturaförmåner. Vi hoppades genom
detta småningom få i de större kommunerna personer, vilka skulle sköta
bibliotekariesysslan såsom huvudtjänst, ha särskild utbildning därtill och lägga hela
sin energi ej endast i skötseln av kommunens stambibliotek i kyrkbyn med
läsesal, ev. barnavdelning, utan även effektivt se till kommunens bybibliotek, ev.
direkta filialer eller utlåningsstationer, samt organisera studiecirkel-, föreläsnings-
och annan till biblioteksrörelsen sammanknytbar fri bildningsverksamhet, som
fördjupar konsten att läsa. Att vår plan denna gång strandade får väl anses bero
på, att den var så ny för en del riksdagsmän att de ej fattade, hur en dylik
tjänsteman finge nog med arbete. Man kan ju nog i alla fall arbeta på att få
dylika bibliotekarier anställda med statsbidrag enligt lagens allmänna
bestämmelser, men det är nog svårare att utan särskilda förmåner få några kommuner
med därpå. I vårt land måste man dock anse det vara blott en tidsfråga, när
biblioteksförhållandena i de större kommunerna ordnas på detta sätt. Nu har
ännu ingen landskommun särskild bibliotekarie (det ha förresten ej alla städer
heller). I Danmark, Norge och Sverige torde det likaså på den verkliga
landsbygden ej finnas bibliotekarier med denna tjänst som huvudsyssla, men såsom
det redan anmärkts, vore det kanske ej heller i samma grad av behovet påkallat
där som hos oss.

Vad bibliotekarien på landsbygden beträffar är det väl viktigast, att han eller
hon är verkligt intresserad av detta arbete. Sådana bibliotekarier har det ju
också funnits många under tidernas lopp, och ofta ha de gjort ett stort arbete
för det allmänna bästa utan någon eller blott en ringa ekonomisk ersättning,
och kompetens har man föga frågat efter. Men småningom måste ju nog
förhållandena överallt fås ändrade därhän, att ordentligt arvode utbetalas och
ordentligt arbete utfört av en kompetent person fordras — man måste blott hoppas,
att intresset allt fortfarande skall finnas och att dessa tjänster, som ju för det
mesta för en lång tid bli bisysslor, ej bli en tillskottskälla för personer med mani
att skaffa sig avlönade bisysselsättningar i mängd och massa utan att stort bry
sig om hur de skötas.    Härvidlag gäller det nog att se upp.

Vi veta ju alla, huru viktig lokalen är för ett biblioteks liv och framgång. Om
ändamålsenliga lokaler för bygdebiblioteken är det ju ofta ej ens tal, utan
bibliotekens bokskåp placeras var det bäst synes passa, i ett klassrum i en skola, ett
samlingsrum i ett kommunalhus eller t. o. m. i ett boningsrum. I vårt
årsberättelseformulär finnes en fråga, om biblioteket äger fastighet. Härpå svarades
för ett bygdebiblioteks räkning: »ja, två bokskåp». Det föll naturligtvis denne
bibliotekarie ej in, att biblioteket skulle kunna ha annan slags fastighet än skåp
— böckerna vore väl då lösegendomen.   Bibliotekens liv som inhysingar i andra

inrättningars lokaler kan ju dock ej i längden gå utan stora nackdelar, och så
försöka biblioteken även på landsbygden skaffa sig, om ej egna lokaler så
åtminstone ett rum till ensam disposition. Huru långt de danska bygdebiblioteken
härvid kommit kunde ej uppgivas. Från Norge svaras, att biblioteken på
landet sällan ha eget rum. I Sverige ha de nästan aldrig mer än ett rum, men
huru ofta de ha ett, det har ej uppgivits.

Under de senaste åren ha vi i Finland försökt särskilt lägga an på bygdebibliotekens
lokalfråga, och efter det bostadsbristen efter kriget gett med sig ha
vi även lyckats småningom få allt flera och flera egna rum för kommunernas
stambibliotek. Dock äro ännu större delen av stambiblioteken och nästan alla
bybibliotek inrymda i kommunalhusens samlingsrum, klassrum m. m. Huru
många av våra stambibliotek som nu ha minst ett rum till ensamt förfogande kan
ej uppgivas, men hur snabbt utvecklingen gått belyses av, att en av våra
konsulenter meddelat, att inom hans område år 1921 endast ett stambibliotek på
landsbygden hade eget rum, men att dessas antal år 1927 uppgick till minst 23.
Ett år anordnade vi en enquéte bland bygdebibliotekarierna om detta i vårt
biblioteksblad, och de som hade lyckats förvärva sig rum prisade ivrigt dess andel i
bibliotekets framgång och popularitet. Det är ju först efter detta biblioteket
riktigt har möjligheter att utrustas och skötas enligt alla konstens regler. Hittills
har lokalen hos oss ej inverkat på statsunderstödets storlek, men härefter hoppas
vi att utvecklingen skall gå snabbare, då enligt bibliotekslagen utgifter för hyra,
värme, lyse och städning även får räknas till de utgifter, som ligga till grund
för statsanslaget, men blott på det villkor, att biblioteket har minst ett rum till
ensam disposition.

Biblioteken på landsbygden kunna av lätt förstådda skäl ej öppenhållas lika
mycket som i städerna, och läsesalar är det svårare att inrätta. Förr var det
vanligt hos oss att angiva öppenhållningstiden sålunda: söndagarna efter
gudstjänstens slut. Numera har man dock allmänt övergått till andra tidsbestämmelser
och ofta även till andra veckodagar. I den nya biblioteksförordningen är stipulerat
som villkor för statsunderstöd, att ett bibliotek på landsbygden skall vara
tillgängligt minst två gånger i veckan. Nu är det många som öppenhållits blott
en gång, medan andra lånat ut böcker två, tre eller fyra gånger. I Danmark äro
biblioteken på landsbygden enligt uppgift öppna två dagar i veckan en timme i
gången, i större stationsbyar betydligt mera, allt intill 4 timmar dagligen. Från
Norge meddelas, att den vanliga öppenhållningstiden är 2—3 timmar i veckan.
I Sverige hållas biblioteken tillgängliga minst en, ofta flera gånger i veckan.
Läsesalar tycks det finnas mycket litet på den egentliga landsbygden i de
nordiska länderna. I Danmark finns det sådana i stationsbyar och liknande, och
för att få statsbidrag för läsesalen, som då innehåller även referenslitteratur,
skall den öppenhållas minst 4 timmar dagligen. I Norge finnas så gott som
aldrig läsesalar på landsorten och nästan detsamma kan man säga om Finland.
Visserligen finns det här och där läsrum, men oftast blott med dagliga tidningar
och populära tidskrifter. Det fanns en period, under vår värsta politiska
ofärdstid omkring 1900, då det inrättades talrika läsestugor på landsbygden,
huvudsakligen för att genom tidningarna sprida upplysningar om det politiska läget
och ge näring åt allmogens fosterländska sinnelag, men dessa stugor ha i
allmänhet upphört med sin verksamhet sedan tiderna förändrats och prenumerationen
av egna tidningar blivit alldeles allmän bland landsbefolkningen. Nu skulle
det vara nödigt att få till stånd ordentliga handbibliotek och läsrum i större
befolkningscentra även på landsbygden, men därhän ha vi ej ännu hunnit.

Lånens antal i landsortens bibliotek är naturligtvis liksom bokförrådens
storlek mycket varierande. Till stor del är ju lånefrekvensen även beroende av
hurudana böcker som stå till buds. Från Danmark uppges att inalles c:a 2,162,000
boklån under ett år utgivits från landsbygdsbiblioteken, eller i medeltal ung. 3,415
per bibliotek och c:a 1.4 per invånare. I Norge är motsvarande antal 782,373
eller ung. 1,030 per bibliotek och 0.4 per invånare, i Sverige 1,114,046 eller 1,000
per bibliotek och 0.3 per invånare samt i Finland 593,931 eller c:a 1,095 per
kommunalt bibliotek och 0.3 per invånare.

En av de största svårigheterna hos oss med våra stora kommuner är den
lämpliga koncentrationen och organisationen inom en och samma kommun. Det är
ju lyckligt där det finns så små kommuner, att det ej är nödvändigt att tänka
på flera bibliotek eller något filialväsende, och så är det väl i allmänhet
åtminstone i Danmark, och dylika kommuner finnas det ju t. o. m. hos oss. Men då
avståndet mellan olika byar i samma kommun är tiotals kilometer kan man ej
mera nöja sig med tanken, att folk kan komma till kyrkbyn efter böcker. Nog
har det ju funnits tider, då läshungriga människor vandrat sina mil efter en bok,
men det kan man ej räkna på numera, ej ens fast kommunikationerna förbättrats.
Det ideala vore att ha ett bibliotek i varje folkskoledistrikt, och enligt vår
läropliktslag får längsta avståndet då vara 5 kilometer. Små bibliotek ha vi ju nog
för det mesta i våra byar, men alltför sällan äro de så levande, att ny litteratur
årligen skulle anskaffas, att de skulle få bidrag av stat eller kommun, att de skulle
effektivt samarbeta med huvudbiblioteket o. s. v. Det svåraste är ej heller att
upprätta bibliotek, utan att regelbundet underhålla dem och att organisera ett gott
samarbete mellan olika bibliotek inom en och samma kommun. Enligt teorin
är det ju nog så enkelt att göra kyrkbyns stam- eller huvudbibliotek till central
för det hela, så att styrelsen och bibliotekarien för det har övervakningen av
kommunens hela biblioteksväsende om hand, de olika bibliotekarierna samlas till
konferenser om bokval m. m., bokrekvisitionerna göras gemensamt o. s. v. Men
i praktiken vill detta ej alltid av en eller annan orsak lyckas så bra som man tror.

Man kunde ju tänka sig centraliseringen så ordnad, att de olika byarna ej
alis hade självständiga bibliotek, utan att där blott funnes utlåningsstationer och
allt arbete utom själva utlåningen gjordes på stambiblioteket. Så har man även
många gånger försökt ordna saken, och ibland lyckas det. Men i allmänhet ha
vi nog i Finland kommit till den övertygelsen, att det i längden är pålitligast
och bäst att inrätta fasta bibliotek även i byarna och ha skilda styrelser för dem,
o. s. v. Man kan då säkrare påräkna intresse för biblioteket på ort och ställe,
och det har ej så litet att säga. Naturligtvis vore det lyckligt, om dessa fasta
små biblioteks bokförråd kunde kompletteras med boksändningar från kommunens
stambibliotek på samma sätt som ett centralbibliotek stödjer biblioteken i
sitt distrikt, men så långt ha vi tyvärr ej kommit att detta annat än i enstaka fall
skulle tillämpas. Systemet med s. k. ambulerande bibliotek, som enligt vissa
planer skulle cirkulera från ställe till ställe har visat sig vara i högsta grad svårt
att ordentligt genomföra, och vanligen lämnar man det efter några år där man
börjat experimentera med detsamma. Säkrare är det ju då, att utsända
boksamlingarna från stambiblioteket och alltid återfordra dem dit, men även detta,
utlåningsstationssystemet, har stora svårigheter i bredd med de fasta
bybiblioteken. Ibland måste de ju rekommenderas då befolkningen är mycket spridd
t. ex. i skärgården. Om det i kommunen funnes en bibliotekarie med denna tjänst
som huvudsyssla, vore naturligtvis en väl koncentrerad biblioteksorganisation
lättare att genomföra än utan.

Att i landskommunerna ej alls ha fasta bibliotek, utan lita på närbelägna
städers bibliotek och dessas utlåningsstationer som i Danmark ibland kan vara
möjligt, kan ej komma ifråga hos oss. Då detta föredrag avser endast
landsbygdens fasta bibliotek, lämnar jag även problemet om denna organisationsmetod
obehandlat. Dock skulle jag tro, att här inverka samma lokalpatriotiska
skäl som hos oss göra fasta bybibliotek inom samma kommun i regeln mera
framgångsrika än utlåningsstationer sända och ledda från en längre bort belägen
inrättning.

En svårlöst fråga är ju tillfredsställandet av barnens bokbehov och problemet
lyder därvidlag i sin enklaste form: Skall man till skolornas elevbibliotek skaffa
böcker även för barnens fria läsning, så att de allmänna biblioteken eller
folkbiblioteken kunna lämna barnen å sido och låna böcker blott åt vuxna, eller skall
elevbibliotekens uppgift begränsas till skolundervisningens behov och de allmänna
biblioteken genom sina barnavdelningar sörja för barnens fria läsning? I
städerna försöker man ju allmänt få till stånd barnavdelningar i de allmänna
biblioteken, men på landet är även detta problem svårare att lösa, och det går i längden
ej att få ut medel för båda systemen jämsides, utan någondera måste väljas.
Vi ha ju hört, att Danmark resolut valt det sistnämnda alternativet och indragit
statsbidragen till folkskolornas elevbibliotek på orter, där folkbibliotek finnes. I
de andra nordiska länderna torde frågan vara olöst i princip och i praktiken lösas
olika på olika orter. I en artikel i »For Folkeoplysning» föreslogs för någon tid
sedan, att olika system kunde tillämpas i städerna och på landsbygden, då det på
landet vore bäst att ty sig till elevbiblioteken, men denna tudelning vore väl dock
ganska svår att genomföra. Nu har enligt uppgift över hälften av de norska
folkbiblioteken utlåning åt barn och ungdom, och av dem har 77 särskild
barnavdelning. I Sverige äro förhållandena olika på olika orter, oftast finnas
särskilda skolbibliotek; i folkbibliotek på landet sällan skilda barnavdelningar. I
Finland ha vi ej samlat sifferuppgifter om detta, men de flesta allmänna bibliotek
låna ut böcker åt barn och ungdom. Man kan nästan säga, att ju äldre och sämre
skött ett bibliotek har varit, desto större procent av dessa låntagare ha varit
barn, åt vilka nästan allt duger, medan barnens låntagarandel är mindre i samma
proportion som bibliotekets bokförråd och skötsel är bättre, på samma sätt som
låntagargruppen även annars utvidgats att omfatta tjänstemän, lantbrukare
o. s. v., ej som ofta förr blott barn och tjänstefolk. Elevbiblioteken få förresten
hos oss större statsbidrag än andra bibliotek, nämligen 2/3 av de inköpta böckernas
värde såsom för annan skolmateriel. Småningom inrättas i de flesta folkskolor
elevbibliotek — därom fanns ett stadgande redan i den första folkskoleförordningen
av 1866 —, men huru dessa bibliotek skola kunna fylla uppgiften att helt
sörja för barnens bokbehov och om de böra göra det, det är ännu outrett.

Bygdebibliotekens framgångsrika verksamhet kan i betydande grad understödjas
genom hjälp utifrån, såsom redan i början av föredraget påpekades.
Såsom ovan sagts lämnas härmed åsido den hjälp statsbibliotek, centralbibliotek
och andra större bibliotek kunna ge.   Återstå sedan stat och biblioteksföreningar.

Statens biblioteksverksamhet måste i länder med stor landsbefolkning och
långa avstånd naturligtvis särskilt lägga an på att stödja just landsbygdens
bibliotek. I ett land som Holland kan det gå att utdela understöden huvudsakligen
till städerna utan att landsbygden blir lidande därpå. I de nordiska länderna
har man ju siktat på landsbygdens bibliotek till den grad, att städerna i själva
verket varit vanlottade, i synnerhet då de som följd av låga maximibelopp för
statsbidragen fått en förhållandevis mycket liten del av statsunderstöden.   Ett

undantag utgör ju efter den danska bibliotekslagens antagande Danmark, där
numera en betydande del av statsanslagen kommer städerna till godo — säkerligen
blott till fördel även för landsbygden. I Finland ha städerna hittills fått mycket
liten del av statsanslagen — i det svenska folkbildningsbetänkandet av år 1924
talas även om det finska systemets ytterlighet i att huvudsakligen ha landsbygdens
biblioteksväsende i sikte. Detta har tvivelsutan, så lätt förståeligt det än
är, varit en ensidighet och har till en del blivit rättat genom den nya lagen, som
i flera fall sätter i synnerhet de smärre stadsbiblioteken i en gynnsammare
ställning än förut och ej på samma sätt åtskiljer stad och land som det provisoriska
systemet. Dock är jämlikheten ingalunda fullt genomförd vad de större
biblioteken beträffar, vilket motiveras av ekonomiska skäl.

Men staten hjälper icke landsbygdens bibliotek endast genom de direkta
bidragen. Mycket betyder den verksamhet för höjandet av bibliotekariernas
yrkeskunskap, underlättande av bokvalet genom utgivandet av resonerande kataloger,
färdiggjort klassificerings- och katalogiseringsarbete m. m., som allmänt
utföres. Men en särskild betydelse har ännu den personliga propaganda- och
instruktionsverksamheten, som utföres av inspektörer och konsulenter samt i
Danmark även av centralbibliotekens funktionärer. Det var många som hos oss
tvivlade på ändamålsenligheten av en konsulentverksamhet av det slag som riksdagen
år 1920 beslöt att inrätta. Men trots det att själva utförandet av planen hade
sina bristfälligheter, särskilt bestämmandet av alltför små löner i början, har
det visat sig vara till stor fördel för landsbygdens biblioteksväsen. Vi ha nu
landet indelat i fem konsulentdistrikt, därav ett svenskspråkigt, och varje
konsulent bor inom sitt distrikt och bereser därifrån landsorten. Då lagen träder i
kraft ökas dessa tjänstemäns antal med två. Distrikten ha nu varit så stora, att
konsulenterna ej hunnit tillräckligt ofta besöka de olika orterna, och i allmänhet
ha de måst begränsa sina besök blott till kommunernas huvudorter. Besök på
ort och ställe är ett utomordentligt verkningsfullt medel att få fart i
biblioteksverksamheten. Ofta är det så, att allt så gott som är färdigt, man har blott ej
kommit sig för att börja, och då är det konsulenten som sätter det hela i gång.
Ibland lyckas en utomstående bättre övertyga motsträviga kommunalpampar om
bibliotekets nytta än den välbekante bibliotekarien. Ibland har bibliotekarien
missuppfattat det han läst om bibliotekets ordnande och dessa misstag rättas på
ort och ställe. Ofta dröjer konsulenten några dagar på orten för att personligen
deltaga i ett biblioteks nyordnande eller i alla fall organisera detta arbete. Någon
gång fogar det sig så, att konsulenten på någon fest kan hålla ett allmänt föredrag
om biblioteksrörelsen och nyttan av läsning. Ibland deltager han i biblioteksstyrelsens
sammanträde. Kanske mest betydelsefull är dock hans inspirerande
verkan på bibliotekarien, som märker att han icke är ensam om sitt intresse utan
finner stod och hjälp i konsulenten, vilken dessutom vet att berätta intressanta
notiser om grannkommunernas strävanden och sålunda väcker lusten till adel tävlan.
Hos oss med våra långa avstånd vore det omöjligt att få en tillräckligt levande
kontakt med landsbygdens bibliotek till stånd, om vi ej hade dessa jämförelsevis
många konsulenter. Naturligtvis besöka de även stadsbibliotek, men deras
huvudsakliga och mest betydande verksamhet sker nog till landsbygdens fromma. Det
vore nog fördelaktigare, om dessa konsulenter mellan tjänsteresorna kunde tjänstgöra
vid något bibliotek och sålunda stode i ständig kontakt med ett välförsett och
välskött dylikt. I de planer på landskapsbibliotek, som uppgjorts av statens
bibliotekskommission och på begäran inlämnats till vårt undervisningsministerium,
ingår även planen att fästa dessa konsulenter — eller inspektörer som de

enligt lagen komma att heta — som tjänstemän vid de blivande landskapsbiblioteken,
och då med särskild uppgift att utom inspektionsresorna sköta det åt
landsbygden till riktade arbetet i resp. bibliotek. Om landskapsbiblioteken hade
inrättats först, hade man naturligtvis, såsom man tydligen planerat här i Sverige,
kunnat gå den motsatta vägen och fått en konsulent för upplandet genom att ge
denna verksamhet i uppdrag åt någon av bibliotekets tjänstemän. Det kan ju
hända att det som lämpar sig i ett land ej passar lika bra i ett annat, men oss synes
det som om det nu under sju år prövade konsulentsystemet behövdes för att staten
såsom den borde kunde stå landsbygdens bibliotek bi med råd och dåd.

Biblioteksföreningarna i de olika länderna göra ju även en betydande insats
för förkovrandet av biblioteksväsendet. I huru stor grad dessa föreningar i de
andra länderna särskilt tagit sig an landsbygdens biblioteksfråga och huru stor
del landsbygdens bibliotekarier positivt taga i dess arbete, kan jag ej yttra mig
om. I Danmark ha ju enligt senaste underrättelser representanter för
landsbygdens bibliotek grundat en egen underavdelning i Danmarks Biblioteksforening.
Hos oss deltaga landsbygdens bibliotekarier jämförelsevis mycket i vår
biblioteksförenings, Suomen Kirjastoseuras, arbete, och på allmänna biblioteksmöten
bruka de vara i majoritet. Föreningen har planerat bibliotekariesammanslutningar
enligt geografiska områden, särskilt för att i allt högre grad väcka intresse
och gemensamhetskänsla hos landsbygdens bibliotekarier, men dessa planer ha
tillsvidare ej riktigt tagit fart någonstädes.

Det är naturligtvis blott en liten del av det komplicerade problem som
landsbygdens biblioteksväsen utgör, som här kunnat behandlas, och även det ytligt
och möjligast kort. Dessa frågor äro av den art, att de erfordra allvarsamt
begrundande och av allt att döma äro de ej ännu slutgiltigt lösta, utan det torde
ännu behövas ganska mycket experimenterande både här och där innan
organisationen kan sägas vara fullt färdig. Även om arbetet för detta mål kan erbjuda
nog så stora svårigheter, ger det ju ofta i gengäld anledning till glädje och
tillfredsställelse, då budskap om framgång och utveckling komma från bygderna.
Jag slutar där jag började: arbetet för förkovrandet av landsbygdens
biblioteksväsende är en stor, ofta svår, men mycket tacksam uppgift.


Därpå talade seminarielektor Karl Ågren, Göteborg, om


BIBLIOTEKETS PLATS I SKOLARBETET.
Att ge böckerna, biblioteket en plats i skolans arbete är man i princip ense om.
Att principen kan anses ha trängt igenom betygas t. ex. för Sveriges del av att
den numera kommit till uttryck i stadgar och kursplaner för olika skolformer.
Så i stadgan för folkskoleseminarierna 1914 med dess bestämmelser bl. a. om
kurs i biblioteksskötsel; i undervisningsplanen för folkskolan 1919, som under
anvisningarna för modersmålet har uttalanden om barnens användande av
skolans bibliotek och om övning i att begagna uppslagsböcker; i kungl. propositionen
1927 rörande läroverkens omorganisation, där det om undervisningssättet heter:
»Denna fråga sammanhänger emellertid på det närmaste med den nutida skolans
maktpåliggande, dess bättre allt mer beaktade uppgift att fostra de unga till ett
självständigt bruk av boken, både uppslagsböcker och andra böcker. Med full
rätt har generaldirektör Bergqvist framhållit, att denna del av undervisningen
blir av verklig betydelse för en rationell läggning av arbetet, först när den i
främsta rummet inriktas på att anvisa lärjungarna utgångspunkter och medel att på

egen hand arbeta sig fram till nytt vetande. En sådan ordning förutsätter emellertid
tillgång till ett icke alltför torftigt bibliotek med därtill anslutet läsrum»,
och i anslutning därtill heter det också i det för några veckor sedan av
skolöverstyrelsen avgivna förslaget till ändringar i läroverksstadgan bl. a.: »Vid
undervisningen må i den utsträckning, som förhållandena medgiva, lärjungarna för
fullgörandet av sina arbetsuppgifter hänvisas till lämpliga arbeten i skolans
bibliotek. I samband härmed skall tillses, att lärjungarna erhålla övning i att
använda uppslagsböcker och även i övrigt utnyttja de kunskapskällor, som
biblioteket kan erbjuda», och det bestämmes, att därest lärjungarna ej äga tillgång
till lärarnas referensbibliotek, ett särskilt för dem avsett referensbibliotek skall
anordnas; och slutligen betonas också i betänkandet rörande kommunala
flickskolor 1927 i fråga om det inre arbetet, att »en nödvändig förutsättning för en
omläggning av arbetet på nu angivet sätt är tydligen, att bibliotek, läsrum och
laboratorier m. m. stå lärjungarna till buds», och bland erforderliga skollokaler
upptas därför även studie- och biblioteksrum. Men — och det är tyvärr ett
ganska betydelsefullt men — i 1927 års proposition om läroverkens organisation
heter det vidare: »Saken synes mig väl vard att av staten stödjas, så snart
ekonomiska möjligheter för ett sådant steg kunna anses vara förhanden.» Och
motionen i år av Olsson och Pauli om ett bättre tillgodoseende av läroverksbibliotekens
krav avslogs också av riksdagen av statsfinansiella skäl. I mycket
likartade äro säkerligen förhållandena i övriga nordiska länder. Det är inte så
lätt att skapa de ekonomiska möjligheterna för att få den av alla erkända
principen omsatt i praktiken. Den sidan av saken tjänar det väl emellertid inte
mycket till att diskutera på ett nordiskt biblioteksmöte.

Skolans och bibliotekens representanter åligger det däremot att finna de
praktiska arbetsformerna för principens tillämpning. Den pedagogiska diskussionen
och praktiken har också alltmer kommit att syssla med problemet att »fostra de
unga till ett självständigt bruk av boken». Det är ju en väsentlig sida av
självverksamhetens, arbetsskolans realiserande det här är fråga om. Prof. Martin
P:son Nilsson yttrar i en artikel i Svensk tidskrift 1916 med titeln »Våra
läroverk med hänsyn till universitetens krav»: »Det viktigaste hjälpmedlet för att
fylla denna uppgift (självverksamheten) är just skolbiblioteket. Där skulle de
unga lära sig förstå något av det andliga arbete, på vilket den dogmatiska
skolkursen är byggd, där skulle de lara att hantera böcker, liksom de i
laboratoriet lara sig hantera apparater och stoffer», och ur en artikel i Sv. Dagbl.
(24/2 1928) av läroverksadj. H. Åhlin med anledning av riksdagens
behandling av frågan om läroverksbiblioteken tillåter jag mig citera följande:
»Vad man främst vill vinna, är ett självständigare, mindre läroboksbundet
studiesätt. Här skall icke upptagas frågan om huru långt man verkligen
kan gå i fråga om ett sådant studiesätt. Åsikterna därom gå mycket i sär. Men
så mycket kan man väl dock komma överens om, som att det vore en välsignad
sak, om vi verkligen kunde få in åtskilligt mera av självverksamhet i studierna.
Man kan även vara mycket skeptisk i fråga om skolynglingars förutsättningar
för självverksamhet i någon ordets strängare betydelse men i alla fall vilja
medgiva, att det är nödvändigt att göra eleverna mera intresserade för sina
arbetsuppgifter. Är det då icke skäl att utröna, om icke det bristande intresset hos
ungdomen tilläventyrs beror på att den tröttnat på att äta så mycket av
läroböckernas av andra tillagade föda och om den icke skulle få bättre aptit, om den
finge i någon mån själv tillreda sin enkla husmanskost? Men därtill behövs ett
kök (bibliotek) och nödiga ingredienser  (böcker).    Kanske bleve födan icke så

närande, ja kanske icke ens så välsmakande som den de nu få, men å andra
sidan skulle de ha lärt sig en smula matlagning och fått göra den stora och
välgörande erfarenheten, att det til syvende og sidst ända beror mest på en själv,
hurudan ens andliga näring blir. N. b. om man har fått några ingredienser att
laga mat av.» Att biblioteket som boklaboratorium börjar bli en uppmärksammad
fråga i den pedagogiska diskussionen i Norden kan man ytterligare se av
de pedagogiska tidskrifterna, t. ex. Skola och samhälle, Vor Ungdom, Skole og
samfund, liksom av föredrag vid lärarmöten och utbildningskurser.

Belysande är också, att på de senare åren i de olika nordiska länderna genom
samarbete av biblioteks- och skolfolk utkommit handledningar och broschyrer i
ämnet: Håndbok i norsk barnebibliotekarbeide under redaktion av Rikka
Bjølgerud, Oslo 1927; Skolbiblioteket, dess skötsel och dess plats i skolarbetet under
redaktion av K. Tynell, Sthlm 1927; Cannelin, Böcker och kunskaper, Hfors
1923, och till de välkända böckerna av Banke och Krog Clausen ha kommit bl. a.
Thording, Skolelæsestuen og dens Anvendelse, Kbh 1926 och Regfors, Bokkunskap,
Sthlm 1925. Detta är förvisso en obetydlighet, om man jämför med hur
mycket det t. ex. i Amerika sysslas med och skrives om detta problem, men det
visar i alla fall, att saken har fått ökad aktualitet och att det pioniärarbete, som
utförts t. ex. i Danmark av prof. Steenberg och som i Sverige haft sådana
representanter som Palmgren, Linder, Gagner och Sandberg, burit frukt. Det är
åtskilliga erfarenheter, som under dessa genombrottsår vunnits i de olika nordiska
länderna, och särskilt värdefullt är, att olika vägar prövats. Genom studieresor
ha också impulser förmedlats, men ett nordiskt möte, där biblioteks- och skolfolk
mötas, har ansetts vara lämpligt för utbyte av erfarenheter. Vid mötet på
Hindsgavl 1926 diskuterades frågan efter synnerligen värdefulla inledningsanföranden
av frk. Bjølgerud, Oslo, om »Barnebiblioteker» och av frk. Jacobsen, Köpenhamn,
om »Skolebiblioteker». Båda föredragen betonade vikten av samarbete mellan
skolan och det allmänna biblioteket och visade genom exempel hur detta på olika
sätt låter sig göra. Denna fråga ha vi i Sverige tyvärr inte ägnat tillräcklig
uppmärksamhet. Delvis har detta sin förklaring i att folkskolebiblioteken här,
särskilt i de större städerna, hade nått en jämförelsevis stark ställning, innan
frågan om samarbete blivit aktuell, att särskilt statsanslag till skolbibliotek
funnits sedan 1905 och att Barnbiblioteket Saga tidigt vann stor spridning och
popularitet och bildade en naturlig stomme i folkskolebiblioteken.

Saga-biblioteket har på senare år i viss mån ändrat karaktär. Senare delen
av dess ursprungliga program: »att utge arbeten, vilka med ett fängslande
framställningssätt förenade ett innehåll, som tillgodosåge barnens kunskapsbegär och
behov av ökat vetande» har förut fått stå tillbaka för den första punkten:
»underhållande läsning, ägnad att väcka läslust», men har nu fått ökat utrymme,
såsom titlar som Vikingaliv, Genom seklerna, Island utvisa. Det är samma
förskjutning, som representeras av boktitlarna: Våra barns nöjesläsning av Gurli
Linder 1902, Våra barns fria läsning, som den nya upplagan av hennes bok 1916
heter, och Bokkunskap av Regfors 1925. En sådan titel på ett föredrag — vid
en pedagogisk kurs 1927 — som »Om elevernas fria läsning i anslutning till
skolarbetet» är också typisk. Det är tydligt, att man mera medvetet inriktar sig
på ett effektivt utnyttjande av biblioteket i det dagliga skolarbetet. Vid sidan
av impulserna från bibliotekshåll är det arbetsskoleidén, mer eller mindre
principiellt omfattad, som ligger bakom det ökade intresset, vartill kommer den
naturliga reaktionen mot det hopade minnesstoffet inom skolans alla ämnen. En
uppslutning kan därför sägas ha skett kring mottot:     »Att veta var man skall

skaffa sig kunskaper, när man behöver dem, är viktigare än kunskaperna i och
för sig.»

Ett uttryck för denna strävan att utnyttja biblioteket är det intresse man även
i de nordiska länderna ägnat undervisningen i böckers bruk, i bokkunskap. Det
finns nu, som nämnt, ett flertal handledningar i detta »ämne», i Sverige utom
Regfors' bok även artiklar av frk. Lundberg i den nya broschyren Skolbiblioteket
och av frk. Broström i Arbetssättet i folkskolan I. Att gå in på formen för
denna undervisning är givetvis i detta sammanhang obehövligt. I Sverige är det
huvudsakligen i folkskolorna och främst i de större städerna, som man tagit upp
saken, och det är därför av största vikt att utsträcka propagandan. Tacknämligt
är då att — som också skett på sin håll — bibliotekarien vid det allmänna
biblioteket tar initiativ och erbjuder sig att ge denna undervisning i bokkunskap.
Men lärarkåren inom olika skolformer behöver också intresseras för saken.
Det skulle säkert göra nytta att få in artiklar i lärartidningar och pedagogiska
tidskrifter, korta artiklar med huvudvikten lagd på att få med praktiska
exempel, som kunde verka eggande. De behöva utarbetas med stor omsorg och först
ha prövats i praktiken. Det är som bekant inte så lätt att utarbeta sådana
frågekort. De måste vara språkligt oklanderliga och ha sakligt intresse för dem, som
skola besvara dem, så att det inte blir för mycket mekaniska övningar. Ett
exempel som »Vad hette Anna Maria Roos' mamma i förnamn?» bör inte få vara
något mönsterexempel. Om det är barn, som skola arbeta med dem, kan det
visserligen tyckas inte spela så stor roll — de tycka i alla fall, att det ligger något
av spänning och upptäckarglädje över arbetet. Men det är viktigt, när det gäller
att vinna lärarna, t. ex. vid läroverk och flickskolor, att anknytning sker till
aktuellt stoff i olika ämnen, så att saken inte får karaktären av ett nytt »ämne»
utan otvunget ansluter sig till den övriga undervisningen. Till de vanliga
uppslagsböckerna borde utarbetas ett flertal frågekort, även av olika svårighetsgrad
och i anslutning till olika stadier och skolformer. Ur skolans synpunkt är det
lyckligt, om denna bokkunskap alltså inte blir bära ett självändamål — även så
har visserligen denna undervisning sin uppgift — utan att den kan få tjäna som
impuls att tillämpa principen om boken som arbetsmaterial. Det kan synas
självklart vad här sagts om bokkunskapen, men det är faktiskt behövligt att
reagera mot den mekanisering, som bokkunskapsundervisningen i praktiken
ibland kommit att präglas av.

Vid dessa övningar bör man inte heller med förakt gå förbi de av barnen eller
eleverna själva använda läroböckerna. Det är tvärtom mycket nyttigt, att de
lara sig betrakta skolans läroböcker som andra böcker, i vilka man även sedan
i livet kan finna en hel del användbar kunskap. Det skadar t. ex. inte att låta
barnen, såsom jag nyligen såg i en folkskolans sjätte årsklass, besvara sådana
frågekort, uppgjorda till de i klassen använda läroböckerna utan angivande av i
vilken bok uppgiften är att söka. Eller man kan, såsom framhålles av Ahlberg
i en uppsats »Arbetsskoleprincipen i historieundervisningen» i Arbetssättet i
folkskolan VI, låta repetitionen i sjätte årsklassen få den formen, att barnen ta reda
på allt, som står i läroboken om jordbruket, om handeln, om riksdagen o. s. v.
»Barnens intresse», säger han, »slappnade aldrig under denna förnyade
genomgång av lärokursen. Härtill bidrog givetvis i första hand det skärpta
verksamhetsmomentet. Repetitionen hade blivit arbetsskola i detta ords bästa
bemärkelse.» Den s. k. tysta läsningen, som nu lyckligtvis börjar vinna terräng,
tvingar också fram ett dylikt arbetssätt, vare sig man tillämpar den s. k. dispositionsläsningen,
sådan den exemplifieras av t. ex. Hansen, Læsning og Læsefag, eller

begagnar sig av arbetsuppgifter, sådana t. ex, som i dagarna utkommit till
Läsebok för folkskolan, D. 5, utg. av Augzell och Olsson, och som annonseras skola
utkomma till Nils Holgersson. Fru Sethne ger i sin artikel om Sagene skoles
lesestue i den nya norska handboken exempel på dylika arbetsuppgifter till en
biografi över Luther i Fri lesning, och vid en studieresa i Danmark förra
sommaren hade jag tillfälle se ett flertal exempel på dylika serier av arbetsuppgifter
vid læsestuerne i Köpenhamn och Frederiksberg. Det är tydligt, att för en dylik
studiemetod bör man också ha att lita till en uppsättning av ett större antal
exemplar av läseböcker eller häften av typen Fri läsning. I Danmark och Norge ingå
sådana sæt i læsestuens utrustning eller distribueras genom folkbiblioteken. I
Sverige finnas också dylika serieböcker, som vi kalla dem, i Göteborgs folkskolor t. ex.
i rätt stor utsträckning, och de ingå f. ö. i någon mån i materiellutrustningen i
olika slags skolor men behövde ju givetvis utökas.

Men en dylik studiemetod kräver för sin vidare tillämpning ett boklaboratorium,
ett lättillgängligt bokförråd av handböcker till de olika ämnena. Man läser
t. ex. Italien och ger eleverna som individuella uppgifter att ur olika böcker
hämta material till små föredrag om speciella sidor av Italiens geografi. Eller
det gäller att samla material till en uppsats — konsten att göra anteckningar i
och för ett sådant materialsamlande är i förbigående sagt en sak, som borde
metodiskt övas och som skulle verka rensande på uppsatsskrivningsschablonen.
Eller man behöver för en diskussion se, hur en fråga framställes av t. ex. två
författare, som företräda motsatta ståndpunkter. Eller man repeterar ett parti av
historien genom att till en del större framställningar eller specialarbeten utarbeta
frågekort, som eleverna ha att arbeta med, på så sätt repeterande och
kompletterande det behandlade stoffet. Jag var förra året i skolan vid Howitz Vej i
Frederiksberg närvarande vid en lektion, då en del av ett på detta sätt studerat
material genomgicks och diskuterades i klassen, och fick ett starkt intryck av
värdet av ett dylikt arbetssätt. Eller — ett exempel, som anföres i en artikel i
Verdandi 1921 av frk. Boman, föreståndarinnan för Tyringe helpension på Hindås
— man studerar i en femte flickskoleklass germanerna på så sätt, att en grupp
har att läsa Steffen, Världsåldrarna, och Tacitus, Germanerna, en annan grupp
Montelius, Germanernas hem, Boethius, Germanernas forntidshistoria, Bergman-Svensén,
Germanerna, och en tredje v. Friesen, Om det svenska rikets uppkomst,
Almgren, Svenska folkets äldsta öden och Grimberg, Sv. folkets underbara öden.
Eller det gäller uppgifter för enskilt arbete, sådana som föreslås och
exemplifieras i betänkandet rörande kommunala flickskolor. Eller tillämpning av
studiecirkelmetoder, såsom sker i någon mån åtminstone vid svenska
folkskoleseminarier.

Vad som nu anförts är bära några exempel på hur på olika stadier och i olika
skolformer behovet är stort av ett bokförråd, som kan stå till tjänst i det dagliga
skolarbetet. Något nytt är detta visserligen inte, såsom nogsamt bekant är, inte
blott för skolbibliotekarier utan också för tjänstemännen vid folkbibliotek och
vetenskapliga bibliotek, som kanske haft en mindre angenäm känning av detta
behov i form av studerande ungdom, som vill ha källor t. ex. till en uppsats om
»En jämförelse mellan Gustav II Adolf och Karl XII». Men detta behov
kommer, få vi hoppas, att bli allt större, ju mer arbetsskoletanken gör sig gällande,
vare sig i mer traditionella former eller i former, som påminna om amerikanska
Dalton- och projectmetoder eller om metoder, hämtade från den »nya skolan»,
sådan den prövas i Europas olika länder. För att gå detta behov till mötes synes
det vara tjänligast att ha ett boklaboratorium på skolan, alldeles som man har

t. ex. ett fysiklaboratorium. Om det sedan har formen av en læsestue, ett
klassbibliotek, ett referensbibliotek eller vad namn man vill ge det, spelar mindre
roli, och någon organisation, som under alla förhållanden är absolut överlägsen,
torde inte vara möjlig att finna. Men detta utesluter inte, att man kan lara av
varandra. Denna organisationsfråga går jag inte närmare in på. På Hindsgavlmötet
lämnades en redogörelse för förhållandena i Danmark och i Norge, och
vad Sverige beträffar, skulle det visserligen ligga nära till hands att göra en
jämförelse mellan hur saken är ordnad vid folkskolorna i Stockholm och i
Göteborg. Jag vill endast nämna, att man under det gångna läsåret i Stockholm
ordnat planmässiga försök för att utröna lämpliga sammansättningen av klassbibliotek
i direkt anslutning till de olika klassernas kurser i olika ämnen, t. o. m.
småskolestadiet har man tagit med. De lärare, som deltagit i försöken, ha lämnat
redogörelser för de olika erfarenheterna, men dessa äro ännu inte bearbetade.
En framställning av principerna för stockholmsorganisationen finnes av Regfors
i Stockholms stads folkskolors berättelse för läsåret 1926—1927, och i den nya
skolbiblioteksbroschyren har fr. Sandberg skrivit om »Centraliserad organisation
av folkskolornas bibliotek i ett skoldistrikt med flera skolor», vilken uppsats är
grundad på erfarenheter från hennes mångåriga verksamhet som skolbibliotekarie
i Göteborg.

För att biblioteket skall få denna nu skisserade plats i skolarbetet kan ett
boklaboratorium i inskränkt bemärkelse inte bli till fyllest, utan förbindelse måste
ständigt sökas med andra bokförråd: skolans övriga boksamling, folkbibliotekets
barn- och ungdomsavdelning, folkbibliotekets avdelning för vuxna, det vetenskapliga
biblioteket, och detta är inte en nödfallsutväg utan något som bör eftersträvas,
för att skolbiblioteket inte skall bli något från övriga bibliotek artskilt och
för att eleverna må bibringas goda biblioteksvanor för framtiden. Hur fördelningen
av bokförrådet och samarbetet mellan dessa olika former av bibliotek skall
ordnas kan som bekant bli en mycket delikat fråga, som jag emellertid inte anser
mig böra gå in på i detta sammanhang.

Först och främst fordras det naturligtvis pengar att anskaffa böcker, men det
är inte böckernas antal allenast, som är det avgörande. Och organisationen är
visserligen betydelsefull, men viktigast är, hur möjligheterna sedan utnyttjas.
Härvidlag behöver och kan åtskilligt göras för att stimulera intresset. Synnerligen
betydelsefullt är att uppslag och erfarenheter, som gjorts av den enskilde,
bekantgöras för att så komma andra till godo. Det kan ske i bokform, men bättre
verkan har nog att »mata» de pedagogiska tidskrifterna och lärartidningarna
med korta artiklar, där de konkreta exemplen spela en huvudroll. I tidskriften
Skola och samhälles första häfte för i år äro t. ex. de tre första artiklarna:
Skolarbetets individualisering, Ett försök med Daltonmetoden, De tysta övningarna
i en B 2-skola goda exempel just på sådana redogörelser för erfarenheter från
den enskildes praxis, som kunna verka eggande. Eller i sista häftet av Vor
Ungdom en artikel med titel »Paa Broen mellem Skolen og Biblioteket». Det
förekommer således sådana på sina håll, men det kunde ske i mycket större
utsträckning. Den nyss nämnda lilla boken Augzell-Olsson, Uppgifter vid tyst läsning
i anslutning till Läsebok för folkskolan D. 5, är exempel på något, som också
behövs. Det är ett oerhört arbete att utarbeta sådana arbetsuppgifter, och man
kan inte begära, att alla lärare skola göra detta. Men genom samarbete skulle
det väl vara möjligt att få till stånd en liten exempelsamling av uppgifter till en
del vanliga läseböcker t. ex. I Skola och samhälle 1927 finnas en del sådana i
Sjöholms artikel »Ett bidrag till frågan om B 2-skolan och dess arbetssätt».

Vidare pockar för Sveriges vidkommande det gamla kravet på att få förteckningar
över lämplig »bredvidläsningslitteratur» i olika ämnen, avpassad för olika
åldersstadier, på sin lösning. I Danmark och Norge har detta krav delvis
tillgodosetts, I Haandbok i norsk barnebibliotekarbeide lämnas t. ex. nu senast »Et
utvalg faglitteratur for barn i alderen 9—18 år» och en förteckning över böcker i
Sagene lesestue. I Krog Clausens Skolelæsestuen finnes likaså en förteckning över
böcker för en læsestue, och den danska Skolebiblioteksforeningen av 1917 har
utgivit Boglister. I den nya svenska broschyren om skolbiblioteket har fr. Björklund
givit en nyttig orientering i den bredvidläsningslitteratur, som vi f. n. äga i
Sverige. Men vid sidan av denna och t. ex. Grundkatalogens förteckning behövas
förteckningar, som direkt ansluta sig till kurserna i de olika ämnena på olika
stadier. För Stockholms folkskolor utarbetades 1926 en sådan förteckning, och
Sveriges allmänna biblioteksförening har en sådan under förberedelse. Viktigt
är, att även de högre stadierna därvid uppmärksammas, då det just nu gäller att
där ge arbetsmaterial och underlätta införandet av mer konsekvent tillämpning av
arbetsprincipen. Man bör naturligtvis bygga på lärarnas sakkunskap men också
dra nytta av de erfarenheter, som ovedersägligen finnas samlade hos tjänstemännen
vid folkbibliotek och vetenskapliga bibliotek. Praktiskt vore säkerligen att
utom mer fullständiga förteckningar av detta slag upprätta korta sådana att
skickas ut t. ex. till folkskollärare på landsbygden eller till realskolans lärare.
Eller varför inte kortare listor då och då i lärartidningar med vägledande
omdömen och exempel på hur böckerna kunna utnyttjas.

När det blir fråga om de högre stadierna, framträder allt starkare behovet
av en bibliografisk orientering, ett fullföljande av den mer elementära
bokkunskapen med dess övningar i användandet av boken som uppslagsbok. I de kurser,
som i amerikanska skolor och utbildningsanstalter av olika slag ges i »the use of
books and libraries» finner man också denna sida av bokkunskapen fullt beaktad,
såsom man får ett starkt intryck av t. ex. genom School Library Year Book 1927.
För studerande t. ex. vid gymnasier och seminarier är det en synnerligen viktig
sida av deras studiearbete, har alltid varit det och måste nu i än större
utsträckning bli det, hur de skola finna sig till rätta i böckernas värld. För den
intresserade har det varit kärt att söka sig fram utan hjälp, men med ökningen av ämnen
och kurser har det blivit endast ett fåtal mot förr, som verkligen givit sig i kast
med dessa upptäcktsfärder på egen hand. Därför kan också en professor, såsom
förut anförts, klaga över hur det brister i nyblivna studenters förmåga och vana
att umgås med böcker. Förmodligen gestalta sig förhållandena tämligen likartat
i andra nordiska länder. Efter hand som bokkunskapen och boklaboratoriet tränga
igenom, blir denna tafatthet givetvis mindre, men även då vore det säkerligen
inte ur vägen att ge en mer metodisk, systematisk handledning i att finna sig till
rätta i böckerna, i bibliografiska hjälpmedel. Det är ju inte fråga om att utbilda
bibliotekarier, som måste bli ett slags »fråga-mig-om-allt». Men det bör vara en
uppgift för skolbibliotekarien eller folkbibliotekarien att ge en mer propedevtisk
allmän orientering. Det behöver ges en översikt av de vanligaste bibliografiska
hjälpmedlen, väl att märka också de närmast för det folkliga bildningsarbetet
avsedda, t. ex. Grundkatalogen och studiehandledningar i olika ämnen. Denna
översikt bör vara någotsånär metodisk, anvisa typiska vägar och omfatta så vitt
möjligt olika fack. Jämsides med bibliotekariens handledning borde lärarna i de olika
facken orientera i sina resp. ämnen, såsom väl emellanåt sker men nog tämligen
tillfälligt. Det bör icke ske för schematiskt utan med vägledande omdömen. Och
allt emellanåt i det dagliga arbetet kan det ju bli tillfälle för läraren att ge

litteraturhänvisningar. I detta sammanhang bör framhållas det glädjande i att något
mer förståelse nu tycks finnas för att ge litteraturhänvisningar i läroböckerna.
Men mycket återstår för visso i den vägen att önska. Även bibliotekarierna vid
de allmänna biblioteken skulle kunna bidraga till sakens främjande, om de mera
medvetet hade i tankarna att vägleda den studerande att finna sig till rätta, ej
blott gåve en upplysning om att det och det står i den och den boken, utan pekade
på, vilka vägar man skall gå för att komma fram till källan. Ämneskatalogen,
där sådan finnes, blir ända inte överflödig, och i alla händelser torde det vara en
betydelsefull uppgift att bibringa de studerande vid gymnasier och seminarier
denna utbildning i studiemetodik. För seminarierna är uppgiften särskilt
maktpåliggande, då eleverna både under sin seminarietid och sedan som lärare ha
ständig känning av detta behov för sin undervisning. I den kurs i biblioteksskötsel,
som är föreskriven vid svenska folkskoleseminarier, bör därför denna
övning i bibliografisk orientering få en framskjuten plats.

En folkskollärare bör på så vis få förutsättningar för och impulser till att ge
böckerna deras tillbörliga plats i skolarbetet. Men det kunde nog vara av behovet
påkallat, att något gjordes för att lärare vid andra skolformer också påverkades
i denna riktning. Det kunde bl. a. vara en uppgift för biblioteken vid
provårsläroverken. Inte är det, som det skall vara, när en akademiskt utbildad lärare i
historia är obekant med Setterwall Svensk historisk bibliografi, för att inte tala
om hur många det är, som inte ha reda på Grundkatalogens existens. Jag har
t. o. m. träffat skolbibliotekarier, som inte haft det. Det kräves vidare aktivitet
från bibliotekariernas sida, så att det blir en samverkan mellan honom och de
övriga lärarna. Dessa måste bli orienterade i skolans bibliotek och även ta kännedom
om övriga biblioteksmöjligheter på platsen. I detta sammanhang bör påpekas
vikten av att skolans bibliotek har ett gott lärarebibliotek med beredelselitteratur
och allmänt pedagogisk litteratur, och likaså att de allmänna biblioteken i
görligaste mån försöka fylla dessa behov. Det finns ju också specialbibliotek som
Pedagogiska biblioteket i Stockholm, som tyvärr inte äro så kända och utnyttjade
av lärarna själva, som de borde vara.

Här ha nu huvudsakligen berörts frågor, som hänga samman med bibliotekets
utnyttjande i det dagliga skolarbetet, och exemplen ha av naturliga skäl
väsentligen hämtats från Sverige. Det är naturligtvis många problem, gamla och
nya, som jag inte kunnat beröra. Men innan jag slutar, vill jag kraftigt betona,
att vid sidan av den viktiga uppgift, som biblioteket har i mer direkt samband
med undervisningen, får man inte förbise, att det alltid bör lämnas utrymme och
möjlighet till läsning på egen hand, en läsning, som inte ansluter sig till vad
läraren och skolan anvisat och rekommenderat och som inte på något sätt skall
redovisas. Det hänger samman med den otvivelaktigt många gånger riktiga iakttagelsen,
att en barnbibliotekarie kan göra mer för att väcka barnens och ungdomens
läslust, bära därför att han inte är lärare. Nu är visserligen situationen i viss
mån förändrad, när skolarbetet på ett helt annat sätt tar upp eller åtminstone vill
ta upp och egga detta mer självständiga studiearbete — det blir givetvis inte då
denna artskillnad mellan skolarbete och fritt studiearbete, men det ligger ända
alltid något tjusande i att fullt av egen fri vilja gripa sig an med och fullfölja
ett visst studium. Det gäller både bredvidläsning i anslutning till skolans kurser,
specialintressen inom områden, som kanske ligga på sidan om kurserna,
praktiska fack, livsåskådningsproblem, diktens värld, både den mer speciella
barn- och ungdomslitteraturen och den egentliga skönlitteraturen. Det är sådant, som
många vilja sköta på egen hand.    Skolans bibliotek får på inga villkor försumma

sådan litteratur, som kan tillfredsställa dessa behov, men naturligtvis kan det
inte bli tillfyllest, utan det bör föra över till och skapa behovet av att begagna
det allmänna bibliotekets rikare möjligheter. Ständigt kommer man så tillbaka
till betydelsen av intim och förtroendefull samverkan mellan olika slag av bibliotek.

Efter föredraget följde diskussion, i vilken bibliotekskonsulent Jörgen Banke,
Köpenhamn, lancerade tanken på ett utbyte mellan de nordiska länderna av
bibliotekstjänstemän i folkbiblioteken. Overlaerer Høirup framhöll vikten av
ämnet bokkunskap i lärareutbildningen. Dr Tynell lämnade meddelande om
vissa överenskommelser, som gjorts vid ett i samband med biblioteksmötet hållet
sammanträde mellan de olika ländernas bibliotekskonsulenter och -inspektörer,
och lektor Hj. Nordin, Linköping, dröjde vid ämneskatalogens betydelse även
för seminariernas bibliotek.

Kl. 4.30 hölls mötets sista föredrag av författaren Sten Selander, Stockholm.
Hans ypperligt framförda föredrag, som mottogs med entusiastiskt bifall, behandlade



STOCKHOLM I DIKTEN.
Det finns ju städer, vilkas namn växt ut till symboler för mänskliga själstillstånd
och andliga värden: Aten för den soltindrande, hellenska klarheten,
Sparta för stålad heroism, Venedig för den romantiska skönhetdrömmen, Neapel
för sorglös, sydländsk livsnjutning o. s. v. Och det säger sig själv, att dessa
städer blivit skildrade och besjungna framför alla andra; det skulle t. ex. vara
roligt att veta, hur många venetianska sonetter som skrivits sedan Platens
dagar eller på hur många språk napolitanska tiggare gäspat och napolitanska
fiskarflickor viskat:  jag älskar dig.

Stockholm har ju inte alis förts in i världslitteraturen på det sättet.
Stockholm symboliserar ingenting, det är bära en stad, där några hundratusen
människor fötts och leva, det är kort sagt Stockholm och ingenting mer, och dess
trubadurer och skildrare finnas enbart bland stadsborna själva. Men de
ha varit dess mer outtröttliga. Bland dem av våra författare, som varit infödda
stockholmare, är det knappt en enda som inte skrivit en dikt till sin stad eller
låtit Strömmen brusa och Södra bergen lyfta sin silhuett i någon novell. Och
skulle man försöka att något så när fullständigt följa stockholmsmotiven inom
vår diktning, bleve man säkert tvungen att ta med bortåt hälften av författarna
från hela den tid, Sverige ägt en verklig litteratur. Att göra det i ett kort
föredrag är naturligtvis omöjligt: här blir därför fråga bära om ett kanske väl
godtyckligt urval av ett drygt halvdussin bland de stockholmsskildrare, som
förefallit mest tidstypiska.    Raden blir ända brokig så att det förslår.

Mälardrottningen, den sköna synderskan etc. hade till skillnad från de flesta
andra kvinnliga väsen hunnit den aktningsvärda åldern av gott och väl ett halvt
årtusen, innan hon fick motta den första verkliga kärleksdikten. Visserligen
skymtar Stockholms namn långt tidigare i Erikskrönikan, hos Messenius o. s. v.,
men att få fram någon sorts bild av staden ur de karga raderna fordrar en
ansträngning av det historiska sinnet, som en vanlig dödlig absolut inte går i land
med. Ungefär detsamma gäller stormaktstidens Stockholm. När vi t. ex. hos
Samuel   Columbus   i   anekdoterna   om Lasse Lucidor läsa namnen på ett par

Stockholmsgator,  är  det nog bära vår  egen  fantasi,  som kommer  oss  att  ett
ögonblick se en hastig vision, något i stil med Karlfeldts:
Och   Lucidor  med  huggaren  vid  land
stod gnolande i gapet av en gränd.
Men när den förste verklige Stockholmsskalden äntligen kom, var han i
gengäld också den störste: Bellman. Det Stockholm, han trollat fram, lever
alltjämt kvar med hela skapelsestundens morgonblanka, jorddof tande friskhet, fast
det i verkligheten knappast lämnats sten på sten av det. Eller rättare, Bellmans
Stockholm har aldrig funnits i verkligheten. Hans Stockholmsskildring har
fått sin tidlösa oförgänglighet främst därför att den mer än någon annans är
ren fantasiskapelse och inte enbart bunden vid jordiska ting, som åldras och
försvinna. På sätt och vis är det bortkastad möda, då Bellmansforskarna plöja
genom berg av dammiga arkivalier för att lokalisera krogar och jungfruhus i
Epistlarna och Sångerna. Den rännsten utanför källaren Krypin, där Fredman
höll sitt odödliga soliloquium en sommarnatt år 1768, låg inte gent emot
Bancohuset i hörnet av Österlånggatan och Järntorget, den låg i landet öster om sol
och väster om måne. Och den kyrkogård, där grälmakar Löfbergs maka begrovs
och Fredman och Movitz filosoferade över alltings förgänglighet, tillhörde
bära till namnet Maria församling — djupare sett tillhör den hela mänskligheten,
den ligger inte uppe på Söder, utan i det glömskans och besvikelsens
bleka Hades, där alla mänskliga förhoppningar sjunka undan och försvinna.

Då Bellman låter najader plaska i Brunnsviken och tritoner och delfiner
brusa kring båten vid Ulla Winblads triumfatoriska överfart till Djurgården,
så kan det tyckas bära vara rokokoornament, lånade från tidens konstnärer,
Boucher och andra. Så är naturligtvis också fallet; men samtidigt är hela detta
mytologiska uppbåd ett alldeles naturligt uttryck för det överströmmande
fantasirika, mytskapande i hans konstnärskynne. I grund och botten äro också
Fredman, Ulla Winblad och Movitz mytiska gestalter; man talar inte förgäves om
Bellmans »Olymp». Och den stad, där de röra sig, ses ständigt genom en
trolsk, regnbågsskimrande hinna, man vet inte rätt om av tårar eller av
vintöcken. Sjuttonhundrasextio- och sjuttiotalens utarmade, gäldbundna
Stockholm, som var befolkat av bankruttörer och fyllhundar, blir för Bellman en
plats, där de jordiska omsorgerna lika litet höra hemma som i en av Watteaus
kärleksparker; Venus har i Bacchus sin enda medtävlare om envåldsmakten, de
gnagande näringsbekymren ha förvandlats till njutningsmänniskans lätta vemod
eller till en förälskad kavaljers flyktiga förstämning, och då de mörka tonerna
på allvar sätta in, ger dikten inte uttryck åt förkomna, ruinerade fÖrdettingars
grämelse och agg, utan åt ett stort tragiskt patos, åt hela mänsklighetens
kvidan och ångest. I den svenska lyrikens underbaraste skapelse, Fredmans
soliloquium, talar en Lear, en kung ur sagan, som mist sitt rike, inte en supig
urmakare från Stockholm, som mist ur, verkstad och förlag.

Men Bellman är inte bära vår litteraturs störste fantasikonstnär, han är också
dess förste och en av dess störste realister. Och låt vara att verklighetsunderlaget
till hans dikt är förvandlat, omstämt, lyft upp på ett annat plan,
det gör sig dock hela tiden så märkbart, att man trots allt inte ett ögonblick
helt kan frånse det. Bellmansdikten är på sitt sätt universell; men den kunde
aldrig ha uppstått annat än i Stockholm, och till på köpet ett Stockholm från
åren kring 1770. Och för att riktigt förstå den måste man hålla i minnet
åtminstone ett faktum:  vilken liten stad rokokotidens  Stockholm var.    Den hade

knappast 70,000 invånare, och dessa bodde långt ifrån alla inom Staden mellan
broarna och på nedersta Norrmalm och Södermalm, som ensamma hade en
bebyggelse av verklig stadskaraktär. Stockholms egenskap av småstad hade till
följd bl. a., att alla »passagerarna» i Bellmans dikter voro allmänt kända
personer, något i stil med Kalle Vänster, Trasfröken och Tidnings-Boije för en
tjugo år sedan — också när de som t. ex. »Faraos bagare» inte kunde resa
andra anspråk på berömmelse än att de voro lite fnoskiga och ofta påträffades
liggande fulla på gatan. En annan och viktigare följd av Stockholms litenhet
var att den jämförelsevis orörda naturen då på ett helt annat sätt än nu trängde
tätt inpå tullarna. I ett ofta citerat brev, som Thorild skrev, då han flyttat
från Köpmangatan i Gamla stån ut till Kungsholmen ett stycke ovanför
nuvarande Stadshuset, skildrar han sin nya bostad som en arkadisk idyll: »Jag har»,
säger han, »omkring mig landet, skogen, friheten och den vises sällhet. Solen
sänker sig ned mot skogsbrynet. Vad detta lugnet, denna ljuvt glada vårglansen,
dessa stilla vatten passa med min själ. I fridens och landets sköte sitter
jag och skriver till dig —» o. s. v. Och ännu 1800 bestod mest hela Norrmalm
av de tobaksland, som på Bellmans tid sträckte sig ända ned till de nuvarande
tidningskvarteren i Klara. Det förhållandet förklarar något som kanske i första
ögonblicket kan tyckas underligt: fast Fredmans epistlar och sånger äro skrivna
av en stadsbo om stadsbor, är sceneriet där nästan oftare förlagt till
landsbygden än till staden. Bellmans Stockholm, liksom säkert alla hans samtidas,
utgjordes i lika hög grad av de lantliga omgivningarna som av staden själv.
Rännstenslukten, som ju i realiteten var ytterst kännbar, märks aldrig hos
Bellman, trots att det nästan ständigt är sommar hos honom; lika avgjort som
— för att nämna ett par andra Stockholmsskildrare — våren är Strindbergs
tid och senhösten Hjalmar Söderbergs, är sommaren Bellmans. Men
Stockholmssommaren hos honom är inte kvalmiga, heta, stinkande gränder, den är
solglitter på blanka Mälarfjärdar och lövsus från lummiga stränder, hela hans
Stockholm gungar på ett väll av vatten och grönska. Stockholmaren reser ju
än i dag trognare än någon annan stads invånare ut på sommarnöje; och
Bellman var på sommarnöje hela sitt liv. Själva staden var för honom eller rättare
för hans diktade gestalter liktydig med bullrande baler, vildsinta backanaler
och slagsmål, dåligt ölsinne, ruelse, förtvivlan och dödslängtan; allt det ljusa
och älskvärda, graciösa och oskyldigt glada i hans dikt hör däremot hemma utom
tullarna, i Stockholmstraktens blonda, uppsvenska natur. Hur äkta svenskt och
stockholmskt är inte det draget!

All verklig lyrik är ju ett ögonblick, som kristalliserats ut till konst. Men
Bellmans är det i kanske.högre grad än någon annans. Och just därför att han
var »en herre av mycket liten djupsinnighet», som sorglöst och skenbart på en
slump tog med i sina dikter allt hans hungriga sinnen insöpo, ha dikterna på
ett så vidunderligt sätt bevarat ögonblickets liv. Hör t. ex. den 33:e episteln
»pro primo om fader Movitz' överfart till Djurgården och pro secundo om den
dygdiga Susanna»! Hur lever inte hela dess sorl av människoröster: man
behöver bära sluta ögonen och lyssna för att verkligen vara på Skeppsbron någon
gång på 1770-talet. Visst äro stämmorna hetsigare, högre anspända, våldsammare
än de voro i verkligheten; men det fordras för att de på detta sällsamma
sätt skola kunna tränga tvärs igenom seklen ända fram till oss.

Man kan ju säga, att det vi i brist på bättre namn kalla Bellmansstämningen
i främsta rummet är något tidsbetonat, är ett stycke nordisk rokoko. Men det
är bestämt inte riktigt sant; trots det romantiska i uttrycket ligger det en

djupare sanning i att själva Stockholms genius talar genom Bellmans mun. Ty
hur mycket vi stockholmare än försöka amerikanisera oss, behålla vi ända
innerst inne ett outplånligt drag just av sjuttonhundratal, av rokoko — men en
rokoko, där spegellampetternas glitter ersatts av en uppsvensk sommarnatts
sugande, ångestfulla ljus. Den hetsiga, lättsinniga festyran och det tunga
bakruset, överdådet och ruelsen, slösaktigheten, natursvärmeriet, menuettmusiken i
själen och suset i kyrkogårdarnas träd — det är Bellman och det är Stockholm.
Vad gör det sedan, att allt det yttre förändrats, att ingen längre hör näktergalen
»långt åt Nacka, bortom Hammarby», utan bära ångvinschar och fabrikspipor,
eller att Första torpet, där »tuppen gol i källarsvaln och svalan flög långt in i
saln», fått rymma platsen för ett sjukhem? Det väsentliga, det bestående, det
som alltid skall finnas kvar längst inne, har han ända fångat så helt och så för
alltid, att en skildring av Stockholm i dikten gott kunde både börja och sluta
med Bellman.

Men man måste väl ända fortsätta också med de andra. Efter Bellman följde
en lång tystnad; under nära femtio år fick Stockholmsskildringen inte ett
enda verkligt betydande tillskott. Det är f. ö. egendomligt att se, hur
Stockholmsdiktningen alltid kommit stötvis, med stora mellanrum. Levertin har
någonstans påpekat, att stockholmarna inom vår litteratur ständigt varit
radikaler och realister, medan romantiken, idealismen och hela den historiskt och
konservativt inriktade diktningen i regel hört hemma i universitetsstäderna och på
landsbygden; och Levertin själv är väl det enda väsentliga undantaget från
regeln. För göterna och nyromantikerna var det mycket riktigt också som om
Stockholm aldrig existerat; och Tegnér betraktade landets huvudstad med
utpräglad motvilja, närmast som ett ställe, där man måste höra på dumma
riksdagstal och äta tråkiga middagar — så tråkiga, att vördig biskopen av idel
ledsnad söp sig full. Inom parentes sagt förefaller det därför lite egendomligt, att
Tegnér fått en minnesstod just här i Stockholm, medan t. ex. Bellman alltjämt
väntar på denna ära.

Om man frånser ett par enstaka undantag, är det först hos Almqvist, Stockholm
åter börjar spela en framträdande roli i vår litteratur. Almqvists
Stockholmsskildringar likna på sätt och vis inga andra: de verka som om de ej
vore skrivna av en stockholmare. Visserligen var han född här och hade
större delen av sin mandoms verksamhet förlagd hit; men som pojke bodde han
mest på Antuna, låt vara inte så långt från huvudstaden, men ända ute på den
renodlade landsbygden, och man har en känsla av att han aldrig kände sig
riktigt hemma i staden. Bland alla hans skildringar från Stockholm finns
knappast något motstycke till »Kapellet», »Ladugårdsarrendet» och de andra
berättelserna ute från landet, där man märker, hur hela hans hjärta är med.
Rousseauanismen utgör ju ett av de lättast skönjbara inslagen i den almqvistska
diktningens förbryllande väv av tanketrådar från alla möjliga håll, och som
rättrogen rousseauan måste han betrakta staden och hela dess väsen med misstro;
motsatsen mellan landsbygdens friskhet och naturlighet och tvånget och förkonstlingen
i staden bottnar hos honom f. ö. inte enbart i rousseauanska teorier, utan
också i barndomsintrycken, i den tidiga motviljan mot bundenheten i Stockholm,
som var så helt olika friheten ute på paradiset Antuna. För honom blir
Stockholm därför främst en bakgrund för de mest nattsvarta och melodramiska
scenerna i hans romaner, ett hemvist för hjärtlös lyx och elegant lastbarhet, för
brott och sammansvärjningar.

Ett exempel kan illustrera Almqvists syn på vår huvudstad.    Kyrkklockorna

och tornuren ha alltid spelat en stor roll för Stockholmsskildrarna, från Bellman
till Hjalmar Söderberg och Erik Lindorm. Också hos Almqvist ljuda de; men
de ha en alldeles säregen klang. »I detsamma», heter det t. ex. i Drottningens
juvelsmycke, »började det dova nioljudet i Jakobs kyrktorn låta höra sig;
något därefter i Storkyrkan, så i Riddarholmen, så i Adolf Fredrik, så i S:ta
Katarina, så i Kungsholmen, alltmer i en mörk avlägsenhet, rätt hemskt alltmer;
varje klockslag fruktade jag skulle vara en dolkstöt i min efterlämnade fröken».
En dylik effekt av de ytterst borgerliga och hemtrevliga uren i våra kyrkor
voro ju lindrigt sagt överraskande: klockslagen ha låtit olika i olika öron, glada
eller vemodiga, vilsamma eller oroande; men Almqvist är alldeles ensam om att
ha funnit dem hemska.

En detalj som denna är betecknande för vad i Almqvists Stockholmsskildringar
som gör, att vi inte andas vår hemstads luft i dem, inte riktigt känna
igen oss i dem — trots mängden av gatu- och husnamn och hela den korrekta
topografin, som är så minutiöst noggrann, att man med ledning av hans romaner
kunde göra upp en ganska passabel karta över 30-talets Norrmalm. Almqvist
är säkert den förste, som medvetet strävar efter en stockholmsk lokalton. Men
han lyckas inte, hans egen natur lägger för stora hinder i vägen. Stockholm
kan visa upp många ansikten; men intet av dem har det tvetydiga, svartmuskiga,
i romantikens mening »intressanta» almqvistska tycket. Så kommer det sig,
att trots den artistiskt ofta mästerliga touchen i teckningen — hur expressivt är
t. ex. inte det citerade utrycket om klockslagen »alltmer i en mörk avlägsenhet»
— blir dock föremålet för hans skildringar en främmande stad, som liknar en
miniatyrupplaga av Eugène Sues Paris eller Paul Févals London, men bestämt
inte liknar Stockholm.

Romantikens Stockholmsbild, sådan vi möta den hos Almqvist, saknar naturligtvis
i alla fall inte sitt intresse. Men intresset hänför sig till författaren
och tiden, inte till staden. Den levande teckningen av Stockholm har i stället,
man kunde nästan säga naturligtvis, givits oss av en grupp eljest långt obetydligare
författare: de borgerliga, liberala realisterna, främst då August Blanche.

I Blanches Stockholmsnoveller — hans romaner voro ju mest bära följetongsromantik
av värsta sorten — trädde ett helt nytt folklager upp på scenen.
Hos Bellman hade vi råkat på slöddret; aristokratien fanns också redan skildrad,
bäst i Sophie v. Knorrings »Illusionerna» med dess ypperliga teckning av
Stockholmsliv i början av 1800-talet. Hos Blanche träffar man småborgaren. Och
småborgerliga äro hela den stad och hela det liv, han återger. När det gäller
svenskar och inte minst stockholmare, är det ju tyvärr långt ifrån likgiltigt,
vad man dricker; inte ens inom litteraturhistorien tillhöra spritdryckerna
adiafora. Hos Bellman och fru v. Knorring drack man vin, låt vara att detta hos
Bellman hade att utstå en skarp konkurrens från finkel och dubbelt öl — enkelt
öl sågs som bekant med förakt och avsky. Hos Blanche förekommer vinet mest
vid förlovning, bröllop och begravning; eljest dricker man toddy och punsch.
Det sups också i hans Stockholm, ofta och grundligt och länge; men det sker
inte med den bellmanska frenesin, törsten sitter i strupen och inte i själen. Man
far ut till Haga och slår sig ner i gröngräset, om det ska vara riktigt fint kring
en flaska malaga, som inköpts hos kryddkrämaren; och de insekter, man lägger
märke till, äro inte den vingade fjäriln, utan flugorna, som surra kring
matsäckskorgen. Eller också åker man i hyrvagn ut till Blå Porten, Lidingöbro,
Hagalund eller något annat av alla utvärdshuser äter en liten sexa, tar lilla
pärlan och övergår så till romtoddyn eller punschbålen,  sansat och stadgat och


 
 


precis efter råd och lägenhet. Och skulle glasen råka bli för många, slår ruset
inte ut i någon dionysisk yra, det resulterar bära i att man somnar, bärs ner i
hyrvagnen igen och fraktas hem till makan och sparlakansläxorna. Toddyn och
punschen kunna lika så väl som något annat symbolisera hela August Blanches
berättarkonst: den varma, gemytliga, hemtrevliga toddyn och den söta punschen,
som gör folk feta och sentimentala.

Visst har också Blanches Stockholm andra sidor än de älskvärda och vardagstrevliga:
vi föras ut både till Långholmen och dårhuset vid Danviken. Men
alla dylika obehagliga platser ligga så långt borta från den invanda, den
verkliga världen, att tanken på dem bära medför en rysning av förtjust skräck,
ungefär som när barnen höra talas om hemska troll och jättar. Och Stockholms
invånare bestå ju inte ens hos Blanche av idel lyckliga lärftskramhandlare. Där
finnas också stora män: Wallin och Franzén, men en Wallin som blivit
ordensbiskop och en Franzén, som redan länge varit kyrkoherde och alldeles
slutat skriva dryckesvisor och kärleksdikter; de beundras också vederbörligen av
de goda stockholmarna — nära på lika mycket som »gamla Olle», polismästaren
Olof af Wannquist. Dessutom befolkar Blanche staden med ett alldeles ovanligt
stort antal olyckliga, men dygdiga faderlösa flickor och demoniskt nattsvarta
bovar med blekt anlete och högtravande språk. Men de faderlösa flickorna äro
så dygdiga och så olyckliga, att man vet att de måste antingen få ärva eller bli
gifta med en brukspatron; och om de någon gång dö dessförinnan, dö de i
sådan outsäglig skönhet och samtidigt så outsägligt uppbyggligt, att man alldeles
glömmer att sörja för att beundra eller småle, beroende på hur pass fördärvad
man är. Och bovarna äro så ohyggligt nattsvarta, att de ofelbart måste komma
att skjuta sig efter att ha spelat bort tjugotusen riksdaler banko på ett natt.
Slutligen bryts småborgerligheten av ännu en gestalt: idealet. Idealet är den
genialiska frifräsaren med varmt hjärta och lockigt hår, som glöder för tidens
idéer och folkens frihet och snoppar av de högadliga snobbarna med dräpande
svar. Men han är så uppenbarligen blott ett ideal att han inte ens skrämmer
mammor med giftasvuxna döttrar; ty visst kunna flickorna svärma för honom,
men de gifta sig i alla fall med sina skorstensfejare eller hovslagarmästare.

Uppriktigt sagt, äro nog Blanches utflykter i de högre rymderna rätt misslyckade.
Riktigt bra är han bära när han håller sig på jorden, i sitt eget
Stockholm, på det borgerliga Norrmalm. Stockholms tyngdpunkt ligger på hans tid
inte längre inom Staden mellan broarna, där döda sekel multna bland fanorna
i Riddarholmskyrkan och eggande, oroande fläktar från främmande hav slå in i
gränderna med de brisar, som spela i fartygsriggarna vid Skeppsbron. Tyngdpunkten
har flyttats till Norrmalm, där en ny, prosaisk, traditionslös stadsdel
växt upp ur tobakslanden och kåkkvarteren. I denna värld, som är så helt
upptagen av sina små, trånga vardagsintressen, så helt en del av den hundraåriga
fredens loja och lyckliga Sverige, hör Blanche hemma: där trivs han, den
staden är hans egen. Och det gör, att hans skildringar — till skillnad från
Almqvists — leva trots händelseras banala plåtslagarromantik och äga en så
utpräglad Stockholmsfärg, fast han säkert aldrig avsiktligt strävade efter den.
Han hittar i alla husen, där det bor lungsiktiga skräddardöttrar över gården,
barska och godhjartade majorer en trappa upp och poetiska bodbetjänter i
vindskuporna. Och alla dessa människor känna varandra. Man springer inte
likgiltigt förbi varandra i trapporna, man ger sig tid att stanna och prata och
intressera sig för grannarnas göranden och låtanden. Ett hus är ännu inte bära ett
antal våningar, det är ett helt, som bär ett namn, Keijserska huset,  Bongska

huset, inte bära ett opersonligt gatunummer. Och umgänget människorna emellan
löper lätt och naturligt, därför att den gamla ståndsindelningen ännu är vid
makt och ingen kan tänka sig ett annat sakernas tillstånd; majoren ska bo en
trappa upp och bodbetjänten ska bo i vindskupan, det opponerar ingen sig emot,
inte ens bodbetjänten. Men just därför kan man se på varandra som
människor, inte bära som medlemmar av fientliga klasser: majoren kan få vara en
hygglig karl och behöver inte vara en bödelsdräng och kapitalistbuse, och
bodbetjänten kan få vara en intressant och verserad ung man, inte bära en namnlös
underhuggare.

Blanche ansåg säkert sig själv tillhöra frihetens avantgarde och sina berättelser
vara ett slag i striden för den goda saken, för de nya idéerna. Men i våra
ögon ligger hela deras charm i stället i att de spegla ett långt skedes
aftonrodnad, det sista Stockholm, där tiden ännu åkte i diligens och inte for i
flygmaskin, där hantverksmästarna ännu inte blivit direktörer och där molla och
surkullor ännu hade andrum att gro mellan kullerstenarna på gatan.

Blanches Stockholm, som för oss blivit en avlägsen idyll, skimrande av årens
ærugo nobilis, var dock en gång handfast, påträngande verklighet. Och man
förstår, att luften där kunde kännas outhärdligt instängd och punschlukten
kväljande äcklig, att brackorna måste ha varit brackor också då och att en ny
generation måste gripas av en oemotståndlig lust att slå upp de igenspikade fönstren
med renmossa emellan och vädra ut ordentligt. Den utvädringen är det,
Strindberg verkställer i sina tidiga Stockholmsromaner. Redan den berömda
upptakten till »Röda rummet» anger med ett genialt grepp vad det är fråga om:

»Det var en afton i början av maj. Den lilla trädgården på Mosebacke hade
ännu icke blivit öppnad för allmänheten och rabatterna voro ej uppgrävda;
snödropparna hade arbetat sig upp genom fjorårets lövsamlingar och höllo just
på att sluta sin korta verksamhet för att lämna plats åt de ömtåliga saffransblommorna,
vilka tagit skydd under ett ofruktbart päronträd; syrenerna väntade
på sydlig vind för att få gå i blom, men lindarna bjödo ännu kärleksfilter i sina
obrustna knoppar åt bofinkarna, som börjat bygga sina lavklädda bon mellan
stam och gren; ännu hade ingen människofot trampat sandgångarna sedan sista
vinterns snö gått bort, och därför levdes ett obesvärat liv därinne av både djur
och blommor. — — — I detsamma öppnades väggen av en piga, som just rivit
bort klistringen på innanfönstren; ett förfärligt os av stekflott, ölskvättar,
granris och sågspån störtade ut och fördes långt bort av vinden, som nu, medan
pigan drog in den friska luften genom näsan, passade på att gripa fönstervadden,
som var beströdd med paljetter och berberisbär och törnrosblad, och började en
ringdans utefter gångarna, i vilken snart gråsparvarna och bofinkarna deltogo,
då de sålunda sågo sina bosättningsbekymmer till stor del undanröjda.»

En dylik skildring är ju alldeles beundransvärd. Den är en typisk, utsökt
åttiotalsakvarell före åttiotalet; och samtidigt är den en programförklaring, främst
därutinnan, att både utförandet och känslan här äro något absolut nytt inom
Stockholmslitteraturen. Ännu starkare gör sig det nya dock kännbart, när
författaren helt går över till människornas värld. Kanske ytterligare ett citat är
ursäktligt:

»Långt ner bullrade den nyvaknade staden; ångvinscharna snurrade nere i
Stadsgårdshamnen, järnstängerna skramlade i Järnvågen, slussvaktarnas pipor
visslade, ångbåtarna vid Skeppsbron ångade, Kungsbacksomnibussarna hoppade
skallrande fram på den kullriga stenläggningen; stoj och höjt i Fiskargången,
segel och  flaggor som  fladdrade ute på  Strömmen, måsarnas  skri,  hornsignaler

från Skeppsholmen, gevärsrop från  Södermalmstorg, arbetshjonens klapprande
med träskorna på Glasbruksgatan, allt gjorde ett intryck av liv och rörlighet.»

Man märker, att fast tiden är bestämd till »en afton i början av maj»,
avser dock hela skildringen en tidig timme på dagen: allt är nymorgnat,
nyvaknat, genomblåst av morgonluft. Och detta beror inte enbart på ett förbiseende
av författaren; det är också ett kanske omedvetet utslag av träffsäker
konstnärsinstinkt. Ty en majkvälls trötta ljus kunde passa den gamla, döende idyllen;
men det Stockholm, Strindberg ville återge, måste glittra i en vassare, mer
vital dager. För första gången i svensk litteratur ljuder här storstadens röst,
målbrottshes och osäker, men omisskännlig. Ännu har den inte hunnit växa till
bedövande, förintande larm, i unga öron låter den ännu bära som eggande
framtidsmusik. I »Röda rummet» och »Nya riket» möter oss en storstad i
slyngelåren. Så värst vacker är den kanske inte, det är ju inga halvvuxna spolingar;
och det vackra som finns lever kvar från gamla tider. Själv har storstaden
ännu inte funnit sin form. Man har bära hunnit sälja de fäderneärvda
kristallkronorna och ersätta dem med fotogenlampor av gjutjärn från Leja, och ute i
de nyplanerade stadsdelarna stå byggnadskasernerna med nakna brandgavlar och
ropa efter varandra bland småstadsidyllens kåkar och trädgårdstäppor. Men än
har putsen inte börjat vittra i de färska fasadernas renässansornament, och det
är en lust att leva, se staden växa och känna sig i förbund med framtiden. Visst
är hela Stockholm befolkat av skojare och fähundar, visst frodas humbugen lika
friskt i de gamla fina köpmanshusen vid Skeppsbron och tidningskvarteren i
Klara som bland ämbetsverken på Riddarholmen och vid militärparaderna på
Ladugårdsgärde, och visst få framtidens män, genierna, nyskaparna, svälta bland
slöddret vid Lill jans. Men huvudsaken är i alla fall, att framtidsmännen
finnas och våga sjunga ut, så att det sömnaktiga Stockholm också i inre måtto
vaknar och förvandlas från en småstadshåla i Europas ohjälpligt efterblivna landsort
till en verklig stad, en modern, europeisk stad. Och det är bära roligt att där
finns så mycket att riva, gamla ruckel och institutioner och fördomar, det känns
bära skönt att få slå sig fri från olusten och vantrevnaden med brakande yxhugg
och se dammet virvlas upp i högan sky och dansa bort med den yrvakna
vårvinden. När Strindberg skall koncentrera hela denna upprors- och uppbrottsstämning
i en bild, så hämtar han den just från det växande Stockholms omdaning, i
dikten »Esplanadsystemet»:
»Ha! Tidens sed att riva hus!
Men bygga upp? — Det är förskräckligt!»
»Här rivs för att få luft och ljus,
är kanske inte det tillräckligt?»
Som bekant gick det som det gjorde, all utvecklingsoptimism till trots:
esplanadsystemet resulterade i Östermalm, universums mest byråkratiskt tråkiga
stadsdel, som fått sin utformning — sades det — därför att höga vederbörande hade
så förbannat långa linjaler. Strindberg fick själv bevittna det, och hans
Stockholmsbild hann — liksom allt annat, då det gällde honom — skifta utseende
många gånger om. Då man ju inte här kan stanna vid alla de olika aspekter,
varifrån han ser Stockholm, får det räcka med två: de som avspeglas i
»Midsommar» och i »Ensam».

Strindberg reagerade ju på ett eller annat sätt för praktiskt taget alla
tendenser, som rörde sig i tiden under hans långa författarbana — oftast så att han
lät sig ryckas med, häftigt men kortvarigt, som hans kynne var.    Helt oberörd

lämnade honom inte ens nittiotalets historiskt-nationella renässans, vilken dock på
sätt och vis bort vara hans natur så främmande; som bekant utövade den ett
slag strax efter hans återkomst från Paris ett starkt inflytande på honom,
vilket satte frukt inte bära i »Kronbruden», utan också i »Midsommar» — ett
ytterst klent skådespel, men en delvis alldeles ypperlig Stockholmsskildring. Många
av nittiotalsdiktarna — t. ex. Heidenstam, Hallström, Strindberg själv — voro
ju landsflyktingar, som kommit hem och upptäckt sitt eget land; och i deras
verk betraktades Sverige därför i mångt och mycket på ett rent etnografiskt
sätt, med en främlings roade, förvånade och förtjusta blick på detta halvarktiska
bondeland med dess kuriösa och delvis högst poetiska sedvänjor. Detta sätt
att se spred sig snabbt också till de hemmavarande, och till och med i
Stockholm började man leka kullor och dalmasar. Åren i slutet av 90-talet voro här
Hazelius' och Skansens tid, då man dansade folkdanser, införde öppna spisar och
möblerade hemmen med eftergjorda allmogemöbler, som ingen människa kunde
sitta på, och då flickorna gingo omkring med nordiska kringlor vid öronen och
stora koppardingelidång i halsgropen.

I litteraturen finns detta Stockholm bevarat framför allt i Strindbergs
Midsommar. Med sin fenomenalt säkra instinkt förlade han sitt skådespel just
till den dag på året, som mest av alla bärs av den avsedda stämningen, den
avsedda andan: midsommarafton. Och samma instinkt ledde honom till att välja
sitt staffage bland det som ännu levde kvar från de dagar under ett gånget
kulturskede, då han själv var pojke, — dagar, som han sannerligen inte eljest
brukade betrakta med samma blåögda, halvt rörda blick som här. Det var ju inte
så värst gott om gamla folkliga, pittoreska sedvänjor i tidens smak, vilka
dessutom voro typiskt stockholmska; men något fanns i alla fall: lövmarknaden vid
Munkbron och folklivet på Djurgårdsslätten med kasperteater, positivhalare och
fulla sjömän. Detta lilla fick sedan naturligtvis kompletteras av Skansen med
utklädda karoliner och vingåkerspolska — eller vad det nu heter. Och Strindberg,
som eljest var så skarpsynt för allt ihåligt, tycktes för ögonblicket alldeles
blind för det teateraktiga och gjorda hos denna allmogekultur mitt i storstaden
och dessa karolinska krigsbussar från 1890-talet; han var endast troskyldigt
förtjust över hela grannlåten. Men'denna oväntat milda sinnesstämning gjorde
honom å andra sidan mer än vanligt känslig för andra, äkta och ursprungliga
drag i hans fädernesstads kynne: särskilt i scenerna från lövmarknaden återges
det blonda, älskvärt öppna, lövomsusade Stockholms karaktär på ett sätt, som
kommer honom att mötas med Bellman och Blanche i en högst överraskande
endräkt.

Men ett dylikt möte kunde naturligtvis inte bli långvarigt: Bellman tillhörde
som bekant det myckna, Strindberg hjärtligen avskydde. Redan ett par år
senare ger han oss också en helt annan Stockholmsbild i »Ensam». Denna lilla
roman eller monolog eller vad man vill kalla den, står ju konstnärligt högt över
»Midsommar»; knappast någon annan bok återger starkare vissa sidor i det
moderna Stockholms väsen — främst storstadsbornas ensamhet, det underliga,
nästan hemska i att vara fysiskt så nära ett otal av sina likar och ända så
oändligt långt borta från dem. Man känner inte längre som på Blanches tid allt folk
i huset och trakten; vi veta inte längre det bittersta om våra närmaste grannar,
vi ha blivit ensamma mitt bland människorna. Ibland få vi en flyktig inblick i
ett främmande hem genom ett upplyst fönster, där man glömt att dra ner
rullgardinen; men det är bära en obegriplig, lösryckt seen ur ett drama, vars
uppränning är oss alldeles obekant.    Allt det fragmentariska i den moderna

stadsbons tillvaro, hela den storstadens tristess, som här i Stockholm kanske
starkast slår emot oss sent en kväll på Östermalms tomma, ekande gator, har
Strindberg i »Ensam» gripit oöverträffligt, på en gång med skälvande känslighet och
etsande intensitet.

Eljest har nittiotalet inte mycket till övers för Stockholm; liksom alla romantiska
strömningar i vår litteratur viker nittiotalsdikten bort från staden, ut på
landsbygden. Det är karakteristiskt, att t. ex. Heidenstam i sin enda dikt med
Stockholmsmotiv dröjer uteslutande bland minnena i Riddarholmskyrkan och
därifrån slungar ut ett anatema över sin egen tid. Inte ens den ende stockholmaren
bland de typiska nittiotalisterna, Oscar Levertin, hittade riktigt på de
nutida Stockholmsgatorna; det Stockholm, där han kände sig fullt hemmastadd,
var inte våra dagars, utan sjuttonhundratalets. Också när han vill återge den
stad, han har för ögonen, får skildringen ett tycke av pastiche. Man kan inte
riktigt instämma i hans egna ord om vad han tecknade:
Det var det Stockholm, vävt av sol och sånger,
av daggklar fröjd och anad salighet,
som man får skåda några korta gånger
då man är tjugoårig och poet.
Ty för att kunna se Levertins Stockholm räcker det bestämt inte med att
vara tjugo år och poet; man måste nog också vara kulturhistoriker. T. o. m.
när han — som i den nyss citerade, f. ö. mycket vackra dikten — skall skildra
en amourös visit hos en ung dam, väller det kulturhistoriska materialet fram så
ohejdat, att flickan alldeles tappas bort bland mariebergskrukor, brandstodsmärken,
rokokolusthus och andra antikviteter. Och denna bleka, nästan okroppsliga
unga borgardotter, som snarare tycks leva sitt skuggliv inom några gamla
memoarers pärmar än träda mot oss ur den blodfulla verkligheten, kunde gott vara
den musa, som inspirerat alla Levertins Stockholmsdikter. Men å andra sidan
ger hans rent historiska syn på Stockholm en egen stadsbild, och dessutom en
stadsbild, som aldrig förr speglats i litteraturen; här möta vi för första gången
ett klart medvetande om det levande förflutna, som i en stad, uppbyggd som den
är av oräknade generationers gemensamma arbete, starkare än någonstans
eljest gör sig påmint vid varje steg.

Tillhörde Levertin de diktare, som irrat kring i alla tider och i alla kartans
och fantasiens länder, är Hjalmar Söderberg dess mer bofast i verkligheten.
Ingen annan författare, inte ens Bellman, är lika inbiten stockholmare som han.
Ty Bellmans värld sträcker sig åtminstone ett stycke utom tullarna, till Essingen
och Fiskartorpet; men Hjalmar Söderbergs Stockholm begränsas av en cirkel
med en eller annan kilometers radie och mittpunkten någonstans vid Stureplan.
Man har en känsla av att han tycker sig vara ute på bondlandet, när han kommer
söder om Slussen och väster om Vasagatan. Och lika begränsad är han i tiden:
till åren kring sekelskiftet. Det var den tid, då man satt på Operabaren — vars
inredning betecknade höjdpunkten av raffinerat modern rumskonst — och med
trötta, lågmälta röster diskuterade Wilde, Weininger och Anatole France, då
det var obildat att inte ha en reproduktion av Stucks »Die Sünde» på sin vägg
och då en ung man, som f. ö. senare blev en framstående medborgare, på fullt
allvar kunde förklara, att Stockholm blev beboeligt först då det fått tre gånger
så många konsthandlare, nattkaféer och kokotter. Hjalmar Söderbergs
Stockholm är på ett ungefär årsbarn med whiskyn och cigarretterna i Sverige, och
det ger kanske bättre än något annat dess karaktär.    Man kan inte tänka sig,


att Martin Birck, doktor Glas, Arvid Stjärnblom och alla Söderbergs andra
dubbelgångare skulle kunna dricka någoat annat än den tunna, fräna, neurasteniska
whiskyn, den mest intellektuella och melankoliska av alla spritdrycker och
den enda, man kan dricka ensam.

Det är alltid svårt att säga något om en författare, som man känner alltför
väl, som man under gymnasist- och studentåren läst så mycket, att man kan
hans prosa utantill som man eljest bära kan vers. Det blir lätt antingen för
många ord eller för få. När det gäller Hjalmar Söderberg, finns dessutom
redan en karakteristik, som på ett par rader uttrycker allt väsentligt: Karlfeldts
strof i »Stadens sångmö»:
Och sent i seklets kväll på »Aftonstjärnan»
en drömmare satt ensam och förstämd.
Då  såg han henne  skymta,  skymningstärnan,
som genom prosans gator irrar skrämd.

Han lyfte hastigt fönstrets draperi;
men som en nattblå hamn gled hon förbi,
en vägvill fläkt, en brusten melodi.
Det är inte mycket att lägga till de raderna. Och här skulle ju inte heller
talas om Hjalmar Söderberg själv, utan om hans Stockholmsbild. Det Stockholm,
han skildrat, ligger oss så nära i tiden, att bära en Stockholmsbo torde kunna
skilja det från den stad, vi ha för ögonen; men skillnaden existerar ända.
Kanske den egentligen bära ligger i den större intimiteten hos hans stad, i den vaga,
avlägsna reflex från Biedermeiertidens Stockholm, som ända på något sätt dröjt
sig kvar där. Trots all världsklok skepsis finns det i denna förtjust blaserade,
överlägsna storstadsmässighet något — Gud förlåte mig ordet! — naivt, som
en fränare verklighet sedan dess etsat bort. Det var inte förgäves som Hjalmar
Söderbergs stamlokus var Boulevard uppe på Karlavägen, en av de trivsamma,
gammaldags schaggsoffornas sista tillflyktsorter i huvudstaden. När man
tänker sig det Stockholm, där Martin Birck och doktor Glas rörde sig, ser man —
eller åtminstone jag — det alltid i snöskymning, genom ett kaféfönster.
Kaféet har just den stämning av på en gång hemlöshet och hemtrevnad, som är de
söderbergska berättelsernas särmärke. Känslan av hemlöshet bottnar dels i hans
egen, frusna natur, dels är den ett gemensamt drag hos alla fin de siècle-författare,
både i Sverige och utomlands. Känslan av hemtrevnad åter är en gåva,
som Stockholm aldrig tycks vägra sina trogna; inte minst kommer den från alla
de välbekanta gestalter, som skymta förbi bland snöflingorna utanför kaféfönstrets
ruta: gamle kungen, Nordenskiöld, general Sven, Snoilsky, över huvud taget
känna sig Hjalmar Söderbergs människor mycket mer hemma på gatan än i
sina egna bostäder, där man nästan aldrig råkar dem. De äro flanörer, nomader
i tillfälligtvis hyrda våningar, och gatorna med deras välkända, individuella
uppsyn och lynne blir mer än något annat det fixa och pålitliga i deras tillvaro.
Kanske är det därför, så många platser i Stockholm åtminstone för min generation
blivit oupplösligt förbundna med hans diktade gestalter och scener ur deras
liv. Jag vet precis vid vilket bord utanför vattenkiosken i Kungsträdgården
doktor Glas satt då han gav pastor Gregorius det ödesdigra pillret, jag kan aldrig
gå över Johannes kyrkogård utan att som Arvid Stjärnblom stanna och stava på
inskriften på Döbelns gravvård: Ära, skyldighet, vilja, och jag har för
längesen räknat ut i vilket hus vid Döbelnsgatan unge Tomas Weber hade sitt

olycksaliga möte med den söta Märta Behm en sommardag i den tomma, kamferluktande
våningen. I och för sig kan ju dylikt vara ganska likgiltigt; men det visar
i alla fall, med vilken utomordentlig säkerhet Hjalmar Söderberg fångat själva
atmosfären kring sin stad.

Söderberg är ingen vän av stora ord. Han säger inte: jag älskar dig, utan
bara: jag tycker om dig. Men då han viskar de orden ut över Stockholm en
disig novemberkväll, då lyktorna tändas längs kajerna, så ligger det i stämmans
vemodiga, halvt självironiska timbre en sådan ärlig, lågmält intensitet, att man
aldrig glömmer den.

Efter 1900 blir Stockholmsskildrarnas antal legio: Bo Bergman, Sigfrid
Sivertz, Erik Lindorm, Sven Lidman, Henning Berger, för att bära på en slump
välja några av de viktigaste namnen. Att jag i detta överflöd stannar — låt
vara helt flyktigt — vid två, Siwertz och Lindorm, beror främst på att de
tyckas mig ha gjort den originellaste insatsen just som Stockholmsskildrare.

Erik Lindorm har i sina dikter, mänskligt äkta och utan alla klasskampsfraser,
fört in ett helt nytt Stockholm: den moderna arbetarklassens.
Stockholmsskildringen fortsätter hos honom sin vandring mot norr och öster, tills
den stannar i stadens yttersta utkanter, »Sibirien». Det är inte precis den miljö,
där man väntar att få se poesiens blåa blomma gro: nya, fantasilösa, men redan
lite schabbiga husfasader, snoriga ungar, som spela kula på trottoaren,
halvvuxna grabbar med cigarretten i mungipan, som i skydd av någon portgång ta
kvarterets flickslynor på brösten, käringar i grå ylleschalar på väg till
mjölkmagasinet eller stampen och kanske — som välkommet avbrott i enformigheten
— en ambulans, som stannar utanför en port för att hämta någon skurgumma,
då hon definitivt tröttnat på slitet och släpet. Men fast allt detta hos Erik
Lindorm återges med de enklaste, vardagligaste, mest prosaiska ord, blommar
skönheten ända upp i hans dikter, en säregen, fattig, kantig, valhänt, ful
storstadsskönhet, som på en av Steinlens teckningar. Bakom de trista fasaderna
gömma sig dock mänskliga hem, och de mänskliga passionerna kunna dock ha
kvar hela sin ungdomsfriskhet från mytens morgonländer också när de bära få
brinna i en ängslig kyss under en gatlykta. Så visar Erik Lindorm ännu en
gång, att diktens domäner omfatta allt, till och med Vasastan, och att det trolleri,
som den äkta konstnären ensam behärskar, kan ge allting helgd och mänsklig
betydenhet och förvandla allt till gripande poesi.

Sigfrid Siwertz Stockholmsbild har många olika aspekter; och det är skada,
att utrymmet förbjuder en hastig blick på dem alla, då han otvivelaktigt är en
av de mest betydande, på en gång intelligentaste och artistiskt finkänsligaste
skildrare, Stockholm någonsin haft. Då man tänker på hans produktion, vars
sceneri nästan helt är hämtat från Stockholm, väller en hel flod av skiftande
stadsbilder fram: deklasserade utkantsvillor och patricierhem på Djurgården,
brackmondäna Strandvägsvåningar och gamla, fina hantverkarkulor i Staden
mellan broarna, fabrikskvarter och Söderidyller — allt upptänkligt, ända
till strömfiskarnas vaggande residens i dunklet under Norrbro. Och denna stad
med dess otaliga ansikten, så många och så olika som endast en modern storstad
med gamla anor kan uppvisa, befolkas hos honom av ett lika brokigt och
mångskiftande människogalleri: från små söta, fast något olydiga gossar från
Villagatan till gamla stadiga, fast betydligt onyktra ämbetsmän på hemväg från ett
av de äkta stockholmska ordenssällskapen och från de förälskade husjungfrur
och tragiska bergsprängare till professorer i filosofi. Men kanske är det ända
två Stockholmsbilder av alla de otaliga, han skapat, som längst fästa sig i

minnet: de tidigaste berättelsernas sjöstad, med lukt av mönja, stenkolsrök och
slagvatten, rasslande kättingar och tjutande ångvisslor på Strömmen och
pensionerade sjökaptener uppe i Söderbackarna, och affärsmännens kallhetsiga,
penningbesatta, cyniskt ohederliga och cyniskt njutningslystna stad från »Selambs» —
helt säkert den yppersta Stockholmsroman, som skrivits efter »Röda rummet».
Vi, som leva mitt uppe i det Stockholm, som Siwertz skildrat med sådan
utomordentlig mångsidighet, kunna endast uppskatta hans ständigt vakna blick och
sällsynta artistiska säkerhet; sitt fulla värde kan hans rundmålning av vår stad
först få i en framtid, då ännu en synpunkt tillkommer: den kulturhistoriska.

Inte ens Siwertz har dock givit någon riktigt uttömmande teckning av
efterkrigsårens stad, av det amerikaniserade Stockholm, där bilhjulen rulla fram
över alla traditioner och maskinlarmet helt överröstar måsarnas skrik över
Strömmen och suset i träden på kyrkogårdarna. Och kanske dröjer det, innan
en sådan skildring blir skriven, och i så fall skriven av en främling från
landsorten: typiskt nog, skymtar en dylik stadsbild tydligast hos den allra yngsta
generationen av mer eller mindre bolsjevikiska modernistskalder — Arthur Lundqvist
t. ex. — vilka praktiskt taget alla kommit till Stockholm först som vuxna och
under alla omständigheter stå fullkomligt främmande för borgerlig tradition.
Det opersonliga, kalla, moderna storstadsvidundret kunna vi infödda, i den
borgerliga kulturen förankrade stockholmare aldrig se. För oss är och förblir
Stockholm inte bära den stad, där vi sprungit som smågrabbar och som därför
alltid måste tyckas oss hemvan och förtrolig, utan också diktens Stockholm, med
ett skimmer av »bellmanska somrar och strindbergska vårar». Och så länge
diktens stad lever sitt liv bortom tid och rum, kan ingen mekanisering för oss
döda Stockholms själ.

Därpå vidtog omedelbart mötets officiella avslutning. Dr Grape framförde
mötesbestyrelsens varma tack till föredragshållare och funktionärer.

De utländska deltagarnas tack framfördes i tur och ordning av Overlaerer
Høirup, overbibliotekar Munthe och bibliotekarien J. A. Kemiläinen,
Helsingfors, den sistnämnde, som framförde de finska deltagarnas tack, talande efter
mötets medgivande först på finska och därefter på svenska.

Mötets slutackord skulle emellertid förtona först senare. På lördag kväll
hade nämligen Stockholms stad — sin kända lysande gästfrihet likmätigt —
inbjudit samtliga deltagare till en bankett i Stadshusets praktfulla Gyllene sal.
Stadsfullmäktiges ordförande herr Knut Tengdahl, som presiderade vid
supébordet, hälsade i älskvärda och hjärtliga ordalag Nordens biblioteksfolk
välkomna som den svenska huvudstadens gäster. De närvarandes tack framfördes
av overlaerer Høirup, som bland annat tacksamt anammande den färska svenska
teorien om Kristian Tyranns oskuldsfulla natur, gjorde en vällyckad historisk
utflykt till Stockholms blodbad och andra nordiska kusinmöten. Därefter
uppläste talaren en skriftlig välgångsönskan till Stockholms nya stadsbibliotek från
nestorn i Nordens folkliga biblioteksväsen prof. A. S. Steenberg. Bland övriga
talare märktes stadsbibliotekar J. Aarsbo, Köpenhamn, och statsrådet Almkvist,
som även denna dag hedrade mötet med sin närvaro.

Efter banketten vidtog åter den otvungna samvaron med promenader à deux
i den ståtliga statvåningen, som också jämte övriga lokaler demonstrerades av
herr Tengdahl, tills musiken oemotståndligt lockade de numera väl in- och
samdansade kongressdeltagarna ut på Blå hallens väldiga golvyta.    Det var endast

en och annan filosof, som nu på tredje dagen föredrog att bakom sitt grogglas
eller sin sockerdricka på läktaren betrakta världens yra von oben eller med en
kollega behandla någon ännu oknäckt biblioteksnöt. De praktfulla lokalerna
inbjuda trots all sin ståt på något sätt samtidigt till en munter och gemytlig
stämning, och samstämmigt förklarades att denna afton verkligen blev kulmen
på festligheterna, något som man kvällen förut inte trott vara möjligt.

Epilogen utspelades följande dag. Vid en okristlig timme började stadens
droskbilar sammanstråla från skilda håll mot den söndagsglittrande Nybroviken,
och punktligt kl. 10 avgick en förhyrd skärgårdsbåt med de flesta mötesdeltagarna
ombord, allt piggare och piggare i den morgonfriska blåsten. I en hytt
försvunno några möteskommitterade, som ordnade placeringskort, och dr Grape,
som snabbdiktade, allt till den blivande lunchen. Humöret och aptiten befunno
sig på toppunkten, när farkosten efter en kraftigare sväng utåt Ingaröfjärden
hastigt stävade in till Saltsjöbaden. Kl. 1 avhölls på Sommarrestaurangens
översta veranda med den vackra utsikten över den än solglittrande än av
övergående regnbyar förmörkade Baggensfjärden Föreningen Nordens lunch för
biblioteksmötet, vid vilken f. kammarrättsrådet Conrad Carleson utövade ett
förbindligt värdskap och i ett hjärtligt välkomsttal hälsade Nordens biblioteksfolk.
Och nu, i avskedsögonblicket, bröto vältalighetens flöden oemotståndligt
fram. Resultatet av dr Grapes snabbvisit hos musan befanns vara ett spirituellt
och vackert kväde till damerna, jämväl inkluderande en hyllning till Föreningen
Norden. Overbibliotekar Petersen tackade i ett kvickt och klokt anförande
för de gångna dagarna, och en blick ej blott tillbaka utan även framåt, mot nya
möten kastade overbibliotekar Munthe. Den myckna rökelse, som av skilda
talare tändes för kvinnan, uppkallade fru Karin Fjällbäck-Holmgren till ett
uddigt, briljant framfört och med stort bifall mottaget tack från damerna till de
manliga kollegerna. Centralbibliotekar fröken Haralda Poulsen från Roskilde
föredrog en livligt senterad dikt om danskt kynne och svenskt, utmynnande i
ett tack för den njutna gästvänskapen, och ytterligare talade bibliotekskonsulenten
Jørgen Banke, bibliotekar Victor Smith från Bergen och Overlaerer Høirup
ur sina överfulla hjärtan. Småningom upplöstes emellertid det glada sällskapet,
som på skilda vägar och tider tog sig in till staden, en del för att omedelbart
anträda färden till de respektive hemorterna, andra ännu i det sista utnyttjande
möjligheterna till det angenäma umgänget med likasinnade. Och dunkla rykten
veta att berätta sällsamma ting om nattliga symposier i bildningens högborg,
och efterdyningar som nådde till huvudstadens omgivningar som Mörby, Ålsten
m. m., ja ända till Uppsala, där en vaid skara av skilda nationaliteter
inspekterade Carolina Rediviva och expresidenten, som då också enligt en från
Hindsgavl nedärvd sed i sitt detroniserade tillstånd tröstades med en silverne
hedersskänk från de utom-svenska deltagarnas sida.

Och så var det andra nordiska biblioteksmötets korta men strålande saga all.


 
 




<chapter name="Biblioteksbladet
Årg. 13 1928 Häfte 1">
BIBLIOTEKSBLADET
Organ för Sveriges Allmänna Biblioteks förening

Årg. 13 1928 Häfte 1

Redaktion: Fredrik Hjelmqvist, Knut Tynell och Hans Küntzel.
Hantverkaregatan 19, Stockholm

Utkommer i 8 häften om året Prenumerationspris 6 kr.

Utdelas kostnadsfritt till medlemmar av Sveriges Allmänna
- - - - - Biblioteksförening (årsavgift 5 kr.) - - - - -

STOCKHOLM - P. A. NORSTEDT & SÖNERS FÖRLAG



INNEHÅLL.
Litteratur: Recensioner av förste bibliotekarien Simon Aberstén (S. A-n),
docenten Gunnar Aspelin (G. A.), t. f. professor Ragnar Bergendal (R. B.),
med. d:r Jacob Billström (J. B.), undervisningsrådet Wilhelm Björck (W. B.),
fil. lic. Iwan Bolin (J. B.), t. f. professor Erling Eidem (E. E-m), fil. d:r
Johan Feuk (J. F.), rektor Mathias Feuk (M. F.), fil. kand. Gunnar
Furuland (G. F-d), fil. d:r Brynolf Fänge (Br. F.), fil. kand. Erik Granlund
(E. G-d), seminarielektor Alf Hildinger (A. H-r), fil. d:r Pelle Holm (P. B.),
förste bibliotekarien Arne Holmberg (A. H.), förste aktuarien Alrik Jacobi (J-i),
fil. d:r Olof Jonasson (O. J-n), andre bibliotekskonsulenten Hans Küntzel
(H. K.), fru Anna Landergren (A. L-n), fil. d:r John Landquist (J. L.),
professor Andreas Lindblom (A. L.), docenten Gustaf Lindeberg (G. Lbrg),
rektor Sigurd Lindeborg (S. L.), andre bibliotekarien Greta Linder (G-a L.),
bibliotekarien Hjalmar Lundgren (Hj. L-n), förste bibliotekarien Bert Möller
(B. M.), med. d:r Gustaf Neander (G. Ndr), professor Martin P. Nilsson
(M. P. N.), fru Ellen Nordenstreng (E. N.), fröken Ruth Nordgren (R. N.)
rektor Knut Ramstedt (K. R-dt), sekreteraren K. E. Sahlström (K. E. S-m),
lektor S. Schartau (S. Sch.), fil. d:r Alvar Silow (Sw), professor Carl
Skottsberg (C. S-g), krigsarkivarien Birger Steckzén (B. S-n), fil. lic. Olof Sundin
(O. S.), andre bibliotekarien Einar Sundström (E. S-m), fil. d:r Harald
Svanberg (H. Sg), fil. d:r Knut Tynell (K. T.), fru Ruth Wedin Rothstein
(R. W. R.), docenten Algot Werin (A. W-n), fil. d:r Fredrik Vetterlund (F. V.),
förste bibliotekarien Oscar Wieselgren (O. W-n), fil. lic. Bertil Åkerman
(B. Å.), lektor Nils Åkesson (N. Å.), fil. d:r Karl Åmark (K. Å.) . . . 1
Viktigare nyutkomna arbeten . . . 55



Medlemsavgift för år  1928 i

Sveriges Allmänna Biblioteksförening

insändes under adress Postgirokonto n:r 688, Sveriges  allmänna
biblioteksförening,  Hantverkaregatan  19, Stockholm.
Medlemsavgiften  är  5 kr.   Medlemmarna erhålla
Biblioteksbladet kostnadsfritt.

Statsunderstödda folk- och studiecirkelbibliotek samt under skolöverstyrelsen
stående undervisningsanstalters bibliotek kunna erhålla Biblioteksbladet till ett
nedsatt pris av 4 kr., om prenumerationsavgiften insändes under ovan
angiven adress.

Från Sveriges allmänna biblioteksförening, Hantverkaregatan 19, Stockholm,
kunna även övriga av S. A. B. utgivna publikationer rekvireras till följande
nedsatta priser:

Svenska bibliotek . . . inb.  5:75 + porto (bokhandelspris  7:50)
Bibliotek, deras betydelse och skötsel, 3:e upplagan . . . 1:50 + porto (bokhandelspris  2:—)
Skolbiblioteket . . . 2:25 + porto (bokhandelspris 3:—)
Klassifikationssystem . . . 1:50 + porto (bokhandelspris 2:25)




7:de bandet
(Fackelros—Frölunda)

NORDISK FAMILJEBOK

— nya upplagan — nu utkommet.

Bandet innehåller 3,779 uppslagsord, däribland signerade artiklar av icke
mindre än 245 medarbetare, och illustreras av 670 textbilder, 107 sidor
svartplanscher   med   inalles 490  bilder,   10  läckra  färgplanscher  och   13
utsökta   helsidesporträtt i  djuptryck.

Nya abonnenter få omedelbart de nu utkomna 7 banden.
Verket kominer att omfatta 20 band.

Två band utkomma årligen.  Priset  är  kr.   20, 23 à 25 pr band.  Agenter
med rutin  och goda rekommendationer antagas.  Prospekt gratis.
Förmånliga   betalningsvillkor möjliggöra abonnemang för en var vid hänvändelse
till   närmaste  bokhandel eller  direkt till förlaget.

AKTIEBOLAGET   FAMILJEBOKEN
Vasagatan 7, Stockholm



Allt i ett band

NORSTEDTS
UPPSLAGSBOK

»Onekligen ett rekord att inom en enda pärm rymma 60,000 uppslagsord,
5,000 bilder och över 100 kartor . . . Det är den billigaste och den
mest koncentrerade encyklopedien på vårt språk. Det är förvånande,
vilket omfattande vetande som samlats i denna bok.»
Svenska  Morgonbladet.

»— — — ett av de korrektaste och mest vårdade uppslagsverk, vi ha
här i landet, den bästa svenska motsvarighet till den oumbärliga lilla
Larousse. Och prisbilligheten gör volymen överkomlig för vem som
helst, som vill ha ett gott och händigt konversationslexikon. Trycket
i boken är rent och klart och alls icke svårläst, trots den textmassa
som går in på var sida.» Göteborgs Posten.

»En uppslagsbok just av den art, som vi hittills på ett kännbart satt
varit i avsaknad av. Aktualitet och exakthet, fullständighet och
koncentration, facklig instruktion och på samma gång koncentrering
återfinnas i rikt mått i Norstedts Uppslagsbok.» Nya Dagligt Allehanda.

»Totalintrycket blir att man här står inför en prestation, som
framkallar den mest uppriktiga respekt och beundran . . . Sådant verket
nu föreligger skulle man kunna tro, att det ägde många upplagor före
sig och att det vore resultatet av upprepade försök och granskningar
under åratal. Illustrationsmaterialet är synnerligen rikt.»
Sydsv. Dagbladet Snällposten.

Inb. i klotb. kr.  35:—; i halvfranskt Norstedtsband 38:—.
60,000 uppslagsord; 5,000 bilder, varav
140  kartor;   1,600 sidor.




<chapter name="Biblioteksbladet
Årg. 13 1928 Häfte 2-3">
BIBLIOTEKSBLADET
Organ för Sveriges Allmänna Biblioteksförening

Årg. 13 1928 Häfte 2-3

Redaktion: Fredrik Hjelmqvist, Knut Tynell och Hans Küntzel.
Hantverkaregatan 19, Stockholm

Utkommer i 8 häften om året Prenumerationspris 6 kr.

Utdelas kostnadsfritt till medlemmar av Sveriges Allmänna
- - - - - Biblioteksförening (årsavgift 5 kr.) - - - - -

STOCKHOLM P. A. NORSTEDT & SÖNERS FÖRLAG




INNEHÅLL.
Andra nordiska biblioteksmötet . . . 57
O. Walde. J. H. Hulth in memoriam . . . 59
Karl August Hagberg. Grazia Deledda . . . 61
J. Norelius. Förslag till stadsbiblioteks- och konserthus i Örebro . . . 64
Ivar Wessman. En pionjär . . . 67
A. Holmberg. Biblioteksintryck från Estland och Lettland . . . 68
Biblioteksnotiser . . . 72
Litteratur: Recensioner av docenten Gunnar Aspelin (G. A.), med. d:r Jacob
Billström (J. B.), undervisningsrådet Wilhelm Björck (W. B.), fil. lic. Iwan
Bolin (I. B.), fil. d:r Thorild Dahlgren (Th. Dn), t. f. professor Erling Eidem
(E. E-m), fil. d:r Johan Feuk (J. F.), rektor Mathias Feuk (M. F.),
seminarielektor Alf Hildinger (A. H-r), fil. d:r Pelle Holm (P. H.), fil. d:r Olof
Jonasson (O. J-n), andre bibliotekskonsulenten Hans Küntzel (H. K.),
professor Andreas Lindblom (A. L.), docenten Gustaf Lindeberg (G. Lbrg),
andre bibliotekarien Greta Linder (G-a L.), förste bibliotekarien Bert Möller
(B. M.), professor Martin P. Nilsson (M. P. N.), fru Ellen Nordenstreng
(E. N.), fröken Ruth Nordgren (R. N.), docent Hilding Pleijel (Hg Pl),
rektor Knut Ramstedt (K. R-dt), professor Lännart Ribbing (Rg), fröken Eva
Ringenson (E. R-n), professor Arvid Runestam (A. R-m), lektor S. Schartau
(S. Sch.), professor Carl Skottsberg (C. S-g), fru Ruth Wedin Rothstein
(R. W. R.), docenten Algot Werin (A. W-n), fil. d:r Fredrik Vetterlund (F. V.),
förste   bibliotekarien   Oscar   Wieselgren   (O.   W-n),   fil.   lic.   Bertil  Åkerman
(B. Å.), statskonsulent A. Östergren (A.  Ö-n) . . . 74
Viktigare nyutkomna arbeten . . . 101
Några danska böcker från år 1927 . . . 105
Några norska böcker från år 1927 . . . 106
Skol- och barnbibliotek:
Böcker för barn och ungdom. Recensioner av fru Gurli Linder . . . 108



Medlemsavgift för år  1928 i

Sveriges Allmänna Biblioteksförening

insändes under adress Postgirokonto n:r 688, Sveriges  allmänna
biblioteksförening,  Hantverkaregatan  19, Stockholm.
Medlemsavgiften är  5 kr.   Medlemmarna erhålla
Biblioteksbladet kostnadsfritt.

Statsunderstödda folk- och studiecirkelbibliotek samt under skolöverstyrelsen
stående undervisningsanstalters bibliotek kunna erhålla Biblioteksbladet till ett
nedsatt pris av 4 kr., om prenumerationsavgiften insändes under ovan
angiven adress.

Från Sveriges allmänna biblioteksförening, Hantverkaregatan 19, Stockholm,
kunna även övriga av S. A. B. utgivna publikationer rekvireras till följande
nedsatta priser:

Svenska bibliotek . . . inb.  5:75 + porto (bokhandelspris 7:50)
Bibliotek, deras betydelse och skötsel, 3:e upplagan . . . 1:50 + porto (bokhandelspris 2:—)
Skolbiblioteket . . . 2:25 + porto (bokhandelspris 3:—)
Klassifikationssystem . . . 1:50 + porto (bokhandelspris 2:25)




Norstedts
Världshistoria

Hittills   utkomna   delar:
Del I. De äldre orientaliska folken,   av   prof.   K. Tallqvist
och  prof.   J.   Charpentier.
Del II. Hellas och de hellenistiska rikena, av prof.
M.   P:n   Nilsson.
Del IV.  Folkvandringsstaterna, Östrom och Islam, av
prof. S. Tunberg, doc. S. Lindstam ock prof. K.   V.   Zetterstéen.
Del XV. De asiatiska kulturerna, av prof. B. Karlgren
och   prof.   J.   Charpentier.

Närmast   föreligger:
Del VI. Nationalstaterna och renässansen, av prof. P. O. von Törne,
doc. J. Nordström ock doc. H. S.   Nyberg.

»Norstedts Världshistoria kommer av allt att döma att i sitt färdiga
skick bliva av verkligt monumental art och synes bestämd att för en
lång framtid bliva av i viss mån auktoritativ betydelse för kännedomen
av  allmän  historia  i  vårt  land.»
Prof.   E.   Nachmanson  i  Göteborgs   Handelstidning.

Pris pr  del  häft.   kr.   12:—;  inb.  15:—;
halvfranskt band  20:—.




Allt i ett band

NORSTEDTS
UPPSLAGSBOK

»Onekligen ett rekord att inom en enda pärm rymma 60,000 uppslagsord,
5,000 bilder och över 100 kartor . . . Det är den billigaste och den
mest koncentrerade encyklopedien på vårt språk. Det är förvånande,
vilket omfattande vetande som samlats i denna bok.»
Svenska Morgonbladet.

»— — — ett av de korrektaste och mest vårdade uppslagsverk, vi ha
här i landet, den bästa svenska motsvarighet till den oumbärliga lilla
Larousse, Och prisbilligheten gör volymen överkomlig för vem som
helst, som vill ha ett gott och händigt konversationslexikon. Trycket
i boken är rent och klart och alls icke svårläst, trots den textmassa
som går in  på vår sida.» Göteborgs Posten.

»En uppslagsbok just av den art, som vi hittills på ett kännbart satt
varit i avsaknad av. Aktualitet och exakthet, fullständighet och
koncentration, facklig instruktion och på samma gång koncentrering
återfinnas i rikt mått i Norstedts Uppslagsbok.» Nya Dagligt Allehanda.

»Totalintrycket blir att man här står infor en prestation, som framkallar
den mest uppriktiga respekt och beundran . . . Sådant verket
nu föreligger skulle man kunna tro, att det ägde många upplagor före
sig och att det vore resultatet av upprepade försök och granskningar
under åratal. Illustrationsmaterialet är synnerligen rikt.»
Sydsv. Dagbladet Snällposten.

Inb. i klotb. kr.  35:—; i halvfranskt Norstedtsband 38:—.
60,000 uppslagsord; 5,000 bilder, varav
140 kartor; 1,600 sidor.



<chapter name="Biblioteksbladet
Årg. 13 1928 Häfte 4-5">
BIBLIOTEKSBLADET
Organ för Sveriges Allmänna Biblioteksförening

Årg. 13 1928 Häfte 4-5

Redaktion: Fredrik Hjelmqvist, Knut Tynell och Hans Küntzel.
Hantverkaregatan 19, Stockholm

Utkommer i 8 häften om året Prenumerationspris 6 kr.

Utdelas kostnadsfritt till medlemmar av Sveriges Allmänna
- - - - - Biblioteksförening (årsavgift 5 kr.) - - - - -

STOCKHOLM P. A. NORSTEDT & SÖNERS FÖRLAG



INNEHÅLL.
Carl-Rudolf Gardberg. Den finländska bibliotekslagen . . . 113
Greta Eriksson. Pedagogiska biblioteket . . . 117
C. F. Hennerberg. Kungl. musikaliska akademiens bibliotek i nya lokaler . . . 120
Bert Möller. Om Codex argenteus . . . 133
 — —  En förnämlig festskrift . . . 125
Emanuel Bergman. Signaturen Betty . . . 127
Biblioteksnotiser . . . 129
Litteratur: Recensioner av docenten Gunnar Aspelin (G. A.), fil. lic. Iwan
Bolin (I. B.), förste bibliotekarien A. B. Carlsson (A. B. C), rektor Mathias
Feuk (M. F), seminarielektor Alf Hildinger (A. H-r), stadsbibliotekarien
Fredrik Hjelmqvist (F. H), fil. d:r Pelle Holm (P. H.), förste bibliotekarien
Arne Holmberg (A. H.), andre bibliotekarien Torsten Kolmodin (T. K.), andre
bibliotekskonsulenten Hans Küntzel (H. K.), professor Andreas Lindblom
(A. Z.), docenten Gustaf Lindeberg (G. Lbrg), rektor Sigurd Lindeborg
(S. Z.), fru Gurli Linder (G. Z.), bibliotekarien Hjalmar Lundgren (Hj. L-n),
pastor Oscar Mannström (O. M.), förste bibliotekarien Bert Möller (B. M.),
professor Martin P. Nilsson (M. P. N.), docenten Hilding Pleijel (Hg Pl),
fröken Eva Ringenson (E. R-n), lektor Sixten Samuelsson (S. S.), lektor
S. Schartau (S. Sch.), fröken Hilda Selander (H. S-r), fil. d:r Alvar Silow
(Sw), andre bibliotekarien Einar Sundström (E. S-m), fil. d:r Harald
Svanberg (H. S-g), fröken Elisabeth Thorman (E. T.), förste
bibliotekskonsulenten Knut Tynell (K. T.), fru Ruth Wedin Rothstein (R. W. R.), docenten
Algot Werin (A. W-n), fil. d:r Fredrik Vetterlund (F. V.), förste
bibliotekarien Oscar Wieselgren (O. W-n) . . . 132
Viktigare nyutkomna arbeten . . . 152
Skol- och barnbibliotek . . . 155
Böcker för barn och ungdom. Recensioner av fru Gurli Linder (G. L.), andre
bibliotekarien Hildur Lundberg (H. Lg), lektor Nils Åkesson (N. Å.) . . . 158



Medlemsavgift för år 1928 i

Sveriges Allmänna Biblioteksförening

insändes under adress Postgirokonto n:r 688, Sveriges  allmänna
biblioteksförening,  Hantverkaregatan  19, Stockholm.
Medlemsavgiften är  5 kr.   Medlemmarna erhålla
Biblioteksbladet kostnadsfritt.

Statsunderstödda folk- och studiecirkelbibliotek samt under skolöverstyrelsen
stående undervisningsanstalters bibliotek kunna erhålla Biblioteksbladet till ett
nedsatt pris av 4 kr., om prenumerationsavgiften insändes under ovan
angiven adress.

Från Sveriges allmänna biblioteksförening, Hantverkaregatan 19, Stockholm,
kunna även övriga av S. A. B. utgivna publikationer rekvireras till följande
nedsatta priser:

Svenska bibliotek . . . inb. 5:75 + porto (bokhandelspris  7:50)
Bibliotek, deras betydelse och skötsel, 3:e upplagan . . . 1:50 + porto (bokhandelspris 2:—)
Skolbiblioteket . . . 2:25 + porto (bokhandelspris  3:—)
Klassifikationssystem . . . 1:50 + porto (bokhandelspris  2:25)




8:de bandet
(Fröman—Gullabo)

NORDISK FAMILJEBOKS
nya 20-bandsupplaga utkommet.

Åttonde bandet ansluter sig värdigt till de tidigare utkomna sju banden av detta
verk, som av en enhällig kritik tillerkänts den obestridligt främsta platsen bland
samtliga svenska uppslagsverk. I aktualitet och tillförlitlighet, i ämnenas sakkunniga
behandling och urval med speciell hänsyn tagen till svenska intressen såväl som i rik
och utsökt illustrering står Nordisk  Familjebok alltfort i  en  klass helt för sig.

Åttonde bandet innehåller 4,728 uppslagsord och illustreras av 735 bilder och 29
kartor i texten, 93 svartplanscher med 392 bilder, 7 färgplanscher, 3 färgkartor och
16 helsidesporträtt i djuptryck. — Bandet innehåller signerade artiklar av icke
mindre  än 234  olika medarbetare.

Nytillträdande abonnenter erhålla omedelbart de nu utkomna åtta banden.

Verket, som i sin helhet kommer att omfatta 20 band, tillhandahålles i tre olika
bindningar till pris av 20, 23 à 25 kr. per band. Förmånliga betalningsvillkor
möjliggöra abonnemang för en var. Agenter med rutin och goda rek. antagas. Prospekt
gratis.  Subskription i närmaste bokhandel eller direkt hos förlaget

AKTIEBOLAGET   FAMILJEBOKEN
Vasagatan 7, Stockholm



Norstedts
Världshistoria

Hittills   utkomna   delar:
Del      I.    De äldre orientaliska folken, av prof. K. Tallqvist och
prof. J. Charpentier.
Del       II.    Hellas   och   de   hellenistiska   rikena,   av  prof. M. P:n Nilsson.
Del      IV.    Folkvandringsstaterna,   Östrom   och  Islam, av prof. S.
Tunberg, doc. S. Lindstam och prof. K. V. Zetterstéen.
Del    XV.    De asiatiska kulturerna, av prof. B. Karlgren och prof. J. Charpentier.

Närmast föreligger:
Del   VI.    Nationalstaterna  och  renässansen, av prof.   P. O. von
Törne, doc. J. Nordström och doc. H. S. Nyberg.

»Norstedts Världshistoria kommer av allt att döma att i sitt färdiga skick bliva av
verkligt monumental art Oct svnes bestämd att för en lång framtid bliva av i viss
mån auktoritativ betydelse för kännedomen av allmän historia i vårt land.»
Prof. E. Nachmanson i  Göteborgs Handelstidning.

Pris pr del häft.  kr.   12:—;  inb.   15:—;  halvfranskt band  20:—.



Allt i ett band

NORSTEDTS
UPPSLAGSBOK

60,000 uppslagsord;   5,000   bilder,
varav 140 kartor; 1,700 sidor.

»Onekligen ett rekord att inom en enda pärm rymma 60,000 uppslagsord,
5,000 bilder och över 100 kartor . . . Det är den billigaste och den
mest koncentrerade encyklopedien på vårt språk, Det är förvånande,
vilket omfattande vetande som samlats i denna bok.»
Svenska Morgonbladet.

»— — — ett av de korrektaste och  mest vårdade uppslagsverk vi ha
här i landet, den bästa svenska motsvarighet till den oumbärliga lilla
Larousse. Och prisbilligheten gör volymen överkomlig för vem som
helst, som vill ba ett gott och händigt konversationslexikon. Tricket
i boken är rent och klart och alls icke svårläst, trots den textmassa
som går in på var sida.» Göteborgs Posten.

»En uppslagsbok just av den art, som vi hittills på ett kännbart sätt
varit i avsaknad av. Aktualitet och exakthet, fullständighet och
koncentration, facklig instruktion och på samma gång koncentrering
återfinnas i rikt mått i Norstedts Uppslagsbok.» Nya Dagligt Allehanda.

»Totalintrycket blir att man här står inför en prestation, som
framkallar den mest uppriktiga respekt och beundran . . . Sådant verket
nu föreligger skulle man kunna tro, att det ägde många upplagor före
sig och att det vore resultatet av upprepade försök och granskningar
under åratal. Illustrationsmaterialet är synnerligen rikt.»
Sydsv. Dagbladet Snällposten.

Inb. i klotb. kr. 35:—; i halvfranskt Norstedtsband 38:—.
Avbetalning 3:— per månad.


Med detta häfte följer ett inbetalningskort.


<chapter name="Biblioteksbladet
Årg. 13 1928 Häfte 6">
BIBLIOTEKSBLADET
Organ för Sveriges Allmänna Biblioteksförening

Årg. 13 1928 Häfte 6

Redaktion: Fredrik Hjelmqvist, Knut Tynell ock Hans Küntzel.
Hantverkaregatan 19, Stockholm

Utkommer i 8 häften om året Prenumerationspris 6 kr.

Utdelas kostnadsfritt till medlemmar av Sveriges Allmänna
- - - - - Biblioteksförening (årsavgift 5 kr.) - - - - -

STOCKHOLM P. A. NORSTEDT & SÖNERS FÖRLAG






INNEHÅLL.
Fredrik Hjelmqvist. Stockholms stadsbibliotek. Huvudbyggnaden . . . 165
Skolöverstyrelsens riksdagspetita angående folkbiblioteksväsendet . . . 179
En central för biblioteksverksamheten i Tornedalen . . . 184
Litteratur: Recensioner av professor Ragnar Bergendal (R. B.), fil. lic. Ivan
Bolin (I. B.), stadsbibliotekarien Fredrik Hjelmqvist (F. H.), förste aktuarien
Alrik Jacobi (J-i), andre bibliotekarien Torsten Kolmodin (T. K.),
bibliotekarien Hjalmar Lundgren (Hj. L-n), förste bibliotekarien Bert Möller (B. M.)
fru Ellen Nordenstreng (E. N.), rektor Knut Ramstedt (K. R-dt), lektor
Sixten Samuelsson (S. S.), lektor S. Schartau (S. Sch.), professor Carl
Skottsberg (C. S-g), andre bibliotekarien Einar Sundström (E. S-m), fil. d:r
Knut Tynell (K. T.), lektor Nils Åkesson (N. Å), fil. d:r Karl Åmark (K. Å.) . . . 185
Viktigare nyutkomna arbeten . . . 194
Biblioteksbladet ökar sitt omfång . . . 204



Medlemsavgift för år 1929 i

Sveriges Allmänna Biblioteksförening

insändes under adress Postgirokonto n:r 688, Sveriges  allmänna
biblioteksförening,  Hantverkaregatan  19, Stockholm.
Medlemsavgiften är  5 kr.   Medlemmarna erhålla
Biblioteksbladet kostnadsfritt.

Statsunderstödda folk- och studiecirkelbibliotek samt under skolöverstyrelsen
stående undervisningsanstalters bibliotek kunna erhålla Biblioteksbladet till ett
nedsatt pris av 4 kr., om prenumerationsavgiften insändes under ovan
angiven adress.

Från Sveriges allmänna biblioteksförening, Hantverkaregatan 19, Stockholm,
kunna även övriga av S. A. B. utgivna publikationer rekvireras till följande
nedsatta priser:.

Svenska bibliotek . . . inb. 5:75 + porto (bokhandelspris 7:50)
Bibliotek, deras betydelse och skötsel, 3:e upplagan . . . 1:50 + porto (bokhandelspris 2:—)
Skolbiblioteket . . . 2:25 + porto (bokhandelspris 3:—)
Klassifikationssystem . . . 1:50 + porto (bokhandelspris 2:25)



I varje bibliotek bör finnas
den nya, fullständigt   omarbetade   upplagan  av

Uppfinningarnas Bok

Redigerad av Kommendörkapten SAM LINDSTEDT
Verket kommer att omfatta nio delar
Hittills ha utkommit del. II, III, IV och V.

Pris pr del inb. i klotb. kr. m35:—;
i halvfranskt band 40:—

NORSTEDTS



Norstedts
Världshistoria

Hittills utkomna delar:
Del I. De äldre orientaliska folken, av prof. K. Tallqvist och
prof. J. Charpentier.
Del II. Hellas och de hellenistiska rikena, av prof. M. P:n Nilsson.
Del IV. Folkvandringsstaterna, Östrom och Islam, av prof. S.
Tunberg, doc. S. Lindstam och prof. K. V. Zetterstéen.
Del XV. De asiatiska kulturerna, av prof. B. Karlgren och prof.
J. Charpentier.

Närmast föreligger:
Del VI. Nationalstaterna och renässansen, av prof. P. O. von
Törne, doc. J. Nordström och doc. H. S. Nyberg.

»Norstedts Världshistoria kommer av allt att döma att i sitt färdiga skick bliva av
verkligt monumental art och synes bestämd att för en lång framtid bliva av i viss
mån auktoritativ betydelse för kännedomen av allmän historia i vårt land.»
Prof. K. Nachmanson i Göteborgs Handelstidning.

Pris pr del häft. kr. 12:—; inb. 15:—; halvfranskt band 20:—.



Allt i ett band

NORSTEDTS
UPPSLAGSBOK

60,000 uppslagsord; 5,000 bilder,
varav 140 kartor; 1,700 sidor.

»Onekligen ett rekord att inom en enda pärm rymma 60,000 uppslagsord,
5,000 bilder och över 100 kartor . . . Det är den billigaste och den
mest koncentrerade encyklopedien på vårt språk. Det är förvånande,
vilket omfattande vetande som samlats i denna bok.»
Svenska Morgonbladet.

»— — — ett av de korrektaste och mest vårdade uppslagsverk vi ha
här i landet, den bästa svenska motsvarighet till den oumbärliga lilla
Larousse. Och prisbilligheten gör volymen överkomlig för vem som
helst, som vill ha ett gott och händigt konversationslexikon. Trycket
i boken är rent och klart och alls icke svårläst, trots den textmassa
som går in på var sida.» Göteborgs Posten.

»En uppslagsbok just av den art, som vi hittills på ett kännbart sätt
varit i avsaknad av. Aktualitet och exakthet, fullständighet och
koncentration, facklig instruktion och på samma gång koncentrering
återfinnas i rikt mått i Norstedts Uppslagsbok.» Nya Dagligt Allehanda.

»Totalintrycket blir att man här står inför en prestation, som framkallar
den mest uppriktiga respekt och beundran . . . Sådant verket
nu föreligger skulle man kunna tro, att det ägde många upplagor före
sig och att det vore resultatet av upprepade försök och granskningar
under åratal. Illustrationsmaterialet är synnerligen rikt.»
Sydsv. Dagbladet Snällposten.

Inb. i klotb. kr. 35:—; i halvfranskt Norstedtsband 38:—.
Avbetalning 3:— per månad.





<chapter name="Biblioteksbladet
Årg. 14 1928 Häfte 7—8">
BIBLIOTEKSBLADET.
Organ för Sveriges Allmänna Biblioteksförening

Årg. 14 1928 Häfte 7—8

Redaktion: Fredrik Hjelmqvist, Knut Tynell och Hans Küntzel.
Hantverkaregatan 19, Stockkolm

Utkommer i 8 häften om året Prenumerationspris 6 kr.

Utdelas kostnadsfritt till medlemmar av Sveriges Allmänna
- - - - - Biblioteksförening (årsavgift 5 kr.) - - - - -

STOCKHOLM P. A. NORSTEDT & SÖNERS FÖRLAG


Medlemsavgift för år  1929 i

Sveriges Allmänna Biblioteksförening

insändes under adress Postgirokonto n:r 688, Sveriges allmänna
biblioteksförening, Hantverkaregatan  19, Stockholm.
Medlemsavgiften är 5 kr.   Medlemmarna erhålla
Biblioteksbladet kostnadsfritt.

Statsunderstödda folk- och studiecirkelbibliotek samt under skolöverstyrelsen
stående undervisningsanstalters bibliotek kunna erhålla Biblioteksbladet till ett
nedsatt pris av 4 kr., om prenumerationsavgiften insändes under ovan
angiven adress.

Från Sveriges allmänna biblioteksförening, Hantverkaregatan 19, Stockholm,
kunna även övriga av S. A. B. utgivna publikationer rekvireras till följande
nedsatta priser:

Svenska bibliotek . . . 5:75 + porto (bokhandelspris 7:50)
Bibliotek, deras betydelse och skötsel, 3:e upplagan . . . 1:50 + porto (bokhandelspris  2:—)
Skolbiblioteket . . . 2:25 + porto (bokhandelspris 3:—)
Klassifikationssystem . . . 1:50 + porto (bokhandelspris 2:25)



I varje bibliotek bör finnas
den  nya, fullständigt   omarbetade   upplagan  av

Uppfinningarnas Bok

Redigerad av Kommendörkapten SAM LINDSTEDT
Verket kommer att omfatta nio delar
Hittills ha utkommit del II, III, IV, V och IX.

Pris pr del inb. i klotb. kr. 35:—;
i halvfranskt band 40:—

NORSTEDTS



Norstedts
Världshistoria

Hittills   utkomna   delar:
Del I. De äldre orientaliska folken, av prof. K. Tallqvist och
prof. J. Charpentier.
Del II. Hellas och de hellenistiska rikena, av prof. M. P:n Nilsson.
Del IV. Folkvandringsitaterna, Östrom och Islam, av prof. S.
Tunberg, doc. S. Lindstam och prof. K. V. Zetterstéen.
Del VI. Nationalstaterna och renässansen, av prof. P. O. von
Törne, doc. J. Nordström och doc. H. S. Nyberg.
Del XV. De asiatiska kulturerna, av prof. B. Karlgren och prof.
J. Charpentier.

»Norstedts Världshistoria kommer av allt att döma att i sitt färdiga skick kliva av
verkligt monumental art ock synes bestämd att för en lång framtid bliva av i viss
mån auktoritativ betydelse för kännedomen av allmän historia i vårt land.»
Prof. E. Nachmanson i Göteborgs Handelstidning.

Pris pr del häft. kr. 12:—; inb. 15:—; halvfranskt band 20:—.



SERIEN
MEMOARER OCH RESOR

karakteriseras av Knut Hagberg i Nya Dagligt Allehanda med orden,
att »den utmärker sig genom aristokratiska urvalsprinciper,
förstklassig yttre utstyrsel och förvånande prisbillighet, tre
sällan förenade ting.»

Hittills ha utkommit:

Bernhard von Beskow
Levnadsminnen
Med inledning av Fredrik Böök.

F. U. Wrangel
Resor och resenärer i Frankrike

Egron Lundgren
Italien och Spanien
Med inledning av Karl Asplund.
Två delar.

Petrus Læstadius
Journal
Med inledning av Gudmar Hasselberg.
Två delar.

E. G. Geijer
Minnen
Med inledning av Fredrik Böök.

Pris per volym häft. kr. 4:—; inb. 5:—; halvfranskt band kr. 8:—.

NORSTEDTS


