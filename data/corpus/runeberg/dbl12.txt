DANSK
BIOGRAFISK LEXIKON,

TILLIGE OMFATTENDE
NORGE FOR TIDSRUMMET 1537-1814.

UDGIVET
AF
C. F. BRICKA.

XII. BIND.
MÜNCH-PEIRUP.

KJØBENHAVN.
GYLDENDALSKE BOGHANDELS FORLAG (F. HEGEL & SØN).
GRÆBES BOGTRYKKERI.
1898.
r


Münch, Peter Ludvig, 1706-85, Krigsdeputeret, var født
22. Juli 1706 i Kjøbenhavn, Søn af Konsumtionsskriver Peter
Ludvig M. Som ganske ung kom han ind i Krigskancelliet, blev 1727
Kopist, 1737 Kancellist og 1753 Kancelliforvalter. Tillige var han
Kasserer ved Krigshospitalskassen og Landetatens Pensionskasse.
Titel af Krigsraad fik han 1741, af Justitsraad 1754, Rang med
Oberster 1759. Da Saint-Germain i Okt. 1763 overtog Hærens
Styrelse, blev M. Deputeret i Generalkrigsdirektoriet og Chef for
dettes 4. Departement (Justits- og Pensionsvæsen), og ved
Omordningen 3 Aar senere traadte han i samme Egenskab over i
Generalkommissariatskollegiet; men da dette 1/2 Aar efter hævedes, og
Direktoriet gjenoprettedes, blev M. sat ud af Virksomhed. En af
hans Kolleger skildrer ham vistnok ganske træffende som en grumme
hæderlig, fredsommelig og arbejdsom, men tarvelig begavet Mand.
Det lykkedes ham ikke paa ny at komme i Embede; derimod blev
han 1767 virkelig Etatsraad og 1774 Konferensraad. Han døde i
Kjøbenhavn 27. Febr. 1785. Gift 1. i Kjøge 3. April 1743 med
Johanne Munck, 2. 28. April 1756 med Ingeborg Christine Nansen
(døbt i Egaa Kirke 27. Juli 1715, d. i Kjøbenhavn 19. Jan. 1808),
Datter af Amtmand, Justitsraad Hans N. til Skjerring-Munkgaard.

P. L. M.s Søn Hans Peter M. (f. i Kjøbenhavn 14. Sept. 1758,
d. sammesteds 2. Marts 1836) traadte 17 Aar gammel ind i
Generalitets- og Kommissariatskollegiet som Kancellist, blev 1789
Bureauchef og 1807 Deputeret med Titel af Generalkrigskommissær. 1813
blev han som Leder af Forplejningsvæsenet sendt over til
Auxiliærkorpset, som med Prins Frederik af Hessen som Chef stod i
Meklenborg under Marechal Davouts Overkommando (V, 338).
M.s Virksomhed i denne Stilling var alt andet end heldig. 
Ligesom Faderen havde han sikkert en redelig Vilje til at opfylde sine
Embedspligter, men hans Syn paa disse var saare snævert. Han
var stivnet i bureaukratiske Former, og Hensynet til Feltkassens
Tarv var ham vigtigere end Troppernes Vel. Talrige Breve bære
derfor ogsaa Vidnesbyrd om, hvor hadet han var af Korpsets
Officerer. Efter Freden i Kiel sad M. endnu i 20 Aar i Kollegiet,
hvor han steg til 1. Civildeputeret (1817) med Generalmajors Rang
(1828). Han døde ugift.

Personalhist. Tidsskr. 3. R. I, 13. 199.
Medd. fra Krigsark. VII og VIIL

H. W. Harbou.



v. Münch, Wilhelm Moritz v. Buseck kaldet, 1665-1741,
Hofembedsmand, Amtmand, v. M., der hørte til en gammel, anset
hessisk Slægt, fødtes 29. Dec. 1665 og kom i sin Ungdom til
Danmark, hvor Dronning Charlotte Amalie tog sig af sin Landsmand.
1694 blev han titulær og 1698 virkelig Kammerjunker hos Dronningen,
udnævntes 1705 til Hofmarskal hos Kronprins Christian, gik 1712 i
samme Charge over i Dronning Louises Etat, blev 1714
Overhofmarskal og Aaret efter hvid Ridder. 1718 traadte han i den senere
Dronning Anna Sophies Tjeneste og fungerede, udnævnt til
Gehejmeraad, som Overhofmarskal ved hendes Kroning 1721. Efter
Sønderjyllands Indlemmelse i den danske Krone udnævntes han s. A. til
Amtmand over Gottorp og Hütten Amter. 1730 fik han det blaa
Baand og 1734 Ordenen de l'union parfaite. Som Amtmand vakte
han Kongens Mishag ved at modsætte sig Landmilitsens Ophævelse,
v. M. var fra 1714-21 Medlem af Missionskollegiet. Han døde,
vistnok ugift, 24. Marts 1741 i Slesvig. v. M. ejede 1716 store
Godser i Hessen.

Louis Bobé.



v. Münchhausen, Hilmar, 1512-73, Landsknægtfører, af
nordtysk Adel, var en af det 16. Aarhundredes dygtigste
Kondottierer. Nær forbunden med Jürgen v. Holle (VII, 559) deltog han
ligesom denne og ofte i Forening med ham i de tyske
Religionskrige, som oftest i Kejserens og katholske Fyrsters Tjeneste. I
Slagene ved Mühlberg, Sievershausen og St. Quentin har han tjent
Penge og vundet Hæder, og han og v. Holle vare i disse Aar
Midtpunktet i alle militære Foretagender i Nordtyskland. Ved
Kejserkroningen i Frankfurt 1558 kom Danmarks unge Tronarving,
Hertug Frederik, i Forbindelse med disse næsten fyrstelige
Generaler. Efter sin Tronbestigelse knyttede han dem nærmere til sig;
jævnlige Sammenkomster, særlig i Segeberg, førte til, at først v. Holle 
(1560) og Aaret efter v. M. fik kongelige Bestallinger som Oberster
og Chefer for Regimenter, som skulde staa rede efter Kongens
nærmere Ordre. Da Krigen med Sverige brød ud 1563, drog M. med
sit Regiment over Jylland og Fyn til Sjælland og deltog derpaa i
Belejringen af Elfsborg. Efter dettes Erobring blev M.s Regiment
lagt i Kvarter i Skaane, men de store Udgifter foranledigede, at
det allerede i Begyndelsen af 1564 blev aftakket. Efter Krigen
levede han paa sine mange, over hele Nordtyskland spredte Godser;
han døde 1573 og blev begravet i Nienburg; 200 Kyrasserer fulgte
deres døde Feltherres Lig til dets sidste Hvilested.

Allg. Deutsche Biographie XXIII.

Mollerup.



Münnich, Johan Burchard, 1728-1815, Officer, 
blev født 6. Jan. 1728 i Elsfleth i Grevskabet Oldenborg og var Søn af
«Oberteichaufseher» Johann Rudolph M. Ved Farbroderens, den
russiske Feltmarskal Burchard Christopher M.s, Hjælp begyndte M.
at studere, men da Onkelen var falden i Unaade, svigtede Hjælpen,
og M. blev nødt til 1748 at indtræde som Underofficer i jyske
Infanteriregiment, Han blev 1750 Sekondlieutenant i Dronningens
Livregiment, var flere Aar paa Hverving, udnævntes 1759 til
Premierlieutenant og 1765 til Kapitajn imod at betale sin Formands
og en afdød Oberstlieutenants Gjæld til Krigshospitalskassen samt
at udrede en Pension. M. blev Major 1782, Oberstlieutenant 1791,
Oberst 1802, Generalmajor samt Chef for oldenborgske
Infanteriregiment 1804 og Generallieutenant 1814. I 1805 og 1806 deltog
han i Troppesamlingerne i Holsten. I 1813 var han Kommandant
i Rensborg, og som saadan optraadte han trods sine 85 Aar med
stor Kraft og Energi, da han 2. Dec. fik Frederik af Hessens Ordre
til at sætte Fæstningen i Forsvarsstand. Da Auxiliærkorpset efter
den glimrende Kamp ved Sehested (10. Dec.) var rykket ind i
Fæstningen, traadte M. tilbage som Brigadechef. Død 25. Febr.
1815. Gift 1761 med Sophie Frederikke Abercron (f. 25. Febr. 1742
d. 10. Nov. 1775). Hans Søn Carl Ditlev Andreas M. (f. 1773 d. 1845)
og dennes Søn Rudolph Leopold M. (f. 1802 d. 1881) vare begge
Officerer og Forfattere; sidstnævnte deltog med Hæder i den 1.
slesvigske Krig og mistede et Ben ved Isted.

Manthey, Ridderes Levnetsløb  1809-17.

Lesser.



Münster, Amalie Isabella Johanne Charlotte Grevinde, 
1767-1814, fødtes 31. Okt. 1767. Forældrene vare Conrad 
Engelbert Friherre Ompteda til Morsum og Cathrine Charlotte f. Baronesse
v. d. Horst, Overhofmesterinde hos Dronning Caroline Mathilde i
Celle. Sin første Undervisning fik hun i Bremen, gjorde siden
hyppige og lange Rejser, paa hvilke hun traadte i Forbindelse med
de fleste af Samtidens tyske Forfattere og Skjønaander, som Goethe,
Herder, Brødrene Stolberg, Jacobi, Reinhold og Halem, i hvis
Digtning og Brevvexling hun lovprises for sin Aand og Skjønhed.
20 Aar gammel ægtede hun Georg Werner Aug. Ditr. Rigsgreve
Münster-Meinhøvel, dansk og osnabrücksk Gehejmeraad (f. 1751 i
Osnabrück, d. 1801 i Wien). Foruden talrige Godser ved Rhinen,
i Pommern og Bøhmen ejede han en Tid lang Salinen i Oldeslo,
kjøbte 1793 for 370000 Rdl. de Lüttichauske Ejendomme Aakjær
og Dybvad, som han faa Aar efter afstod til Grev Dernath, samt
erhvervede 1794 Eskilsmark i Slesvig, som han ligeledes kun besad
i kort Tid. En Aarrække boede han skiftevis i Holsten og i
Kjøbenhavn. Efter Mandens tidlige Død boede Enken i Kiel i
Reinholds Hus, flyttede derpaa til Hovedstaden, hvor hun 1805-9
beklædte Stillingen som Hofmesterinde hos Prinsesserne Juliane
Sophie og Louise Charlotte og fra 1810 hos Kronprinsesse Caroline.
Hun var en meget fejret Personlighed ved Hoffet, og i sit Hjem
modtog hun ofte Baggesen og Oehlenschläger, hvis Digte hun
oversatte. Hendes egne Digtninger udkom 1796 under Titelen:
«Amaliens poetische Versuche». I høj Grad exalteret og aandelig
bevæget endte hun sit Liv 3. Sept. 1814.

Louis Bobé.



Mynster, Christian Ludvig Nicolai, 1820-83, Forfatter og Udgiver, 
er Søn af nedenstaaende Biskop J. P. M. og blev født i
Kjøbenhavn 19. Marts 1820. Allerede som Discipel i
Metropolitan-skolen gjorde han sig blandt Kammerater som J. C. Hostrup,
K. Mantzius, B. J. Fog, J. L. Ussing og A. P. Lunddahl saa
bemærket ved sin Belæsthed, sin Lethed i Kundskabstilegnelse og sin
rigelige Produktionsevne, mest i dramatisk og lyrisk Retning, at
man ventede, han skulde gjøre sig gjældende som Digter. I 1836
blev han Student og 1843 theologisk Kandidat. I denne Periode
følte han sig meget svækket, ligesom «lyrisk sprængt i Stykker».
Han gjorde en Udenlandsrejse, studerede i Berlin og opholdt sig
med J. L. Ussing i Rom. Efter sin Hjemkomst fik han Ansættelse
som Lærer ved Realskolen i Maribo og senere i Næstved, men
vendte efter nogle Aars Forløb tilbage til Kjøbenhavn, hvor han
syslede med Lærergjerning og litterære Arbejder; navnlig Theatret 
lagde Beslag paa hans Opmærksomhed. I 1849 var han sammen
med Hostrup i Norge. Senere fik han Ansættelse som Bibliothekar
ved det Moltkeske Bibliothek, og 1879 udnævntes han i Anledning
af Hundredaarsfesten for Oehlenschläger til Professor. -- Han,
hvis Barndoms- og Ungdomshjem havde været dybt gjennemtrængt
af Aandslivets Rørelser og inden for sin Kreds havde samlet saa
mange af dets Heroer, var derigjennem og ved sit eget fine,
æsthetiske Naturel bleven lydhør for de aandelige Magters Ytringer,
navnlig i litterær Retning. Fra sit Aarhundredes første Halvdel
bevarede han med tro Hukommelse, dyb Pietet og kjærlig Følelse
utallige Minder, som han til Dels lod træde frem i litterære
Arbejder; ogsaa over for det nye viste han sig forstaaende og
anerkjendende, medens hans yderst beskedne og bly Natur bevirkede,
at han havde ringe Tanker om sig selv. Han var fin og
hensynsfuld, selvstændig, sandhedskjærlig og human. Der er blevet sagt
om ham, at han fra Ungdommen af var «sine Venners Skriftefader».
I en Række af Aar levede han i sin Moders Hus og efter hendes
Død ensomt i en stille Bolig, hvor han var omgiven af mangfoldige
Fortidsminder. Her døde han 16. Dec. 1883.

Han har forfattet «En Lærerinde», Skuespil i 2 Akter
(anonymt, 1864), «Nogle Bidrag til Litteratur og Æsthestik» (1871),
«Nogle Erindringer og Bemærkninger om J. P. Mynster» (1877),
«Fra den ældre Tid; smaa Bidrag til udmærkede Mænds Vurdering»
(Ludv. Tieck, Oehlenschläger, Fr. Münter, 1882) og «Meddelelser
fra Fr. Münters og Frederikke Münters Ungdom» (1883). Han var
Udgiver af «Breve fra J. P. Mynster» (1860), «Af efterladte Breve
til J. P. Mynster» (1862), «Nogle Blade af J. P. Mynsters Liv og
Tid» (1875), «Breve fra og til F. C. Sibberns (1866) og «Mindeblade
om Oehlenschläger og hans Kreds hjemme og ude» (1879). Paa
forskjellige Steder har han, mest anonymt, skrevet Anmeldelser og
Digte. Efter hans Død udgav hans Søstersøn Jacob Paulli hans
efterladte Skrift: «Har S. Kierkegaard fremstillet de kristelige Idealer
-- er dette Sandhed?» (1884).

Sidstnævnte Bogs Fortale. 
Hostrup, Erindringer fra min Barndom og Ungdom S. 69 f. 107. 197 f. 
Breve fra og til C. Hostrup.

Nic. Bøgh.



Mynster, Frederik Ludvig, 1811-85, Forfatter og Oversætter,
var Søn af nedenstaaende Professor O. H. M. og blev født i
Kjøbenhavn 2. Dec. 1811. Han gik først i Borgerdydskolen i
Kjøbenhavn, men da han ikke ønskede at studere -- hvilket han i en 
modnere Alder meget fortrød --, satte hans Moder ham i Huset
hos Pastor L. C. Westengaard i Pedersborg ved Sorø, hvor han
fik en omhyggelig Undervisning. Der fra kom han ud at lære
Landvæsenet og blev saa 1830 anbragt paa det mørupske 
Agerdyrknings- og Forstinstitut ved Sorø. (Her tog han dog ikke 
Forstexamen, som det andensteds anføres.) Senere fik han Plads paa
Brahesborgs Godskontor, og 1835 tog han dansk-juridisk Examen,
hvorefter han blev ansat paa Odense Amtstue. Et Par Aar senere
opnaaede han at blive Fuldmægtig paa Holckenhavns Godskontor.
1839 udnævntes han til Godsforvalter hos Grev Moltke paa Aagaard
ved Slagelse, men foretrak næste Aar en tilsvarende Stilling ikke
langt der fra paa Bøstrup, hvis Ejer, van Deurs, han stod i 
Venskabsforhold til. 5. Nov. 1843 ægtede han Caroline Birgitte 
Kirstine Hasle (f. 19. April 1812 d. 10. Nov. 1880), Datter af 
Landsover- samt Hof- og Stadsretsprokurator N. A. H. og Anna Marie
f. Ballum. Omtrent samtidig hermed kjøbte han Arvefæstegaarden
Emilsminde paa Bøstrup Gods. Lykkelig i sin Familiekreds og
stærkt optagen af sin litterære Virksomhed førte han siden hen en
stille Tilværelse. Han døde af en Hjærtesygdom 23. Dec. 1885.
Han var en højst elskværdig, mild, trofast og taknemmelig Mand
med stærk Tro til alle Mennesker, men fremfor alt til Gud.

Det er en overordentlig stor Mængde Oversættelser, han -- 
mest sammen med sin meget intelligente og sprogkyndige Hustru -- 
har bragt til Veje; her skulle kun nogle af de vigtigste nævnes:
Digte af Ossian, 1.-2. Saml. (1849-50, 2. Udg. 1876), «Fire 
Fortællinger» af E. T. A. Hoffmann (1858), Hippels «Præstefamilien i
Kurland» (1861), Herders «Cid» (1865), Jung Stillings «Husliv» (1867),
Tennysons «Kystdrømme og Aylmersfield» (1877), sammes «Maria
Tudor» (1881), Schellings «Clara» (1882), Tennysons «Majdronningen»
(1883), end videre en stor Mængde af Luthers Skrifter osv. I 1885
udgav han 1. Bind af sin Ven Biskop Laubs Levned. -- Af hans
selvstændige Produktion skal nævnes: «Niebelungsversets rhytmiske
Ejendommeligheder, saaledes som dette Vers har udviklet sig i den
danske Digtekunsts Frembringelser» (1854) og «Om den moderne 
Retskrivnings ødelæggende Virkning »(1871). Til forskjellige 
Blade og Tidsskrifter har han leveret mange Oversættelser, Digte 
og Afhandlinger.

Erslew, Forf. Lex.                                                                

Nic. Bøgh.



Mynster, Jacob Peter, 1775-1854, Biskop, 
er født 8. Nov. 1775 i Kjøbenhavn. Hans Fader, Kammerraad og Inspektør ved 
Frederiks Hospital Chr. Gudzon Peter M., døde allerede 1777;
Moderen, Frederikke Nicoline Christiane f. Ring, ægtede s. A.
Overlægen ved Hospitalet F. L. Bang (I, 477), men døde allerede
1779. M. og hans 3 Aar ældre Broder Ole Hieronymus (s. ndfr.)
bleve da opdragne i Stiffaderens Hus. Denne var en virksom,
dygtig og vel anset Mand, der heller ikke manglede Kjærlighed til
Børnene, men han var kun lidet skikket til at lede deres 
Opdragelse, og det samme gjaldt om hans Hustru Louise f. Hansen,
hvem han, efter anden Gang at være bleven Enkemand, ægtede
1782. Hele Huset var præget af en Pietisme, der, hvad vel den
Gang var det almindelige, var for holdningsløs til at gjøre noget
alvorligt Indtryk, men som kunde være plagende nok med lange,
kjedsommelige Husandagter og Skjændeprædikener over de 
ubetydeligste virkelige eller indbildte Forseelser. Men ved Siden af
den megen Strænghed, der anvendtes, havde Børnene tillige en
stor Frihed til at benytte deres Tid, som de kunde og vilde. Som
hele Opdragelsen var ogsaa Skolegangen planløs; en kort Tid gik
M. i Metropolitanskolen, hvor han dog egentlig undervistes privat
af en Farbroder, som var Hører ved denne. Men baade før og
efter havde han Huslærere, af hvilke en gav ham Navnet «Job»,
der længe hæftede ved ham. I Aaret 1790 dimitterede Faderen
ham selv uden nogen som helst Undersøgelse af hans Kundskaber,
og det var sikkert ikke Faderens Skyld, at han gjorde en god
Examen.

Som Student blev M. trukket ind i den Kreds af unge 
Mennesker, som samledes om hans ældre Broder: H. Laub, C. Heger,
H. Steffens, J. W. Hornemann o. fl.; med adskillige af disse 
knyttede han Venskabsforbindelser, der varede hele Livet, og hans
aandelige Udvikling fremmedes sikkert mere ved Samlivet med
Vennerne end ved hans egentlige Studier. Han var, uden selv at
have haft Ønsker i den Retning, af Stiffaderen bleven bestemt til
at studere Theologi, fordi han ansaas for at være for dum til at
indlade sig med Medicinen. Men Theologiens daværende Tilstand
var ikke saadan, at den kunde øve synderlig Tiltrækning paa et
begavet ungt Menneske, og de Forelæsninger, der bleve holdte ved
Universitetet, vare kun lidet lærerige, endnu mindre op vækkende.
M. havde vel fra Barndomstiden bevaret en dyb religiøs Følelse,
men den historiske Christus havde for ham som for de fleste af
hans samtidige ingen Virkelighed. Det faldt ham endnu længe
efter ikke ind at søge det rige Indhold, der laa gjemt i Fortidens
Theologi, der jo gjaldt for et overvundet Standpunkt, som det
ansaas for utænkeligt at vende tilbage til med noget Udbytte. Det
theologiske Studium var ham kun et Pligtarbejde, som han udførte
saa upaaklagelig, at han 1794 tog sin Embedsexamen; men sit
egentlige aandelige Liv levede han sammen med Vennerne, med
hvem han delte Begejstringen for den franske Revolution saa vel
som Tidens filosofiske og litterære Interesser. Tonen i Kredsen
var den samme som i sin Tid i det norske Selskab; men midt i
«Kommersen» grebes M. ofte af tungsindig Længsel efter noget
dybere. De Prøver paa Vers forfattede i denne Periode, som han
senere har meddelt, udtrykke begge Retningerne, de lystige
forfattedes i det lystige Selskab, de vemodige i ensomme Timer.

Allerede inden M. havde taget sin Embedsexamen, var han
antaget som Huslærer for Grev Joachim Godske Moltkes eneste
Søn, Adam Wilhelm (XI, 393). Moltke havde siden 1784 været
uden offentlig Virksomhed. Han levede vel om Vinteren i
Kjøbenhavn, men det meste af Aaret i en fornem, trist Ensomhed paa
Bregentved. M.s Tid var ikke stærkere optaget af hans Elev, end
at han kunde drive meget Selvstudium, baade i æsthetisk og
filosofisk Retning. Han læste Kant, Hegel og Schelling, af hvilken
sidste han især følte sig tiltrukket; det var med Mismod, han
tænkte paa, at denne Mand, som alt havde bragt det saa vidt,
kun var 1/2 Aar ældre end han selv. Han blev dog hverken den
Gang eller senere Tilhænger af noget filosofisk System, men han
søgte hos Filosoferne Hjælp mod materialistiske Anskuelser, han
var kommet ind i, og som vakte Tvivl hos ham, han ikke kunde
afvise, medens han dog var greben af Rædsel, naar disse
Forestillinger bleve levende for ham. Han forsøgte flere Gange paa
at besvare Universitetets filosofiske Prisopgaver, men først 1798 kom
han saa vidt, at han indgav en Afhandling om «Fordelene og
Manglerne saa vel ved den offentlige som ved den private
Opdragelse», for hvilken han vandt Prisen. Da den Tid nærmede
sig, at den unge Moltke skulde være Student, blev Præstekaldet i
Spjellerup og Smerup paa Vemmetofte Gods ledigt, og M. bestemte
sig til at anmode Grev Moltke, der raadede for Besættelsen, om
det, ikke fordi han egentlig følte Drift til at blive Præst, men han
følte heller ikke Drift til at blive noget som helst andet i Verden.
Greven modtog hans Begjæring velvillig, og efter at en Plan til
en Udenlandsrejse var forhandlet og opgivet, blev han i Juli 1801
kaldet og i Nov. s. A. ordineret, medens det blev ordnet saaledes, 
at Embedet foreløbig besørgedes ved en Hjælpepræst, for at M.
kunde blive hos sin Elev, indtil denne havde taget Artium og
anden Examen. Ved begge Examiner udmærkedes han, saa M.
havde fuldført sit Hverv paa den bedste Maade. Han havde ogsaa
vundet tro Venner baade i Faderen og Sønnen. -- Medens han
var Huslærer, var han, saa vel som tidligere i Kjøbenhavn, ofte
hjemsøgt af Tungsind, der i det sidste Aar tog saaledes
Overhaand, at han var ved at gaa til Grunde under dets Tryk. Den
Beretning, han som en gammel Mand har givet herom, viser, med
hvilken Gru han tænkte paa den Tid, da det syntes ham, der var
intet andet for ham at gjøre end rat tage ud til Spjellerup og sørge
sig ihjel. «Jeg bringer», siger han, «nødig de Ord, der tilhøre
Andagtens Timer, i det sædvanlige Foredrag; dog kan jeg ikke
bekvemme mig til her blot at sige: Omsider arbejdede dog min
bedre Natur sig atter frem; men jeg vil sige, at der dog hist oppe
var et Øre til at høre min Klage, at Guds Naade dog bevarede
mig fra at gaa til Grunde.»

I Nov. 1802 kom M. da til Spjellerup. Uagtet han her lige
saa lidt som, medens han var hos Grev Moltke, undgik Omgang
med andre, levede han dog endnu bestandig i Virkeligheden et
Eneboerliv; hvad der foregik i hans Indre, skjulte han med
ængstelig Omhu, og ingen vidste, før han selv som en gammel Mand
fortalte det, hverken hvorledes han havde kæmpet med Tungsindets
Dæmon, eller hvorledes han endelig sejrede. Det var i Aaret 1803,
han sad og læste i en Bog af Jacobi, en Forfatter, der den Gang
fik en særegen Betydning for ham, fordi han hos ham fandt den
samme Søgen efter et fast Standpunkt som hos sig selv. Da f6r
det ham med ét gjennem Sjælen som et Lyn fra det høje, og han
sagde sig med al Klarhed: «Dersom Samvittigheden ikke er en
betydningsløs Indbildning -- og i denne Henseende nærede jeg ingen
Tvivl --, dersom du skal lyde den i noget, da skal du lyde den i alt
uden Undvigelse, gjøre og tale, hvad der er din Pligt, saa fuldt, som
du erkj ender og formaar, ganske ubekymret om Verdens Dom, dens
Ros eller dens Dadel; og dersom der er en Gud -- og heller ikke
derom var der i mit Hjærte nogen Tvivl --, og du jo ikke vægrer
dig ved i noget at bøje dig for ham og at hengive dig i hans Vilje,
da skal du gjøre det i alt, uden Forbeholdenhed, og ganske, ganske
overlade dig og alt dit i hans faderlige Haand, nøjes med de Evner,
han tildeler dig, og taale de Savn, han paalægger dig.» Disse
Tanker vare ham naturligvis ikke nye; men for første Gang følte 
han sig grebet af dem, som man kun bliver grebet af det, der
kommer fra Gud, og han siger: «Intet ligner den Henrykkelse,
den indvortes Jubel, hvormed jeg ofte sagde mig selv: Jeg har en
Gud og en Frelser!» Fra den Tid er det, som om Cellen, hvori
han havde indesluttet sig, aabnede sin Dør, og han begynder ikke
blot som hidtil at føle Trang til at udrette noget, men ogsaa at
tro paa, at han evnede det. Hertil bidrog det maaske ikke lidt,
at Fru Rahbek efter et Besøg i Spjellerup 1804 blev hans varme
Veninde, med hvem han førte en levende Brevvexel, af hvilken
meget -- maaske alt for meget -- er trykt i forskjellige Samlinger.
Den Beundring, hun nærede for M., kan forekomme os overdreven,
men den tjente til at styrke hans Tillid til sig selv, hvilket den
Gang nok kunde behøves. Han begyndte nu ogsaa paa en ikke
ubetydelig litterær Virksomhed. I Aaret 1809 skrev han, efter
forgjæves at have forsøgt at anmelde Oehlenschlägers «Poetiske Skrifter»,
et Digt til denne. I dette hedder det:

 «Saa gaa vi til vort Værk med Kraft og Lyst;
 end ligge Templets gamle, faste Stene,
 vi rydde bort det sammenfaldne Grus
 og bygge atter frejdigt Herrens Hus.»

Her havde han betegnet, hvad der herefter skulde være hans
Livsopgave. Det følgende Aar erklærede han den herskende
Rationalisme Krig ved en Afhandling mod det af Biskop Boisen
gjorte liturgiske Forslag (II, 484). Et Par theologiske Afhandlinger
oplæste han paa Sjællands Landemode, deriblandt «Om den Kunst
at prædike» (1810). Størst Betydning fik dog en Prædikensamling
(1810), hvori han allerede udfolder sine store Evner som Prædikant;
han vil her vise sine samtidige den samme Vej, som han selv er
vandret, og trøste dem, der trænge dertil, med den Trøst, hvormed
han selv er bleven trøstet, og det kan ikke undre os, at det er
Stilheden, Ensomheden, han priser som det rette Middel til at finde
sig selv i Modsætning til den Travlhed og Stundesløshed, hvori saa
mange Menneskers Liv hengaa.

Det næste Aar (1811) søgte og fik M. Embedet som 1. Kapellan
ved Frue Kirke i Kjøbenhavn. Denne Gang følte han en bestemt
Drift til en større Virksomhed i Hovedstaden, og han tog intet
Hensyn til de mange Advarsler fra Slægt og Venner mod at
ombytte et godt Landsbykald med et fattigt Kapellani og det idylliske
Spjellerup med det urolige Kjøbenhavn. Det viste sig ogsaa, at
han ikke havde taget fejl; thi han fik hurtig en stor Menighed; 
talrige Tilhørere, deriblandt de fleste theologiske Studenter og
Kandidater, samlede sig om hans Prædikestol. Han afslog Tilbud
baade om at blive den senere Konges, Frederik VII's, Opdrager
og om et Professorat i Christiania; men der blev paalagt ham
mange særskilte Hverv. Han blev (1812) Docent i Psykologi ved
Pastoralseminariet, for hvilket han (s. A.) blev Meddirektør; 1814
udarbejdede han Grundlaget for den Udgave af Luthers lille
Katekismus, der avtoriseredes til almindelig Brug ved Skolerne; s. A.
var han med at oprette Bibelselskabet, i hvis Bestyrelse han
indtraadte; 1815 blev han Medlem af Kommissionen til det nye
Testamentes Revision og 1817 endog Medlem af Direktionen for
Universitetet og de lærde Skoler. Da denne hørte mellem
Kollegierne og havde umiddelbart Referat til Kongen, maa det anses
for et mærkeligt Tegn paa den Anseelse, M. nød, at han som
Kapellan opnaaede en saa anselig Stilling. I Aaret 1826 blev han
Hofprædikant og 1828 kongl. Konfessionarius samt Hof- og
Slotspræst. -- De mange Arbejder, der saaledes paalagdes ham, af brøde
ikke hans litterære Virksomhed. I Aaret 1824 deltog han i den
store filosofiske Fejde mod Professor F. G. Howitz (VIII, 131), der
havde erklæret sig for en Tilhænger af den gamle Anskuelse om
en evig Nødvendighed og et urokkeligt Fatum. Han udgav sine
tidligere theologiske Arbejder paa Tysk («Kleine theologische
Schriften», 1825) og en Aargang Prædikener (1823) samt «Betragtninger
over de kristelige Troslærdomme» (1833). Disse sidste saa vel som
Prædikenerne fik en overordentlig Betydning som de Andagtsbøger,
de dannede i en hel Menneskealder søgte til, og hvori mange fandt
den Næring for deres aandelige Liv, som de forgjæves søgte i
Kirkerne, hvor Rationalismen endnu for en stor Del førte Ordet.
M. havde fortrinlige Forudsætninger for at kunne skrive
Betragtninger: ikke blot bøde hans mange Kundskaber ham Stof alle Vegne
fra; men han havde selv oplevet saa meget i de indre Prøvelser,
han havde gjennemgaaet, at han var en erfaren Fører for andre,
især hvor han omtaler det indre Liv, Bønnen, Hengivenheden i
Guds Vilje, medens han kun i mindre Grad havde Øje for
Betydningen af Samfundslivet, hvor de troende drage og opbygge
hverandre. Han havde selv staaet paa det Standpunkt, hvorpaa det
store Flertal af Menigheden endnu stod, og han vidste at gaa ind
i sine samtidiges Tankegang. Netop dette, som er hans
Prædikeners og Betragtningers Fortrin, bevirker, at de fleste nu ikke
længer søge Opbyggelse i dem. Men hvis der skulde komme en  
Slægt, som, træt af den travle Syssel med at løse Samfundsopgaver,
følte Trang til enkeltvis at gaa ind i Lønkammeret og fordybe sig
i sig selv, da vilde den utvivlsomt atter kunne søge til M.s
Opbyggelsesbøger og finde frugtbar Anvisning i dem. -- I M.s huslige
Forhold var der i Kjøbenhavn sket en stor Forandring, i det han
1815 ægtede Biskop Fr. Miinters ældste Datter, Marie Frederikke
Francisca (Fanny). Hun var ikke 19 Aar gammel, 21 Aar yngre
end M., men han levede med hende i det lykkeligste Ægteskab.
Hun døde 1871.

Da Biskop Münter døde 1830, var der allerede mange, som
mente, at M. skulde være hans Eftermand; det blev dog P. E.
Müller; men ved dennes Død 1834 var M. selvskreven til hans
Embede. 9. Sept. 1834 udnævntes han til Biskop over Sjællands
Stift. Det var endnu en forholdsvis stille Tid i den danske Kirke;
den store Strid, som Grundtvig havde vakt ved «Kirkens Gjenmæle»,
var stilnet af. M. havde ikke blandet sig i den, men han havde
ved en Prædiken «Om den kristelige Visdom» taget Afstand fra
begge Partier og naaet at vække Uvilje hos dem begge. Vel
netop fordi hans egen Udvikling, som alt oftere omtalt, var sket i
Stilhed og Ensomhed, havde han Modvilje mod alle kirkelige
Bestræbelser, der vakte Opsigt og satte Masserne i Bevægelse. Der
er næppe noget Skriftsted, han oftere nævner end Es. 42, 2: «Han
skal ikke raabe og ej opløfte Røsten og ej lade sin Røst høre paa
Gaden». Det agitatoriske, der var ved den grundtvigske Bevægelse,
især efter at Lindberg havde taget den i sin Haand, var ham
højlig imod. Forholdet mellem Grundtvig og M., der i Forvejen
havde været køligt nok, blev ikke bedre ved M.s Optræden under
Forhandlingerne om Sognebaandsløsning ved Stænderforsamlingen
i Roskilde, og et formeligt Brud maa der siges at have fundet
Sted, da Grundtvig 1838, samme Aar, som de nævnte Forhandlinger
fandt Sted, androg om ikke blot som hidtil at maatte prædike,
men ogsaa at maatte holde Konfirmation og Altergang i
Frederikskirken. Den meget skarpe Erklæring, Biskoppen indgav mod dette
Andragende, indeholder formodentlig det samme, som han mundtlig
sagde Grundtvig, da denne søgte ham. Men der var endnu ingen
Anledning for demjie til offentlig at træde op mod M., og han
deltog ikke i de temmelig umotiverede Angreb, Lindberg rettede
mod ham for hans Katekismus. De førte til, at M. skrev: «Om
de danske Udgaver af den lille Katekismus» (1835). M.s Anseelse
stod den Gang paa det højeste, han var almindelig anerkjendt 
som den danske Kirkes ypperste Mand, og da han nu tillige
indtog dens første Embedsstilling, kan man ikke undre sig over, at
han troede at kunne tage en stor Reform i sin Haand, nemlig
Indførelsen af et nyt Ritual og en ny Alterbog. Naar denne Sag,
som der havde været arbejdet paa saa længe, nu igjen kom op,
beroede det egentlig paa Forhold i Kancelliet. Her stode Stemann
og Ørsted i bestandig Modsætning til hinanden, i det den første
vilde gjøre de gamle Kirkelove gjældende paa en langt mere
bogstavelig Maade, end Ørsted fandt forsvarlig. M. stod i denne Sag
helt paa Ørsteds Side, og da denne med megen Møje havde
udvirket, at der skulde tages Hensyn til et Andragende fra en Del
af Kjøbenhavns Præster om at tilvejebringe en Forandring af
Ritualet og en ny Alterbog, vægrede M. sig ikke ved at udføre
Arbejdet, under hvilket han dog raadførte sig med nogle af ham
selv valgte Mænd. Da han var færdig, bleve Udkastene trykte og
først uddelte til et stort Antal Mænd, siden kom de i Boghandelen.
Tillige nedsattes der 5. April 1839 en Kommission for at give dem
deres endelige Form. Det var egentlig kun et eneste Punkt i M.s
Forslag, der virkelig blev underkastet Drøftelse baade i de
Erklæringer, der indhentedes, og i Pressen. Han havde ved Daaben
gjort Forskjel mellem voxnes Daab og Barnedaab; kun ved den
første skulde der som hidtil spørges direkte om Forsagelse og Tro;
men ved Barnedaaben skulde der siges: «Men Daabens hellige Pagt
er denne, at du skal forsage . . ., at du skal tro» . . ., hvorefter
der til Slutning spørges Barnet: «Vil du døbes paa denne Tro?»
En Del af Professorerne med H. N. Clausen i Spidsen udtalte sig
endnu i den Retning, som tidligere havde været almindelig, naar
der forhandledes om liturgiske Spørgsmaal; men ellers vare omtrent
alle enige i at misbillige den af M. gjorte Forandring og ønske,
at det gamle skulde bibeholdes. Grundtvig udgav 1839 «Frisprog
mod Biskop M.s Forslag», et Skrift, der bar sin Titel med rette;
i det voldsomste Sprog angreb han ikke blot den med Daaben
gjorte Forandring, men ikke et Stykke, ja ikke en Linje i Forslaget
fandt hans Bifald. Biskop Fogtmann fælder en træffende Dom,
naar han siger, at Grundtvig har vel Ret i «nogle Poster», men
han har Uret i «alle Maader». M. skrev mod Grundtvig og hans
Meningsfæller: «Oplysninger angaaende Udkastet til en Alterbog og
et Kirkeritual» (1840), og det var ham ikke nogen vanskelig
Opgave at paavise de vilde Paastande og Ubilligheder, som
Grundtvigs Skrift vrimlede af. Men naar dette og de andre Udtalelser 
fra samme Side dog vakte en almindelig Uvilje mod Forslaget
næsten i alle kirkelig interesserede Kredse, laa Grunden dog dybere,
end baade M. og hans Modstandere indsaa. Udkastet led af den,
rigtignok uundgaaelige, Fejl at være nyt, og det var først, da det
forelaa til Sammenligning med det gamle, at det gik op for
Læserne, at det er en farlig Sag med nye kirkelige Formularer. Det
var bestandig, som hørte man igjennem dem en enkelt Mands Røst,
medens de gamle, der vare nedarvede fra Slægt til Slægt, klang
som selve Kirkens Røst. Dette maa anses for Hovedgrunden til,
at Ritualforandringen aldrig blev udført. -- Det er let forstaaelige
at denne Sags Udfald betog M. Lysten til at arbejde paa Reformer
i Kirken; den øvrige Del af sit Liv modsatte han sig kun dem,
der ønskedes fra andre Sider.

I det hele blev M.s Stilling en anden efter Kong Frederik VI's
Død. Da han holdt Ligtalen over ham i Roskilde Domkirke,
begyndte han med de Ord: «I Frederik VI's Mænd!» Til disse
hørte han selv, som alle, der kom i nærmere Berøring med den
gamle Konge, havde han næret den største Kjærlighed og
Ærbødighed for ham; men disse Følelser formaaede han ikke ret at
overføre paa hans Eftermand. Der begyndte nu rundt om at røre sig
en Trang til større Frihed baade i politisk og i kirkelig Henseende.
Stænderinstitutionen havde kun skærpet Appetitten, ikke tilfredsstillet
den, og alle Vegne stødte det nye Liv, der rørte sig, mod gamle
Love og Indretninger. For saa vidt det var kirkelige Spørgsmaal,
der rejstes, skulde disse afgjøres i Kancelliet; men den alt omtalte
Uenighed i dette var ikke bleven mindre; bestandig stod der 2
Partier over for hinanden, og som Følge deraf var dets Optræden
tit holdningsløs. M. betragtede det bestandig som sin Opgave at.
holde paa det bestaaende. Han kunde endnu mindre end tidligere
forlige sig med den Uro, der var kommet over Mennesker, som
efter hans Mening havde gjort langt bedre i at passe deres egne
Sager og lade dem, der havde Forstand paa det, styre Statens og
Kirkens Anliggender, og medens han havde et skarpt Blik for
Uklarheden hos Oppositionsmændene og for de urene Elementer,
der vare blandede ind i Bevægelserne, formaaede han ikke at se,
at der bag alt dette kunde skjule sig en berettiget Stræben.
Saaledes var det over for Grundtvig og hans Tilhængere saa vel som
over for dem, der fra andre Synspunkter og paa andre Maader
ønskede større Frihed i Kirken.

De gudelige Forsamlinger havde efterhaanden udbredt sig over 
hele Landet og øvede en stor Tiltrækning paa Almuen.
Avtoriteternes Forhold til dem havde været meget ujævnt, snart havde
de uhindret kunnet holdes, snart var man optraadt mod dem med
stor Strænghed. Præsterne vare i det hele meget uvillig stemte
mod dem, og der gjordes flere Forsøg paa at faa Anordningen af
13. Jan. 1741, der bestemte, paa hvilken Maade de maatte holdes,
skærpet. Dette fraraadede M. dog bestandig; i det hele har han
mange Gange dæmpet Iveren for at fare haardt frem mod
Forsamlingerne; men en Ting holdt han paa: man skulde gjøre den
nævnte Anordning gjældende over for dem, der rejste omkring og
holdt Forsamlinger, medens der skulde ses gjennem Fingre med
dem, der kun holdt dem paa deres Hjemsted. Men det er klart
nok, at han kun følte liden Sympathi for den hele Bevægelse og
for de prædikende Lægmænd. Vel indrømmer han, at de opvakte
i Regelen ere flittige og stræbsomme Folk, men, siger han, flere
og flere forledes ogsaa til i fordærvelige Grublerier at forsømme
deres jordiske Kald- andre skaffe sig et Levebrød af at være
Partiledere, Talere eller Husværter, og der føres megen betænkelig
Lærdom baade i pietistisk Retning og ved «den forvirrede Tale
om Daabspagten». Alt dette er sandt nok, men det er ikke mindre
sandt, at der dog ofte i Lægmændenes Tale var en Inderlighed
og bag den en kristelig Erfaring, som savnedes hos mange Præster,
og dette var Hovedgrunden til, at deres Prædiken fik saa stor
Indgang.

Det viste sig imidlertid, at M. havde Ret i, at der adskillige
Steder var noget usundt i Opvækkelsen, da Baptisterne fra 1839
trængte ind i Landet og fik deres Tilhængere netop fra de
opvakte Kredse. Det var efter Landets Forfatning aldeles ulovligt,
at et fremmed Religionsparti søgte at udbrede sig i det, og M. var
strax paa det rene med, at det burde forbydes dem at optræde
som Samfund, saa de holdt den hellige Nadvere; deres Børn skulde
døbes, de Børn, der alt vare døbte, konfirmeres, og hvis de ikke
vilde lade være at gjøre Proselytter, skulde de henvises til Fristæderne.
Regeringen forsøgte ogsaa at gaa frem imod dem paa denne Maade,
men hvad der havde været vanskeligt at sætte igjennem i Midten
af det 18. Aarhundrede, var blevet umuligt i Midten af det 19.
Fængslinger og Mulkteringer bevirkede kun, at Sekten vakte endnu
mere Opsigt. Der blev indhentet nye, meget forskjellig lydende
Erklæringer fra Biskopperne; M. holdt paa, at Børnene for Statens
Skyld maatte døbes; denne kunde ikke være tjent med, at der 
opvoxede Mennesker, som slet ikke hørte til noget Religionssamfund.
I Kancelliet var der ligeledes Uenighed, og det blev derfor Kongen
selv, der maatte tage en Beslutning, og denne gik da ud paa, at
Baptisterne vel maatte forsamle sig og nyde den hellige Nadvere,
men deres Børn skulde døbes (23. Dec. 1842). Man var her gaaet
ud fra den mislige Tankegang, som i øvrigt ogsaa var M.s, at da
de ansaa Barnedaaben for en Nullitet, kunde de heller intet have
at indvende mod Børnenes Daab. Men denne Forudsætning holdt
ikke Stik, Baptisterne søgte paa alle Maader at unddrage Børnene
Daaben, og snart begyndte ogsaa Mag. P. Kierkegaard i
Pedersborg og andre Præster at vægre sig ved at døbe de Børn, der
med Magt maatte tages fra Forældrene for at bringes til Kirken.
I det hele rejste den offentlige Mening sig næsten enstemmig mod
de tagne Forholdsregler, og M. blev her forladt selv af sine bedste
Venner som Ørsted og Martensen. Kjøbenhavns Præstekonvent
indgav ogsaa et Andragende mod Tvangsdaaben. Regeringen
truede først Kierkegaard med Afskedigelse, men turde ikke gjøre
Alvor af sin Trusel, og da Kancelliet 1846 atter maatte forestille
Kongen Sagen, var det kun M. og Stemann, der endnu fastholdt,
at der skulde gaas frem efter Loven. Ørsted udtalte, at den ved
Plakaten af 23. Dec. 1842 tilvejebragte Tilstand var uholdbar, og
at de den Gang tagne Bestemmelser maatte forandres. Dette skete
dog først i Aaret 1848.

Ligesom i den her omhandlede Sag stødte M. ogsaa sammen
med Kjøbenhavns Konvent, da der forhandledes om en ny
Salmebog. Baade Grundtvigs Salmedigtning og talrige Udgaver af ældre
Salmer havde aabnet Øjnene for den evangeliske Salmebogs Mangler.
M. var ikke meget ivrig for denne Sag; han manglede her som
paa saa mange Punkter Blik for Grundtvigs Betydning, og han
fandt, at hvad der vanheldede den evangeliske Salmebog, var
Mangel paa Logik, paa Orden og Sammenhæng i Tankegangen,
medens de fleste af dem, der klagede over, at den var fattig paa
Poesi, ikke i poetisk Henseende stode paa noget højere Standpunkt
end dens Redaktion. Imidlertid ønskede han dog, at
Ritualkommissionen skulde samle et lille Tillæg paa ikke over 30 Salmer.
Dette approberedes 1842, efter at M. havde brugt mange Ord for
at bevise, at det ikke var nødvendigt, at der optoges en
Salmedigter (*dvs.: Grundtvig) i Kommissionen. Denne blev færdig med sit
Arbejde 1844, men inden den kom saa vidt, havde Kjøbenhavns
Konvent gjort Skridt, der maatte krænke Biskoppen haardt. Det
havde ikke blot nedsat en Komité til at udarbejde en hel ny
Salmebog, men det havde andraget paa, at Udarbejdelsen af
Tillægget maatte stilles i Bero for ikke at træde hindrende i Vejen
for denne. M. følte sig med Grund ilde berørt heraf, og han
følte sig ikke sikker paa, at Kongen ikke vilde gaa ind paa
Andragendet. Hans Frygt lægger sig for Dagen i de indtrængende
Ord, hvormed han lægger ham paa Sinde ikke at forandre den
en Gang tagne Beslutning. Han vandt for saa vidt Sejer, som
Tillæggets Indførelse approberedes, men tillige lovede Kongen at
tage under Overvejelse, om den nye Salmebog, naar den var ble ven
færdig, kunde blive indført. Konventet tog nu fat paa Arbejdet,
det nedsatte en Komité, og der udkom et Prøvehæfte, væsentlig
udarbejdet af Grundtvig og med stærkt Præg af hans Individualitet.
Efter Anmodning skrev M. en Erklæring om det «saa moderat
som muligt, men det skarpe kunde og burde ikke undgaas». Men
til hans store Tilfredsstillelse vendte Stemningen sig, og Konventet
forkastede selv Komiteens Arbejde. Endnu en Gang dukkede dog
det forkastede Prøvehæfte frem, i det Roskilde Konvent indgav et
Andragende om at maatte bruge det som Tillæg til Salmebogen.
M. skrev atter «en lang og, om man vil, Stræng Betænkning», og
Kongen afgav 12. Maj 1847 en Resolution, hvori enhver Linje er
en Undskyldning for, at Biskoppens Bestemthed har nødt ham til
at tage en Beslutning, der var modsat hans egne Ønsker og
formodentlig ogsaa stred mod hele eller halve Løfter, der vare givne
Grundtvig.

Der var endnu en Sag, hvori M. stødte sammen med
Kjøbenhavns Konvent. Der var opstaaet en ikke ringe Misfornøjelse med
Kancelliets Styrelse af Kirke- og Skolesager, og især ønskede
Præsterne, at der skulde sidde en gejstlig Mand i den øverste Styrelse
for disse. Østifternes Stænderforsamling indgav et Andragende
derom 1840; det var forfattet af H. N. Clausen og gik ud paa
Oprettelsen af en fælles Overbestyrelse for Kirken og Skolen.
Senere sluttede Konventet sig dertil, og Sagen blev flere Gange
behandlet i Kancelliet, hvor der var Uenighed om den som om
alt andet. M. var ogsaa her mod enhver Forandring, men mest
beklagede han sig over Konventets egenmægtige Optræden som
Repræsentant for Gejstligheden, og han fandt ikke uden Grund,
at det var løse og trivielle Grunde, det anførte. Hvor dybt M.
følte sig krænket ved den Opposition, han mødte i Stiftets
Præsteskab, viste han ved i sine Erindringer at indføre en Skrivelse fra 
1845 til Kjøbenhavns Konvent, hvori han opgjør sit Mellemværende
med det.

Hidtil kan det siges, at M. dog egentlig havde sejret i alle
de nævnte Stridigheder og forhindret, at de Forandringer, han 
misbilligede, sattes igjennem. Anderledes blev det efter 1848; da brød
den længe opdæmmede Strøm gjennem alle Hindringer, og han vil
ikke kunne frikjendes for at have været mellem dem, der ved at
modsætte sig alle Reformer var Skyld i, at Gjennembruddet blev
saa voldsomt. Hans Opgave blev nu kun at arbejde paa, at de
uundgaaelige Reformer gjennemførtes saaledes, at de gjorde saa
lidt Skade som muligt; at der skulde komme noget godt ud af
dem, har han sikkert kun haft ringe Haab om. Monrad udtalte
som Kultusminister, at det nu maatte være Opgaven i Kirken at
gjennemføre de samme Grundsætninger, der vare i Færd med at
gjøre sig gjældende i Staten. Det var med et tungt Hjærte, M.
indtog sin Plads som kongevalgt Medlem af den grundlovgivende
Forsamling. «Dersom vi», skriver han i Sommeren 1848, «paa en
skikkelig Maade blive af med den udvortes Fjende, have vi endnu
at kæmpe mod den indvortes, som ikke er mildere, og som truer
baade Stat og Kirke.» Under Grundlovsforhandlingen var det
nærmest hans Ønske, at der skulde indsættes saa faa Bestemmelser
som muligt om Kirken, eller at i ethvert Tilfælde disse skulde faa
en saadan Form, at tilkommende Rigsdage vilde være bundne ved
dem. Men det lykkedes ikke hverken at faa bestemt, at Kirkens
Forfatning ikke maatte ordnes, uden at Kirken var hørt, eller at
afvigende Religionssamfund kun ved Lov kunde faa Ret til offentlig
Gudsdyrkelse, eller at faa Kirkens Ejendomsret anerkjendt. Den
eneste Sejer, han vandt, var, at et Forslag om Sognebaandsløsning
udstemtes, væsentlig dog af formelle Grunde. I øvrigt var han
blandt dem, der stemte imod Grundloven. Efter den Tid skrev
han endnu et Par Smaapiecer mod Spandets Forslag om borgerligt
Ægteskab. -- Han var bleven Formand for den af A. S. Ørsted som 
Kultusminister 1853 nedsatte Kirkekommission; men inden den ret fik 
begyndt sine Forhandlinger, døde han 30. Jan. 1854.

Det gaar ved Skildringen af M.s sidste Aar som saa tit i
Fremstillingen af en Mands Liv, at det er lettest at faa fat paa de
Stridigheder, han har været indviklet i; men det vilde være et
urigtigt Indtryk, hvis man vilde mene, at M. gik op i Bitterhed
og forgjæves Modstand mod Forandringer, der maatte og skulde
fremmes. Han vedblev sin litterære Virksomhed, især udgav han 
bestandig nye Prædikener, ligesom han samlede sine theologiske
Afhandlinger («Blandede Skrifter», 6 Bind, 1852-57; de sidste Bind
udgaves efter hans Død af Svigersønnen J. H. V. Paulli). Et af
ham udarbejdet «Grundrids af den kristelige Dogmatik» udkom
først efter hans Død. Hans mangeaarige Studier over Kirkens
ældste Historie førte kun til Udgivelsen af mindre Afhandlinger
om det 1. Aarhundredes Kirkehistorie. Han bevarede til det
sidste sine mange Interesser, og fremfor alt han havde ikke i de
mange Stridigheder, der optoge ham, glemt Vejen til det
Lønkammer, hvor han i sin Ungdom havde levet saa rigt et Liv og
gjort saa mange Erfaringer. I de Aftentimer, der bestandig vare
helligede Bøn og Betragtning, hentede han til det sidste den
Sindets Ligevægt, som ikke forlod ham, selv naar han kun kunde
tænke paa de offentlige Sager «med Sorg og Væmmelse». Hertil
kom ogsaa den Glæde, han til det sidste følte ved sin Embedsgjerning, 
især Visitatserne. «Jeg forsikrer dig», skrev han til sin
Hustru, «at mangen Gang, naar jeg saaledes gaar og taler i
Kirkerne, kan jeg synes, at det er det bedste af alle Embeder at
være Biskop.»

Hans foreløbige Eftermæle blev ikke saaledes, som det vilde
være blevet, hvis han var død 15 Aar tidligere. I den Henseende
delte han Skæbne med sin Ven Ørsted. Ikke blot gjengjældte
Grundtvig og hans Tilhængere ham den Bitterhed, han havde næret
mod dem; men mange Præster, der vare overbeviste om, at Kirken
trængte til større Frihed, havde med Misbilligelse set de Hindringer,
han lagde i Vejen for Udviklingen. Her skal ikke dvæles ved
S. Kierkegaards voldsomme Angreb paa ham, kun skal det
bemærkes, at det er besynderligt, at den Mand, som selv roste sig
af at være den ensomme, ikke havde Blik for, i hvor høj Grad
M.s Prædiken bar Præg af, at ogsaa han i Ørkenens Ensomhed
havde fundet Jordans Kilder. M. havde intet Parti, der kunde
værge hans Navn mod de mange umodne og uforstandige
Gjentagelser af Kierkegaards Angreb paa ham. Men medens disse løde
i Litteraturen, sad der rundt om i Landet mangfoldige Præster,
der havde gaaet i hans Skole, og mange af Kirkens bedste Mænd
have vedkjendt sig, hvor meget de skyldte ham. Efterhaanden
har ogsaa en retfærdigere Bedømmelse arbejdet sig frem, og der
er nu næppe mange, som ikke ville samstemme med Martensens en
Gang saa anfægtede Ord i en Prædiken kort efter hans Død: «I
denne hellige Række af Sandhedsvidner (fra Apostlene indtil vore 
Dage) var ogsaa vor hedengangne Lærer et tjenende Led til Guds
og Faderens Ære; og Troens Vidnesbyrd, hvor førte han det ikke
iblandt os i Aands og Krafts Bevisning».

Hvad M.s ydre Liv angaar, skal endnu anføres nogle Enkeltheder. 
1815 blev han Dr. theol., 1819 Medlem af Videnskabernes
Selskab, 1828 Kommandør af Danebrog, 1834 Medlem af 
Missionskollegiet og Direktør for Waisenhuset, 1836 Storkors af Danebrog.
1847 tildeltes ham Rang i 1. Klasse. Som kongevalgt Medlem af
Stænderne mødte han i Roskilde 1835, 38, 40, 42, 44 og 48.

J. P. Mynster, Meddelelser om mit Levnet (1854). 
Breve fra J. P. M. (1860).
Af efterladte Breve til J. P. M. (1862). 
Nogle Blade af J. P. M.s Liv og Tid, udg. af C. L. N. Mynster (1875). 
H. Martensen, Til Erindring om J. P. M. (1855). 
C. L. N. Mynster, Nogle Erindringer og Bemærkninger om J. P. M. (1877). 
Breve til P. Hjort I og II. 
Erslew, Forf. Lex.

L. Koch.



Mynster, Ole Hieronymus, 1772-1818, Læge, 
var en Broder til ovennævnte Biskop J. P. M. Han fødtes i Kjøbenhavn 13. Avg.
1772, dimitteredes 1788 til Universitetet og kastede sig derefter
over Studiet af Lægevidenskaben, men navnlig af Kemien og de
fundamentale Naturvidenskaber i det hele, hvis nye, banebrydende
Fremskridt fængslede ham i høj Grad. 1794 vandt han Universitetets 
Guldmedaille for Besvarelsen af den medicinske Prisopgave
om Elektricitetens Forhold til Livsytringerne og kom endnu s. A.
til at indtage en vis fremskudt Stilling i den naturvidenskabelige
Bevægelse her hjemme som den, der overtog den redaktionelle
Ledelse af «Fysikalsk, økonomisk og medico-kirurgisk Bibliothek»,
hvilket Tidsskrift han stiftede sammen med Herholdt, Viborg og
C. G. Rafn. Men ikke alene i naturvidenskabelig Henseende, ogsaa
for andre Sider af Aandslivet var hans Sans og Interesse tidlig
vakt og udviklet, og for den daværende lille kjøbenhavnske Kreds
af unge Begavelser, hvorfra det nye Aarhundredes aandelige
Bannerførere og Berømtheder udgik, var han en Tid, som den mest
aandsoverlegne og tillige den ældste, det samlende Midtpunkt.
Det var ogsaa ham, der 1802 førte Oehlenschläger sammen med
Steffens.

Efter at han i et Par Aar havde fungeret som medicinsk
Kandidat hos Stiffaderen F. L. Bang paa Frederiks Hospital, i 1796
havde absolveret sin medicinske Examen og 1797 taget Doktorgraden
for en Afhandling om de nyeste medicinske Problemer (Iltens og
Kulsyrens pathologisk-therapevtiske Betydning), tiltraadte han s. A.
sin Studierejse, paa hvilken han navnlig studerede Kemi og Fysik 
i Paris hos de berømte Lærere Fourcroy og Charles. Hjemkommen
udnævntes han 1800 til Reservemedikus ved Frederiks Hospital og
Adjunkt ved det medicinske Fakultet, 1802 blev han ved Ranøes
tidlige Død Overmedikus ved Hospitalet, 1805 Professor
extraordi-narius i Medicin, 1808 Medlem af Sundhedskollegiet, 1817 Professor
ordinarius og Assessor i Konsistorium. De Forhaabninger, han ved
sin utvivlsomme Begavelse havde vakt, bleve dog ikke fyldestgjorte
i hans videnskabelige Avtoritetsstilling. Han fortsatte vel hæderlig
den af Stiffaderen inavgurerede Undervisning i medicinsk Klinik,
tog sig ogsaa noget af de andre medicinske Fag og udgav en
udførlig Lærebog i Farmakologi (kun 1. Bind udkom, 1810), ligesom
han fremdeles arbejdede en Del i Elektricitetslæren og foretog
nogle elektrometriske Undersøgelser, der 1808 forskaffede ham
Videnskabernes Selskabs Sølvmedaille og Optagelse som Medlem af
Selskabet. Ved Siden deraf virkede han som skattet Huslæge,
navnlig i den kjøbenhavnske Elitekreds, til hvilken han hørte.
Men alt i alt præsterede han intet betydeligt.

Naar hans Virkeevne som Universitetslærer og Videnskabsmand 
i Manddomsaarene kun viste sig ringe, har dette aabenbart
flere Aarsager. Dertil bidrog vistnok en vis melankolsk Forstemning, 
som synes at skrive sig fra en bitter Skuffelse i hans erotiske
Følelsesliv, men først og fremmest den Omstændighed, at hans
Begavelse og Interesser vedbleve at have en urolig og spredt
Karakter. Trods den overlegne kritiske Optræden, han ofte lod
komme til Syne, var han dog fuldt ud sin naiv-lyriske Tids
følelsesfulde og stemningsbevægelige Barn, kunde henflyde i Taarer ved
at høre en af sin Ven Oehlenschlagers Drikkeviser, var selv
optagen af at skrive Smaadigte, som han af og til lod trykke
anonymt i Tidsskrifterne, og sværmede i saa høj Grad for Datidens
yndede dithyrambiske «Lovtaler» over historisk berømte Personligheder, 
at han, da der 1817 af Selskabet til de skjønne Videnskabers
Forfremmelse udsattes en Pris for en Lovtale over Daniel Rantzau,
satte sin sidste Kraft ind paa at konkurrere dertil. Døden
hindrede ham i at faa Lovtalen færdig, men hvad han havde
udarbejdet deraf, udgav senere hans Broder i «Det skandinaviske
Litteraturselskabs Skrifter». Til Matheden i hans videnskabelige
Virksomhed bidrog det endelig, at hans Helbred stadig var noget
sygeligt efter en gjennemgaaet ondartet Malaria og andre
Sygdomstilfælde. Han varetog dog sine Embedsforretninger og sin Praxis
indtil faa Dage før sin tidlige Død 13. Okt. 1818 af et apoplektisk 
Anfald. Sin Hustru, Anna Christine f. Liebenberg (f. 1771 d. 1833,
Enke efter Kjøbmand Hans Jacob Hansen og Datter af Borgerkapitajn 
Johan Ditlev L.), hvem han havde ægtet 1802, efterlod
han med en talrig, uforsørget Børneflok i meget slette
Formuesomstændigheder; men ved Enkens gode Økonomi og Bistand fra
Slægt og Venner klaredes Vanskelighederne. En Stifdatter af M.
ægtede senere den afdødes Fakultetskollega og Ven Johan Sylvester
Saxtorph.

Lit. Tid. 1818, S. 697 ff. 
Bibl. f. Læger 1821, I, 448 ff. 
Erslew, Forf. Lex. 
Ingerslev, Danmarks Læger og Lægevæsen II, 565 f. 
Smith og Bladt, Den danske Lægestand, 4. Udg. 
Steffens, Was ich erlebte, passim.
Oehlenschlägers Erindringer, passim. 
J. P. Mynster, Meddelelser om mit Levnet, passim.
Steenstrup, Historieskrivningen i Danm. i d. 19. Aarh. S. 9 f. 

Jul. Petersen.



Münter, Balthasar, 1735-93, Præst, født 24. Marts 1735 i
Lybek, var Søn af Kjøbmand Lorentz M. (d. 1758) i dennes 2.
Ægteskab med Christine f. Kayser (f 1777). Barndomshjemmet
var anset og velhavende; men ved ulykkelige Tidsforhold
forvandledes Velstanden pludselig til stor Armod, da Sønnen var 12 Aar
gammel. Dette ansporede den opvakte Dreng til at vise ufortrøden
Flid i sin Skolegang. 1754 kom han med fortrinlige Kundskaber
fra Gymnasiet i Lybek til Universitetet i Jena, hvor han allerede
1757 fik Ansættelse som Docent i det filosofiske Fakultet. Hans
Attraa var kun rettet paa en akademisk Lærervirksomhed. Han
havde indledet Underhandlinger om at komme med i det Selskab
af lærde, som Frederik V udsendte til Arabien; men en Opfordring
fra Hertugen i Gotha om at modtage Ansættelse i nævnte Stad
som Hofdiakon og Præst ved Waisenhuset (1760) mente han ikke
at kunne afslaa, og nu førtes han ind paa en helt ny Bane. Det
var nogle Taler, M. havde holdt i en Art Frimurerloge, som havde
skaffet ham Hertugens Yndest. S. A., han blev Præst, ægtede han
den iSaarige Magdalene Ernestine Sophia Friedriche v. Wangenheim, 
barnefødt i Gotha (d. 22. Avg. 1808 i Kjøbenhavn). 3 Aar
virkede han i Gotha, da han 1763 forfremmedes til Superintendent
i Tonna, der ogsaa hørte til Fyrstendømmet Gotha. Her følte
han sig meget tilfreds; men da han 1764 aflagde et Besøg i sin
Fødeby Lybek og ved den Lejlighed prædikede, var der blandt
hans Tilhørere nogle fra Kjøbenhavn, som lærte ham at kjende.
Disse bevirkede, at han ved Dr. Haubers Død 1765 blev valgt til
dennes Eftermand som Andenpræst ved St. Petri Kirke i Kjøbenhavn, 
hvor han da Aaret efter rykkede op til Sognepræst og 
forblev i denne Stilling til sin Død, 5. Okt. 1793. Ved Christian VII's
Salving 1767 fik han den theologiske Doktorgrad.

M. var sin Tids største Prædikant i Hovedstaden. Bastholm
indrettede sine Taler og sit Foredrag efter det Ideal af en
Prædikant, som M. vakte hos ham. Prædikenerne rostes for deres
Tankerigdom, Menneskekundskab og folkelige Veltalenhed. 16 Bind
foreligge trykte; af disse bleve 5 Bind oversatte paa Dansk af
N. Prahl. «Ikke alene disse» - skriver Professor Jens Møller --,
«men ogsaa de øvrige benyttedes flittigt af danske Prædikanter, ja
de uoversatte vare mange endog de kjæreste; thi af dem østes der
mest rundeligen til Opbyggelse for mangen Menighed, der hos sin
Præst beundrede M.s Tanker» (N. theol. Bibl. XX, 273). Desforuden
var M. meget anset som Salmedigter. Han har forfattet en Mængde
Salmer, som høre blandt Tidens bedste og virkelig besidde
adskillige gode Egenskaber, men mangle bare det vigtigste -- det
egentlig kristelige. Sit Sogns fattige antog han sig med Iver og traf
flere Foranstaltninger til Sognets Fattigvæsens Ordning, som fik
blivende Betydning. Den endnu blomstrende St. Petri Pigeskole
er stiftet af ham.

Hans Hjem i St. Pederstræde dannede et Midtpunkt for
Hovedstadens ansete tyske Familier. Her samledes en betydelig Kreds
af fremragende Videnskabsmænd og Kunstnere: Klopstock, Cramer,
Gerstenberg, Carstens, Niebuhr o. m. fl. hørte til den fortrolige
Vennekreds. Om Hofrevolutionens Forberedelser 1772 vidstes god
Besked i det Münterske Hus, og efter Katastrofen holdt M.
Taksigelsesprædiken over «den store Guds Hjælp, som er bevist Kongen
og hans Folk»; den udkom paa Tysk, Dansk og Hollandsk.
Derefter blev han beskikket til Sjælesørger for Struensee i Fængselet,
og de Samtaler, ved hvilke han beredte den berømte Fange til
Døden, udgav han s. A. i Trykken under Titelen: «Bekehrungsgeschichte 
des Grafen Struensee». Ark for Ark blev Manuskriptet
sendt til J. A. Cramer i Lybek for at erfare hans Mening om
Indholdet. Bogen vandt en overordentlig Udbredelse og er i Tidernes
Løb stadig paa ny optrykt i 6 forskjellige Sprog, senest i Boston
1853 efter en fransk Bearbejdelse. Dens Værd er blevet saare
forskjellig ansat. M. selv var overbevist om, at hans
Omvendelsesforsøg var kronet med det bedste Udfald, i det Struensee 
fra at have været Fritænker skulde være gaaet Døden i Møde som en
troende Kristen. M. fulgte Struensee til Retterstedet og taler
meget om sit oprigtige Venskab for den ulykkelige. Man 
forargedes da med rette over hans Adfærd, naar han som nysgjerrig
Tilskuer med Glasset for Øjet gjentagne Gange efter Henrettelsen
blev set ude paa Fælleden ved Stejlerne.

Ved Regeringsskiftet 1784 var M. ogsaa virksom. Han var
Medvider i Kronprinsens Planer, og dennes Breve til Grev
Bernstorff besørgedes ved M. gjennem Cramer i Kiel. Endnu kan
nævnes, at han indtog en høj Stilling som Frimurer. Af Karakter
var M. godmodig og svag; men den tørre Forstandsretning hos
ham gav sig Udslag i adskilligt Pedanteri. Han efterlod 3 Børn:
Biskop Fr. M. (s. ndfr.), Digterinden Frederikke Brun (III, 153) og en
Datter, gift med Konferensraad, Baron C. U. D. v. Eggers (IV, 435).

Fr. Münter, Dr. B. M.s Leben u. Charakter (1794). 
Fallesen, Mag. f. Religionslærere II, 634 ff. 
Mynster, Blandede Skrifter III, 168 ff. 
Danske Saml. III, 351 ff. 
Efterl. Papirer fra den Reventlowske Kreds, ved L. Bobé, II, 236; III, 391 f. 
C. L. N. Mynster, Fra Fred. og Frederikke Münters Ungdom S. 22 ff.
Elvius og Hiort-Lorenzen, Patriciske Slægter I, 221 ff. 
Nyerup, Lit. Lex.

A. Jantzen.



Münter, Balthasar, 1794-1867, Præst, er Søn af den ndfr.
omtalte Biskop F. C. C. M. og blev født 14. Febr. 1794 i
Kjøbenhavn. Efter at være bleven Student 1814 og have taget theologisk
Examen med Udmærkelse 1817 samt have foretaget en Udenlandsrejse 
blev han 1823 2. resid. Kapellan ved Holmens Kirke i
Kjøbenhavn, ved hvilken han forblev hele sit Liv, fra 1835 som 1. resid.
Kapellan og fra 1849 som Sognepræst og Provst. I 1828 blev han
tillige Hofprædikant og 1861 kongl. Konfessionarius. Ved Siden af
dette overdroges der ham efterhaanden forskjellige andre Hverv;
han var saaledes Lærer ved Pastoralseminariet (fra 1837), Medlem
af Bibelselskabets Direktion, Overdirektør for de Massmannske
Søndagsskoler m. m. Hvad der skaffede M. et, navnlig i Kjøbenhavn,
særdeles anset Navn, var imidlertid først og fremmest hans
Virksomhed som Præst og Sjælesørger. Gjennem en lang Aarrække
var han en af Hovedstadens mest ansete Prædikanter; dette skyldtes
ikke saa meget usædvanlige Gaver som langt mere hans hele
ejendommelige Personlighed, hvis Ydmyghed, Troskyldighed og
Hjærtelighed grebe Tilhørerne stærkt, paa samme Tid som ingen af
dem kunde tvivle om hans oprigtige Gudsfrygt og kristelige Alvor.
«Han talte lige ud, derfor gik det lige ind.» De samme Egenskaber 
bevirkede, at han ogsaa paa de forskjellige andre Omraader
af Præstens Gjerning var stærkt søgt og meget skattet, og det
baade af høje og lave, af gamle og unge, baade i Skriftestolen og 
ved Konfirmandundervisningen. M. var ikke af de Mænd, hvis
Virksomhed rækker ud over deres Levetid; men paa sit eget
Slægtled havde han en betydelig Indflydelse ved den jævne og
indtrængende Maade, hvorpaa han formanede til alvorlig Pligtopfyldelse
paa den kristelige Tros Grund, og ved den Overensstemmelse, der
var mellem hans Liv og hans Tale. -- M.s omfattende Præstegjerning 
levnede ham ikke synderlig Lejlighed til at blive Forfatter.
Ved Trehundredaarsfesten for Reformationens Indførelse (1836)
erhvervede han sig imidlertid den theologiske Doktorgrad. Desuden
har han ladet trykke en Del enkelte Prædikener og Taler, ligesom
han ogsaa har forfattet en stor Del af Indholdet i den af ham
udgivne «Kristelig Andagtsbog til Brug i Orlogs- og Koffardifarten»
(1857), som fik en betydelig Udbredelse. -- 1862 blev M.
Kommandør af Danebrog, ved sin Afgang som Konfessionarius 1864
fik han Rang med Biskopper. M. ægtede 14. Jan. 1829 Ida Marie
Louise v. Schmidt-Phiseldeck (f. 1804 d. 1867), Datter af Konferensraad
C. F. v. S.-Ph. Han døde 26. Febr. 1867.

Wiberg, Alm. Præstehist. II, 192. 
Erslew, Forf. Lex. 
L. A. Warburg, Til Minde om Provst, Dr. B. M. (1867) (Illustr. Tid. Nr. 389). 

V. Schousboe.



Münter, Friedrich Christian Carl Hinrich, 1761-1830,
Biskop, Kirkehistoriker og Arkæolog, blev født 14. Okt. 1761 i
Gotha, hvor hans Fader, Balthasar M. (s. ovfr.), da var
Waisenhusprædikant og Hofdiaconus. 4 Aar gammel fulgte han med Faderen
til Kjøbenhavn, og der blev han undervist af dygtige Privatlærere.
Han røbede tidlig en umættelig Læselyst, men viste i Begyndelsen
større Interesse for Mathematik og Naturhistorie end for de
Videnskaber, til hvilke han siden skulde yde saa betydelige Bidrag. Det
var den ældre Niebuhr, der under Besøg i hans Hjem vakte hans
Sans for Arkæologien; ved Kobberstikkeren Preisler fik han Øjet
opladt for Kunstens Herlighed, og af ham modtog han en Vejledning
til at radere, der senere kom ham til Nytte under hans arkæologiske
Studier. Den gamle M. fulgte sin Søns Undervisning med stor
Opmærksomhed og vaagede over, at Tiden blev forstandig inddelt
og godt udnyttet (Danske Saml. III, 351 ff.). For tidlig at forberede
Sønnen til Præstegjerningen lod han i Præstegaarden indrette en
Prædikestol, paa hvilken F. M. allerede som 11 Aars Dreng øvede
sig, og ogsaa paa anden Maade blev denne fra sin Barndom uddannet
i Talekunsten. I den Dagbog, F. M., efter Tidens Skik, førte med
stor Nøjagtighed, skriver han saaledes 1776: «Meine Confirmation 
d. 14. April und die Rede, die ich hielt, haben mich sehr
verhin-dert viel zu thun».

I Præstegaarden ved St. Petri Kirke færdedes den Gang mange
fremragende Mænd; der kom Bernstorfferne, Schimmelmannerne,
Brødrene Stolberg, Cramer, Niebuhr, Klopstock, Gerstenberg og
de andre Medlemmer af det «tyske Aristokrati», som dannede en
sluttet Kreds i den danske Hovedstad. Af danske mindedes M.
i senere Aar især med Tak Tyge Rothe, der fik Interesse for den
opvakte Dreng og lærte ham, at man «kan sidde i Studerekabinettet
saa fri, lyksalig og ædel som nogen dødelig». 1778 dimitterede
Balthasar M. selv sin Søn til Universitetet, og den 17aarige Yngling
bestod alle Prøverne med Glans. Det tilfaldt ham og den senere
Historiker Fr. Sneedorff som Aarets 2 flinkeste Studenter at være
de nybagte Athenesønners Ordførere ved Immatrikulationen.

Allerede før Dimissionen var F. M. bleven indført baade paa
Bibliotheket og Universitetet. Han havde hørt Holms og Balles
Forelæsninger, og den sidste faar Æren for at have vakt hans
Interesse for Kirkens Historie. Men den læselystne Yngling drømte
ogsaa om at blive Digter. Han prøvede sine metriske Anlæg ved
at give rhytmiske Oversættelser af de poetiske Steder i Mosebøgerne
og ved Gjengivelser af de græske Lyrikeres Vers, og han brændte
af Begjærlighed efter at gjøre Bekjendtskab med den danske Digter,
der særlig maatte tiltale et ungt Menneske med hans aandelige
Forudsætninger. 14. Febr. 1778 fortæller han i Dagbogen, at han
har været i Hoftheatret og set «Balders Død», og snart efter førte
en Ven ham til Forfatteren. «Vi bleve gode Venner», hedder det
i Dagbogen efter Besøget hos Ewald. I de følgende Aar kom
M. ofte hos den syge Digter, og han var tilstede under hans
sidste Strid.

Balthasar M., der selv i sine Fritimer digtede «aandelige
Sange», var en Stræng Kritiker over for Sønnens poetiske Forsøg,
men det lykkedes ham ikke at faa denne til at slaa Digternykkerne
af Hovedet. F. M. skrev Oder til Havet og Stjærnerne, og han
oversatte «Balders Død» paa Tysk. I Fr. L. Stolberg havde han
fundet en ligestemt Sjæl, der ogsaa haabede at vinde en Plads paa
Parnasset, og mange Timer bleve ofrede til Drøm og Digtning.
Men over alt dette blev Examenslæsningen ingenlunde glemt. 1780
underkastede han sig den filologiske, 1781 den theologiske Prøve,
begge med et smukt Resultat, og derpaa tænkte hans Fader paa
at sende ham udenlands, for at han under fremmede Lærere kunde 
fortsætte og fuldende sin Uddannelse. Som Student havde han
gjort mindre Rejser til Roskilde, Fyn og Laaland. De havde
nærmest næret hans arkæologiske Interesse; nu skulde han ud i
den store Verden for at lære de Mænd at kjende, der havde de
berømte Navne i Videnskabens Republik.

Rejsens egentlige Maal var Gøttingen; men før han der lukkede 
sig inde med Bøgerne, maatte han stille sin Længsel efter at
se de berømte Mennesker. Foruden med gamle Venner som Fr. L.
Stolberg, Gerstenberg og Klopstock traf han sammen med Matthias
Claudius, «Abt» Jerusalem og den herrnhutiske Biskop Spangenberg; 
ved Musehoffet i Weimar saa han Wieland og Herder, og i det
lille Havehus ved Ilm drøftede han æsthetiske og theologiske
Problemer med Goethe.

Fra Weimar kom han endelig til Gøttingen. Det ærværdige
Georgia Augusta stod endnu i dets fulde Blomstring. M. følte sig
strax tiltalt af C. W. F. Walch, dette Bjærg af kirkehistorisk
Lærdom; men den store J. D. Michaelis' meget omtalte auri sacra
fames stødte ogsaa ham bort. Det var dog især Filologen Heyne,
«Læreren over alle Lærere», der i den første Tid vandt hans
udelte Beundring. Under Heynes Vejledning fordybede han sig i
den klassiske Oldtids Skatte, og af Gatterer blev han indviet i
Palæografiens og Diplomatikkens Begyndelsesgrunde. Senere lærte
han L. T. Spittler at kjende, og han blev M.s Ideal som Kirkehistoriker. 
Spittlers aandfulde Foredrag, hans klare Lessingstil med
de fine Antydninger, som af og til afløses af ret djærve Domme,
gjorde et uudsletteligt Indtryk paa den vordende Kirkehistoriker; 
det er Spittlers Stil, der er Forbilledet for M., hvor han har faaet
Tid til at tænke paa Stilen og veje Udtrykkene. Spittler gav ham
det forstandige Raad at vælge sig en bestemt Periode som det
egentlige Omraade for sin Granskning. M., der tidlig var bleven
optaget i Frimurerlogen, sværmede, som mange fremragende Mænd
i den Tid, for det hemmelige Broderskab, der vilde opbygge
Humanitetens Tempel. Paavirkningen fra Logen kom frem i Valget
af de Æmner, der først fængslede ham: de ægyptiske Hieroglyfer,
Pythagoræismen, Mysterierne og Gnostikerne. Heyne søgte
imidlertid at overbevise ham om, at der ikke vilde komme noget ud
af at sysle med Mysterierne, og en anden af hans gøttingske
Lærere mistvivlede om, at det nogen Sinde vilde lykkes at raade
de ægyptiske Runer. Det forekom M. selv, at hele den kristelige
Oldtids Historie ved Mosheims og Walchs Arbejder var stillet i et 
saa klart Lys, at her ikke var mere at gjøre, medens Middelalderen,
over hvilken Romantikkens Sol endnu ikke var opgaaet, laa hen i
et tæt Mørke, som trængte til at spredes. Han valgte derfor
Middelalderen, særlig Kampen mellem Stat og Kirke, til sit
Forskningsomraade, og som en Førstegrøde af sine kirkehistoriske Studier
udgav han (1784) en Afhandling «Om Hierarkiets Fremgang under
Innocents III».

Poesien blev dog ikke lagt paa Hylden i Gøttingen. Den
første, M. besøgte der, var Satirikeren Kästner; senere lærte han
Bürger at kjende, og i den første Ferie, paa Vejen til sin Slægt i
Gotha, gjorde han en Afstikker til Weimar, hvor Herder udviklede
sine Tanker om den hebraiske Poesi for ham og opmuntrede ham
til Fuldførelsen af den (tyske) metriske Oversættelse af Johannes'
Aabenbaring, der udkom samtidig med Afhandlingen om Hierarkiet.
Smaadigte sendte han til «Deutsches Museum» og «Musenalmanach»,
og i Erfurt lod han (1782) trykke «Zwei Maurerhymnen».

I Gøttingen saa han ogsaa en Landsmand: Georg Zoëga, der
opholdt sig der 14 Dage i Foraaret 1782, og Mødet med ham fik
afgjørende Betydning for M. ved paa ny at vække hans arkæologiske 
Interesse. De 2 unge danske studerede i Fællesskab Kopier
af etruriske Vaser og aftalte at mødes i Italien. Kort efter kom
Balthasar M. og hans Hustru til Gøttingen, og med dem fulgte
Sønnen til Slægten i Gotha og til forskjellige større Byer i Mellem- 
og Nordtyskland. I Berlin lærte han Nicolai, Spalding og Moses
Mendelssohn at kjende; i Dresden gjorde han Studier i
Antiksamlingen og Møntkabinettet.

Han kom hjem i Efteraaret 1783, men kun for i Foraaret 1784,
med kongelig Understøttelse, at begive sig paa en ny Rejse, hvis
Maal var Italien. Egentlig skulde han nærmest have undersøgt
nogle Haandskrifter af det nye Testamente, der efter Rygtet skulde
findes i Ragusa; disse Haandskrifter fandt han ikke, men han fandt
andet, som han ikke havde søgt. Over Wien gik han til Rom,
hvor han opholdt sig et helt Aar, og her blev en ny Verden aabnet
for den unge Kirkehistoriker. Det var Jesuitismens og
Ultramontanismens Afmagtstid; i Rom sad Humanismen til Højbords, og der
gik en jansenistisk Luftning gjennem hele Romerkirken. I Toskana
traf M. den ædle Jansenist Scipione de'Ricci, Biskop af Prato og
Pistoia, og gjennem Samtaler med ham kom han ind i Mellemværendet 
mellem Jesuitismen og Jansenismen. I Rom blev han især
nøje knyttet til den lærde Stefano Borgia, den senere Kardinal, 
som den Gang var Sekretær for Propagandaen og Mæcen for
alle unge Arkæologer, ikke mindst for de danske. Fra Rom gik
han til Neapel og Sicilien. En Frugt af Opholdet i Syditalien var
de «Efterretninger om begge Sicilierne», som han efter sin
Hjemkomst udgav i 2 Bind (1788-90), og som i forskjellige 
Oversættelser gik en stor Del af Evropa rundt.

Det var hans Plan fra Italien at gaa til Paris, men hans
Broders Død kaldte ham hjem, og ved Sommertid 1787 var han
atter i Kjøbenhavn efter mere end 3 Aars Fraværelse. Han
hjembragte mange Arkivfund og Excerpter, sjældne Bøger og Oldsager
og de «skjønne Mønter», som Goethe ikke var langt fra at
misunde ham. Men han kom ogsaa hjem med mange Indtryk af den
romerske Kirkes Herlighed midt i Fornedrelsen, og i de italienske
Biskopper med det frie Blik og den aabne Sans for Oldtidens
Kunst og Litteratur, med Jævnheden til dagligt Brug og
Grandezzaen i de festlige Øjeblikke havde han set sit biskoppelige Ideal.

Kort efter hans Hjemkomst blev der oprettet en ny theologisk
Lærestol, om hvilken han og hans Ven A. Birch (II, 280)
konkurrerede. M. sejrede efter at have holdt nogle meget tarvelige
Prøveforelæsninger, som ikke helt uden Grund fremkaldte en skarp
Kritik fra Riegels' Side, og 1. April 1790 blev han, endnu ikke 29
Aar gammel, Professor ordinarius og Assessor consistorii. 1784
havde han i Fulda erhvervet den filosofiske Doktorgrad; 1790 vandt
han i Kjøbenhavn den theologiske, og med hans Ansættelse ved
Universitetet begyndte det rige Forfatterskab, der inden
Aarhundredets Udgang havde gjort hans Navn bekjendt i hele den 
lærde Verden.

Som Theolog var M. afgjort Historiker, ikke Systematiker.
Han havde ikke noget fast theologisk eller filosofisk Standpunkt.
Over for mange Stridsspørgsmaal stod han som en Mand uden
Mening, med en saare mangelfuld Forstaaelse af de dybe og stærke
Overbevisninger, men altid opfyldt af et levende Ønske om at
bevare Freden. Han troede paa «Kristendommens Guddommelighed»,
men hans Theologi, for saa vidt som man kan tale om en saadan,
var gjennemsyret af Tidens Rationalisme. Som Lærer var han
meget for de faa, der kunde dele hans arkæologiske Interesse, men
hans Foredrag udmærkede sig hverken ved Liv eller Anskuelighed.
«M.s tørre kirkehistoriske Notitser, uden Overblik, havde», siger
hans Svigersøn J. P. Mynster, «intet tiltrækkende, og hans naturlige
Theologi var kun lidet beaandet af ægte Religionsfilosofi.» 
Grundtvig bruger endnu stærkere Ord, og Baggesen fælder den uretfærdige
Dom: «Intet uden Hukommelse». En stor Del af hans Skrifter
gjør Indtryk af at være temmelig løst forbundne Excerpter, men
der er fra hans Haand, foruden en Mængde mindre Afhandlinger,
af hvilke flere ere samlede i «Miscellanea Hafniensia» (I-II, 
1816-28), udgaaet saa betydelige Arbejder som: «Haandbog i den
ældste kristelige Kirkes Dogmehistorie» (I-II, 1801-4), der blev
oversat paa Tysk og fik grundlæggende Betydning for denne nye
Gren af den kirkehistoriske Videnskab; «Den danske Reformations
Historie» (I-II, 1802), der har langt større Betydning end den
vidtløftige «Kirchengeschichte von Dänemark u. Norwegen» (I-III,
1823-33), om hvilken L. Helveg fælder den haarde Dom, at man
«helst maa lade den ubenyttet og uomtalt»; den skarpsindige
Undersøgelse om Christi Fødselsaar («Der Stern der Weisen», 1827);
«Primordia ecclesiæ Africanæ» (1829), der længe har været et
Hovedværk for dem, som vilde studere den afrikanske Kirkes ældste
Historie. I sine «Undersøgelser om de danske Ridderordeners
Oprindelse» (1822) og ved en Samling «Aktstykker vedkommende
Kong Christian III's og Dronning Dorotheas Kroning i 1537» (1831),
som bleve kommenterede af E. C. Werlauff, gav han Bidrag til
Fædrelandets verdslige Historie. I de populære Skrifter
«Undervisning til den danske Almue om de fortrinligste Velgjerninger,
som Kirkeforbedringen har skjænket os» (1817) og «Om Kong
Harald Klaks Daab og den kristelige Kirkes Begyndelse i
Danmark» (1826) søgte han at faa det menige Folk i Tale.

Trods rigelig Anerkjendelse baade fra Hjemlandet og Udlandet
var M. dog ikke helt tilfreds med sin Stilling ved Universitetet.
Nogle af hans ældre Kolleger udtalte paa en for ham krænkende
Maade deres Misnøje med, at han gik ind paa Hertugen af
Augustenborgs Reformplaner med Hensyn til Universitetets og de
lærde Skolers Undervisning, og det har vel ogsaa jævnlig kostet
den lærde Mand Overvindelse at løsrive sig fra Studerekammeret
for at meddele unge Studenter Videnskabens Begyndelsesgrunde.
En Mand som M. maatte siges at høre mere hjemme i et Akademi
end paa et Universitet. Der havde et Par Gange været Tale om
at forflytte ham til en Bispestol, først til Fyn, siden til
Laaland-Falster, men Sagen var bleven opgivet, fordi han daarlig kunde
undværes ved Universitetet. Da Balle, nedbøjet af Sorg og
Arbejde, 1808 nedlagde Bispestaven, blev Tanken paa ny henledet
paa M., og 2. April 1808 blev han.udnævnt til Sjællands Biskop. 
Mange forundrede sig over denne Udnævnelse; thi den
stuelærde Mand, der helst færdedes blandt sine Bøger og Oldsager,
syntes lidet skikket til en Biskops Gjerning. En Del af de
Distraktionsanekdoter, der, som visse Sagn, vandre fra Slægt til Slægt,
vare for længst blevne knyttede til den lærde Professor, og man
forestillede sig ham som en Mand, der stod helt uden for
Virkelighedens Verden. Der var, som H. N. Clausen siger, sikkert ogsaa
mange kjøbenhavnske Borgermænd, der rystede paa Hovedet, naar
de saa den nye Biskop -- Efterfølgeren af den værdige Balle, der
altid gik i Præstekjole og med gravitetiske Processionsskridt -- 
«med begge Hænder i Baglommerne af den graa Frakke eller i
Frostvejr gjemte i en Muffe, uden Holdning og med ilsomme Skridt
mere løbe end gaa hen ad Gaden». Men, som der blev sagt efter
hans Død, «han anstrængte sig som en redelig Mand for at faa
Greb paa Forretninger». Prædikant var han ikke, og det blev han
aldrig; hans Prædikener manglede i Regelen Liv og indtrængende
Kraft, hans Holdning paa Prædikestolen var utækkelig, hans Stemme
for tyk, og øjeblikkelige Distraktioner, som han var udsat for,
forstyrrede undertiden Foredraget. Men Lejlighedstaler kunde ofte
lykkes godt for ham, og naar han stod for Alteret, iført
Bispekaaben, kunde der være Værdighed over hans Skikkelse og Varme
i hans Ord. Som Visitator fattedes der ham den rette Popularitet;
Almuen havde ondt ved at forstaa ham, og han forstod ikke jævne
Folk. Men hans Godmodighed og Redelighed gjorde ham yndet
i Præstegaardene, og han havde et varmt Hjærte for sine Præster,
især for dem, der syslede med Studier. For Præsternes Uddannelse
efter Studenteraarene nærede han stor Interesse. Pastoralseminariets
Oprettelse skyldes ham; han gjorde den saakaldte Bispeexamen
mere omfattende, søgte at faa Præsterne til at oplæse lærde
Afhandlinger ved Landemodet i Roskilde, gav Stødet til Dannelsen
af et Stiftsbibliothek i Roskilde og holdt som Biskop jævnlig
Øvelser i Pastoralseminariet og Forelæsninger paa Universitetet.

Paa hans Forslag blev der (1815) nedsat en Kommission til
Revision af det nye Testamente; Resultatet var den gjennemsete
Udgave, som kom 1819. Det var ogsaa ham, der tog Initiativet til
den nye Oversættelse af Luthers lille Katekisme (1814), som skyldes
J. P. Mynster. I en Afhandling «Om nogle Hovedegenskaber ved
en god Liturgi», som han oplæste ved Landemodet i Roskilde 1812,
har han udviklet sin liturgiske Grundbetragtning; trods sin
Rationalisme var han paa dette Punkt ret konservativ. Den eneste 
Ritualændring, der blev gjennemført under hans Bispestyrelse, var
Indførelsen af en ny Liturgi for Bispevielsen (1811). Han var
misfornøjet med, at det gamle Ritual for denne Handling næsten helt
lignede Ritualet ved Præstevielser; derfor udarbejdede han et nyt,
der er dannet med det anglikanske og romerske som Forbilleder.
De fleste ville uden Tvivl indrømme, at dette Bispevielsesritual,
som, med nogle Ændringer (1830), har været i Brug til denne
Dag, er det uheldigste Led af den danske Folkekirkes Liturgi, det
eneste, som alle ønske ændret. Men ikke alene ved et nyt Ritual
vilde han kaste Glans over Bispevielsen; han indførte ogsaa den
Skik at indbyde til denne ved et Program med en lærd
Afhandling, og mange værdifulde Undersøgelser kom ved Saadanne
Lejligheder frem for Dagens Lys.

I M.s Bispetid gik der store Storme hen over den danske
Kirkeager. At en Mand med hans væsentlig rationalistiske
Grundanskuelse skulde have Forstaaelse for «Kirkens Gjenmæle», vil 
ingen vente; alene «det store Bulder», som Grundtvig vilde gjenføde,
maatte være ham imod. Hvor hans Sympathi var under det
betydningsfulde Stævne, kunde heller ingen være i Tvivl om. I de
«Epistolæ encyclicæ ad clerum», som han 1817 og 1826 (ved
Mindefesterne for Reformationen og Ansgars Mission) udsendte i
Spidsen for alle Danmarks Biskopper, traadte Rationalismen frem med
utilsløret Aasyn. I den sidste Encyclica faldt Ordene saa skarpe,
at M. fandt det rettest paa Forhaand at sikre sig Frederik VI's
Bifald ved at bringe ham den paagjældende Del af Hyrdebrevet i
Oversættelse. Kongen billigede de bitre Udtalelser, men føjede til:
«Nu, kjære M., maa De tage, hvad der følger derpaa!» Men der
fulgte intet derpaa for M.s Vedkommende; hans Livsgjerning var i
Færd med at udrinde. Efter i nogle Aar at have mærket de
legemlige Kræfter svinde døde han Langfredag (9. April) 1830.

1791 havde han ægtet Maria Elisabeth Krohn (f. 1771), Datter
af Dr. Hermann Dietrich K., der døde 1805 som første Borgmester
i Lybek. I hende havde han faaet en fortræffelig og husholderisk
Hustru, som befriede ham fra nogle af de Vanskeligheder, der
tyngede saa haardt paa den upraktiske Mand. Kort efter at han
var bleven Biskop, faldt hun imidlertid hen i en dyb Melankoli,
som varede 3 Aar og kun svandt for endnu en Gang (1823) at
komme tilbage med fornyet Styrke. Hun døde 1842.

Alle ydre Former for Paaskjønnelse bleve i en ualmindelig
Grad M. til Del. Som Professor var han Universitetets Rektor 
1796-97 og 1802-3. Ved Danebrogsordenens nye Organisation
1808 modtog han paa én Gang Ridderkorset og Sølvkorset og blev
udnævnt til Ordensbiskop; 1812 blev han Kommandør, 1817 Storkors
af Danebrog. Han var Æresmedlem af Kunstakademiet og
Medlem af saa godt som alle Evropas Akademier og lærde Selskaber
lige fra Edinburgh til de ioniske Øer. Han efterlod sig et
Bibliothek paa 14000 Bind og en Møntsamling paa 10000 Numre samt
600 større og mindre Oldsager. En Del af disse er indmuret i
Bispegaardens Port og Trappegang eller paa anden Maade
opbevaret der. Hans lærde Brevvexling og hans andre litterære
Efterladenskaber ere, for saa vidt de ikke vedrørte
Familieanliggender, afgivne til det store kongl. Bibliothek,
Universitetsbibliothek, Rigsarkivet og Frimurerlogen i 
Kjøbenhavn; en Del er havnet i det svenske Rigsarkiv og i 
Logen i Stockholm.

Erslew, Forf. Lex. 
Tidsskr. f. Theologi II, 352 ff. 
Lit. Tid. 1830, Nr. 18 f.
C. L. N. Mynster, Fra den ældre Tid (1882) S. 53 f. 

Fr. Nielsen.

-- Det er især det lærde Arbejde med den store Masse af
Enkeltheder, som er Særkjendet for F. C. C. H. Münters arkæologiske
Virksomhed, og desuden en stor Rastløshed. Hans Virksomhed
slog ind paa flere Omraader, der den Gang vare lidet opdyrkede,
og han fik derved Betydning som Forgænger for den senere
Udvikling af vigtige Grene af Oldforskningen, saaledes af den
kristelige Arkæologi. Hovedværket i denne Henseende er «Sinnbilder
u. Kunstvorstellungen der alten Christen» (I-II, 1825). Han
gjennemgaar heri et for et de Tegn med religiøs Betydning og de
Æmner af det gamle og nye Testamente, som Kunsten i den
første kristne Tid har fremstillet og behandlet, nævner de paa hans
Tid udgivne Afbildninger af de originale Mindesmærker, hvor slige
Tegn fandtes, og forklarer dem historisk og efter deres religiøse
Betydning. Ogsaa Oldtidens Religionshistorie uden for Kristendommen 
behandlede han i flere Arbejder med Henblik paa
Monumenterne, saaledes i «Religion der Karthager» (1816; 2. Opl. 1821;
med flere Tillæg). Men ogsaa Æmner af de klassiske Antikviteter
har han behandlet; saaledes skrev han om den græske Koloni
Velia i Italien (1818). I det Bind, han selv har samlet under
Titelen: «Antiquarische Abhandlungen» (1816), findes bl. a. en
Afhandling om de gamles Baethylier og Meteorstenene (paa Dansk i
Videnskabernes Selskabs Skrifter) og en Afhandling om Vandalernes
Kongers Mønter. Hans arkæologiske Interesse og Lærdom vise sig 
ogsaa i hans indholdsrige, ovfr. nævnte Rejsebeskrivelse «Efterretninger 
om begge Sicilierne». -- Af Vigtighed er hans Arbejde for
Stiftelsen af Musæet for nordiske Oldsager, som han virkede meget
ivrig for. Af hans betydelige Møntsamling kom en Del til det
kongl. Møntkabinet.

C. Jørgensen.



Murer, Thomas Christopher, 1794-1873, Læge, fødtes i
Svendborg 16. April 1794 og var en Søn af Distriktskirurg Johann
Nicolaus M. og Helene Johanne f. Bredsdorff. Han dimitteredes
1812 fra Nykjøbing Skole og tog den medicinske Examen 1818,
i det han samtidig (1816-20) fungerede som medicinsk Kandidat
paa Frederiks Hospital. Efter i nogle Aar at have været Distriktslæge 
i Kjøbenhavn samt Læge ved Døvstummeinstituttet og efter
at have været Alumnus paa det gjenopbyggede Borchs Kollegium
1824-25 (i hvilken Anledning han publicerede en Afhandling
paa Grundlag af pathologisk-anatomiske Undersøgelser af
døvstumme) blev han 1825 udnævnt til Distriktsmedikus (fra 1832
Distriktslæge) i Lyngby og Læge ved Sygehuset sammesteds. 1840
blev han Kancelliraad. I en Aarrække fremkom der fra hans
Haand ret talrige faglige Afhandlinger, mest mindre Bidrag til de
medicinske Tidsskrifter, men fra Midten af Halvtredserne satte han
sin Kraft ind paa filanthropiske Opgaver med særligt Sigte paa de
arbejdende Klasser. 1857 berejste han med Understøttelse af den
Reiersenske Fond Provinserne for at søge Foreninger (navnlig
Foredrags- og Forbrugsforeninger) stiftede til bedste for Arbejderne
og fortsatte i et langt Tidsrum i Tale og Skrift Saadanne
Bestræbelser med usvækket Iver og Tillidsfuldhed, skjønt de nok af og
til vare mindre heldige i deres Udførelse og beredte ham Skuffelser.
1858-65 udgav han Tidsskriftet «For Almenvel». Ogsaa i sin
lokale Embedsvirksomhed viste han sig nidkjær og opofrende i
Forholdet til de fattige syge. 1864 fik han Titelen af Professor.
Som Landets ældste Embedslæge døde han 20. Febr. 1873 ved en
ulykkelig Hændelse, og paa hans Grav rejstes ved frivillige Bidrag
en Mindestøtte. - 1826 havde han ægtet Elisabeth Augusta van
Wylich, Datter af Grosserer og Regimentskvartermester ved Kongens
Livjægerkorps, Overkrigskommissær Peter Friedrich van W.

Smith og Bladt, Den danske Lægestand, 5. Udg. 
Ugeskr. f. Læger 3. R. XV, 175. 
Erslew, Forf. Lex. 
Søndagsposten 1873, Nr. 481. 

Jul. Petersen.



Møenbo, Jens Mikkelsen, --1557, Prædikant hos Christian II,
var vel, efter Tilnavnet at dømme, fra Møen. 1514 nævnes han 
som Magister ved Kjøbenhavns Universitet. For øvrigt kaldes han
Klerk eller Præst i Viborg Stift og fik 1522 af Christian II tillige
Ventebrev paa et Vikariat i Vejle. 1523 drog han med Kongen i
Udlændighed; 1524 fulgte han som evangelisk Præst med Dronningen
tilbage fra Tyskland til Nederlandene, men havde senere sit Ophold
hos Kongens Søster, Kurfyrstinde Elisabeth, dels i Berlin, dels,
efter hendes Flugt her fra for Troens Skyld, i Sachsen. I Dec. 1525
kaldte Kongen ham dog en Tid tilbage til Nederlandene, da han
ingen evangelisk Præst havde her, væsentligst for at bistaa
Dronningen under hendes Sygdom; han var ogsaa tilstede ved hendes
Dødsleje i Jan. 1526. Under sit Ophold hos Kurfyrstinden
udarbejdede han forskjellige religiøse Opsatser eller Opbyggelsesskrifter,
hvoraf dog intet synes at være udkommet. 1530 havde han
tro-lovet sig med en fattig adelig sachsisk Kvinde i Kurfyrstindens
Tjeneste, Dorothea v. Sescha. Om Ægteskabet er blevet fuldbyrdet,
er dog usikkert; ved sin Død havde han nemlig mange Aar været
gift med en anden sachsisk Kvinde, Clara Ambrosiidatter, der
fulgte med ham, da han paa Kurfyrst Johan af Sachsens Forbøn
af Christian III fik Tilladelse til at vende tilbage til sit Fædreland.
I det mindste fra 1543 havde han Ophold i Viborg som
Ihændehaver af Fly Præbende ved Domkirken og virkede ogsaa her som
Prædikant. -- Størst Betydning har han dog for os faaet derved,
at han er Hjemmelsmand for Svanings (og derigjennem for
Huitfeldts) bekjendte Fortællinger om Christian II's Barndom og
Ungdom; selv har han vel hørt dem af Kurfyrstinde Elisabeth. Han
døde 14. Juli 1557.

Svaning, Christiernus II, lib. I, cap. 2, § 4-5. 
Allen, Breve og Aktstykker til Chr. II's og Fred. I's Hist. I, 246 ff. 
Heise, Diplomatarium Vibergense.                                                                                           

A. Heise.



Møhl, Knud Eskild, 1805-90, Præst, Søn af Sognepræst
Stephan M. (d. 1826) og Anna Cathrine f. Nissen, er født i Øster
Linnet i Tørning Len 17. Jan. 1805, blev Student fra Frederiksborg
Skole 1822, theologisk Kandidat 1827 og Præst ved Zions Menighed
i Trankebar og 1. Missionær s. A. 1836 blev han Sognepræst til
Ølstykke i Frederiksborg Amt. Han var gift: 1. (1828) med sit
Søskendebarn Hanne Marie f. Møhl (f. 1808 d. 1835), Datter af
Kammerraad H. C. M., 2. (1836) med Inger Louise Augusta f. Schram
(f. 1805), Datter af Konferensraad C. S. Fra 1884 var han Senior
for Danmarks Gejstlighed. Han døde i Ølstykke 15. Juni 1890. -- 
Han har bl. a. skrevet «Breve fra Indien» (1840), der indeholde
en livlig Skildring af de Indtryk, han har faaet, men dog mest
ligne en Turistberetning.

Erslew, Forf. Lex.
Elvius, Danm.s Præstehist. 1869-84 S. 612.

L. Koch.



Møhl, Nicolai Christian, 1798-1830, Læge, fødtes i
Kjøbenhavn 28. Juli 1798 og var en Søn af Havnekontrollør, Kammerraad
Hans Christian M. og Maria Achton f. Fabricius. Dimitteret fra
Metropolitanskolen 1816 og i høj Grad aandslivlig og ideelt anlagt
kastede han sig over Studiet af Filosofi, Æsthetik og Poesi, og i
sit gjæstfrie og for Tidens Rørelser interesserede Fædrenehjem
samlede han hurtig de fleste af Tidens unge akademiske Begavelser
og traadte i nært Venskabsforhold til dem, først og fremmest til
Poul Møller. I den af denne Kreds udviklede Virksomhed,
Tylvtens Felttog mod Baggesen og Disputereselskabet Lycæums
Forhandlinger, tog han fremtrædende Del. Til Rahbeks Hus blev
han ogsaa tidlig nøje knyttet. Efter at han, pludselig og
energisk, havde vendt sig til Lægevidenskaben, absolverede han 1822
den medicinske Examen og fik s. A. Universitetets Guldmedaille
for Besvarelsen af den medicinske Prisopgave. Fra 1821 fungerede
han som medicinsk Kandidat ved Frederiks Hospital, 1824
udnævntes han til Reservemedikus derved. I 1824 virkede han i øvrigt
som Læge ved den paa Grund af en udbredt heftig Koppeepidemi
oprettede Karantæne- og Sygeanstalt paa Søkvæsthuset; i det halve
Aar, han saaledes fuldt lod sig afspærre fra Yderverdenen,
fordybede han sig meget intensivt i Undersøgelser af Koppernes
pathologiske Forhold, som hvis Resultat han publicerede baade
særdeles instruktive Beretninger fra Sygeanstalten og en større, paa
Latin skreven Afhandling («De varioloidibus et varicellis»), der
vakte megen anerkjendende Opmærksomhed i Udlandet og 1827
forskaffede ham den medicinske Doktorgrad i Halle. I Sommeren
1825 ledede han, efter Herholdts Afskedigelse, med megen
Dygtighed den medicinske Afdeling paa Frederiks Hospital, 1826 blev
han Adjunkt ved Fysikatet i Kjøbenhavn. 1829 udnævntes han til
Lektor, 1830 til Professor extraordinarius i det medicinske Fakultet
med Lægemiddellære og Retsmedicin som særlige Fag. Af det 1829
stiftede, toneangivende «Maanedsskrift for Litteratur» blev han
Medredaktør.

Ved denne Tid begyndte en tungsindig Stemning mere og
mere at vinde Magt over hans Sind. Den afgjørende Aarsag hertil 
var vistnok en haabløs Kjærlighed, om hvis Gjenstand der i øvrigt
raader nogen Uvished; efter Fru Heibergs Fremstilling var hun den
forgjæves attraaede, efter M.s nærmeste Slægts Antagelse var det
derimod Mad. Wexschall. Han fordybede sig særlig i Byrons Digtning, 
blev sygelig skeptisk, bitter og livstræt. Hans kritisk 
sandhedssøgende Aand led i tiltagende Grad under den uundgaaelige
Konflikt mellem de strænge ideelle Krav, han stillede til sig selv
og andre, og Umuligheden af at faa disse Krav fyldestgjorte i den
konkrete Verden. Ogsaa som Læge og Universitetslærer 
overvældedes han, trods den største Samvittighedsfuldhed, bestandig
mere af en sygelig Følelse af Mistvivl og Uformuenhed; et ham
paahvilende akademisk Opponenthverv gyste han nu tilbage for,
skjønt tidligere en øvet latinsk Disputator. En formentlig 
Krænkelse, der overgik ham under Afholdelse af farmacevtisk Examen
ved Examenskommissionens ansete Medlem Apotheker Jacob Møllers
kritiserende Optræden, synes at have bragt Bægeret til at flyde
over. Umiddelbart efter denne Hændelse, Natten til 3. Nov. 1830,
kun 3 Uger efter Udnævnelsen til Professor, døde han pludselig
-- «af et apoplektisk Tilfælde» hedder det i hans Ven Davids
smukke Nekrolog over ham i «Maanedsskrift for Litteratur», der
ligesom den øvrige periodiske Presse i de varmeste Ord fremhævede
hans Begavelse og ædle personlige Egenskaber. Ingen var dog i
Tvivl om, at han havde berøvet sig Livet.

Smith og Bladt, Den danske Lægestand, 4. Udg. 
Erslew, Forf. Lex.
Maanedsskr. f. Lit. IV, 555 ff. 
Svea 1831, S. 406. 
Thiele, Erindringer fra Bakkehuset S. 37 f. 
Fru Heibergs Erindringer I, 142 f. 213 ff. 
P. Hjort, Krit. Bidrag, Litterærhist. Afd. II, Indl. S. XL. 
K. Arentzen, Baggesen og Oehlenschläger VII, 111 f. 
V. Andersen, Poul Møller S. 25 f. o. fl. St. 

Jul. Petersen.


Møinichen, Christian, 1683-1749, 
Oversekretær i danske Kancelli, Stiftamtmand, 
Søn af nedennævnte Livmedikus Henrik M., blev født i Kjøbenhavn 29. Okt. 1683. Christian V var en af hans Faddere. 1698 blev han Student, 1701 theologisk Kandidat og rejste derpaa udenlands. Fra 1706 opholdt han sig i Holland,
hvor han ægtede Jacobe Ernestine Lissant (d. 28. Marts 1709),
Datter af Jan L., Prokurør i Haag, og kom 1708 tilbage til 
Kjøbenhavn. Han blev forestillet for Frederik IV, som tilsagde
ham sin Naade og s. A. gjorde ham til Amtsforvalter i Skive.
1715 blev han Kancelliraad og Landsdommer i Jylland, fik s. A.
kongelig Konfirmation paa en civil Enkekasse i Viborg Stift og
blev kort efter Justitsraad. 1719 lod Frederik IV M. ledsage sig
til Norge, og i 1722 sendte han ham igjen der op for at undersøge
en Sag mod en bedragersk Embedsmand. 1720 blev M. Kommitteret
i Rentekammeret, 1724 Deputeret for Finanserne og Etatsraad. Han
var altsaa allerede naaet vidt og var yndet af Kongen og Dronning
Anna Sophie. Men hans Ærgjerrighed var ikke tilfredsstillet.
Rostgaard, hvem han hadede, og hvis Plads som Oversekretær i danske
Kancelli han attraaede, stod ham i Vejen, og M., som var et
skarpt og klogt Hoved, men ellers fra Karakterens Side lidet
elskværdig, var ikke den Mand, der skulde lade nogen Lejlighed til
at styrte sin Fjende ubenyttet. Det var da ogsaa M. og hans Ven
Biskop Deichman, der vare Lederne i den berygtede
Gehejme-Inkvisitionskommission af 1725 («Bandekommissionen»), der
nedsattes for at efterspore Misbrug og Bestikkelser i Administrationen,
og som bragte saa mange i Ulykke. Blandt dem var ogsaa
Rostgaard, og M. fik med odiøst Hastværk 2 Dage efter Rostgaards
Fald hans Plads som Oversekretær i danske Kancelli (25. Jan. 1725).
S. A. fik han Danebrogsordenen. Siden sad han i Kommissionen
angaaende de ved Holmen og Søetaten «til kongelige Interessers
Fornærmelse forefaldne og passerede Sager» (Bestikkelse osv.),
hvorved atter flere bragtes i Ulykke. M. havde kun liden Ret til i
slige Sager at sidde til Doms over andre: han sigtedes selv ganske
almindelig for Kassemangel, Bestikkelighed, Salg af Kongegunst og
Embeder, for Ødselhed og Umoralitet, og der var blodige Diatriber
i Omløb om ham. Om end disse Anklager kunne være overdrevne,
er det dog sikkert nok, at M. hverken var dadelfri som
Embedsmand elier sympathetisk som Personlighed: for sit Amtsregnskab
1718 blev han en Hob Penge skyldig, som nok aldrig blev betalt;
de 2000 Rdl., som Johan Lehn til Hvidkilde skjænkede til Bygningskassen 
(efter Kjøbenhavns Brand 1728), lod han sig forære af Kongen,
der ogsaa skjænkede ham store Summer af Brandstyret i Anledning
af Viborgs Brand; i de Kommissioner, hvor han havde Sæde,
optraadte han paa en særdeles odiøs Vis, særlig lige over for sine
personlige Fjender blandt de anklagede. Han var derfor forhadt
af mange, og det er intet Under, at han i Marts 1726 for sig og
sin Ven og Stalbroder Deichman udvirkede en kongelig Decharge,
som skulde beskjærme dem mod Forulempelse fra de Mænds Side,
de havde forfulgt i Gehejmekommissionen, eller at han bliver meget
slemt medhandlet i Depecher fra engelske og franske Diplomater.
Dog Frederik IV og Anna Sophie holdt stedse Haanden over ham.
Men næppe var Frederik IV død, før ogsaa M.s Rolle var udspillet: 
i Okt. 1730 afskedigedes han fra sine Embeder og bosatte sig
derpaa i Viborg, hvor han levede uvirksom i mange Aar i halv eller
hel Unaade. Først i 1743 tog Christian VI ham igjen i Tjeneste
og gjorde ham til Stiftamtmand i Bergen. Han døde dog faa Aar
efter, 26. Sept. 1749, i nævnte By og blev gravsat i Viborg
Domkirke. Efter sin første Hustrus Død havde han 12. Nov. 1711 ægtet
Else f. Majoner, Enke efter Just Arctander, Kjøbmand i Viborg;
hun bragte ham en betydelig Formue, som han dog hurtig skal
have sat over Styr. 1716-18 byggede M. Emdrupgaard ved
Kjøbenhavn.

Hist. Tidsskr. 4. R. V, 510 ff.
Personalhist. Tidsskr. II.
Bruun, Fr. Rostgaard.
E. Holm, Danmarks og Norges Hist. 1720-1814 I.
Museum 1892, I.

F. J. Meier.



Møinichen, Claus, o.1660-o.1730, Maler og Tegner, var Søn
af den kjøbenhavnske Kirurg Sixtus M. (f. 1629 d. 1666) og Anna
Thiesens og Fætter til foranstaaende Chr. M. Der vides kun lidt
om ham. Han har komponeret og tegnet Ornamenterne til den i
1709 udgivne Kongelov. Desuden tegnede han Portrætter af Frederik IV, 
af Kirsten Bille, af Berte Skeel o. a. og gjorde for Kongen
«Ovidische Historier» (&#596;: mythologiske Billeder) o. m. Til
Avdiensgemakket paa Frederiksborg malede han 1686-88 10 Slagbilleder
med Motiver fra den skaanske Krig. Han var allerede før 1703
gift med Cathrine Frederiksdatter Fohlmann, med hvem han havde
en Del Børn. M. var endnu i Live 1726, men maa antages at
være død snart efter.

Bruun, Fr. Rostgaard I, 137 ff.
Weilbach, Nyt Kunstnerlex.

F. J. Meier.



Møinichen, Henrik, 1631-1709, Læge, var født i Malmø
4. Jan. 1631. Hans Forældre vare Morten Sixtus M. og Margrethe
Daabelsten. 1638 nedsatte hans Fader sig som Badskær i
Kjøbenhavn, fra hvis Skole M. 1650 blev Student; 1653 tog han theologisk
Attestats, men kastede sig derefter over Medicinen, særlig
Anatomien, hvori han var saa heldig at have en Vejleder som Thomas
Bartholin, der ogsaa blev ham en trofast Ven. Paa den
Udenlandsrejse, han 1654 tiltraadte, fortsatte han sine Studier med Dygtighed.
Efter at have besøgt Tyskland og opholdt sig 5 Aar i Italien endte
han sine Vandreaar i Frankrig, hvor han i Angers tog
Doktorgraden. Ved hans Hjemkomst 1660 stod Professoratet i Anatomi
ham aabent, men han afslog det og traadte 1662 i Kongens
Tjeneste som Hofmedikus; efter Tronskiftet 1670 forfremmedes han til 
Livlæge, blev 1687 Højesteretsassessor, 1695 Justitsraad og døde
29. Marts 1709. Han var gift 1. (19. Juni 1666) med Ingeborg,
Klauman, Datter af Raadmand i Kjøbenhavn Verner K. og
Ingeborg Mechlenburg; efter hendes Død i Barselseng (15. Juli 1672)
ægtede M. 3. Maj 1676 Maria Pelt (f. 1636 d. 25. Dec. 1677), Datter
af den rige Kjøbmand Aernout P. i Amsterdam og Søster til Cort
Adelers 2. Hustru; 3. ægtede han 10. Jan. 1683 Sophie Charlotte
Ribolt (f. 3. Avg. 1667), Datter af kongl. Kjældermester Frants R.
og Sophie Dorthea Mønchmeyer. Som Forfatter har M. ingen
Betydning; men han har været en dygtig Læge, der vandt sig et
godt Navn hos sit store Klientel, der vistnok mest fandtes i de
højere Stænder, til hvilke saa vel hans Embeder som hans 2 første
Giftermaal knyttede ham; han var en Ungdomsven af Griffenfeld,
Leonora Christina, som han gjentagne Gange havde under Kur,,
roser ham for hans store Omhyggelighed, Lemfældighed og
Forsigtighed.

Univ. Progr. 
Nyerup, Lit. Lex. 
Ingerslev, Danmarks Læger og Lægevæsen I, 508 f. 
Personalhist. Tidsskr. II, 146 ff.

G. L. Wad.



Møllenhof, Christian Nicolaus, 1698-1748, Præst, blev født
i Lybek 4. April 1698. Faderen, Præsten Christian M., var død
før hans Fødsel; men hans Moder indgik nyt Ægteskab, med
Præsten H. Dürkop (IV, 381), og da denne 1706 kom til Kjøbenhavn
som Præst ved St. Petri Kirke, fulgte den Saarige Dreng med sin
Stiffader her til. Han blev Student i Kjøbenhavn 1716 og blev
snart en af S. Lintrups Yndlingsdisciple. Efter Attestats rejste han
til tyske Universiteter (1721); blev 1726 Huslærer i Kjøbenhavn,
1728 dansk Legationspræst i Wien og 1735 Sognepræst i Delmenhorst, 
hvor han døde 10. Dec. 1748. Han var en anerkjendt dygtig
Præst, derhos Hymnolog og Salmedigter. Den store, saakaldte
Franckenauske Samling af hymnologisk Litteratur (V, 277) kunde
med større Ret føre M.s Navn; og det var under sin Ansættelse i
Wien, at han udgav sin oftere oplagte «Kern geistlicher, lieblicher
Lieder» (Nürnberg 1732), hvori flere af hans egne Salmer ere
optagne.

Allg. Deutsche Biographie XXII.
Møller,  Mnemosyne III, cxc.

A. Jantzen.



Møller, jvfr. Müller.



Møller, Albert Philip Bregendahl, f. 1829, Stabsintendant,
er en Søn af nedennævnte Provst Jens M. Han er født i Breum 
Præstegaard 17. Dec. 1829, blev 1848 Student fra Viborg
Kathedralskole og 1854 juridisk Kandidat. S. A. indtraadte han som
Volontær i Krigsministeriet, blev 1861 Kancellist, 1868 Fuldmægtig og 1888
Kontorchef. I 1868 udnævntes han til Intendant og i 1897 til
Stabsintendant uden for Nummer. I flere Skrifter har han indgaaende
behandlet specielle Æmner, der vedrøre hans Embedsvirksomhed,
deriblandt navnlig «Vejledning i den gjældende Indkvarteringslovgivning», «Sundhedsvæsenets Ordning i den danske Hær paa
Garnisonsfod» og «Legater m. v. for militære eller deres Familier»,
af hvilke det førstnævnte er udkommet i 3 og det andet i 2
Udgaver. Ved Siden af sin Embedsvirksomhed har M. særlig
interesseret sig for Sangen, saa vel praktisk som theoretisk. I en lang
Aarrække var han en skattet første Tenor i Studentersangforeningen,
hvorhos han underviste i Sang i en Mængde kjøbenhavnske Skoler,
og foruden forskjellige Samlinger af Sange har han udgivet
«Ledetraad ved Sangundervisningen» (1876), der udkom i 3 Udgaver.
Ogsaa paa det æsthetiske Omraade er han optraadt som Forfatter
med det versificerede Treaktsskuespil «Kong Märta» (1896). I 1856
ægtede han Laura Elisa Cathinka Schaarup, Datter af Kjøbmand
O. L. S. i Viborg og Charlotte f. Stallknecht.

H. C. Steffensen.



Møller, Anders, 1787-1854, Departementschef, Søn af
Proprietær Lauritz M. til Tranumstrandgaard i Øster Han Herred
(f. 1743 d. 1796) og Euphemie Jacobi f. Hansen (f. 1752 d. 1831),
blev født 1. Juni 1787 paa Tranumstrandgaard som det 5. af
Forældrenes 9 Børn, blev privat dimitteret 1806 og allerede som
Student ansat 1811 som Kopist i danske Kancellis Revisionskontor for
Kjøbstadregnskaberne, hvorfra han, efter i 1812 at være bleven
juridisk Kandidat, i 1813 forflyttedes til Revisionskontoret for
Skifterne og de offentlige Stiftelsers Midler. Efter at være avanceret
til Fuldmægtig 1819, til Revisor og Kontorchef 1827 fik han 1840
Sæde i Kancellikollegiet som Departementschef for Revisions-, 
Brandforsikrings- og Landmilitsvæsenets Vedkommende og overgik
1848 som Departementschef i Justitsministeriet, fra April-Dec.
bemeldte Aar baade for de nævnte Anliggender og tillige for
Lenssagerne, men derefter til sin Død kun for Revisions- og
Brandforsikringsvæsenet. 1842-51 var han desuden Medlem af
General-Indkvarteringskommissionen. Paa sin Løbebane havde han
efterhaanden faaet Titel af Kancellisekretær 1820, Kancelliraad 1828,
Justitsraad 1840 og Etatsraad 1848. Han nød stor Anseelse som 
Embedsmand, navnlig for sit dybtgaaende Kjendskab til og sin klare
Forstaaelse af alt, hvad der vedrørte Revisionsvæsenet. Der
foreligger da ogsaa mange talende Vidnesbyrd om hans store
Indflydelse paa Afgjørelsen af disse Anliggender. Ved Embedsbesættelser 
var han strængt retfærdig; det var saaledes M., som fremdrog
H. P. Bærthelson (III, 304) med Forbigaaelse af nære Slægtninge.
Han døde ugift 11. Sept. 1854 i Kjøbenhavn.

P. Brock.



Møller, Andreas, 1684-o.1762, Portræt- og Miniaturmaler,
var Søn af Frederik IV's Tegnelærer Daniel M. og født i
Kjøbenhavn 30. Nov. 1684. Allerede som ungt Menneske var han i
Udlandet, Spanien, Østerrig, Tyskland, England, og vandt snart Navn
som en dygtig Kunstner. Navnlig i England opholdt han sig længe,
blev en halv eller hel Englænder og kaldes derfor ofte «Engelske
M.». I Wien malede han 1737 5 Miniaturportrætter paa Elfenben
af Carl VI og Gemalinde, af Maria Theresia og 2 andre
Ærkehertuginder; Aaret efter var han igjen i Kjøbenhavn, hvor han
malede Kronprinsen (Frederik V) i Legemsstørrelse. Sophie
Magdalene yndede ham meget og holdt ham for en af Tidens ypperste
Miniaturmalere. Det er uvist, om «de italienske Skjønheder», der
i Frederik IV's Tid maledes til Frederiksberg, ere af ham. Til
sidst slog M. sig ned i Berlin, hvor han skal være død 1762. Han
var, siges der, en alsidig dannet Mand, «men en slet Patriot».

Spengler, Artist. Efterretn. (1818) S. 49. 
Suhms Nye Saml. IV. 
Danske Saml. IV. 
Weilbach, Nyt Konstnerlex.

F. J. Meier.



Møller, Carl August, 1805-65, Arkitekt, fødtes i Kjøbenhavn
12. Avg. 1805 som Søn af Snedkermester Johann Heinrich M. Han
gjennemgik Kunstakademiet og vandt dets forskjellige Medailler,
den store Guldmedaille 1839 for Opgaven «et Universitet»; han
arbejdede som Tegner og Konduktør under J. H. Koch, rejste 3
Aar i Udlandet paa Stipendium og blev 1851 konstitueret og 1857
udnævnt til Bygningsinspektør for Fyn, i hvilken Stilling han blev
til sin Død i Odense 26. Okt. 1865. Han var gift med Camilla
Maria f. Kiibenitz (f. 1834), Datter af Bødkermester Carl Friedrich
K. og Sine Cathrine f. Mortensen. M. byggede en Del i Odense
og Omegn, bl. a. Odense Amts Sygehus, 1861, og restavrerede en
Del Kirker og Herregaarde -- vor Frue Kirke i Odense, Kirkerne
i Assens og Nyborg, Svindinge og Vindinge, Herregaardene
Broholm, Glorup, Ørbæklunde og Holckenhavn --, alt temmelig
tarvelig og værdiløst.

Weilbach, Nyt Konstnerlex.

Erik  Schiødte.



Møller, Carl Christian, 1823-93, Musikdirigent og Komponist, 
er født 2. Juni 1823 i Kjøbenhavn, hvor hans Fader, Peter M.,
var udøvende Musiker. Fra Barndommen bestemt til Faderens Fag
blev han som Dreng ansat ved det borgerlige Artilleris Musik, 
hvorefter han gik over i 2. Brigades Musikkorps. Da H. C. Lumbye
oprettede sit Orkester, blev M. strax Medlem heraf og medvirkede
i dette, indtil han i 1849 maatte gaa med i Kampen for Slesvig,
hvor han bl. a. deltog i Slaget ved Isted. I Jan. 1854 blev han
selv Orkesterdirigent og har siden den Tid svunget sin Taktstok i
forskjellige Koncerter og Theatre, deriblandt som Musikdirektør i
Folketheatret fra 1857-64 og fra 1875-85. Fra 1875 og til sin 
Død var han tillige som Leder af Harmoniorkestret i Tivoli en af
dette Etablissements populæreste Mænd, der ligesom Lumbyerne og
Bald. Dahl har bidraget meget til Musikkens Udbredelse i de
bredere Lag af Folket. Foruden en Mængde Dansekompositioner
har han tillige arrangeret og komponeret Musik til en stor Del
Theaterstykker, saaledes til E. Bøghs «Fastelavnsgildet», «Kalifen
paa Æventyr», «Esmeralda» osv. samt til Bournonvilles Ballet «Fra
Sibirien til Moskov» (1876). Særlig skal fremhæves hans 3 
Symfonier for Harmoniorkester, komponerede fra 1886-88, altsaa i hans
fremrykkede Alder, og opførte i Tivoli, hvor navnlig Nr. 2 vandt
Bifald ved sin klare og koncise Struktur; de vidne fordelagtig
baade om hans Herredømme over Formen og hans Fortrolighed
med Blæseinstrumenternes Natur og ere tillige noget nyt og ukjendt
her hjemme. -- Hans Hustru, Francisca Charlotte Marie f. Trechmann, 
som han havde ægtet kort efter Krigsaarene, døde 20. April
1893; nogle Maaneder efter, 19. Dec. s. A., fulgte han hende i
Graven.

Søndagsposten Nr. 786.
Schytte, Musiklex.

S. A. E. Hagen.



Møller, Carl Emanuel, 1844-98, Forfatter. 
Han er født 3. April 1844 i Kjøbenhavn som Søn af Klædehandler Carl Adolph M. og
Maren Birgithe f. Schmidt. 1863 blev han Student fra det v. Westenske 
Institut og tog Aaret efter Philosophicum, begyndte at
studere Jura, men opgav det efter et Par Aars Forløb. «Min
Ungdom tilbragte jeg i Studenterforeningen», siger han selv i sin
morsomme Bog «Fra Studenterdagene» (1895), og denne spøgende
Udtalelse kan næsten tages bogstavelig, for saa vidt som han i
en lang Række af Aar sjælden eller aldrig har manglet ved nogen
af Foreningens Fester og bestandig har været en af dens 
populæreste Skikkelser. «Hvad han har været for Studenterforeningen
og Sangforeningen som Sanger, Skuespiller, Visedigter, 
Skuespilforfatter og navnlig som oplivende Element paa Turene og ved
Soldene, hvor hans groteske Lune kunde holde alle Tilhørerne i
Aande, lader sig ikke helt udmale», skriver Axel Sørensen i sin
Bog om Studentersangforeningen og tilføjer den ogsaa for M.s 
Forfattervirksomhed karakteristiske Bemærkning, at «hans Vittigheder
altid have haft den smukke Egenskab at være elskværdige, harmfri
og uden Bitterhed». Det var da ogsaa som Studenterforeningsforfatter, 
M. debuterede. Allerede i sin Skoletid havde han skrevet
nogle Smaating til Ugebladet «Sværmere», som Student var han
selvskreven Medarbejder af alle Festprogrammer og Karnevalsaviser,
og 1869 opførtes ved en Studenterforestilling hans første dramatiske
Arbejde, Farcen «Naar Katten er ude --». 1870 fremkom, 
ligeledes som Studenterkomedie, «De forlovede», en ustyrlig morsom
Treaktsfarce, der senere gik over til Folketheatrets faste Repertoire
og paa denne Scene har oplevet et imponerende stort Antal 
Opførelser. Flere andre Studenterkomedier fulgte efter -- bl. a. «Paa
Kontoret», 1870, Parodioperetten «En Søndag paa Alperne», 1877
(sammen med Villiam Faber) --, og som Bearbejder af Lystspil
og Operetter har han været saa flittig, at Tallet paa hans 
dramatiske Arbejder, originale og oversatte, nærmer sig 50; men 
efterhaanden kastede han sig dog mere og mere over Prosafortællingen.
I «Nær og fjærn» fremkom den første Række af de nu saa 
bekjendte «Mørupperne» (efterhaanden udgivne i 3 Bind 1885, 1888
og 1894), Billeder af moderne kjøbenhavnsk Spidsborgerliv, som i
lige Grad udmærke sig ved skarp Iagttagelse, Lune og Elskværdighed. 
Det var imidlertid først ved den store Fortælling «Paa Farten» 
(1884; 5. Opl. 1894), at han rigtig slog igjennem og blev en
af vore allermest læste Forfattere. I det næste store Arbejde, «Ny
paa Egnen» (1887), vendte han sig til Landet og viste, at han,
skjønt Kjøbenhavner par excellence, havde Evne til at opfatte og
skildre landligt Stillleben med samme Sikkerhed som Hovedstadslivet, 
og i sine talrige senere Bøger har han nogenlunde ligelig
delt sig mellem By og Land: «Turistkompagniet» (1889), «Der er
Forskjel» (1890), «Fra Rosen vænget til Amager» (1896) spille 
saaledes i Kjøbenhavn, «Brejnholm Badehotel» (1888), «Hotel Dania»
(1891), «Navnefættere» (1893) og «Efter levende Model» (1895) uden
for Kjøbenhavn. Mindre Fortællinger har han samlet i «Indenbys
og udenbys» (1885), «Familieliv» (1886) og «Vore Husdyr» (1893),
Erindringer fra sine Udenlandsrejser i «Nordtyskland» (1890) og
«Paris og Rhinturen» (1892). Han døde 3. Maj 1898.

Lit.-Tid. 1893-94, Nr. 1.

Sophus Bauditz.



Møller, Carl Henrik Kock, f. 1845, Maler. 
Carl M. er født 2. Sept. 1845 i Skjelskør og Søn af Arrestforvarer Johan Peter M.
og Karen Kirstine f. Kock. Efter at være udlært som Malersvend 
kom han, 20 Aar gammel, til Kjøbenhavn, hvor han gjennemgik
Teknisk Skole og Kunstakademiet; Aaret før han forlod dette (1875),
debuterede han paa Charlottenborg med et mindre Billede, «Kilden
ved Greve», og udstillede senere et ikke ringe Antal Malerier,
dels Blomsterstykker i dette Ords egentlige Forstand, dels og 
fornemmelig Landskaber, i hvilke Forgrundsplanterne spille en 
fremtrædende Rolle. I 1878 kjøbte Kunstforeningen et af hans bedste
Arbejder, «Valmuer og andre Blomster», i 1880 fik han den 
Sødringske og Aaret derpaa den Neuhausenske Præmie; flere Gange
har han haft Rejseunderstøttelse af Akademiet. 6. Okt. 1880 ægtede
han Johanne Marie Laura Eskildsen, Datter af Brænderiejer Jens
Christian E. i Silkeborg og Stine Johanne f. Rasmussen.

Weilbach, Nyt Kunstnerlex.

Sigurd Müller.



Møller, Carl Johannes, 1774-1816, Forfatter,
blev født 3. Nov. 1774 i Kjøbenhavn, hvor Faderen, Rasmus Bertelsen M.,
var Kasserer i Banken og Forvalter ved Brændemagasinet; hans
Moder hed Christiane f. Weyse. Ligesom 3 Brødre blev han 
undervist paa Herlufsholm, hvorfra han 1792 blev Student. 1800
blev han juridisk Kandidat. S. A. og 1801 vandt han 3 
Guldmedailler ved Universitetet for Besvarelser af de æsthetiske og 
filosofiske Prisopgaver. 1802 blev han Sekretær i Højesteret og 1805
Adjunkt og Notar ved det juridiske Fakultet. 1803 havde han
ægtet Wilhelmine Louise Smith (d. 1840), Datter af Sognepræst,
Dr. theol. Morten S. i Ringsted. Men Sygdom afbrød den talentfulde
Videnskabsmands Bane. Paa Grund af Sindssvaghed afskedigedes 
han fra Højesteret 1813, og han døde i Gladsaxe Sogn
ved Kjøbenhavn 3. Okt. 1816. Det er ikke blot som juridisk Forfatter,
M. gjorde sit Navn bekjendt; men han skrev ogsaa for Theatret.
1804 opførtes 9 Gange hans heroiske Drama «Dannekvinderne» (med
Kor af Kunzen), der uagtet sine ubestridelige Fortrin dog ikke
faldt i Publikums Smag. Sujettet er Svend Tveskjægs Løskjøbelse
af Fangenskabet  ved  de danske Kvinders frivillig ofrede Smykker, 
og Stykket har for saa vidt Interesse, som det anslaar de nationale
Strænge før Oehlenschlägers Fremtræden.

Erslew, Forf. Lex.
P. Hansen, Den danske Skueplads II,  183 f.

A. Jantzen.



Møller, Casper, 1811-80, Galvanoplastiker, 
er født 3. Dec. 1811 i Randers; Faderen hed Niels Christensen M. og Moderen
Anne Magdalene f. Lychter. Efter at være uddannet som
Mekaniker drog han 1833 udenlands og var borte i 18 Aar. Han
opholdt sig navnlig i Rom, hvor hans Øje aabnedes for Kunsten,
og hvor han lagde sig efter den da opkommende Galvanoplastik.
Han virkede der i 7 Aar hos den bekjendte Galvanoplastiker Bratm,
hos hvem han bl. a. galvanoplastisk fremstillede en Statue af
Homøopathen Hahnemann. 1851 kom han tilbage til Danmark og
anlagde i Kjøbenhavn et galvanoplastisk Etablissement, der fik en
ganske stor Betydning. Han døde ugift 24. Maj 1880 paa St. Hans Hospital.

Nyrop, Kat. ov. Udstill. i 1880 at kunstind. Frembringelser S. 35. 49.

C. Nyrop.



Møller, Catharine, s. Frydendahl (V, 467).



Møller, Christen Christensen, 1810-90, Filanthrop og Skolemand, 
Søn af Fæstehusmand og Møllebygger Christen Poulsen M.
og Mette Christensdatter, blev født 4. Febr. 1810 i Storvorde ved
Aalborg. Han gik i Landsbyskolen om Vinteren og tjente fra sit
10. Aar hver Sommer hos en Bonde. 1825-28 var han
Medhjælper hos den dygtige og kristelig vakte Skolelærer Bech i
Gudumlund. Ved Understøttelse af en Gaardfæster var han paa
Snedsted Seminarium 1829-31. Her blev M., der fra sit
gudfrygtige Hjem og fra Opholdet i Gudumlund medbragte levende
religiøse Indtryk, stærkt paavirket i kristelig Retning af P. K.
Algreen (I, 180) og G. P. Brammer (II, 625). Med den sidste
knyttede han et Venskabsforhold, der ved Brevvexling bevaredes
gjennem hele Livet. 1831 blev M. Lærer ved Anders Stephansens
Pigeinstitut i Aalborg og overtog det 1833, da Stephansen rejste til
Fuirendal. Han maatte dog i sin Fritid undervise privat for
4 Skill. Timen. 10. April 1833 ægtede han Dorothea Stephansens
Veninde, Lærerinde ved Instituttet Anna Henriette Møller (f. 28. Febr.
1804 i Flensborg), Datter af Kjøbmand Broder M. Hun var
udgaaet fra et dannet Hjem med en ægte human Tænkemaade og 
fik en stor og heldig Indflydelse paa sin Ægtefælle og hans
Fremtidsgjerning.

Da den i 1830 efter Paavirkning fra Tyskland og Schweits
dannede «Komité for at grundlægge en Anstalt for moralsk
fordærvede Personers, især den opvoxende Ungdoms, Forbedring» vilde
oprette en Opdragelsesanstalt for Drenge, der vare komne paa
Afveje, og dens Medlem Grev F. A. Holstein (VIII, 26) i dette
Øjemed 1835 havde kjøbt en Bondegaard i Flakkebjærg, blev M. paa
Stephansens og Brammers Anbefaling antaget af Greven til
Forstander for denne Anstalt, der aabnedes 31. Avg. 1836, efter at M.
i Foraaret s. A. havde tiltraadt Pladsen, I denne hengik hele
Resten af hans Liv uden større ydre Begivenheder, naar det
undtages, at han var Medlem af den grundlovgivende Rigsforsamling
for Sorø Amts 4. Valgkreds, uden dog at indtage nogen fremskudt
Stilling i sin Gruppe («Højre Centrum»). Tøvende og ikke ret
glad tiltraadte han sin Plads, fordi han tvivlede om sine Evner;
men forholdsvis hurtig fattede han sit Livsmaal og arbejdede saa
med hele sin Viljesstyrke paa at virkeliggjøre det, trofast støttet af
sin Hustru. Begyndelsen var trang. Grev Holstein døde 3 Uger
efter M.s Tiltrædelse, af sine Omgivelser blev han mødt med
Misforstaaelse og haarde Domme, og endelig vare de økonomiske
Forhold trykkende. I de første Aar fik M. og hans Hustru kun
300 Rdl. aarlig i Løn, og heraf skulde de endda betale
Urtekramvarer til Anstalten. Lokalerne vare saa indskrænkede, at paa
Sovestuen laa Børnene i Etager over hverandre. Jorden var i daarlig
Drift; der høstedes saa lidt Rug, at man maatte blande Kartofler
i Melet til Brød. Men M.s seje Udholdenhed overvandt alle
Vanskelighederne. Fra Barndommen vant til Landbrug tog han
personlig Del i alle Markarbejder, lod Jorderne afsive og mergle
og fik efterhaanden Gaarden i en saa ypperlig Drift, at den i flere
Retninger blev et Mønsterbrug. M. gik i Spidsen for Egnens
mindre Landmænd, leverede Bidrag til Landbrugsblade og var i
over 30 Aar Landvæsenskommissær. Tillige anlagde han en stor
Have og plantede en tilstødende Lund. Eleverne udførte en stor
Del af Arbejdet; thi den egentlige Skoleundervisning fandt mest
Sted om Vinteren. M. var i mange Aar ene om Undervisningen,
kun hjulpet af sin Hustru, der ogsaa forestod hele Anstaltens
Husførelse. Men opdraget i Tarvelighed og Nøjsomhed og jævn og
beskeden i sin hele Fremtræden kunde han godt arbejde under
smaa Forhold; selv sparede han sig ikke, og han kunde ogsaa faa 
sine Hjælpere til at følge sig, saa der blev udrettet meget med
faa Kræfter.

Vel tog M. i sin Opdragervirksomhed Pestalozzi, Fellenberg
og Zeller til Mønster, i det Undervisning og Landbrug gik Haand
i Haand som Midler til kristelig Opdragelse; men han tillempede
deres Grundsætninger efter vore Forhold og satte helt igjennem
sin egen kraftige Personligheds Præg paa Flakkebjærg. I
Kjærlighed til Samfundets Stifbørn kunde han maale sig med sin Ven og
Nabo Stephansen, men i Modsætning til dennes fantasirige Idealisme
var M. en Virkelighedens Mand med praktisk Greb paa Livet.
Hans skarpe Blik og sunde Dømmekraft gjorde ham til en
udmærket praktisk Psykolog, der hurtig gjennemskuede et Barns
sjælelige Ejendommeligheder og i sine Aarsberetninger med sikker
Haand har tegnet en Række fortrinlige Drengeportrætter. Hans
energiske Vilje viste sig ikke mindst deri, at han helst vilde gjøre
alt selv, og det endog efter at Anstalten var voxet saaledes, at
der ved Siden af den daglige Ledelse var et stort Arbejde med
Brevvexling, Beretninger og Rejser m. m. Da man 1867 tilkjøbte
Landerupgaard ved Fredericia, fordi Flakkebjærg var for lille til
det stigende Elevantal, blev hans yngste Søn vel Forstander der,
men «Gamle M.» styrede begge Anstalter og fordelte Eleverne
mellem dem. Endnu i sin høje Alder bevarede han sin
Viljestyrke. Flakkebjærgs Bygninger afbrændte 28. Juli 1884, men
allerede i Nov. s. A. flyttede man ind i de nye Bygninger. M. var
en djærv Natur, altid rede til i Piecer og Aarsberetninger at
forsvare sin Gjerning mod de mange Angreb, som rettedes imod den,
især i de første Aar. Heller ikke paa Politikkens og
Pædagogikkens Omraade lod han en tilkastet Handske ligge; han dristede
sig endog i Spørgsmaalet om Religionsundervisningen til at optræde
mod Grundtvig, som han ellers satte meget højt. Hans dybe
sædelige Alvor, der lagde sig for Dagen i de eftertrykkelige
Revselser, han kunde tildele Drenge, naar han fandt det nødvendigt,
og hvorved overdrevne Rygter om hans Strænghed opstode, var
parret med faderlig Mildhed, saa han efter at have straffet en
Dreng kunde tage ham om Halsen, græde og tale med ham om
den Synd, han havde begaaet. Ved Siden heraf besad M. ægte
dansk Lune og Glæde ved Skjæmt, saa han kunde fortælle med
Humor om Drengenes Spilopper, lege og spøge med dem ved
Julefester og paa Skovture. Han var en sand Børneven, elsket af
de fleste af sine Drenge, ligesom han selv holdt af dem og aldrig 
tabte Troen paa det gode hos dem. De maatte ikke kaldes
«moralsk fordærvede», men «forvildede» eller «forsømte» Børn, og
heller ikke maatte de behandles som Forbrydere. De fik smaa
Tillidshverv, kunde frit gaa ind og ud af Gaarden og nøde som
Regel langt mere Frihed end paa tilsvarende tyske Anstalter.
Ejendommeligt for Flakkebjærg var det ogsaa, at de ældste Drenge
sendtes paa Prøve ud at tjene om Sommeren hos Bønder i
Omegnen. M. vilde, som han sagde, ikke blot opdrage dem for og
ved Folket, men tillige i Folket. Han fulgte de udtraadte Elever,
og hvis de kom ind paa Forbryderbanen, søgte han at fritage dem
for Straf mod at faa dem hjem til sig og paa ny arbejde med
dem. Aldrig opgav han Haabet, hvor ofte han blev skuffet. Alle
disse Karaktertræk bleve baarne oppe af den Understrøm af levende
Kristendom, der gik igjennem hele hans Virksomhed, om han end
havde Sky for at lade den træde stærkt frem, af Uvilje mod alt
fromladent Væsen. «Først Mennesker, saa Kristne», var en af
hans Opdragelsesgrundsætninger. Hele hans Livsanskuelse gjorde
ham selvfornægtende, saa han fandt sin bedste Lykke i at tjene i
sin beskedne Gjerning. Da man ved hans Jubelfest forærede ham
en Pengesum til en Rekreationsrejse, brugte han disse Penge til et
Legat for sine Elever. I alt har han taget sig af o. 1400 Drenge
(i sine sidste Aar ogsaa af forvildede Piger, som han anbragte hos
Familier i Omegnen), og en stor Mængde af disse blev reddet for
Samfundet.

Efterhaanden vandt M.s Arbejde ogsaa ydre Paaskjønnelse.
Han blev dekoreret, fik Justitsraadstitel 1881 og Fortjenstmedaillen
i Guld ved Jubelfesten 1886, hvor Hundreder af Gjæster og gamle
Elever flokkedes om ham, og Medborgere lode hans Buste støbe
i Bronce. Fra 1846 fik Flakkebjærg Understøttelse af Staten, og
ved Lov af 9. Dec. 1861 bleve M. og Hustru paa Regeringens
Forslag pensionsberettigede af Statskassen. De kom dog ikke til at
nyde godt heraf. Efter sin første Hustrus Død, 14. Marts 1849,
ægtede han 12. Juli 1850 Charlotte Sophie Mygdal (f. 16. Dec. 1816),
Datter af Fuldmægtig Chr. M. i Kjøbenhavn. Hun døde 15. Juni
1873. Selv virkede M. i sin Gjerning med næsten usvækket
Aandskraft lige til sin Død, 22. Sept. 1890. Ugedagen efter fulgtes han
til Graven af en mægtig Skare af alle Samfundslag, op til de
allerøverste, i Erkjendelse af, at han havde været en af Landets mest
fortjente Mænd i vor Tid. -- Den fuldstændigste Skildring af M.s
Opdragelsestanker findes i hans Afhandling «Om forladte Børns 
Opdragelse» (1848), der vandt Prisen for en af Pestalozzi-Selskabet
i Kjøbenhavn udsat Opgave.

Erslew, Forf. Lex. 
Aarsberetn. om Opdragelsesanstalten p. Flakkebjærg 1855-90. 
Beretn. om Festen p. Flakkebjærg 31. Avg. 1846 (af C C. Møller), 1861 (af L. A. Jørgensen) og 1886 (af J. F. Johansen). 
Illustr. Tid. XXXII, Nr. 1. 
A. Hey, C. C. M., «Gamle Møller» fra Flakkebjærg (1891).

Joakim Larsen.



Møller, Christen Vilhelm Victor, f. 1845, Præst. 
M. er født i Kjøbenhavn 29. Maj 1845 og er Søn af daværende Cand.
theol. Henrik Christopher Hegelund M., der i 1849 forlod Hus og
Hjem for at melde sig som frivillig Soldat, og som avancerede til
Kapitajn, men efter Krigen vilde være Præst; hans Moder hed
Jensine Caroline Emilie f. Lytken. M., der blev Student fra
Aalborg 1863, theologisk Kandidat 1868 og Aaret efter personel
Kapellan i Ringsted, var i sin Ungdom stærkt paavirket af Rasmus
Nielsens Filosofi og førtes herved i et nært Forhold til den
grundtvigske Retning; han har for øvrigt altid stillet sig venlig til de
andre Sider inden for vor kirkelige Udvikling. I 1874 blev han
resid. Kapellan og 1883 Sognepræst ved St. Pouls Kirke i
Kjøbenhavn; han var her meget virksom for Menighedsarbejdets Fremme.
Ved Siden af sin Præstegjerning har M. paa forskjellig Maade
arbejdet i Skolevæsenets Tjeneste, særlig for Religionsundervisningen;
han tog gjentagne Gange Ordet for, at der skulde tildeles denne
en rigeligere Plads i de lærde Skoler, ligesom det var med disses
Elever for Øje, at han i 1877 begyndte en «Børnegudstjeneste» i
«Bethesda». I 1883 blev han fast Censor ved Lærer- og
Lærerindeexamen og Aaret efter Examinator i Religion. Af Hensyn til denne
Virksomhed søgte og fik han 1891 det lidet besværlige Gamborg
Sognekald paa Fyn; da Seminarieloven af 1894 forandrede
Forholdene, blev han 1896 kaldet til Sognepræst ved St. Peders Kirke
i Slagelse. -- I Aarene 1879-83 redigerede M. «Sædemanden».
Af hans øvrige Forfattervirksomhed skal nævnes hans Arbejder for
den bibelhistoriske Undervisning: «Lærebog i Bibelhistorie for
Elementærskolen» (5. Opl. 1896), «Bibelhistorie for Folkeskolen»
(1892) og «Bibelhistorie for Seminarier og højere Skoler» (1891);
fremdeles: «Ved Professor R. Nielsens Jordefærd» (1884); «Har
Forsagelsens Ord Ret til at lyde i Menighedens Bekjendelse?»
(1888); «Minder om Børnegudstjenesten i Bethesda» (1889); «Guds
oprindelige Aabenbaring, en Fortolkning for læge Kristne til 1.
Mosebogs 3 første Kapitler» (1892); «Salomos Højsang» (1896). -- M. 
ægtede 4. Maj 1870 Henriette Marie Groth (f. 2. Okt. 1847), Datter
af Kapitajnlieutenant E. P. C. M. G.

Elvius, Danmarks Præstehist. 1869-84 S. 289 f.

V. Schousboe.



Møller, Christian, s. Møller, Hans Christian.



Møller, Christian Hansen, 1804-88, slesvigsk
Stænderdeputeret, Søn af Gjæstgiver i Rødekro, Ris Sogn, Jens Christian
M. (f. 1766 d. 26. Febr. 1812) og Elisabeth f. Hinrichsen (f. 10. Dec.
1767 d. 18. Jan. 1844), var født i Rødekro 24. Febr. 1804 og fik en
tysk Opdragelse. Efter Faderen arvede han Rødekro og en Gaard
i Brunde, men solgte 1844 begge Dele og kjøbte en anden Gaard
i Brunde, samlede ved Magelæg sine splittede Jorder og byggede
sig Gaarden Skovgaard, paa hvilken han drev et Mønsterlandbrug. 
1852 valgtes han til Stænderdeputeret for 4. slesvigske
Landvalgdistrikt og mødte 1853 i Flensborg, hvor han stod ene som
dansk Mindretal i Forfatningsudvalget. 1854 valgtes han til
Stændersuppleant, 1860 atter til Deputeret og mødte i den korte Samling
1863. Han udnævntes 1862 til Kammerraad og var Medlem af
Aabenraa Herredsraad. 1876 solgte han Skovgaard og kjøbte
Jørgensgaard ved Aabenraa, hvor han døde ugift 18. Avg. 1888,
efterladende betydelige Legater til trængende i Ris Sogn.

Barfod, Dansk Rigsdagskal. S. 197.

H. R. Hiort-Lormzen.



Møller, Conrad Christian, f. 1843, Pianofortefabrikant. Han
er født 18. Avg. 1843 i Kjøbenhavn og er Søn af den ndfr. nævnte
Pianofortefabrikant Hans Peter M. 1862 blev han Student fra
Borgerdyd skolen paa Christianshavn, og 1863 tog han Philosophicum
og Adgangsexamen til Polyteknisk Læreanstalt. Efter et Par Aars
Studier valgte han imidlertid at uddanne sig praktisk for at kunne
træde ind i den fædrene Virksomhed, Hornung & Møllers
Pianofortefabrik, som hans ældre Broder Frederik M. (s. ndfr.) var
Indehaver af. Han gik i Snedkerlære, og efter et Par Aars Lære blev
han uddannet i Pianofortefabrikation paa Malmsjøs Fabrik i
Gøteborg og sluttede endelig sin Uddannelse i Broderens Virksomhed,
hvorefter han 1878 indtraadte som Medindehaver af Firmaet Hornung
& Møller. Hans praktiske Virksomhed rev ham dog ikke bort fra
Studenternes Kreds. Han har ivrig deltaget i dens Begivenheder,
har fra 1869 været Medlem af Studenterforeningens Bestyrelse, først
af Senioratet, senere af Økonomiudvalget, og en Række under
Mærket «nkl.» fremkomne vittige Viser har yderligere knyttet ham 
nøje til denne Forening ligesom til Studentersangforeningen. Han
har ogsaa i en Aarrække været Bestyrelsesmedlem i Foreningen
«Fremtiden». -- 19. April 1872 ægtede han Agnes Ida Cathrine
Lythans (f. 4. Avg. 1849), Datter af Dyrlæge paa St. Croix Frederik
Vilhelm L. og Agnes Lucretia f. England.

A. Sørensen, Studentersangforeningen  1839-89.

C. Nyrop.



Møller, Erik Høyer, 1818-1904, Præst, Forfatter. 
M., Søn af ndfr. nævnte Provst Jens M. (d. 1863), er født i Skive 28. April 1818.
Han blev Student fra Viborg 1836; men da han paa Grund af
Faderens smaa Kaar en Del af Studentertiden maatte opholde sig
i Hjemmet, fik han først theologisk Embedsexamen 1842. Han
drog derefter atter hjem og beskikkedes det næste Aar til personel
Kapellan hos Faderen. Da han 1850 gjorde et Besøg i Kjøbenhavn, 
konstituerede Kultusminister Madvig ham som Feltpræst, og
endnu s. A. ansattes han som Feltprovst. Han var i Frederiksstad
under Byens Belejring. Da Hæren 1851 hjemsendtes paa de 
Afdelinger nær, som bleve liggende i Sydslesvig, afskedigedes 
Feltpræsterne; men M. ansaa det, uagtet hans Lønning var inddraget,
for sin Pligt at blive og gjorde Ministeriet opmærksomt paa det
uforsvarlige i at lade danske Soldater ligge i en Egn, hvor 
Gudstjenesten var tysk, uden at sørge for, at de fik en dansk Præst.
Det skal have kostet Madvig en Kamp med Krigsminister Hansen
at sætte igjennem, at M. foreløbig blev paa sin Plads. Han havde
hele Strækningen mellem Frederiksort-Tønning og Rensborg-Slesvig 
med 14 Kirker, senere blev der dog ansat endnu en Feltpræst.
I Slesvig By fik han oprettet en Garnisonsskole, Gottorp Slots
Kapel blev Garnisonskirke, der tilvejebragtes en Kirkegaard, og
1857 ansattes han som Garnisonspræst, saaledes at ogsaa andre end
militære kunde slutte sig til hans Menighed. 1861 blev han 
Sognepræst i Nordborg paa Als. Ved Krigens Udbrud 1864 overtog han
atter efter Ministeriets Opfordring Embedet som Feltprovst. Han
blev efter Alses Indtagelse afskediget af Preusserne, «weil er sein
Amt verlassen hat». Nogen Tid boede han i Odense uden at søge
ny Ansættelse, da han stadig haabede at komme tilbage; men
1866 blev han Sognepræst for Kjølstrup og Agedrup i Odense Amt.
Han var Folketingsmand for Kjærtemindekredsen 1869-72. 1881
blev han Provst for Bjerge og Aasum Herreder. 1892 tog han sin
Afsked, hvorefter han tog Bolig i Randers. -- Han ægtede 1851 
Louise Marie Aagaard (f. 1823), Datter af Amtsforvalter i Nyborg
Ulr. Chr. Fred. A.

M. har omarbejdet sin Faders «Haandbog for Præster» (1867
og 79) og udgivet «Om de fattige og deres Forsørgelse» (1864).
Men han er især bleven bekjendt ved de Skrifter, hans Virksomhed
som Feltpræst har givet Anledning til. Han udgav 1859 «Beretning
om de i Slesvig rejste Mindestene paa de faldnes Grave» (2. Opl.
under Titel: «De faldnes Minder i Slesvig», udkom s. A.). Under
Mærket «en gammel Feltpræst» udgav han «Præsten i Krigen»
(1879, udkom i 2 Oplag), «Tre af mine Venner» (1879, udkom i
4 Oplag), «Ellen, et Livsbillede af en trofast Sjæl» (1883, 2 Oplag),
«Overlægen» (1890, 2 Oplag), «Livs- og Krigserindringer» (1894)
samt «Den gamle Præstegaard» (1896, 3 Oplag). M. siger selv:
«Jeg er ingen Digter, der kan skrive Romaner; jeg er kun en
gammel Mand, der af og til -- som jeg tvinges til -- fortæller
noget af det meget, der er mødt mig i et Liv, om hvilket det
maa siges, at det ikke er Vorherres Skyld, om det ikke blev 
indholdsrigt» (Fortalen til «Ellen»). Han har her træffende betegnet,
hvad der giver hans Bøger deres Værdi, og hvad der har skaffet
ham saa mange og taknemmelige Læsere. Han er en Mand, der
har oplevet noget, som var værd at fortælle, og han kan fortælle
det; stundum bliver Fortællingen bred, hvad han da ogsaa ofte
har gjort Undskyldning for, men den er altid vederhæftig, fordi
den hviler paa det oplevedes sikre Grund. Derfor staa de Personer,
han skildrer os, saa levende for os. Gjennem alt, hvad han har
skrevet, gaar der 2 Linjer: den Kjærlighed til hans Fædreland, der
brød frem i «det store Aar» 1848, og Kjærligheden til den danske
Hær. -- Han har aldrig besøgt Slesvig efter 1864; men han er
ikke bleven træt af at spørge: «Vægter! hvordan skrider Natten?»
og har aldrig mistet Haabet om atter at se Dagen gry. Han døde 12. Marts 1904.

Erslew, Forf. Lex. 
Elvius, Danmarks Præstehist. 1869-84 S. 301 f.
Livs- og Krigserindringer af en gammel Feltpræst (1894).

L. Koch.



Møller, Ernst Johannes, f. 1860, Retskyndig. Han er født
i Middelfart 19. Juni 1860, Søn af Kjøbmand Peter Hansen M. og
Caroline Vilhelmine f. Christensen, blev Student fra Schneekloths
Skole 1877, juridisk Kandidat 1883 og Overretssagfører 1887. Han
ægtede 1888 Alexandra Tonietta Harriet Richardt, Datter af 
Rebslagermester Andreas Jørgensen R. og Karen Sophie f. Jensen. -- 
Skjønt optagen af en udstrakt praktisk Virksomhed har M. fundet 
Tid til at udføre et betydningsfuldt videnskabeligt Arbejde. Hans
første Afhandling: «Bemærkninger om Panterettens Begreb» i
«Tidsskrift f. Retsvidenskab» 1891, der vakte megen Opmærksomhed,
paafulgtes af en anden Undersøgelse om samme Æmne i
«Dækningsadgang eller Fordringsret», for hvilken han 1892 erholdt den
juridiske Doktorgrad. Foruden mindre Afhandlinger har han end
videre udgivet: «Forudsætninger, Bidrag til Belysning af
Principperne for Retshandelers Afhængighed af Fyldestgjørelsen af Parternes
Forudsætninger» (1894) og «Tinglysning» (1897) med grundig
Vurdering af det danske og norske Tinglysningssystem (en
sammentrængt, klar Oversigt herover har M. givet i Bilag til det 8.
nordiske Juristmødes Forhandlinger). Om man end vil indvende
adskilligt mod disse, navnlig de ældre, Arbejders Form, sikre
Realitetsundersøgelserne og disses Methode -- om «retsvidenskabelig
Methode» findes fortrinlige Bemærkninger i Slutningen af
«Tinglysning» -- M. en utvivlsomt fremragende Plads blandt Æmnernes
Undersøgere, og kan man end ikke altid ret vurdere hans
Dogmatik, virker den dog vægtig som Kritik. I «Forudsætninger»
har M., hvor meget han end skylder Lenel, Æren af at være den
første, der har fremstillet en objektiv Forudsætningstheori, som det
praktiske Retsliv nogenlunde kan acceptere.

Universitetsprogr. til Reformationsfesten 1892.

Jul. Lassen.



Møller, Frederik Albert August, f. 1839, Pianofortefabrikant.
Han er født 10. April 1839 og Søn af den ndfr. nævnte
Pianofortefabrikant Hans Peter M. Efter at have gaaet i Melchiors
Borgerskole og derpaa taget Præliminærexamen uddannede han sig som
Snedker og Pianoforteinstrumentmager. Efter Faderens Død i 1859
traadte han til som Leder af dennes Virksomhed, Hornung & Møllers
Pianofortefabrik, først paa Moderens Vegne, men fra 1869 for egen
Regning. 1862 fik han Prædikat af Hofpianofortefabrikant, 1871
kjøbte han den sidste Parcel af Landgrev Frederik af Hessens
Palais i Bredgade og indrettede her de nødvendige Lokaler for sin
stadig voxende Forretning, i hvilken Broderen Conrad M. (s. ovfr.)
i 1878 indtraadte. Firmaet har med Held deltaget i en Række
Udstillinger, sidst i Udstillingen i Stockholm 1897 (Guldmedaille).
1868-74 var M. Medlem af Industriforeningens Repræsentantskab,
1877 blev han valgt til Borgerrepræsentant, hvad han var til 1884,
og desuden har han været Repræsentant i Arbejderbyggeforeningen
osv. -- 15. Juni 1865 ægtede han Ida Alvine Schmidt (f. 29. Juni 
1841), Datter af Grosserer Peter Nørskov S. og Ida Alvine f.
v. Bargen.

Nyrop, Bidr. t. d. danske Industris Hist. S. 368 ff.

C. Nyrop.



Møller, Frederik Anton Christian, f. 1837, Veterinær. 
M. er født 21. Nov. 1837. Faderen ejede en lille Gaard paa Fyn;
han døde tidlig, og Sønnen bestyrede da Ejendommen, indtil han
i sit 23. Aar blev Elev paa Veterinærskolen, hvorfra han dimitteredes
1863. Efter at have deltaget i Krigen som Dyrlæge nedsatte han
sig i Rynkeby, hvor han forblev, til han i 1879 blev ansat som
Dyrlæge ved Kjøbenhavns Kvægtorv. 1883 udnævntes han til 
Overdyrlæge ved Kvægtorvet og de offentlige Slagtehuse. Til 
Overtagelsen af sin Stilling som Slagtehusdyrlæge -- en Virksomhed,
der den Gang var ukjendt i Danmark -- uddannede han sig ved
gjentagne Rejser, navnlig i Tyskland. M. har Æren af at have
indført den moderne Kjødkontrol her i Landet, og han har haft
Betydning for vide Kredse derved, at saa vel Veterinærskolens
Elever som praktiserende Dyrlæger i stort Antal hos ham have
faaet Vejledning i dette for Hygiejnen vigtige Fag. I 1882 udgav
han et Skrift: «Offentlige Slagtehuse og Kjødkontrol». -- M. ægtede
1865 Grethe Eleonora Brandt, Datter af Kjøbmand B. i Kjærteminde.                                                                               

B. Bang.



Møller, Frederik Vilhelm, 1846-1904, Forfatter. 
Vilh. M. er født i Humlebæk 6. Okt. 1846 som Søn af Kjøbmand F. V. M.
og Karen Marie f. Holm, blev Student fra Sorø Skole 1865, 
studerede nogle Aar Jura og Statsvidenskab, men fulgte saa sine
litterære og journalistiske Tilbøjeligheder, blev Medarbejder ved
det af Robert Watt 1868 stiftede Dagblad «Dagens Nyheder» og
begyndte selv i Efteraaret 1870 Udgivelsen af «Nyt dansk 
Maanedsskrift», hvis Formaal bl. a. var at gjøre Udlandets Aandsstrømninger
særlig paa de videnskabelige Omraader kjendte her hjemme. 
Tidsskriftet, der blandt sine Medarbejdere havde flere af de unge 
Forfattere, der sluttede sig til Dr. G. Brandes, ophørte at udkomme
i 1874. Et Aars Tid udgav M. en Slags Fortsættelse i Ugeskriftet
«Flyvende Blade», men overtog saa i 1877 Redaktionen af det af
Rich. Kaufmann stiftede Ugeblad «Nutiden». Heri skrev han i
Aarenes Løb en stor Mængde Artikler: Karakteristikker af 
Forfattere og Skuespillere, Kritikker af Bøger og Theaterforestillinger,
populære Fremstillinger fra Naturlivets Omraade m. m. «Nutiden» 
ophørte at udkomme 1890. Senere har han bistaaet Forlagsboghandler 
Ernst Bojesen ved Udgivelsen af «Juleroser» og det 
illustrerede skandinaviske Hæfteskrift «Norden». Lejlighedsvis har han
skrevet Artikler i de fleste kjøbenhavnske Blade og fra 1890 
Theaterartikler i «Tilskueren», skarpe, men interessante Kritikker og Betragtninger af dramaturgisk Art, der vidne om indgaaende 
Kjendskab til og fin Sans for Scenens Kunst. 1893 beskikkedes han til
Censor for Privattheatrene i Kjøbenhavn, fra 1895 tillige for Varieteernes Repertoire.

Allerede meget tidlig begyndte M. sin ret omfattende 
Udgivervirksomhed med en Udgave af Carl Baggers samlede Værker
(1866-67); siden har han udgivet Ilia Fibigers Digte (1867), et
Udvalg med Biografier af glemte danske Digtere fra det 19. 
Aarhundrede under Titelen «Efterklang» (1867), efter J. P. Jacobsens
Død dennes «Samlede Skrifter» (1888) samt i 1893 «Darwin, hans
Liv og Lære», hvori han samlede de af Jacobsen skrevne Artikler
om Darwins Værker, som han supplerede med bl. a. en Skildring
af Darwins Liv og Personlighed. Endnu under Udgivelse er
«Verdenslitteraturens Perler», en refererende Oversigt over alle
Tiders mest berømte Digterværker. End videre har han foretaget
en Del Oversættelser og Bearbejdelser af fremmede Værker af
æsthetisk og populær-videnskabelig Art. -- M.s omfattende 
litterære Virksomhed vidner om alsidige Kundskaber, vaagen kritisk
Sans og selvstændig Opfattelse. Han er rig paa Ideer og Planer,
og denne Aandslivlighed præger ogsaa hans Fremstilling og Stil,
der undertiden er noget sær ligesom hans Synsmaade, men altid
fængslende. -- M., der i Febr. 1896 udnævntes til Professor, var
først gift med Agnes f. Jensen og ægtede 1897 Augusta Julie Petersen,
f. Dons, Datter af Kapitajn, Direktør J. D. og Enke efter 
Pianofortefabrikant Johs. P., og døde 23. Avg. 1904.                                                    

M. Galschiøt.



Møller, Georg (Jørgen), --1678--, Officer, 
blev Soldat under Torstensons-Fejden 1644 og tjente 1651-53 Kongen som Enspænder.
1657 var han Kapitajn ved de sjællandske Landfolk, men hvervede
s. A. 2 Kompagnier, som sendtes til Holsten og indlemmedes i
Kjeld Langes (senere Mogens Krags) Regiment, hvor M. blev Major.
1659 træffe vi ham først i den lille Fæstning Steinburg, i April s. A.
paa Femern og i Okt., som Oberstlieutenant, i Frederiksodde.
Efter Freden i Kjøbenhavn tjente M. i en Række Aar atter ved
sjællandske Nationalregiment, men kom her fra til Hertugen af 
Pløens Regiment, med hvilket han deltog i Wismars Belejring 1675
og Felttoget i Skaane 1676. I Sept. sidstnævnte Aar blev han
ansat som Kommandant i Helsingborg, hvor han med en ringe
Besætning snart efter maatte udholde et Angreb af den svenske
Hær under Carl XI selv. Paa Kongens 3 Gange gjentagne
Opfordring til Overgivelse svarede M. med sine Kanoner, og efter en
mislykket Storm drog Fjenden bort med stort Tab. Nogle Dage
senere forsøgte en mindre svensk Styrke et Overfald paa Fæstningen,
men M. forsvarede sig atter med lige saa megen Dygtighed som
Tapperhed. Ikke desto mindre blev han kort efter beskyldt for
at pleje hemmelige Underhandlinger med Fjenden, og denne
Mistanke, der vel saa meget lettere har fundet Tiltro, som M. fra
tidligere Tid ikke havde det bedste Ry for Uegennyttighed, var
maaske Grunden til, at han, uagtet han forfremmedes til Oberst,
blev forflyttet til Landskrone, hvor han blev Kommandant, under
Siegwert Bibow (II, 183) som Gouvernør. Ogsaa her blev Beskyldningen
for Egennytte gjentagen imod ham, og han stod i det hele paa
en meget spændt Fod med Bibow. I Maj 1677 deltog M. i
Flaadens Hærgningstog paa den smaalandske Kyst, hvor han bl. a.
stormede, plyndrede og afbrændte Vestervik. I Begyndelsen af
1678 fik han Afsked; senere hen paa Aaret omtales, at det var
lovet ham at blive ansat paa ny, men dette er næppe sket.

M. var dansk eller muligen norsk af Fødsel; maaske
Oberstlieutenant Jørgen M., der nævnes i Nyborg 1644, var hans Fader.
Han var gift med en Datter af Øresundstolderen Jonas Heinemark
og fik 1667 af Kongen for Tilgodehavende Skjøde paa Agnsøgaard
ved Kalundborg.

H. W. Harbou.



Møller, Georg Ebbe Wineken, 1840-97, Arkitekt, fødtes i
Hillerød 24. Jan. 1840 som Søn af Kjøbmand Claus M. (f. 1807
d. 1847) og Ellen Marie f. Wineken (f. 1805 d. 1879). Han kom i
Tømmerlære i Kjøbenhavn, gik paa Kunstakademiet -- dog uden
at fuldende Studietiden der -- og tegnede hos Hetsch, ligesom han
senere arbejdede som Konduktør under Herholdt, Zwingmann og
Tvede. I sin Virksomhed som udøvende Arkitekt har han dels
arbejdet sammen med V. Dahlerup: Hotel d'Angleterre 1875,
Kunstmusæet 1896, Glyptotheket 1897, dels alene: Herregaarden
Rosengaarden ved Ringsted 1868, Niels Juelsgade Nr. 10, 1871, det
forenede Dampskibsselskabs Forretningsbygning i Kvæsthusgade 1872,
et Par større Villaer i Hellebæk, Lærlingehjemmet i Kjøbenhavn og 
Klædefabrikken i Hørsholm med tilliggende Arbejderboliger. Han
har faaet Præmie ved flere Konkurrencer: til Christiansborg Slots
Gjenopførelse (1887) alene og til Kunstmusæet (1886) og
Kjøbenhavns Raadhus (1890) sammen med Dahlerup. 1869 ægtede han
Constance Sofie Louise Wienberg (f. 1846), Datter af Murmester
Christian Peter W. (f. 1819) og Martine Samueline f. Abildgaard
(f. 1822). M. døde pludselig, ramt af et Hjærteslag, i sin kraftigste
Manddomsalder 21. Juni 1897.

Weilbach, Nyt Konstnerlex.

Erik Schiødte.



Møller, Hans (eller Johannes), 1736-96, Læge, fødtes 20. Nov.
1736 i Stovstrup ved Fredericia, hvor Faderen, Niels M., ejede en
større Gaard; Moderen hed Marie f. Eriksen. 1758 dimitteredes
han privat til Universitetet og begyndte at studere Medicin, men
rejste 1762 paa kongelig Bekostning til Lyon sammen med
Abildgaard (I, 51) og Backhausen for at studere ved den der oprettede
Veterinærskole. Han blev imidlertid hurtig misfornøjet med
Undervisningen her, paadrog sig Forstanderens Uvilje ved sin aabent
udtalte Mening og maatte drage bort, hvorefter han studerede
Medicin i Paris og London. 1766 kom han hjem og blev
Reservemedikus paa Frederiks Hospital. 1768 nedsatte han sig som Læge
i Skien, men foretog snart efter en ny Udenlandsrejse, efter hvis
Afslutning han 1771 erholdt den medicinske Doktorgrad i
Kjøbenhavn. 1773 udnævntes han til Landfysikus i Bratsberg Amt. Han
vandt ikke ringe Anseelse, blev Medlem af det norske
Videnskabernes Selskab og det norske topografiske Selskab og har givet
adskillige Bidrag til disse Selskabers Skrifter ligesom ogsaa til
andre Tidsskrifter. For Oprettelsen af et Universitet i Norge
publicerede han flere større og mindre Indlæg. For øvrigt var han en
ivrig Samler af Bøger og Naturalier og har indlagt sig Fortjeneste
af Carl Deichmans store Samlinger (IV, 238), hvilke han efter
dennes Død besørgede ordnede. Hans Helbred var noget svageligt,
og 19. Febr. 1796 døde han paa Gaarden Aakre i Gjerpen. Han
var gift med Eleonore Hedvig f. Rasch, Datter af Kancelliraad R.
Hans Søn Nicolaus M. er nævnt ndfr.

Ingerslev, Danmarks Læger og Lægevæsen II, 601 f.
Hundrup, Doctores medicinæ.
Lærde Efterretn. 1796, Nr. 10.
Fallesen, Mag. f. Religionslærere VI, 697.

Jul. Petersen.



Møller, Hans Christian, f. 1834, Prædikant og religiøs
Forfatter. Chr. M. er født i Nexø 23. Okt. 1834 og er Søn af en 
fattig Arbejdsmand, Hans Peter M.; hans Moder hed Karen
Kirstine f. Jensen. Efter at have været i Smeddelære og arbejdet i
Rønne som Svend fik han 1858 Plads som Værksmed ved et
Stenbrud i Ibsker Sogn; her giftede han sig (28. April 1858) med
Elisabeth Kirstine Jensen, en Møllerdatter fra Svaneke. Nogle Aar efter
førtes han ind paa en helt anden Livsbane, hvortil Præsten P. C.
Trandberg og den af ham vakte frikirkelige Bevægelse paa Øen
gav Stødet. M. blev snart en af Trandbergs Medhjælpere og
senere, da Bevægelsen voxede sin Ophavsmand over Hovedet,
dens egentlige Leder. Nogle Aar vedblev han at drive sit
Haandværk, først i Allinge, senere i Rønne, men efterhaanden optog den
anden Virksomhed ham ganske. I 1868 stiftedes «Bornholms
Forening til Evangeliets Fremme» og Aaret efter «Luthersk
Missionsforening til Evangeliets Fremme i Danmark»; denne har -- trods
dens Forkyndelses væsentlige Afvigelser fra de sunde lutherske
Grundsætninger -- faaet Afdelinger paa forskjellige Steder af
Landet, saaledes ogsaa i Kjøbenhavn (Missionshuset i Nansensgade).
Uagtet «Bornholmerne» ikke ville skille sig fra Folkekirken, men
modtage Sakramenterne hos dennes Præster, stille de sig alligevel
i skarp Modsætning til den og fælde paa sekterisk Vis haarde
Domme over den. -- M., der 1864 modtog Ordination af Grunnet,
men i det væsentlige kun er optraadt som Prædikant, har udfoldet
en meget omfattende Virksomhed som Forfatter. Fra 1865 har han
udgivet Bladet «Budskab fra Naadens Rige» og fra 1875 «Kristelig
Børnetidende». Desuden har han leveret en Mængde større og
mindre Afhandlinger og Traktater, dels originale, dels oversatte
(særlig fra Svensk), og disse ere for en stor Del udkomne i mange
Oplag. Af sin Læremester, Svenskeren Rosenius' Afhandlinger
udgav han 4 Bind under Titelen: «Hemmeligheder i Lov og
Evangelium» (1867-79). Bevægelsen er i de senere Aar næppe gaaet
frem, hvilket for en Del skyldes Uenighed mellem dens Tilhængere.
M., om hvis personlige Alvor og kristelige Hæderlighed der ikke
er Grund til at tvivle, optræder selv i de senere Aar med større
Maadehold.

H. G. Saabye, Om Sekterne i Danm. S. 227 ff. 
P. Madsen, Bornholmerne ell. den saakaldte lutherske Missionsforening (1886). 
C. L. Nielsen, Om den nye, saakaldte «evangeliske» Forkyndelse (1870). 
Et Gjenmæle i Anl. af Pastor Nielsens Angreb (1870).                                                                 

V. Schousboe.



Møller, Hans Larsen, f. 1861, Skolemand, Historiker. 
M. er født i Gylling Præstegaard, Aarhus Amt, hvor Faderen, Niels 
Theodor M. (Broder til nedennævnte L. Otto M.) var Forpagter af
Præstegaardsjorden; hans Moder er Petrea Frederikke f. Lollesgaard. M.
dimitteredes 1879 fra Odense Kathedralskole til Universitetet og tog
1886 Skoleembedsexamen. Da de Brockske Handelsskoler oprettedes
1888, valgtes M. til Bestyrer. Han har ved sin pædagogiske
Dygtighed og med Bistand af gode Lærerkræfter bragt disse Skoler i
megen Anseelse. Skolerne, der 1890 rykkede ind i en hertil
opført Bygning paa St. Annæ Plads, omfatte nu en Realskole, en
Handelshøjskole samt et Forberedelseskursus til denne. Under et
Ophold i Wernigerode i Harzen undersøgte M. de her bevarede
Stolbergske Papirer, og han forfattede paa Grundlag af disse den
for Christian VI's Historie vigtige Monografi: «Kong Christian VI
og Grev Christian Ernst af Stolberg-Wernigerode» (1889); dette med
megen Omsigt og indtrængende Forstaaelse skrevne Arbejde
forsvarede han s. A. for den filosofiske Doktorgrad. M. har end
videre offentliggjort: «Danmarks Fremgang 1864-94, en
Lejlighedsbetragtning» (1894) og «Ledetraad i Handelens Historie til
Skolebrug» (1896). -- M. ægtede 1888 Mariane Louise Elisabeth
Nieuwenhuis, Datter af Oberst i Artilleriet P. N. N.

Universitetsprogr. til Reformationsfesten 1889.

Johannes C. H. R. Steenstrup.



Møller, Hans Peter, 1802-59, Pianofortefabrikant, 
er født 8. Maj 1802 i Kjøbenhavn, hvor Faderen, Peter Nicolai M., var
Værtshusholder; Moderen var Karen f. Christensen. Efter tidlig at
være bleven forældreløs kom han i Huset hos en uformuende
Slægtning og blev efter sin Konfirmation sat i Lære hos
Pianofortefabrikant Uldahl. Her gjorde hans musikalske Øre sig gjældende;
han kom hurtig til at virke som Stemmer, i det han dog ogsaa
knyttede sit Navn til en af ham selv opfunden Cylinderlyre, som han
fik Patent paa 1836; han opfandt ogsaa en særegen Stemmegaffel,
den saakaldte Orthoakkord (1839). Samtidig var han ivrig Livjæger
og udgav baade Sangbøger og en Vaabenlære for Livjægere.
21. Avg. 1829 havde han ægtet Johanne Marie Elisabeth Gebauer
(f. 7. Dec. 1806 d. 25. Dec. 1830), Datter af Dyrmaler C. D. G.
(V, 579), og efter hendes Død ægtede han 8. Okt. 1836 Maren
Nicoline Randbøll (f. 1. Febr. 1807 d. 15. Jan. 1871), Datter af
Mel- og Grynhandler Niels Christensen R., hvis Forretning han en kort
Tid fortsatte ved Siden af sin Virksomhed som Instrumentmager.
Han traadte imidlertid nu i Forbindelse med Pianofortefabrikant 
Hornung i Slagelse (VIII, 105), og Forholdet udviklede sig saaledes,
at da Hornung, der snart efter flyttede til Kjøbenhavn, i 1851
trak sig tilbage, blev det M., der overtog hans store Virksomhed,
som han lykkelig førte videre under Firmaet H. & M. Han var
allerede 1850 bleven Hofpianoforteinstrumentmager, og han deltog
med Held i Udstillingen 1852 i Kjøbenhavn og 1855 i Paris.
9. Juni 1859 døde han.

Erslew, Forf. Lex.
Nyrop, Bidr. t. d. danske Industris Hist. S. 366 ff.

C. Nyrop.



Møller, Hermann, s. Møller, Martin Thomas Hermann.



Møller, Holger Christian Valdemar, f. 1854, Ingeniør.
Holger M., født 20. Juni 1854 i Kjøbenhavn, er Søn af Tømrer
Jens Theodor M. og Johanne Marie f. Nyholm. Efter at have
gjennemgaaet Melchiors Borgerskole og taget Præliminærexamen
ved Universitetet i 1869 bestod han 2 Aar senere Adgangsexamen
til den polytekniske Læreanstalt og blev 1877 Kandidat i
Ingeniørfaget. Han fandt først Beskæftigelse et Par Aar som Assistent ved
Forstærkningsarbejder paa Søforterne, var dernæst i 2 Aar teknisk
Assistent ved Kryolithbruddet i Ivigtut og blev 1881 ansat som
Ingeniørassistent ved Kjøbenhavns Havnevæsen, til hvilken
Institution han siden har været knyttet, naar bortses fra en 10 Maaneders
Rejse til England og Nordamerika, som han foretog for at studere
Bro- og Vandbygningsarbejder. Efter sin Hjemkomst fra denne
Rejse overtog han 1. Avg. 1885 Embedet som Havnebygmester,
i hvilken Stilling han særlig har gjort sig bemærket som teknisk
Leder ved Anlægget af Kjøbenhavns Frihavn. Under dette Arbejde,
der med en Bekostning af henimod 14 Mill. Kr. fuldførtes i omtr.
3 1/2 Aar (1891-94), har M. faaet Lejlighed til at vise, hvad han
formaar i Retning af teknisk Dygtighed og Energi. Til
Skitsekonkurrencen i 1888 indgav han ikke mindre end 2 Projekter -- 
med forskjellige Medarbejdere -- og vandt de 2 næsthøjeste
Præmier, og under Udførelsen af Arbejdet, som frembød en Mængde
til Dels nye Detailler, bl. a. en udstrakt Anvendelse af
Monierkonstruktioner, og hvis mangfoldige Grene fordeltes mellem en Stab
af Medarbejdere, var det hans Ærgjerrighed at holde alle Traadene
samlede i sin Haand. Enorme Vexler har han i det Tidsrum
trukket paa sin Arbejdskraft og sit Helbred.

Ogsaa paa anden Maade har M. deltaget i det offentlige Liv.
Siden 1895 er han Viceformand i den tekniske Forening og har til 
Tidsskrifter givet flere Bidrag vedrørende Havne- og
Brokonstruktioner. 1895 valgtes han til Borgerrepræsentant i Kjøbenhavn, 1897
til Medlem af Regeringskommissionen angaaende et Havneanlæg
paa Jyllands Vestkyst og s. A. til Medlem af en Censurkomité til
Bedømmelse af Konkurrenceplaner til Havneanlæg ved Christiania.
M. var 1877 Medstifter af Kjøbenhavns Gymnastikforening og er
for Tiden dens Formand. -- 21. Jan. 1886 ægtede M. Agnes
Johanne Christiane Nyholm, Datter af Tømrer Jens Christian N.

Alfred Lütken.



Møller, Jacob, 1776-1839, Apotheker, 
fødtes i Svendborg (døbt her 15. Sept. 1776) og var en Søn af Bymøller Jeppe
Eggertsen og Gertrud Nicolaisdatter. Forældrene døde faa Aar efter
uden at efterlade sig Midler til Børnenes Opdragelse, og J. M.
anbragtes hos en fattig Kone i Byen, indtil han 1783 kom i
Waisenhuset, hvis Inspektør fattede megen Interesse for den opvakte Dreng
og 1789 fik ham anbragt som Lærling paa Nyborg Apothek, da
han ytrede Lyst til Farmaciens Studium. Efter Læretidens
Afslutning konditionerede han paa kjøbenhavnske Apotheker, bestod 1799
med Glans den farmacevtiske Kandidatexamen og fik 1802
kongelig Bevilling til at anlægge et Apothek i Nykjøbing paa Mors. Han
benyttede den dog ikke, men kjøbte s. A. det kort i Forvejen
oprettede Vesterbros Apothek i Kjøbenhavn ved Hjælp af Laan fra
sine Velyndere. Dette Apothek solgte han igjen 1805 efter at have
faaet Bevilling som Apotheker paa Frederiks Hospital. Her virkede
han en lang Aarrække med megen Iver og Dygtighed og viste
overhovedet en varm Interesse for at hæve Farmaciens
videnskabelige Niveau. Han syslede stadig med kemiske og botaniske
Arbejder og udgav 1823 en omfattende og meget benyttet
farmacevtisk Haandbog. 1828 udnævntes han til Examinator ved
farmacevtisk Kandidatexamen. Med Direktionen for Frederiks Hospital
havde han imidlertid bestandig Rivninger, til sidst kom det til
aaben Krig og gjensidig Proces, og 1832 trak han sig tilbage fra
sin Stilling som Apotheker mod at erholde en livsvarig Pension af
1000 Rdl. aarlig. 1834 udnævntes han til Assessor pharmaciæ i
Sundhedskollegiet med Kancelliraads Rang. 6. Juli 1839 døde han
paa en Rejse i Horsens. Sin store Bogsamling testamenterede han
til Universitetsbibliotheket. -- 1805 havde han ægtet Amalia
Christiane Crone (død af Kolera 26. Juli 1853), Datter af Sognepræst
til Ullerslev og Flødstrup Hans C.; med hende havde han 14 Børn.

Erslew, Forf. Lex.
H. J. Møller, Apotheker J. M. og hans Slægt (1889).

Jul. Petersen.



Møller, Jacob Christian Johan Hendrik Gundelach,
1797-1845, Kirurg, var en Søn af Overtold- og Konsumtionsbetjent
Steen Daniel Brochmann M. og Ane Sophie Constantine f. Mertz
og fødtes i Aarhus 7. Avg. 1797. 1815 afgik han fra den
derværende Kathedralskole til Universitetet, tog 2. Examen med
Udmærkelse, studerede Kirurgi og Medicin og underkastede sig 1821
Examen ved det kirurgiske Akademi, ligeledes med Udmærkelse.
Som kirurgisk Kandidat ved Frederiks Hospital vandt G. M. 1824
Universitetets Guldmedaille for Besvarelse af Prisopgaven i Medicin,
blev s. A. Reservekirurg ved Hospitalet og tillige ved det kirurgiske
Akademi, 1826 Adjunkt ved dette, s. A. Medlem af det medicinske
Selskab. 1828-31 foretog han ved det Cappelske Stipendium og
Hjælp fra Fonden ad usus publicos en Studierejse, paa hvilken
han navnlig under et langt Ophold i Paris dyrkede Studiet af
Kirurgi under den berømte Dupuytren samt af pathologisk Anatomi.
1830, endnu før sin Hjemkomst, udnævntes han til Overkirurg ved
Frederiks Hospital, 1831 tillige til Professor extraordinarius ved det
kirurgiske Akademi, 1833 blev han Medlem af Akademiets Direktion.

I Betragtning af hans lovende Egenskaber, hans for en
Datidens dansk Kirurg usædvanlig store Uddannelse, Kundskabsfylde
og Erudition kunde man med Grund vente en af ham indledet ny
Æra for Kirurgien paa Frederiks Hospital, og han skuffede heller
ikke i den følgende Tid de nærede Forhaabninger; men selve hans
Debut som Overkirurg var dog kun lidet heldig Efter knap et
Aars Ansættelse paa Hospitalet offentliggjorde han et Skrift: «Det
kongl. Frederiks Hospitals kirurgiske Aarbog», hvori han gav en
udførlig Redegjørelse for sin Virksomhed -- en i og for sig meget
prisværdig Bestræbelse, der virkelig betegnede en ny, mere
videnskabelig Æra end tidligere. Men Redegjørelsen havde et vist
forhastet Præg, viste ingen fuld kirurgisk Modenhed, og de Blottelser,
han gav sig i sin Fremstilling, bleve yderst skaanselløst kritiserede
af 2 lidt yngre Kirurger og Aspiranter til Overkirurgstillingen,
J. C. Bendz og M. Djørup, til hvilke endnu mærkelig nok sluttede
sig A. G. Sommer, den Gang kirurgisk Kandidat under selve
Aarbogens Forfatter. Disse «tre Lægers» Kritik affødte en hel lille,
polemisk og medierende Tidsskriftslitteratur og satte i det hele den
lægevidenskabelige Verden i stærk Bevægelse, ligesom deraf
resulterede, at M. opgav sin litterære Aarbogsplan og i den følgende Tid
kun offentliggjorde korte Oversigter og enkelte kasuistiske Meddelelser
fra Hospitalet. Egentlig litterært anlagt var han overhovedet ikke. 
I øvrigt skadede dette Uheld ikke kjendelig hans fremtidige
Position, der tvært imod efterhaanden blev en overordentlig smuk
og paaskjønnet. Vel blev han aldrig nogen talentfuld Operatør,
og det egentlige Genis Gave var han ikke udstyret med. En vis
generende Distraktion var ham ogsaa noget til Hinder. Men ved
en stor Udholdenhed, Grundighed og Samvittighedsfuldhed
udviklede han sig efterhaanden til at blive en fin og meget anerkjendt
Diagnostiker og paa Basis deraf ogsaa en god Therapevt. Ganske
særlig Anerkjendelse vandt han som klinisk Lærer. Efter Udlandets
Mønster inavgurerede han (1832), hvad man tidligere ikke havde
kjendt paa Hospitalets kirurgiske Afdeling, en fuldt organiseret
klinisk Undervisning med Prøve i Klinik ved kirurgisk Examen og
end videre, hvad heller ikke tidligere havde været Tilfældet, en
nøjagtig daglig Journalføring. Overhovedet højnede han meget
betydelig vor hjemlige Kirurgis hele videnskabelige Niveau, og end
yderligere Respekt og Veneration indgød han efterhaanden sine
talrige Disciple og i det hele sine Kolleger og Medborgere ved
sin personlige Karakter, sin varme Interesse for de studerende, sin
Humanitet og urokkelige Retfærdighedsfølelse, sin altid med fuld
Uafhængighed fastholdte Overbevisning. Han var stærkt berørt af
sin Tids Liberalisme og skjulte aldrig sin varme Tilslutning til dens
Maximer, uden Hensyn til Misbilligelse og Ubehageligheder fra
Regeringens og høje foresattes Side. Et fængslende, afgjort ideelt,
Drag i Forbindelse med en vis vemodig Grundstemning hvilede
der over hans fine og noble Personlighed, og det er betegnende
for ham, at hans raillerende Discipel A. Buntzen kunde give ham
Tilnavnet «den vandrende Christus paa Jorden».

Ved det kirurgiske Akademis Sammensmeltning med det
medicinske Fakultet 1842 blev han Professor ordinarius i dette og Assessor
i Konsistorium, s. A. tillige Medlem af Sundhedskollegiet. Han stod
nu paa Højden af sin Popularitet og Anseelse, men samtidig
begyndte hans Kræfter at medtages af en snigende, skæbnesvanger
Hjærnesygdom. Under en lovende Bedring i hans Svagelighed og
som et Udtryk af Taknemmelighed for hans utrættelige
Lærervirksomhed foranstaltede de lægevidenskabelige studerende i Sommeren
1843 et Fakkeltog med Taler og Sang til hans Ære under hans
Ophold paa Lyststedet «Constantia». Hen imod Aarets Slutning
tog imidlertid Sygdommen paa ny til, og han maatte opgive hele
sin Hospitalsvirksomhed; 1844 erholdt han sin definitive Afsked fra
Overkirurgstillingen. Atter gav hans Disciples Taknemmelighed sig
synlige Tegn. Der sattes en Indsamling i Gang til en Hædersgave
til ham; men førend denne Plan kunde virkeliggjøres, døde han
pludselig 6. Maj 1845, og de indkomne Beløb bleve da anvendte
til et Mindesmærke paa hans Grav med Reliefbillede, modelleret
af Bissen og rejst 1849. -- 1837 havde han ægtet Anna Pouline
Christiane Høyer, Datter af Justitsraad, Stiftslandinspektør Poul
Henrik H.; hun døde allerede 3. April 1839 uden at efterlade ham
Børn, og i sit Testamente bestemte han; at en stor Del af hans
Formue (10000 Rdl.) efter hans Søskendes Død skulde som Legat
anvendes til bedste for Universitetets lovende kirurgiske studerende
og Frederiks Hospitals veltjente Opvartningskoner til lige Deling.
Efter hans Broder Kapitajn From Møllers Død er Legatet 1886
traadt i Kraft.

Smith og Bladt, Den danske Lægestand, 4. Udg.
Erslew, Forf. Lex.
Dansk Pantheon VIII.
Ugeskr. f. Læger 2. R. I, 15; II, 388; III, 165.
Bibl. f. Læger XVIII, 434 ff.
Maanedsskr. f. Lit. IX, 81 ff.

Jul. Petersen.



Møller, Jacob Nicolai, d. 1862, s. Møller, Nicolaus (ndfr. S. 79).



Møller, Jens, 1779-1833, Theolog, Historiker, Søn af
Sognepræst Jochum Christian M. og Christiane Birgitte f. Beeske, er født
i Karrebæk Præstegaard 19. Marts 1779. Moderen døde, da han
var 5, Faderen, da han var 10 Aar gammel, hvorefter hans
Stifmoder, Karen f. Bagger, satte ham i Slagelse Skole. Han
paaskjønnede hele sit Liv igjennem den Undervisning, han her fik af
Rektor P. Wøldike, der var den af alle hans Lærere, hvem han
skyldte mest. Han dimitteredes til Universitetet 1797. Det var
den Gang hans Ønske at blive Skolemand eller at søge Ansættelse
i det udenlandske Departement; til Theologien derimod havde han
ingen Lyst; Tonen i dannede Kredse var irreligiøs, den Præst, der
troede paa Bibelen, ansaas enten for en Hykler eller en Dosmer,
og ingen af Delene vilde han være. Han havde desuden faaet en
daarlig Religionsundervisning, 6 Lærebøger havde han maattet lære
at opremse, uden at nogen af dem havde faaet nogen virkelig
Betydning for ham. Men O. Høegh-Guldberg, der var en Slægtning
af hans Stifmoder og understøttede hende, ønskede, at han skulde
tage theologisk Embedsexamen, og han rettede sig da efter Ønsket
og blev Kandidat 1800. Han vaklede en Tid mellem forskjellige
Standpunkter, i det ogsaa han blændedes af den Kantiske Filosofis
Glans, men hans Barndoms kristelige Opdragelse og hans 
Yndlingsbog, Doederleins «Institutio theologiæ Christianæ», bevarede ham
for egentlig Vantro.

Men det var ikke Embedsstudiet, der optog hans Tanker,
men Æsthetikken. Medens han var Huslærer (1800-2),
konkurrerede han tillige med L. S. Platou og A. Oehlenschläger ved
Besvarelsen af en Prisopgave: «Var det gavnligt for Nordens skjønne
Litteratur, om den gamle nordiske Mythologi blev indført og af
vore Digtere i Almindelighed antaget i Steden for den græske?».
M., der havde besvaret Spørgsmaalet bejaende, opnaaede dog kun
et Accessit. Det følgende Aar, 1802, fik han Universitetets
Guldmedaille for en filologisk Afhandling. S. A. ansattes han som
Adjunkt i Slagelse, og her vandt han 1806 Videnskabernes Selskabs
Guldmedaille for en historisk Afhandling om Misbrugen af den
saakaldte pragmatiske Historie. Han havde saaledes tilstrækkelig
vist, at han havde mange Kundskaber og forstod at finde Udtryk
for sine Tanker, saa det var naturligt, at han fik Ansættelse ved
Universitetet. 1808 beskikkedes han til extraordinær Professor i
Theologi; 1813 blev han ordinær Professor, og s. A. disputerede
han for den theologiske Doktorgrad.

M. har selv udtalt, at han ikke nok kan takke Gud, som gav
ham den store Lethed til at arbejde, den utrættelige Lyst og
Fyrighed til at tænke, tale og skrive. I Virkeligheden er det ogsaa en
overordentlig stor Virksomhed, han har udfoldet baade som
Universitetslærer og Forfatter. Men det er gaaet ham som saa mange,
for hvem Arbejdet faldt let: de have heller ikke ret faaet Øje for
Dybden og Vanskeligheden i de Opgaver, der vare stillede dem.
Mindst Betydning har maaske hans egentlige Lærervirksomhed.
Det var Kirkehistorien, der blev hans Hovedfag, og uagtet hans
Foredrag ikke var heldigt, forstod han dog ved sin Livlighed og
de talrige Anekdoter, han fortalte, at tiltrække Tilhørerne. Men
Overblikket og Fremstillingen af Personernes og Begivenhedernes
Betydning for Udviklingen manglede. -- Han fik selvfølgelig en
Del forskjellige Hverv, saaledes var han Medlem af den 1815
nedsatte Kommission, der reviderede Oversættelsen af det nye
Testamente, ligesom han var et virksomt Medlem af Direktionen for
Bibelselskabet, og han forsvarede Udbredelsen af Bibler uden nogen
tilføjet Forklaring mod de Indvendinger, der fra rationalistisk Side
gjordes derimod. Da Kommissionen ikke, som den havde ventet,
fik Ordre til ogsaa at revidere det gamle Testamente, oversatte M.
i Forening med R. Møller dettes poetiske og profetiske Skrifter
(1828-30). Han var ligeledes Formand for Direktionen for
Borgerdydskolen paa Christianshavn, et Hverv, han satte megen Pris paa.
Størst Betydning for Kirken fik han dog som Udgiver af
«Theologisk Bibliothek» og «Nyt theologisk Bibliothek» (40 Bind, 1811-32).
Det indeholdt talrige Oversættelser eller Udtog af tyske Skrifter,
men ogsaa mange originale Bidrag, for en stor Del af ham selv.
M. var en Fredens Mand, der kun nødig indlod sig i kirkelige
Stridigheder. Hans egne theologiske Anskuelser vare kun lidt
udprægede; men han lod med stor Liberalitet forskjellige Meninger
komme til Orde, og han var villig til at anerkjende det gode selv
hos Mænd og Retninger, som han ikke sympathiserede med.
Saaledes udtalte han 1823 om de Skrifter med herrnhutisk Farve, der
udgaves af et Selskab af fynske Præster, at om de end ikke
svarede til hans Ideal, saa vare de dog forfattede i en sand kristelig
Aand, forstaaelige for Menigmand og i det hele saare
hensigtsmæssige. Han holdt sit Tidsskrift uden for den Strid, som
Grundtvig vakte, om der end i det vil kunne findes mange Hentydninger til
den. Kun da der i tyske Tidsskrifter i Afhandlinger af Rudelbach
og Hohlenberg taltes temmelig haanlig om M. saa vel som om
hans Kollega P. E. Müller, tog han til Gjenmæle. Rudelbach
havde kun givet hans Tidsskrift den meget betingede Ros, «at det
ikke var stilet paa at oprykke Kristendommen med Rod». M.
derimod hævdede, at man ikke, selv i de første Bind, hvor han
indrømmede, at hans Anskuelser endnu havde været vaklende,
skulde finde nogen dogmatisk Vildfarelse, som, selv i en strængere
Tidsalder end vor, kunde fordre en formelig Tilbagekaldelse. Fra
den anden Side bebrejdedes der ham Mangel paa Skarphed og
Grundighed i Kritikken ligesom paa Enhed og Konsekvens i de
theologiske Synsmaader. Dette var sikkert mere begrundet; men
M. kunde dog med rette sige, at han ikke var afvexlende
Rationalist og Supranaturalist, fordi han afviste begge Retningers
Ensidighed. Han gjorde kun Fordring paa at gjælde for en bibelsk
Theolog eller, hvis man heller vilde bruge Skolesproget, en rationel
Supranaturalist. I den samme Artikel, hvor han saaledes forsvarede
sig selv («Nyt theol. Bibl». XV, 1829), udtalte han sig ikke blot om
Grundtvig, men ogsaa om Lindberg med en Anerkjendelse, der
i disse Stridens Aar sjælden hørtes fra deres Modstandere. Da
Visbye i sin Strid med Lindberg 1831 søgte at erhverve en
Udtalelse fra det theologiske Fakultet i Kjøbenhavn om sin
Rettroenhed, var det M.s Vægring ved at tiltræde en saadan, der gjorde
det nødvendigt for ham at søge den i Kiel. Det har utvivlsomt
haft ikke ringe Betydning, at det mest udbredte theologiske
Tidsskrift indtog saa fredelig en Holdning.

Størst Betydning har dog M. som Historiker og især som
Biograf, dels af Kirkens Mænd, Biskop Balle, C. Bastholm, N.
Hemmingsen, J. Brochmand, H. Svane, E. Pontoppidan o. fl., dels af
Mænd, der tilhøre Profanhistorien («Mindeskrift over Dan. Rantzau»,
«H. Grams Levned og Fortjenester», Bidrag til Frederik IV's
Privathistorie, «Dronning Anna Sophies Liv og Levned» m. m.). Disse
Biografier udkom dels i Tidsskrifter, der redigeredes af andre, dels
i dem, han selv udgav, foruden de alt nævnte: «Historisk Kalender»
(I-III, 1814-17, sammen med Engelstoft), «Tidsskrift for Kirke og
Theologi» (I-IV, 1832-34) og især «Mnemosyne eller Samling af
fædrenelandske Minder og Skildringer» (I-IV, 1830-33). I de 3
sidste Bind af dette har han meddelt talrige, for en stor Del fra
Gehejmearkivet hentede Oplysninger om Christian VI og hans
Mænd i den Hensigt at rette det falske Billede, som N. D. Riegels
og Kong Frederik II af Preussen havde givet af den nævnte Konge.
Det er kun en Materialsamling, her meddeles, og det er ikke
vanskeligt at paavise, at M, ofte har ladet det mangle paa Kritik,
og at den Lethed, hvormed han arbejdede, kunde udarte til
Løshed; men ikke blot ere hans Samlinger blevne Grundlaget for alle
senere Bearbejdelser af Christian VI's Historie, men Eftertiden har
i det hele kun haft lidt at rette paa det Billede af ham, som M.
stiller os for Øje. -- Det er sagt og kan siges med rette, at M.s
Smag og æsthetiske Sans er usikker, og at der er noget selv for
hans Tid gammeldags ved hans Fremstilling. Hans historiske
Arbejder have ogsaa en bestemt patriotisk Hensigt: de skulle tjene
til hans Fædrelands Forherligelse. Men ikke desto mindre betegne
de et stort Fremskridt fra den rationalistiske Historieskrivning; han
anlægger ikke sin egen Tids Begreber og Moral som Maalestok
paa Fortidens Mænd, men stræber at opfatte og fremstille dem i
Sammenhæng med deres Tid. Det maa vel anses som en Betingelse 
for at kunne skrive en Biografi, at Forfatteren føler Sympathi
for den Mand, der er Gjenstand for den. Dette gjør M. i høj
Grad; det er hans Glæde at kunne fremhæve de gode Sider og at
kunne retfærdiggjøre dem, om hvem der tidligere er bleven fældet
uretfærdige Domme; men paa den anden Side gaar han ogsaa let
hen over Skyggesiderne; hans Billeder blive for lyse og mangle
derfor det fulde Liv, det rette Virkelighedspræg. Men ikke desto 

mindre have de bidraget overordentlig meget til at vække historisk
Interesse hos Samtiden. Han har rejst mange af Danmarks
betydelige Mænd baade fra ældre og nyere Tid Minder, uden hvilke
deres Eftermæle vilde have staaet utydeligt og udvisket, og han
skrev ikke blot for Videnskabmændene, men hans Biografier
meddeltes i en for alle dannede let læselig Form. Nu søges de næppe
mere af den store Læsekreds; men der er ikke mange af dem,
der have beskæftiget sig med Danmarks Historie i Tiden efter
Reformationen, der ikke staa i Gjæld til ham.

Endnu skal det bemærkes, at M. bevarede sin Ungdoms
Interesse for Litteraturen i Almindelighed. Han redigerede «Dansk
Litteraturtidende» 1830-33; men han havde i Aarene 1811-18
næsten været dens eneste æsthetiske Recensent, foruden at han
anmeldte mange andre Bøger. Han optraadte ogsaa selv som Digter
med «Bidrag til en dansk historisk Anthologi» (i «Mnemosyne» I);
men disse kunne ikke kaldes vellykkede.

M., som 1813 optoges i det kongl. danske Selskab for
Fædrelandets Historie og Sprog og 1814 i Videnskabernes Selskab, og
som 2 Gange (1822-23 og 1832-33) beklædte Værdigheden som
Universitetets Rektor, ægtede 1803 Abel Sophie Lund (f. 1783 d. 1823),
Datter af Kjøbmand Jonas L. i Slagelse, og efter hendes Død 1825
Sophie Christine Kellermann (f. 1803), Datter af Justitsraad,
Amtsskriver og Toldforvalter Peter Joh. Wilh. K. i Neumünster. Hun
overlevede ham længe. Han døde 25. Nov. 1833.

Erslew, Forf. Lex.
Kirkehist. Saml. 4. R. IV, 246 ff.
Steenstrup, Historieskrivningen i Danm. i d. 19. Aarh. S. 132 ff.

L. Koch.



Møller, Jens, 1786-1863, Præst, Søn af Kjøbmand Erik M.
(d. 1822) og Louise Lauridsdatter, er født i Kjøbenhavn 29. Avg.
1786. Han blev dimitteret fra Borgerdydskolen i Kjøbenhavn 1802
og tog theologisk Embedsexamen 1807, blev 1813 Kapellan hos
Amtsprovsten for Hindborg m. fl. Herreder A. P. Bregendahl i
Skive-Resen, 1821 Sognepræst for Grin der slev og Grønning i
Viborg Stift, hvortil 1824 Tise Sogn lagdes, 1834 tillige Provst for
Salling og Fjends Herreder. 1842-51 var han Medlem af Viborg
Amtsraad, 1844 og 46 kongevalgt Medlem af den jyske Stænderforsamling. 
Han ægtede 1816 Cecilie Giessing Leth (f. 1799 d. 1873),
Datter af Amtsprovst Jens Høyer L. i Skive (X, 234). Han døde
12. Juni 1863. -- Han udgav 1820 «Haandbog for Præsten som
gejstlig og verdslig Embedsmand». Skriftet fik en haard Medfart 
af Kolderup-Rosenvinge, der kalder det «et fragmentarisk Agregat
af nyere Lovbestemmelser, der ikke have anden indvortes
Forbindelse end den, at de angaa samme Gjenstand og udvortes ere
sammenknyttede ved Inddelinger og Overskrifter, der ikke sjældent
ere upassende og ikke svare til Indholdet. Faa den Maade faar
Læseren lige saa lidt nogen klar Oversigt over Præstens
Embedsstilling i Almindelighed som fuldstændig Kundskab om de
forskjellige Forretninger, Præsten har at udføre» (Maanedsskr. f. Lit.
VII, 314). Det er ogsaa vist nok, at Ordningen var uheldig,
ligesom der var Fejl i Enkelthederne; men Bogen af hjalp, som den var,
et Savn i Gejstligheden. Under lidt forandret Titel udkom 1834
2. og 1842-43 3. Oplag. Til den sidste Udgave, der var i 2 Bind,
føjedes 1851-57 et 3. og 4. Bind. Hans ovennævnte Søn E. H. M.
udgav den 1867 og 79 i helt omarbejdet Skikkelse. -- M. har
foruden nogle gejstlige Taler udgivet «Forsøg til en økonomisk-statistisk 
Beskrivelse over Danmarks gejstlige Embeder», der ikke blev
fuldendt (8 Hæfter, 1835-44). Sønnen har sat ham et smukt Minde
i «Den gamle Præstegaard«.

Erslew, Forf. Lex.

L. Koch.



Møller, Jens Bertel, 1754-1825, Rektor, 
blev født 26. Dec. 1754 i Slagelse, hvor hans Fader, Andreas M. (d. 1766), var
Raadmand, Byskriver og Postmester. 1771 blev han dimitteret fra
Slagelse Skole og var derefter i 9 Aar Huslærer. Efter at være
kommen tilbage til Kjøbenhavn ernærede han sig først ved
Privatundervisning, men blev 1787 Førstelærer ved den da oprettede
Borgerdydskole i Kjøbenhavn. M. vandt Anseelse som en dygtig
Skolemand og dimitterede i alt 175 Studenter fra Skolen. 1806
blev han Rektor ved Latinskolen i Helsingør, 1815 Professor; han
døde ugift 23. Avg. 1825. M. var munter og jovial, en yndet
Selskabsmand og en vældig Jæger.

Thaarup, Fædrenelandsk Nekrolog 1821-26. 
Molbech, Hist-biogr. Saml. S. 221 ff. 
Vor Ungdom 1883, S. 134 ff. 
Hundrup, Lærerstanden ved Helsingørs lærde Skole S. 13 f. 
Lund, Borgerdydsskolen i Kbhvn. 1787-1887 S. 60 ff. 94 ff.

S. B. Thrige.



Møller, Jens Peter, 1783-1854, Landskabsmaler, 
var født i Faaborg 5. Okt. 1783 og var Søn af Pottemager Peder Larsen M.
og Jacobine f. Due; men han blev opdragen i Ekernførde hos en
Slægtning, Toldforvalter Hansen. Han blev Malersvend i Slesvig
og kom derefter til Kjøbenhavn 1803 samtidig med Eckersberg, 
med hvem han sluttede et varigt Venskab. I Akademiet vandt
han den mindre Sølvmedaille og var først Elev af Abildgaard,
senere af Lorentzen, hos hvem han lagde sig efter Landskabsmaleri.
Prins Christian (VIII) tog sig af ham, og et af hans første
Landskaber (1810) var et Parti af Sorgenfri, hvor man i Forgrunden saa
Prinsen selv med 2 Damer. Samtidig havde han bestemt sig for
at lære at restavrere Malerier, og det var for at uddanne sig heri,
at han i 1810 fik Rejsestipendium af Fonden ad usus publicos, til
Dels ved Prinsens Støtte.

Da Forholdene i Brüssel ikke tilfredsstillede ham, tog han til
Paris, hvor han atter mødtes med Eckersberg og boede sammen
med ham til 1813, da denne rejste til Rom og M. ikke længe efter
hjem. I Paris havde han dels studeret sit tekniske Fag, dels gjort
Landskabsstudier efter Naturen og ved at kopiere f. Ex. Claude
Lorrain og Pijnacker. Akademiet agreerede ham paa hans
fremlagte Arbejder, og efter Opgaven «et sjællandsk Landskab» malede
han derefter «Parti fra Vordingborg med Udsigt over Møen», paa
hvilket han 1815 blev akademisk Medlem. Allerede fra 1814 havde
han været ansat som Konservator ved den kongl. Malerisamling
og var i nogle Aar Tegnelærer for Søkadetterne. Fra 1841 havde
han tillige Tilsynet med Malerierne paa de kongl. Slotte. Hans
Eftersyn af en stor Del af Malerisamlingens Billeder var ikke altid
heldigt, i det han, hvad enten det skyldtes hans Skole eller var
ejendommeligt for ham selv, malede for meget i Billederne. Dog
fik han 1842 Medaillen Ingenio et arte for en vanskelig Restavration
af Dronning Caroline Amalies Portræt. Fra 1834 var han ogsaa
Konservator (Inspektør) ved Grev Moltkes Malerisamling.

Som Landskabsmaler forstod han at finde smukke Motiver
baade i Udlandet, f. Ex. Tyrol og Schweits, og i Hjemmet, men
hans konventionelle Behandling, især af Løvet, skadede tit
Virkningen af et Billedes smukke Linjer og heldige Belysning. Til
Christiansborg Slot malede han 4 store Landskaber fra Schweits og
Tyrol, hvori de 4 Dagstider vare fremstillede. Den kongl.
Malerisamling ejer 8 Billeder af ham, hvoraf «Wetterhorn» og «Vejen ved
Hammermøllen» (nu paa Kronborg) ere de vigtigste. M. var en
samvittighedsfuld Lærer for de yngre Landskabsmalere; han fik
ved Akademiet indført Pengepræmier i Landskabsfaget, og han
overraskede Datiden ved i sine ældre Aar, maaske paavirket af
den Skole af yngre Landskabsmalere, der fra hans Vejledning
havde søgt ud i den frie Natur, selv at studere Jyllands
ejendommelige Hede- og Klitnatur paa første Haand og med en Friskhed
og Naturlighed i Fremstillingen, hvortil han, efter selve Tidens Krav,
ikke havde vovet sig i sin Ungdoms efter Atelierets Regler udførte
Arbejder.

M. havde 1814 ægtet sin Plejesøster Anna Cathrine Margrethe
Haase (f. 1788), Datter af Kirurg Siegfried Christoph Andreas H.
og Charlotte Amalie f. Brummerstädt. Han havde Professor- og
senere Justitsraadstitel og døde 29. Sept. 1854, medens hans Enke
overlevede ham til 1877.

Weilbach, Nyt Kunstnerlex.

Ph. Weilbach.



Møller, Joachim Christian, 1812-79, Præst, 
Søn af ovennævnte Professor Jens M. (d. 1833), er født i Kjøbenhavn 19. April
1812, blev 1830 Student fra Vordingborg Skole, tog 1836 theologisk
Embedsexamen, blev Alumnus paa Valkendorfs Kollegium og Lærer
ved Efterslægtselskabets Skole, indtil han 1848 blev Kateket i 
Nyborg. 1853 blev han Sognepræst for Olsker og Allinge paa 
Bornholm, 1857 for Vejlby og Homaa i Aarhus Stift og 1865 for Aarby
paa Sjælland. Han tog sin Afsked 1878 og døde 17. Febr. 1879.
Han ægtede 1. (1844) Georgine Christiane Paulia Boethe (f. 1815
d. 1845); 2. (1848) Carolina Gustafva Borgstrøm (f. 1817). -- Han
har udgivet en Del spredte Digte, nogle Opbyggelsesskrifter og
talrige Oversættelser af theologiske og æsthetiske Skrifter.

Erslew, Forf. Lex.
Elvius, Danmarks Præstehist. 1869-84 S. 28.

L. Koch.



Møller, Johan Christian, 1835-1902, Læge. M. fødtes i 
Kjøbenhavn 13. Juni 1835 og er en Søn af Portrætmaler Johan 
Frederik M. og Emilie Albertine f. Martens. Han dimitteredes fra 
Metropolitanskolen 1853 og tog Lægeexamen 1860. Efter i 2 Aar at
have været Kandidat paa Frederiks Hospital traadte han 1862 ind
i Armeen som Underlæge. Under Krigen 1864 fungerede han som
Overlæge ved et Regiment og ved Lasaretter. 1867 blev han i
Følge den nye Hærlov udnævnt til Korpslæge, 1878 til Overlæge.
1880-85 var han adjungeret den daværende Stabslæge Salomon,
efter hvis Død (1885) han blev udnævnt til Stabslæge og Chef for
Hærens Lægekorps (fra 1895 Generallæge). Siden 1877 har han
fungeret som fast Censor ved Lægeexamen, siden 1885 har han
været Medlem af Centralkomiteen og af Sundhedskollegiet. 1892
blev han Kommandør af Danebrog.

I videnskabelig Henseende har han navnlig beskæftiget sig 
med den medicinske Statistik, assisterede paa dette særlige Omraade
i en Aarrække, Dekanatssekretæren i Sundhedskollegiet Th. Bricka
og var dennes Efterfølger i Stillingen 1879-82. 1871 blev han
Medlem af Kommissionen for en bedre Ordning af den danske
Medicinalstatistik. 1877-78 var nan lægekyndig Assistent ved det
statistiske Bureau. Hans vigtigste litterære Arbejder høre mere
eller mindre ind under Statistikkens Omraade («Sundhedskollegiets
Aarsberetninger»). Ved Siden deraf har han efter Anmodning fra
den almindelige danske Lægeforening udgivet en Fortsættelse af
Uldalls civile Medicinallovgivning fra 1873-89. Han er Medlem
af den 1893 nedsatte permanente Farmakopékommission. 1894
erholdt han Æresdoktorgraden af Kjøbenhavns Universitets 
medicinske Fakultet. -- 1877 ægtede han Christiane Frederikke Octavia
Steenberg, Datter af Toldkontrollør F. S., og døde 25. April 1902.

Carøe og Selmer, Den danske Lægestand, 6. Udg. 
Univ. Progr. ved Reformationsfesten 1894.                                                                 

Jul. Petersen.



Møller, Johannes (ell. Johan), d. 1725, s. Moller (XI, 369).



Møller, Johannes, d. 1796, s. Møller, Hans (ovfr. S. 58).



Møller (Müller), Johannes Ludvig Heinrich, 1814-85, Miniaturmaler, 
var født i Lybek 8. Okt. 1814. J. M. havde faaet sin
Uddannelse i Kjøbenhavn, men rejste i 1841 til Paris for at 
fuldende Værket. Der fik han 1844 det franske Kunstakademis 
Guldmedaille for Portrætter af sine Forældre og malede Kong Ludvig
Philip. Under et Ophold i Kjøbenhavn s. A. blev han agreeret
og senere naturaliseret, hvorefter Akademiet s. A. optog ham til
Medlem paa et Portræt af Christian VIII i Datidens sirlige, men
noget brogede Stil for Miniaturmalerier. Samtidig blev han 
Hofminiaturmaler, men rejste snart efter til Paris. I Danmark var han
paa ny i Vinteren 1847-48, tog saa til Stockholm og der fra til
London, hvor han forblev bosat til sin Død i Nov. 1885. Dog var
han 1860 i St. Petersborg og malede hele den kejserlige Familie.
Han var den sidste, der havde et betydeligere Navn som Miniaturmaler. 
-- M. havde i 1841 ægtet Eline Sophie Schou (f. 1814
d. 1878), Datter af Hospitalforstander i Aalborg Hans S. og Ellen
f. Winther.

Weilbach, Nyt Konstnerlex.

Ph. Weilbach.



Møller, Jørgen, 1678, s. Møller, Georg (ovfr. S. 56).



Møller, Lars Otto, f. 1831, Præst. Otto M. er Søn af den
lærde Præst Hans Larsen M. (f. 1797 d. 1870) og Sidse Marie f.
Lang. Han blev født 20. Febr. 1831 i Taarup Sogn mellem
Viborg og Skive og kom, efter Undervisning hjemme, i Horsens
Skole, fra hvilken han dimitteredes 1852. 1858 blev han theologisk
Kandidat og 2 Aar efter Kapellan hos Faderen, der da var
Sognepræst i Gylling, Hads Herred, Aarhus Amt. Efter Faderens Død
blev han selv Sognepræst i Gylling, og der har han siden levet
et ualmindelig stille og tilbagetrukket Liv. Men en stor Del af
Danmarks Præster har opsøgt ham i hans Præstegaard, og gjennem
talrige Skrifter, der have vundet en vid Udbredelse, har han øvet
en ikke ringe Indflydelse paa forskjellige Kredse af den danske
Folkekirke.

«Til Alvor i Skole og Folkeliv» -- saaledes lyder Titelen paa
en Samling af hans Højskoleforedrag, og disse Ord kunne staa som
Motto over hans Livsgjerning. Han er udgaaet fra Grundtvig, og
mange af Grundtvigs Tanker have i ham fundet en skarpsindig og
veltalende Forsvarer. Faa have dog paa den anden Side med saa
megen Kraft og saa stor Myndighed sagt Vennerne Sandheden, naar
det tilsyneladende bristede paa Alvor under deres Arbejde i Kirke,
Skole og Folkeliv; han har altid set med sine egne Øjne, og han
har aldrig været bange for at gjøre Indsigelse mod sine Venners
Ensidigheder, Overdrivelser og Udskejelser. 1866 udgav han
«Smaabidrag til at oplyse den kirkelige Anskuelses Berettigelse»; hertil
sluttede sig de 2 ejendommelige Skrifter: «Det faldne Menneskes
Gjenfødelse og Fornyelse ved Daab og Nadver» (1870; 2. Opl. 1872)
og «Det gjenoprejste Menneskes Tjeneste i Ordets Forkyndelse og
Bekjendelse» (1877), der supplere hinanden og ere et ret betydeligt
Bidrag til den grundtvigske Dogmatik. I det tankevægtige og
lærde Skrift: «Gjenløsningen eller Jesu Christi Liv, Død og
Opstandelse til Verdens Frelse, forsøgt fremstillet i Sammenhæng»
(1884) -- hvortil han senere føjede: «Om vor Frelse fra det onde»
(1888) -- har han rettet en skarp Kritik imod den gængse
kirkelige Forsoningslære, som blandt andre kaldte Præsterne A. Leth og
V. Birkedal frem til Modsigelse. I «Lyst Syn og Bibelstorm» (1887)
manede han visse Fraktioner af den grundtvigske Kreds til Alvor
og Selvbesindelse, og i «Guds sanddru, forstaaelige og evige Ord»
(1896) gav han Bidrag til den kirkelige Anskuelses Selvkritik.
Men han har ogsaa vendt sine Vaaben mod dem, der staa
udenfor. I «Til Forstaaelse og Bedømmelse af Nutidens Fritænkeri» 
(1881) rettede han et djærvt Angreb paa den fritænkerske
Propaganda, der den Gang fristede mange af Grundtvigs yngre Disciple
til en falsk Alliance, og til denne Bog knyttede sig senere, som
positive Supplementer, de populærfilosofiske Smaaskrifter: «Den
kristelige Vished eller Troens fulde Forvisning» (1892) og «Noget om
Determinisme og Frihed» (1893). Desuden har han i 2 Gange 7
Skærtorsdagsprædikener («Den hellige Nadver, belyst fra forskjelligt
Synspunkt», 1872, og «Over Herrens Bord», 1883) og i 7 Taler fra
Bebudelsesdagen («Jomfru Maria», 1879) aflagt Vidnesbyrd om den
fængslende Magt, han ejer som Ordets Forkynder, og i nogle
større og mindre exegetiske Skrifter («Den evangeliske Historie eller
Herrens Liv paa Jorden)) 1879, 2. Opl. 1892; «Om Forstaaelsen af
nogle Bibelord», 1886, og «Forsøg til en kort Forklaring over
St. Johannes' Aabenbaring», 1889) har han vist, med hvilken
Selvstændighed og Friskhed han har fordybet sig i den hellige Skrift.

Skolen og dens Gjerning har han altid omfattet med særlig
Interesse. I tidligere Aar holdt han ofte Foredrag paa Gjedved
Seminarium og Testrup Højskole; flere af hans ejendommeligste
litterære Arbejder kom frem ved Saadanne Lejligheder. Naar han
stod over for Lærerne, paatalte han med Fynd og Kraft alle
Misforstaaelser og Misvisninger paa den grundtvigske Skoles
Omraade («Skolegjerning, 3 Foredrag ved given Lejlighed», 1872;
«Gudstjeneste i Skolen», 1873; «Til Alvor i Skole og Folkeliv»,
1876); men Grundtvigs Tanke om «Højskolen i Soer» har i ham
fundet en energisk Forsvarer («Den danske Højskole i Sorø,
betragtet som en dansk Velfærdssag», 1878). Da Politikken bjærgtog
mange af Grundtvigs Disciple, mødte han gjentagne Gange med
indtrængende Formaninger («Politik og Kristendom)), 1873; «Om
Flertalsregimente, nogle kun for Kristne forstaaelige Overvejelser»,
1883), og da en Del af den grundtvigske Kreds sværmede for et
ubegrænset folkeligt Selvstyre, hævdede han, at Kongedømmet efter
al Sandsynlighed er det sidste Bulværk mod den truende Opløsning
af Samfundet og det sidste Stykke af det, der efter Apostelen
Paulus' Ord «holder igjen».

Den sønderjyske Sag har altid i M. haft en varm Ven, og i
flere Aar var han den bedste Kraft i «Nordslesvigsk Søndagsblad».
Senere har han i en lang Aarrække sendt Ballings «Vægteren»
større og mindre Afhandlinger om kirkelige og folkelige Æmner.
I hele hans Forfatterskab fremtræder der en ejendommelig udrustet
Personlighed, som har skarpe Kanter, og som, i Steden for at 
skjule disse, med Forkjærlighed lader dem træde frem, navnlig ved
ret hvasse Domme. De fleste af hans rige Gaver have givet sig
Vidnesbyrd i hans Skrifter; en, og maaske ikke den ringeste, hans
ualmindelige Tegnetalent, er kun kjendt af hans nærmere Kreds.

14. Okt. 1868 ægtede han Johanne Frederikke Holm, Datter
af Claus H., Sognepræst til Udby i Fyn, og Elisabeth f.
Regensdorff.

Elvius, Danmarks Præstehist. 1869-84 S. 168 f.

Fr. Nielsen.



Møller, Ludvig Christian Thuerecht, 1817-90, Malermester,
er født 23. April 1817 i Starup, hvor Faderen, Jens M., var Lærer.
Han kom i Malerlære i Kjøbenhavn og kom som Svend i
Slutningen af Trediverne til Roskilde, hvor han 1841 tog Borgerskab
og lidt efter lidt arbejdede sig op til en anset Stilling. Ved Siden
af sin Virksomhed som Maler fabrikerede han Cementvarer, navnlig
Gravmonumenter. Desuden var han en dygtig Tegnelærer ved
Kathedralskolen og arbejdede med Alvor for Haandværkerstandens
Udvikling. 1868-78 var han Formand for Roskilde Borger- og
Haandværkerforening, der 1885 udnævnte ham til Æresmedlem.
Som Byraadsmedlem -- hvad han var fra 1864 -- virkede han
bl. a. for Byens tekniske Skole, for hvilken han blev Formand
1886. Da Fællesrepræsentationen for dansk Industri og Haandværk
stiftedes i 1879, blev han strax dens Næstformand og var det til
sin Død, 16. Marts 1890. -- 2. Avg. 1843 ægtede han Juliane
Christine Theill (f. 12. Nov. 1811 d. 16. Sept. 1876), Datter af
Branddirektør, Justitsraad Adolph T. i Svendborg.

Roskilde Avis 18. Marts 1890. 
N. Davidsen, Borger- og Haandværkerforeningen i Roskilde. 

C. Nyrop.



Møller, Malthe Christian, 1771-1834, Litterat, 
Søn af Toldkontrollør Peder M. (d. 1790) og Ulrica Elisabeth f. Bruun, er født
i Helsingør 24. Nov. 1771 og blev dimitteret fra sin Fødebys Skole
1788. Han studerede Theologi; men 1792 forlod han Kjøbenhavn
og gik til Gøttingen for at undgaa sine paarørendes Bebrejdelser,
fordi han ikke tog Examen. Der fra gik han til Jena, hvorfra han
1795-97 anonymt udgav «Repertorium for Fædrelandets Religionslærere», 
5 Hæfter, der skaffede ham en lige saa stor som kortvarig
Berømmelse. Skriftet blev ved R. Nyerups Hjælp trykt i
Kjøbenhavn. Dets Hensigt var at gjøre Theologerne bekjendt med Kant,
ved hvem Filosofien var bleven «Videnskabernes Videnskab». Uagtet
det er et meget tarveligt Bekjendtskab med Kant, der kan gjøres 
ved Hjælp af Repertoriet, fik det dog i denne Henseende en
Betydning, i det den Mand i Danmark, der har gjort det dybeste
Studium af «den store Kønigsberger-vise», A. S. Ørsted, her første
Gang synes at være bleven opmærksom paa ham. Men for de
flestes Vedkommende var det andre Sider i disse Hæfter, der vakte
Opsigt. Forfatteren udgav sig for Præst, talte orn, hvorledes han
for Sandhedens Skyld var bleven «miskjendt og forhadt og forfulgt
af odium theologicum i den Kreds, hvori han levede; derfor svandt
hans Livs fejreste Dage i Kummer». Dertil kom, at forskjellige
Præster, paa hvis Liv han mente der var noget at udsætte, paa
mere eller mindre tydelig Maade omtaltes. Tiden var skrivelysten,
og i forskjellige Tidsskrifter fremkom der Afhandlinger for og mod
Repertoriet. Biskop Balle, hvem det i øvrigt roste, fik en anonym
Opfordring til at faa Udgiveren straffet, hvis han virkelig var Præst.
Han skrev og offentliggjorde ogsaa en Indstilling til Kancelliet,
men kun for at forhindre, at en saadan Forholdsregel toges, hvis
den, som det sagdes, var paatænkt. Da M. opgav sin Anonymitet,
tabte Repertoriet sin Interesse.

Nogle Breve, han har skrevet til R. Nyerup, vise, at M. i
disse Aar har været nær ved Sindssyge. Han troede sig kaldet til
at reformere Verden, men ogsaa, at denne ikke tænkte paa andet
end at forhindre ham fra at udføre dette. Bogtrykkeren fylder
«af Ondskab» Repertoriet med Trykfejl. Biskop og Kancelli
efterstræbe ham, hans Breve blive aabnede, Forfatterne bagvaske ham
m. m. Men netop fordi han virkelig troede dette, gjorde hans
Udtalelser Indtryk, indtil det opdagedes, at det hele var en forstyrret
Fantasis Indbildninger. Lige saa usandfærdig er han i de
Oplysninger, han giver om sine Forhold i Tyskland, hvor han paastaar,
at han kunde blive Dr. theol. og Professor, naar han vilde sværge
paa Konkordieformelen. Han synes dog at være bleven Magister,
i det mindste kalder Balle ham saaledes. 1798 sad han i Karcer
for Gjæld.

Naar han kom hjem, vides ikke. Endnu 1805-6 viser et
Sammenstød med Balle, at han ikke har forandret sig synderlig.
Han levede af litterært Arbejde, udgav en Mængde Oversættelser,
redigerede 1808 et Ugeskrift, «Fortid og Nutid», 1817-18
«Dagsposten» og 1829-34 «Den danske Statstidende» («Berlingske
Tidende»). I disse Blade findes der intet Spor af Repertoriets
Anskuelser. Der siges, at han ansaa dette for et mislykket Arbejde,
som han ikke gjærne omtalte. -- 1813 erhvervede han Tilladelse 
til i Steden for at underkaste sig theologisk Embedsexamen at
disputere; men Tilladelsen blev ikke benyttet. Hele hans Liv,
i det mindste i hans yngre Aar, bestod af Tilløb, uden at han
gjorde Alvor af at springe, og Forsæt, som aldrig bleve udførte. -- 
Han døde ugift i Kjøbenhavn 22. Juli 1834.

B. Smith, Til Belysn. af lit. Personer og Forhold S. 235 ff.
Hist. Tidsskr. 5. R. II, 85 ff.
Erslew, Forf. Lex.

L. Koch.



Møller, Martin Thomas Hermann, f. 1850, Sprogforsker.
Herm. M. er født 13. Jan. 1850 i Hjerpsted, Tønder Amt, og Søn af
Sognepræst der (senere paa Sild) Jens Georg Marius M. (f. 1816, d. 1891
som Præst i Kjettinge paa Als) og Ida Margaretha f. Komtesse Knuth.
Han blev Student fra Flensborg Latin- og Realskole 1867 og studerede
derefter klassisk Filologi og Historie, først i Kiel (1867-68), dernæst
(1868-72) i Leipzig, München og Berlin. I Foraaret 1870 foretog
han en Rejse til Italien og Østerrig. Imidlertid førtes han, særlig
dreven af den fra hans Hjemstavn medbragte Interesse for det
frisiske Sprog, fra den klassiske Filologi mere og mere over til den
germanske og studerede da dette Fag i Breslau 1874-75. 1875
tog han i Leipzig den filosofiske Doktorgrad og virkede derefter
fra 1878 som Privatdocent i sammenlignende Sprogvidenskab og
germanske Sprog ved Kiels Universitet, indtil han 1883 ansattes
som normeret Docent i tysk Sprog og Litteratur ved Kjøbenhavns
Universitet. 1888 udnævntes han til ordinær Professor i germansk
Filologi. 1892 blev han Medlem af Videnskabernes Selskab.

M.s altid strængt methodiske Arbejder -- der med faa
Undtagelser ere skrevne paa Tysk og for en stor Del spredte i
forskjellige periodiske Skrifter -- ere rige paa nye Synspunkter og
have paa ikke faa Omraader givet vægtige og skarpsindige Indlæg
til Løsningen af forskjellige Problemer. De Æmner, han her
ligesom i sine Forelæsninger med Forkjærlighed behandler, vedrøre dels
den sammenlignende Sprogvidenskab med særligt Hensyn til de
germanske Sprogs Historie, dels det germanske, især oldengelske
og tyske, Folkeepos, dels de germanske Stammers Oldhistorie. En
udførlig Fremstilling af det frisiske, særlig nordfrisiske, Sprogs
Grammatik, hvormed han i mange Aar har syslet, imødeses endnu med
Forventning. -- 2. Juli 1884 ægtede han Sophie Elisabeth Juliane
Mylord (f. 21. Dec. 1851), Datter af Godsejer Josias Wilh. M. og
Elise Gustave f. Komtesse Knuth.

Alberti, Schlesw.- Holst. -Lauenb. Schriftsteller-Lex. 
A. Hinrichsen, Das litterar. Deutschland (1887) S. 408 f.

Vilh. Thomsen.



Møller, Nicolaus, 1733-1806, Bogtrykker,  er født 3. Febr. 
1733 og Søn af Bogtrykker i Viborg Andreas Madsen M. og 
Hedevig f. Fortmann. Efter Faderens tidlige Død ægtede Moderen (1742)
Christoph Georg Glasing, Bogtrykker i Kjøbenhavn, hos hvem Sønnen
blev oplært, og hvis Bogtrykkeri han først forestod for Moderen,
da hun anden Gang var bleven Enke, og efter hendes Død (1758)
overtog. Under ham gik Virksomheden stærkt frem. Hans Bogtrykkeri 
er 1776, med 19 Arbejdere, Kjøbenhavns største og mest
ansete. M.s «Kunstnerduelighed» roses af R. Nyerup, og Joh. Cl.
Tode kalder ham «en Ære for Bogtrykkerkunsten». 1765 bliver
han Hofbogtrykker. Hans Fremgang standsedes imidlertid ved
Kjøbenhavns Brand 1795, der fortærede hans Bogtrykkeri. 1797
kjøbte han et andet (F. W. Thieles), og nu er han sammen med
sin Søn Ernst Andreas Hartvig M., der for øvrigt blev Hofbogtrykker 
som Faderen (1789) og desuden Universitetsbogtrykker (1800).
Fader og Søn ere imidlertid nu ikke alene Bogtrykkere, men ogsaa
Klasselotterikollektører. M. døde 5. Febr. 1806. -- 
20. Sept. 1758 ægtede han Catharina Wendelia Berling (f. 26. Jan.
1735 d. i Marts 1794), Datter af Bogtrykker Ernst Heinr. B. (II, 130)
og Cecilie Cathrine f. Godiche.

Nyrop, Den danske Boghandels Hist.
Skand. Bogtr.-Tid. 1874 og 1875.

C. Nyrop.



Møller, Nicolaus, 1777-1862, Filosof og Konvertit, 
døbt med Fornavnene Jacob Nicolai, blev født paa Gaarden Aakre i
Gjerpen 13. Febr. 1777; hans Fader var ovennævnte Landfysikus
Hans M. Den første Undervisning fik M. i Hjemmet, men 1791
kom han som Student til Kjøbenhavn; 1795 underkastede han sig
den juridiske Embedsexamen. Derpaa rejste han (1797) til Berlin
for at studere Geologi og Mineralogi, og sammen med sin Landsmand 
Henrik Steffens kom han til Freiberg for at høre den berømte 
Neptunist A. G. Werner. Under Samlivet med Steffens fik
hans naturfilosofiske Interesser Overvægten over de naturvidenskabelige, 
og han følte sig i høj Grad tiltalt af Schellings Filosofi.
Et af hans første trykte Arbejder var et Bidrag til Schellings «Neue
Zeitschrift f. spekulative Physik» (1802). Som Schellingianer traadte
han i Forhold til Romantikerne, navnlig til Fr. L. Stolberg og Tieck,
og under den romantiske Paavirkning blev hans tidligere ivrige
Protestantisme fordunklet af romersk-katholske Sympathier. Den 
afgjørende Krise kom, da han 1803 laa syg i Hamborg, hvor han
blev plejet af Tiecks Svigerinde Charlotte Elisabeth Alberti, en
Datter af Lessings Kampfælle i Striden med M. Goeze, Præsten A.
Da han var bleven rask, traadte han (27. Jan. 1804) sammen med
Charlotte Alberti, som s. A. blev hans Hustru, i det østerrigske
Gesandtskabskapel i Hamborg over til Romerkirken, og efter sin
Konversion kaldte han sig Nicolaus M. Da det store Skridt var
gjort, rejste han til Munster, hvor han fandt Optagelse i Fyrstinde
Gallitzins Kreds, navnlig hos Stolberg, som 3 Aar i Forvejen selv
havde afsvoret sin Protestantisme; en Tid lang levede han som
Forpagter paa en Bondegaard i Angelmodde, sysselsat med Studier,
Stolberg søgte at tilskynde ham til at skrive et historisk Arbejde
om Jesu Christi Religion; men M. var Filosof, ikke Historiker, og
Stolberg maatte derfor selv løse den Opgave, han havde tiltænkt
Vennen. 1810, da Kredsen i Münster var i Færd med at splittes
ad, blev M. Bestyrer af et Klostergods ved Würzburg, og 1812
kom han til Nürnberg som Lærer ved Gymnasiet, der den Gang
havde Hegel til Rektor. Hans Indtægter vare dog her saa smaa,
at han kort efter tog imod en Stilling som Hovmester for den
unge bøhmiske Grev Kinsky, og en Tid levede han da i Prag.
Senere kom han til Dresden, hvor hans Svoger Tieck var
Midtpunktet i en Kreds af Romantikere, men ogsaa der havde han
Vanskelighed ved at tjene det daglige Brød. 1822 flyttede han til
Wien, der ligeledes var en Rede for Romantikere. I et Par
Aar var han Lærer ved Konvertiten Klinkowstrøms katholske
Institut, senere forestod han et Pensionat for unge Adelsmænd, hvor
blandt andre Grev Ludvig Batthyani i nogle Aar havde sit Hjem.
For sin Søns Fremtids Skyld forlod han imidlertid 1826 Wien og
tog til Bonn, senere til Düsseldorf, hvor han ledede en
romersk-katholsk Opdragelsesanstalt og bekæmpede Hermes' Filosofi med
stor Heftighed. Da hans Søn 1834 blev kaldet til Professor
i Historie ved Universitetet i Løwen, fulgte M. ham der til;
Aaret efter blev han selv Honorarprofessor i Filosofi i Løwen og
holdt som saadan Forelæsninger over spekulativ Filosofi. Han
døde i Løwen 30. Nov. 1862. Under Opholdet i de fremmede
Lande glemte M. mere og mere sit Fædreland og sit Modersmaal;
da C. N. L. Abrahams saa ham i Wien, kunde han kun med
Vanskelighed udtrykke sig paa Dansk. Foruden forskjellige Bidrag
til tyske og franske filosofiske Tidsskrifter har han, uden Navn,
udgivet «Speculative Darstellung des Christenthums» (Leipzig 1819) 
og, med Navn, «Joh. Scotus Erigena u. seine Irrthümer» (Mainz
1844).

Halvorsen, Norsk Forf. Lex. 
Illustr. Nyhedsblad 1866, Nr. 2 og 4.
Th. Menge, Graf F. L. Stolberg u. seine Zeitgenossen (Gotha 1862) II, 245 f.

Fr. Nielsen.



Møller, Niels Laurids, f. 1859, Forfatter. Han er født i 
Svendborg 11. Dec. 1859 som Søn af Skibsfører Lauritz M. (f. 1833
d. 1883) og Louise Frederikke f. Nielsen (f. 1833 d. 1896). 15 Aar
gammel kom han paa Udskrivningskontoret, senere paa Retsskriverkontoret 
i Svendborg, forberedte sig derefter til Studenterexamen
og blev Student 1881, Cand. jur. 1887; ansattes s. A. i Statsanstalten
for Livsforsikring, hvor han fremdeles er. -- M.s Forfatterskab er
dels af æsthetisk, dels af litterær-kritisk Art. Han har udgivet 2
Digtsamlinger: «Efteraar» (1888) og «Røster» (1897), 2
Novellesamlinger: «Hændelser» (1890) og «Koglerier» (1895), samt
Oversættelser af Æschylus' «Agamemnon» (1891), Sophokles' «Antigene»
(1894) og monodramatiske Digte af Browning: «Granatæbler» (1894),
end videre af græske Digte i «Filol. Tidsskr.». Desuden har han
bl. a. skrevet en Række Karakteristikker af nyere, især engelske,
Forfattere i «Illustr. Tid.», «Tilskueren» og «Samtiden» samt
Boganmeldelser i «Illustr. Tid.» og Letterstedtske Tidsskrift.

M.s Digte ere Udtryk for en højt udviklet, viljekraftig, frisindet
Personlighed med et alvorligt Syn paa Livet og liden Sympathi for
mange af dets Nutidsfremtoninger, som kun i ringe Grad svare til
det Ideal af Mennesker og Menneskeliv, der har udformet sig hos
ham under Paavirkning af fornemmelig græske og engelske Digtere
og Filosofer. Utrættelig Granskerlyst og en skarp logisk Evne til
at klare og bundfælde, hvad Tanken samler, give ham et rigt
Aandsindhold. Lethed ved at finde Form og Sans for Formens
Betydning i Kunsten gjøre hans Arbejder ogsaa i formel Henseende
mønsterværdige. Hans stærkt reflekterende Digte løfte sig hyppig
til en Pathos, hvor Tankens Dybde kappes med Billedernes
Storhed; ogsaa gjennem ejendommelig Rhytme og Strofebygning,
ejendommelige Ord og Lydfald, Assonanser, Alliteration o. lign. søger
han at forstærke Stemningen og naar ofte en betydelig Virkning.
Hans Prosa er i stilistisk Henseende lige saa omhyggelig
gjennemarbejdet som hans Vers, og hans Oversættelser anses af alle
kyndige for mesterlige. I flere større Digte, men især i
Prosaberettelserne viser han sig som en stor Sjælekjender. Han ynder --
efter Brownings Mønster -- at hensætte den Figur, han vil skildre, 
i en enkelt Situation, hvorunder vedkommende gjennem de 
tilsyneladende tilfældig vexlende, men i Virkeligheden logisk 
sammenhængende Stemninger og Sjælstilstande udfolder alt, hvad der bor
i ham. Den overvældende Rigdom af fine Iagttagelser, en saadan
Skildring indeholder, viser M.s Evne til at leve sig ind i en fremmed
Personlighed, gjentænke dens Tanker og gjenføle dens Følelser og
dog stadig have den saa meget paa Afstand, at Skikkelsen kommer
til at staa lyslevende i al sin Ejendommelighed og i den 
ejendommelige Situation. Denne Evne gjør ham ogsaa til en dygtig
Skildrer af danske og fremmede Forfattere. Hans Karakteristikker
ere rammende og rigtige og altid meget livfulde; tit vidne de om
grundige Forstudier. Hans litterær-kritiske Sans er i det hele stærkt
udviklet og fintmærkende. -- M. blev gift 1890 med Jenny 
Christiane Augusta Müller (f. 1862), Datter af Lieutenant Chr. M.

M. Galschiøt.



Møller, Olaf Jacob Isted, f. 1850, Forfatter. I. M. er Søn 
af Partikulier Peter Ludvig M. (f. 23. Dec. 1810 d. 25. Okt. 1877)
og Emilie Dorothea Birgitte f. Lund (f. 9. Marts 1818) og blev født
1. Avg. 1850, Student fra Metropolitanskolen 1870, Cand. jur. 1878
og Overretssagfører 1881. 17. Maj 1883 ægtede han Helene 
Vilhelmine Henriette Julie Brusendorff (f. 24. Febr. 1856), Datter af
Kontorchef i Telegrafvæsenets Revision Jul. Herm. Theod. Edv. B.
(f. 1821 d. 1882) og Julie f. Dürr (f. 1823 d. 1875). l893 udgav han
den meget opsigtvækkende og omfangsrige Tendensroman «Hugo
Stelling» og 1896 «Tabte Tøjler». I disse Bøger har det været
hans Opgave at vise, hvilke sørgelige Resultater den radikale 
Retning i vor Litteratur maa føre til. Man har mere anerkjendt Alvoren
og Indignationen i dem end deres Komposition og Helhed, og man
har ikke uden Grund anket over, at Forfatteren ikke selv undgaar
i sine Skildringer at komme ind paa den Urenhed, som han vil
modarbejde. I hvert Fald har navnlig «Hugo Stelling» skaffet sig
en meget stor Udbredelse.

Nic. Bøgh.



Møller, Olaus Henrik, d. 1796, s. Moller (XI, 372).



Møller, Otto, s. Møller, Lars Otto (ovfr. S. 74).

 1860-98, Forfatter">

Møller, Otto Martin, 1860-98, Forfatter. O. M. er født i 
Kjøbenhavn 3. Okt. 1860, Søn af Urtekræmmer Peter Martin M.
(f. 1837 d. 1881), Forfatter til en anonym Roman: «Hævn og Død»
(1864), og Theodora Adelaide Eugenia f. Walter (f. 1840 d. 1887). 
Han har skrevet Vers («Til dem der ovre», 1882; «Efterklang», 1883),
dramatiske Smaating («Hun vil ikke gifte sig», 1886; «Sommergjæster», 
1895), men mest Fortællinger og Romaner («Nina», 1883;
«Reformatoren fra Galilæa», 1884; «Forlovede Existenser», 1885;
«Fortællinger og Skitser», 1887; «Unge Ægtefolk», 1889; «Lys over
Landet», Roman af Ernst Otto, 1892; «Guld og Ære», 1895; «Af
Elskovs Naade» og «Enkefruens Kat», 1896; «Overmennesker» og
«Folkets Røst», 1897). M., der er Translatør i Portugisisk og 
Sproglærer, har derhos udgivet forskjellige Lærebøger i Spansk, Portugisisk
og Tysk. Flere af hans Skrifter ere oversatte paa Tysk, Svensk og
Hollandsk. -- Han ægtede 30. Jan. 1887 Ida Nathalia Hansen
(f. 11. Sept. 1861), Datter af fhv. Kjøbmand Wilh. H. og Frantzine
f. Knuthzen, og døde 25. Maj 1898. 

Niels Møller.



Møller, Palle, 1677-1757, Industridrivende, skal have hørt til 
Familien Lasson (den bekjendte Jurist Peder Lassens Slægt), men 
brugte aldrig dette Navn. Oprindelig var han Landmand; han er 
saaledes Forpagter først af Hagsholm lidt nord for Frijsenborg og derpaa
af Hvolgaard lidt nord for Grejs, men hans Interesser gik væsentlig
i industriel Retning. 1702 kjøber han nogle Huse i Hylke Sogn
ved Skanderborg, muligvis med et industrielt Maal for Øje, sikkert
er det, at han opretter et Jærnmanufaktur for Høleer, Skæreknive,
Nagler og Søm i Nørremølle, Bryrup Sogn, vest for Mossø. Det er
vistnok i Virksomhed 1707, og det forøges med et lignende Værk
med Privilegium af 1716 i den nærliggende Bryrup Mølle; efter
Privilegium af 1730 udvidedes dette sidste Værk til ogsaa at være
et Kobberværk. M. skal ved disse for Datiden betydelige 
Virksomheder have givet Brødet til 70-100 Personer (Kvinder og Børn
medregnede), og han maa selv være bleven en velhavende Mand;
i Krigsstyr skal han for sig og sine «ved sidste Krig med Sverige»
have betalt over 7000 Rdl. Mærkeligt er det ogsaa at høre, at
han endog 2 Gange skal have afslaaet en ham tilbudt «Karakter».
Han blev begraven 19. April 1757. Han var gift med Ide Nicolsdatter 
f. Seidelin (f. 1688 d. Juni 1739), Datter af Præsten i Skanderborg 
Mag. Nicol S. og Cathrine Hansdatter f. Luxdorph.

Giessing, Jubel-Lærere II, 2, 284. 305. 
Saml. t. Jydsk Hist. og Topogr. 3. R. I, 140 ff. 

C. Nyrop.



Møller, Peder, 1642-97, Præst, blev født 30. Nov. 1642 paa 
Kongsberg, gik i Skole i Lüneburg og studerede derefter (1662) i 
Wittenberg. 1665 blev han indskrevet ved Kjøbenhavns Universitet;
kom derefter til Norge og blev Succentor og Kapellan i Christiania.
Ved Ulr. Fr. Gyldenløves Gunst kom han 1669 med paa dennes
store Ambassade til England. 1670 blev han tysk Præst ved
Christianshavns Kirke og tillige dansk Præst i den nye Hollænderby
paa Amager. 1672 fik han Magistergraden. 1684 blev han Præst
ved St. Mikkels Kirke i Slagelse og døde 5. Sept. 1697. Han har
oversat en stor Mængde kjærnefulde Opbyggelsesskrifter af Heinrich
Müller, Quirsfeld, Lassenius o. fl., og flere af disse hans
Oversættelser vandt betydelig Udbredelse. Han var 3 Gange gift: 1. (1675)
med Ingeborg Thøgersdatter, 2. (1685) med Mette Jacobsdatter Lund
og 3. (1688) med Anne Hammermüller, en Præstedatter fra Slagelse.

Worm, Lex. ov. lærde Mænd.
Nyerup, Lit. Lex.

A. Jantzen.



Møller, Peder, 1767-1841, Højesteretsassessor og Bankdirektør, 
var en Søn af Brygger Lars M. (f. 1717 d. 1793) og Louise
Juliusdatter f. Zultzer. Han fødtes i Kjøbenhavn 29. Okt. 1767,
blev 1785 privat dimitteret til Universitetet, 1787 juridisk Kandidat,
s. A. Volontær i danske Kancelli, 1789 Kopist sammesteds, 1793
Protokolsekretær i Højesteret, 1800 Assessor i Kjøbenhavns Politiret
og 1801 ordinær Assessor i Højesteret, men overgik 1818 som
extraordinær Assessor i den nævnte Ret, efter at han, der havde
udfoldet en fremtrædende Virksomhed som Medlem af den
Kommission, som udarbejdede Oktroien og Reglementet for Nationalbanken,
var bleven valgt til en af dennes Direktører. Det følgende Aar
udnævntes han til kongl. Direktør for Banken og forblev nu i
denne Stilling indtil 1838, da han paa Grund af svækket Helbred
søgte og fik sin Afsked. Desuden blev han 1809 Medlem af
Overadmiralitetsretten og var 1814-35 Generalavditør for Søetaten,
ligesom han til forskjellige Tider var Medlem af betydningsfulde
Regeringskommissioner (ang. Bestemmelse af Straffene for Tyveri og
Sørøveri, ang. Udarbejdelse af en almindelig Lodsanordning m. v.).
Derimod indskrænkede hans Forfattervirksomhed sig til en
opsigtvækkende Afhandling om, hvorvidt Overleverelse efter danske Loves
Grundsætninger er nødvendig til at erholde Ret i Tingen (1797).
Han døde 21. Maj 1841 i Kjøbenhavn. 1792 var han bleven
Kancellisekretær, 1810 Etatsraad, 1826 Konferensraad og 1829
Kommandør af Danebrog. -- Han var en evnerig Mand, der allerede,
medens han var Politiretsassessor, af Edv. Colbjørnsen omtaltes
«som en af Lovkyndighedens første Prydelser». Som 
Højesteretsassessor skattedes han bl. a. for sin overlegne Skarpsindighed, som
Nationalbankdirektør for sin Aarvaagenhed, Forudseenhed,
Karakterfasthed og Uegennyttighed, og i Privatlivet gjorde han sig afholdt
ved sit tørre Lune, sin store Beskedenhed, sit mildt dømmende
Sindelag og sin utrættelige Hjælpsomhed. -- Han blev 2. Juli 1802
gift med Christine Augusta Tauber (f. 3. Maj 1780 d. 12. Febr. 1867),
en Datter af Professor Johan Henrik T. og Gregoriane f. Begtrup.

Selmer, Nekrolog. Saml. I, 439 ff.
Erslew, Forf. Lex.

G. Kringelbach.



Møller, Peder Gormsen, f. 1842, Skolemand. 
M. er Søn af Møller Gorm Pedersen og Thora Hansdatter Møller og født i
Tommerup i Fyn 9. Dec. 1842. Han var først i Møllerlære, gik
derpaa Skolevejen og blev 1865 dimitteret fra Skaarup Seminarium.
Da han havde vanskeligt ved at finde Ansættelse, gik han i
Militærtjeneste og tjente 3 Gange som Sekondlieutenant, medens han i
Mellemtiden var den ene Gang Lærer, den anden Lithograf i
Randers og i Kjøbenhavn. Efter at have forsøgt sig som
Skrivelærer oprettede han 1877 en Privatskole i Kjøbenhavn, var 1878-80
Timelærer ved Hovedstadens offentlige Skoler, derefter en Tid
Hjælpelærer i Stævns og har siden 1882 været Overlærer ved
Rudkjøbing Skolevæsen. Ledet af sin Interesse for pædagogiske
Spørgsmaal og sin levende psykologiske Sans søgte han ved Selvstudium
og fri Benyttelse af Universitetet at uddanne sig især i Psykologi,
og hans Opfattelse af Sjælelivets Udvikling førte ham til at
fremsætte et helt Opdragelsessystem i de af ham (under Navnet «Søren
Nørrebo») udgivne Skrifter om Opdragelse af Viljen, af Følelsen
og af Erkjendelsen (1881-82), medens den praktisk-pædagogiske
Side af Sagen blev skildret i «Fremtidens Skole» (1885-86).
Desuden har han skrevet «Vor Fremtid, set i Naturidealismens Lys»
(1884), ikke faa pædagogiske Bladartikler og 1890 «En
Samfundssag, Forsøg i Filanthropi», hvorefter han næste Aar med
Statsstipendium besøgte tyske og engelske Opdragelsesanstalter for
fattige og forsømte Børn og var Medlem af den i 1893 nedsatte
Kommission angaaende Statstilsyn med Børneopdragelsen. M. har været
virksom for de siden 1893 stedfundne aarlige Møder af Overlærere
og Skoleinspektører i Provinsbyerne.

Joakim Larsen.



Møller, Peder Ludvig, 1814-65, Forfatter, 
er Søn af Kjøbmand, senere Ejer af Mariendal ved Aalborg, Erich M. (f. 1780
d. 1839) og Præstedatteren Georgine Sophie Magdalene f. 
Kanneworff (f. 1792 d. 1856). Han er født i Aalborg 18. April 1814 og
blev 1832 Student fra sin Fødebys lærde Skole. Først hørte han
medicinske, derpaa theologiske Forelæsninger og studerede paa
samme Tid Æsthetik. Fra 1834-37 var han Alumnus paa
Regensen og fra 1838-39 paa Elers' Kollegium. Han, der i denne
Periode var stærkt paavirket af Rasks radikale Sprogreformer,
debuterede 1837 i «Nordisk Ugeskrift», som han var Medredaktør af,
under Mærket «Pauvre Louis» med et stort biografisk Mindedigt
over sin Yndling Rask. Til flere Blade og Tidsskrifter leverede
han desuden Bidrag. Fra 1840-41 var han Litteraturanmelder i
«Berlingske Tidende» og flittig Medarbejder af «Portefeuillen» og
«Figaro». I 1840 udgav han «Lyriske Digte», hvori der findes
Romancer, Erotik og Satire, «Naturtoner» og «moralske Skyggerids»,
godt og daarligt mellem hinanden. Den 26aarige Mand lader her
Kyniskhed, Bitterhed og Livslede faa Ordet, han finder Livet
idéforladt og udhulet, men røber paa samme Tid et virkelig poetisk
Indhold. 1841 vandt han Universitetets Guldmedaille for Besvarelsen
af Spørgsmaalet: «Har Smag og Sans for Poesi i Frankrig i de
senere Aar gjort Frem- eller Tilbageskridt -- og hvilken er
Aarsagen?» Denne Opgave laa heldig for ham, da han særlig havde
lagt sig efter fransk Litteratur. Da den var bleven prisbelønnet,
nærede han det Haab, at han efter Oehlenschlägers Død vilde
kunne opnaa Stillingen som Professor i Æsthetik ved Kjøbenhavns
Universitet. S. A. skrev han for «Selskabet for Trykkefrihedens
rette Brug» «Kort Fremstilling af Bogtrykkerkunstens Historie». -- 
«Nye Intelligensblade», som 1842 udgaves af G. Carstensen og gratis
omdeltes med «Figaro», var M. anonym Redaktør af, og her -- 
som tidligere uden Navn i «Figaro» -- angreb han hvast J. L.
Heiberg, der i sit «maleriske Atlas Danmark» og i sine
«Intelligensblade» havde gaaet løs paa de 2 nævnte Ugeblade. Heiberg
ignorerede i Tavshed M.s Angreb.

I Sommeren 1842 var M. i Norge, og i Efteraaret s. A. gjorde
han personligt Bekjendtskab med M. Goldschmidt; tidligere havde
disse to polemiseret offentlig; nu blev M. en inspirerende Magt for
Goldschmidt og dennes kvalitativt meget ydende og betydningsfulde
Medarbejder i «Korsaren», hvor han i 1843 fortsatte Angrebene
paa Heiberg. Politisk vare de 2 Medarbejdere uenige; thi hvor
emanciperet M.s Sind end var, hørte han dog ind under
Frederik VI's Tidsalder; kun til den æsthetiske Side af Goldschmidts
Person stod han i Forhold; hans overlegne, livlige, ironiske, 
sarkastiske Omgangstone og hans chikanøse, krakilske Breve
interesserede og morede Goldschmidt. Med sin Fantasi og Idealisme,
sit sanselig faste Greb i Tilværelsen og sin skarpe Forstandighed
var M. saa overbevisende og tilstrækkelig pikant, at han virkede
magisk paa «Korsarens» Redaktør, som rent ud var forelsket i
ham; dog blev Venskabet mellem dem aldrig inderligt. Det var
M., der gav Goldschmidt Impulsen til «En Jøde», og noget af
Schiøtt i «Hjemløs» har han været Model til. Senere, siger
Goldschmidt, veg hans livlige Aand for noget mørkt, tungt og vrantent,
og Forholdet mellem de to kølnedes stærkt.

1843 blev M. Redaktør af det polemisk-æsthetiske Blad «Arena».
Det udkom kun i 6 Nummere, som imidlertid indeholdt interessant
Stof, bl. a. Artiklen «Korsaren og Goldschmidt» samt «Geni og
Talent og Digtning paa tredje Haand», hvor det især gik ud over
H. P. Holst, og endelig en Skildring af Kjøbenhavnernes litterære
Spidsborgerlighed, hvori M. bidende drager til Felts mod den
æsthetiske Verdens Koteri og Klikevæsen. Ved sine forskjellige
Udtalelser -- baade hans egne og dem, han blev beskyldt for -- 
fik han flere og flere Fjender; i «Hinsidan Sundet» betegner
Sturzenbecker ham som «qvick, men i grunden alltfor ondskapsfull», «den
inkarnerade malisen, malisen lifslefvande, malisen i macintosch och
med blondt hår». -- I dette Tidsrum skrev han en Mængde
Biografier til det i 1842 paabegyndte «Dansk Pantheon», og 1845
havde han en væsentlig Del i G. Carstensens Ugeskrift «Dansk
Album for Litteratur og Kunst». 1844-45 besørgede han en
illustreret Udgave af Wessels Værker, og 1845-47 udgav han den
æsthetiske Aarbog «Gæa» med gode Bidrag fra mange af de bedste
danske Digtere, dog flest fra ham selv. «Korsaren» kalder de 3
Aargange af «Gæa» «en Parodi paa Heibergs «Urania», lige
til Titelen». M.s Artikel i Aargangen for 1846: «Et Besøg i
Sorø», hvor «Stadier paa Livets Vej» er debatteret, gav Anledning 
til et stærkt Angreb paa ham af S. Kierkegaard («Fædrelandets
27. Dec. 1845), der ikke levnede ham mindste Ære; M. svarede
kort derpaa og følte sig ilde derved. Paa samme Tid taler han
om «de aandelige og legemlige Filistre og Drivere i vort gode
Kjøbenhavn, hvis hele Væsen og Færd er mig af inderste Sjæl
modbydelig». Efter at have afsluttet Udgivelsen af Blichers
Noveller (7 Bind, 1846-47) og hans Digte (2 Bind, 1847) samlede han
1847 sine egne i Aarene 1840-47 skrevne kritiske og litteraturhistoriske 
Arbejder i 2 Bind: «Kritiske Skitser», der indeholde meget 
værdifuldt, men ogsaa skjæve Domme. I 1847 udgav han end
videre Digtsamlingen «Billeder og Sange», hvori det bedste af
hans «Lyriske Digte» var optaget. I «Nord og Syd» anmelder
Goldschmidt disse 2 Bøger og fremhæver da «Kritiske Skitsers»
klare Tanke og tilsvarende Sprog, Forfatterens usædvanlige
Kjendskab til Litteraturen, hans Skarpsindighed og Vid og undertiden
noget, der ligner Begejstring. Og dog er der i dette Værk noget
uforklarligt, som bevirker, at Læseren bliver kold og mistroisk;
man tvivler om, at Forfatteren mener, hvad han siger; forholdt det
sig ikke saaledes, vilde hans Plads i Litteraturen være fremragende;
nu ligner hans Virksomhed Danaidernes. Der indrømmes dog, at
i den negative Poesi, i Kritikken, søger han sin Lige blandt danske
Forfattere. I det hele røber hans Værk en Principadskillelse, som
gjør, at, uagtet det i materiel Henseende er en Helhed, falder
det i aandelig Henseende tilbage i Søndersplittelse. I sin Omtale
af Digtene klager Goldschmidt over disses Anstød mod Formen,
som Forfatteren vilde have dadlet saa stærkt hos andre; han
mangler den inderste Livskraft, derfor størkner Sproget og bliver
knudret.

Da disse Bøger udkom, havde M. med den baade i private
og offentlige Forhold hjem- og fredløse Natur allerede misfornøjet
vendt Danmark Ryggen; 1845 var der bevilget ham offentlig
Rejseunderstøttelse, og 1846 begav han sig afsted. Det var hans
Hensigt, at han efter et længere Besøg i fremmede Lande vilde vende
hjem og fortsætte Udgivelsen af sine prosaiske Skrifter i 5-6 Bind;
men ingen af disse Planer blev iværksat. Ved det slesvig-holstenske
Oprørs Udbrud 1848 opholdt han sig i Tyskland og forsvarede da
i «Nordischer Telegraph» og flere tyske Aviser Danmarks Sag,
samtidig med at han i det førstnævnte Blad skrev Biografier af
danske Digtere. Ogsaa deltog han i tyske Oversættelser af H. C.
Ørsteds Skrifter, J. F. Schouws Naturskildringer og Chr. Winthers
Noveller. Fra Slutningen af 1851 bosatte han sig i Paris, der
fra nu af stadig var hans Opholdssted. Her blev det ham
overdraget at skrive Artikler om danske Forhold til «Biographie
universelle» og «Nouvelle biographie générale». Under
Forfattermærket «Otto Sommer» og med H. P. Holst som Udgiver udkom
1855 hans Digtsamling «Løvfald», hvori der bl. a. findes gode
Oversættelser af Udlandets Digte. 1857 vandt han det
kjøbenhavnske Universitets Guldmedaille for Besvarelsen af dets æsthetiske
Prisopgave: «At paavise de Fortrin og de Mangler, der findes i 
det nyere franske Lystspil, og at undersøge baade den gavnlige
og den mindre gavnlige Indflydelse, som dette Lystspil hos os har
haft paa Udviklingen af den dramatiske Poesi»; denne Afhandling
offentliggjorde han 1858.

I denne Periode gav han sig for øvrigt meget af med Politik
og traadte paa dette Omraade i Forbindelse med det danske
Udenrigsministerium. Til danske Blade af forskjellige Farver leverede
han Korrespondancer og blev paa Grund af sine slette pekuniære
Forhold dreven over til Arbejder, som han mest udførte for
Pengenes Skyld; til sidst kom han endog saa vidt, at han søgte
Grevinde Banners Gunst. Ret con amore og med stor Dygtighed skrev
han 1861 til «Berlingske Tidende»: «A. Oehlenschläger, et Erindringsblad» 
(senere udgivet særskilt af F. L. Liebenberg). I Begyndelsen
af Treserne blev der paa gode Vilkaar tilbudt ham en Redaktørplads 
ved det kjøbenhavnske Blad «Danmark»; men han, der ikke
kunde undvære den aandelige Atmosfære i Paris, afslog dette.
Under tiltagende Sygelighed -- særlig Øjensvaghed, der næsten
blev til Blindhed -- henlevede han sine sidste Aar, oftest bitter
og brudt. I Haab om at kunne bedres ved Hvile og forandret
Opholdssted tog han 1865 til Dieppe; her var han saa exalteret,
at det nærmede sig til Sindssyge; han var ganske blottet for
Subsistensmidler, men blev ved andres Hjælp sendt tilbage til Paris;
dog naaede han kun Rouen, hvor han blev lagt ind paa et Hospital, 
og her døde han ene og forladt 6. Dec. 1865.

Han var en Mand med stor Intelligens og rig Kundskabsfylde;
men hans Overmaal af giftig Ironi og skarp Satire, hans Spot og
Tvivl gjorde ham disharmonisk. Over for uretfærdig Dom var
han strax i Harnisk, og han var et tjenstvilligt Menneske; dog var
og er det saa godt som alles Mening, at han intellektuelt stod
meget højere end moralsk. Størst Betydning havde han som
Kritiker ved sit grundige Kjendskab til vor egen og fremmed
Litteratur; hans Kritik er alligevel mindre bygget paa et videnskabeligt
System end paa Smag og aandrig Fremstillingsevne. Vist er det,
at han med Personlighed og Naturlighed -- oftest uden Ensidighed
og altid med Kunstbegejstring -- kæmpede mod indsnævrede
Begreber og Forhold her hjemme, medens han dog altid med fuldt
Hjærte stod paa national Grund.

Erslew, Forf. Lex. 
Dansk Rigstid. 1866, Nr. 68 ff. 
R. Watt, Figaro 1867, Nr. 83. 
Nord og Syd I (1848). 
Borchsenius, Fra Fyrrerne. 
M. Goldschmidt, Livserindringer og Resultater. 
Carit Etlars Minder. 
Berlingske Tid. 1896, Nr. 229. 
P. Hansen, Illustr. dansk Lit.-Hist. 

Nic. Bøgh.




Møller, Peder Rasmussen, f. 1848, Forfatter. P. M. er 
Søn af Rasmus Pedersen M. (f. 18. Okt. 1815 d. 1. Maj 1885) og Karen
Dorothea f. Pedersen (f. 30. Sept. 1816 d. 18. Maj 1885) og blev
16. Nov. 1848 født i Bondegaarden Lindholm paa Vester Skjerninge
Mark mellem Faaborg og Svendborg. Først paavirkede hans Forældre
ham i pietistisk, senere i grundtvigiansk Aand. Oplært i Sognets
Almueskole kom han i Trettenaarsalderen i Berøring med Mads
Hansen (VII, 29), der fik stor Indflydelse paa ham. Allerede en 2-3
Aar efter maatte den friske og livsglade Yngling under smaa Kaar
styre sin Faders Gaard, som han overtog, kort forinden han 21. Maj
1874 ægtede Marie Vilhelmine Brandt (f. 11. Okt. 1845), Datter af
Sognepræst J. S. B. i Ollerup. -- Tidlig havde han begyndt at
skrive Vers og Fortællinger, derpaa dramatiske Smaating, til Dels
sammen med Mads Hansen og til Brug for dennes Sangforening.
Han har ellers forfattet: «Mads Hansen, en Levnedstegning» (1881);
«Under Hammeren», Skuespil i 3 Akter (1883; opført s. A. paa
Dagmartheatret); «En Vilje», fynsk Folkelivsbillede i 3 Handlinger
(1885; opført s. A. paa Folketheatret); «En Skærsild», Skuespil i
5 Akter (1887; opført s. A. paa Folketheatret); «Isen brydes»,
Skuespil i 4 Akter (1891; opført Aaret forud paa Folketheatret); «Fra
det brede Lag», Fortællinger og Skildringer (1893); «Ved
Midsommertid», Folkelivsbillede i 4 Handlinger (1895; opført s. A. paa
Odense Theater) og «Dramatiske Smaating» (1896). I forskjellige
Tidsskrifter og Blade har han desuden offentliggjort en Del mindre
Fortællinger, Skitser og Digte. Siden 1889 har han haft
Statsunderstøttelse. Som Forfatter forener han Alvor med Lune og har
sat sine Kræfter ind paa, samtidig med at han skildrer sin Stand,
at højne dens Syn og udvide dens Interesser.

Nutiden 1886, Nr. 525. 
Søndagsbladet 1895, Nr. 44.

Nic. Bøgh.



Møller, Poul Martin, 1794-1838, Digter og Filosof. 
Paa fædrene Side nedstammede han fra jyske Gaardejere og Bønder.
Faderen, den som theologisk Forfatter bekjendte Magister Rasmus
M. (s. ndfr.), var Præst i Uldum ved Vejle, da Sønnen P. M. blev
født 21. Marts 1794; Moderen døde 1810, og Rasmus M. giftede
sig saa det følgende Aar med Christian Winthers Moder, Johanne
Dorothea f. Borchsenius. P. M.s Fader var 1802 bleven forflyttet
til Kjøbelev ved Nakskov, og efter at Sønnen til sit 13. Aar var
bleven undervist i Hjemmet af Faderen og derpaa i et Par Aar
havde gaaet i en Skole i Nakskov, blev han i 1810 sat i Nykjøbing 
lærde Skole. Her blev han Skolekammerat med den et Par Aar
yngre Christian Winther, og deres Forældre stiftede et Bekjendtskab
med hinanden, der, som sagt, hurtig efterfulgtes af Ægteskab. -- 
M. var en frisk, livsglad Dreng; han gik ikke, men sprang, og
bedst som han sprang, kunde han sætte i med en Sang; men var
Drengen sammen med ældre, følte han sig ofte dragen til dem som
en opmærksom Tilhører ved alvorlige, interessante Samtaler. Han
blev let sat i erotisk Bevægelse. En af Rektorens Døtre i
Nykjøbing, Margrethe Bloch, blev hans Drengeaars og Ungdoms Ideal.

I Efteraaret 1812 blev M. Student. Der var den Gang ingen
Studenterforening, men i mindre Kredse, der havde deres
Samlingssteder hos nogle af Medlemmerne, levede han af sin fulde Sjæl
med i et ungdomsglad og ungdomsbegejstret Studenterliv. Peder
Hjort, N. C. Møhl, N. B. Krarup, J. M. Thiele, Ingemann, Hauch,
Heiberg o. fl. hørte til hans Omgangsfæller og Venner. I disse
Sammenkomster sprudlede hans ejendommelige Natur frem i
aandfulde Bemærkninger, snart alvorlige, snart kaade og vittige, altid
med noget djærvt, haandfast i deres Form og Fremtræden. M. gik
imidlertid ikke helt op i den livsglade, overgivne Student. Det
Smil, der saa let blinkede frem i hans blaa Øje, «maatte ligesom
kæmpe sig frem igjennem Adspredthed og en stille Melankoli».
En Begivenhed i hans Liv kaldte tidlig denne Melankoli stærkere
frem i hans Sind. Som ganske ung Student friede han til den
endnu knap voxne Margrethe Bloch. Det synes, som om hun i
længere Tid ikke kunde bestemme sig til et afgjørende Svar. Følgen
blev, at M. i et Par Aar gik i en smertelig Spænding; først i
Slutningen af 1815 gjorde hun Ende paa Uvisheden ved et afgjørende
Nej. Kort efter (Jan. 1816) tog M. theologisk Attestats og tilbragte
saa Vinteren 1816-17 i Faderens Præstegaard. Allerede som
Student havde han skrevet enkelte Digte -- til de ældste høre bl. a.
«Holger Danske og Skrædderne» og «Til Laura» --, nu skrev han
Digtet «Torbisten og Fluen» og Fortællingen «Sandfærdig Krønnike
om den norske Spillemand Eivind, Skaldaspilder kaldet». Han har
her gjort et Forsøg paa at forny et Æmne fra Sagatiden, men det
er ikke ganske lykkedes. Hans ejendommelige grovkornede Lune
staar f. Ex. ikke godt til Sagatonen. I Foraaret 1817 tog han
Plads som Huslærer hos Grev Moltke paa Espegaard ved Skjelskør.
Her skrev han Digtene «De vilde Jægere», «St. Laurentius», «Den
enbenede» og «Den gamle Elsker». Flere af disse Arbejder bære
Mærker af hans første dybe Elskovssorg. Man kan maaske spore 
den i «Eivind Skaldaspilder», tydeligere i de lyriske Digte. Hans
Sorg har her skaffet sig Luft enten gjennem grovkornede
Spydigheder som i «Torbisten og Fluen» eller vemodsfulde Længselssuk
som i «Den gamle Elsker». Digtet «Den ubekjendte» («Søde! sig,
hvornaar jeg dig skal finde»), der er indlagt i «En dansk Students
Æventyr», hører maaske ogsaa til denne Periode af hans Liv.

I Sept. 1818 forlod M. Espegaard og tog Ophold i Kjøbenhavn.
Den Baggesen-Oehlenschlägerske Fejde var netop den Gang naaet
til den afgjørende Krise. Det er i den nysnævnte Maaned, at
Baggesen i sin Fortale til den samlede Udgave af «Breve til Adam
Oehlenschläger» retter en højtidelig Formaning til den studerende
Ungdom om at frigjøre sig for sin Forblændelse af den herskende
Smagsretning (Romantikken) og dømme mellem ham og
Oehlenschläger. M. styrtede sig paa Hovedet ind i Striden. Han var
med til paa Møhls Værelse at underskrive den bekjendte latinske
Udfordring til Baggesen, og han var den, der (o. 1. Okt.), sammen
med Flor, overbragte Baggesen Udfordringen i hans Bolig i
Brolæggerstræde. I «Forsøg til et Himmelbrev i Grundtvigs nye
historiske Smag» (Dec. 1818) parodierede han denne Forfatters
grovkornede, pathetiske Stil i hans Indlæg i Striden, og i «Om Jenses
Lidenhed» (Febr. 1819) bruger han Baggesens bekjendte Digt «Da
jeg var lille» som Hylster om et hensynsløst Angreb paa dets
Forfatters Karakter. I Digtet «Fuglenes Konge», der rimeligvis ogsaa
stammer fra denne Tid, har man ligeledes villet finde Hentydninger
til Forholdet mellem Baggesen og Oehlenschläger.

I 1819 stilnede Fejden af, men i M. blev det ikke stille.
Trods overgivne Indfald og flygtige erotiske Anfald sad Smerten
fra hans første Elskovssorg dog endnu i hans Sind. Dertil kom
Ungdomslængselen ud over Hjemmets snævre Grænser (jvfr. Digtet
«Farvel, min velsignede Fødeby»), maaske ogsaa en Trang til at
samle sig sammen ud af det spredende Kammeratliv. Saa forlod
M. 1. Nov. 1819 Danmark som Skibspræst paa en af det asiatiske
Kompagnis Kinafarere (jvfr. hans «Optegnelser paa Rejsen til Kina»).
Skibet anløb Kapstaden, hvor han havde et af sine lettere erotiske
Anfald, der gav Anledning til Sonetten «I Løvens Fødeland en
Jomfru pranger». Rejsen gik videre over Batavia, Manila, hvor
rimeligvis «Glæde over Danmark» er skrevet, til Kanton. Efter
4 Maaneders Ophold afsejlede Skibet igjen; 14. Juli 1821 laa
Kinafareren atter paa Kjøbenhavns Red, og allerede næste Dag var M.
med nogle Venner ude i Furesøens Skove. Fra Rejsen stamme, 

foruden de allerede nævnte Arbejder, end videre Digtkredsen «Scener
i Rosenborg Slotshave», «Statistisk Skildring af Lægdsgaarden i
Ølsebymagle» (en Satire rettet mod den pedantiske
Omstændelighed, hvormed «Videnskabsmænd» undertiden behandle forholdsvis
ubetydelige Æmner), Digtet «Frejdigt Liv» samt en Række
Aforismer. -- Hvilken Betydning havde denne Rejse for M.s
Udvikling? Svaret maa vel være det: Ensomheden ude paa de store
Vande vendte hans Blik mere indad, og han fik større Magt over
det spredte, det ubeherskede i sit Sind. Han var gaaet ind i
Manddomsaarenes Alvor, ind under deres Ansvarsfølelse.

M. havde benyttet Rejsens Ro til at fordybe sig i den
klassiske Litteratur. Han var ganske vist theologisk Kandidat, var
gaaet ud fra den idylliske danske Præstegaard, men hans urolige,
gjærende Natur kunde ikke forlige sig med Tanken om et helt
Liv i dens Stilhed, dens Ensformighed. Desuden havde han været
inde i religiøse Tvivl og følte sig ikke i fuld Forstaaelse med den
orthodoxe Dogmatik. Saa vendte han sig til Filologien og
besluttede at gaa Skolevejen. I nogle Aar virkede han som Lærer ved
kjøbenhavnske Skoler; fra 1822-26 var han Adjunkt ved
Metropolitanskolen. En Frugt af dette Studium af Klassikerne er hans
Oversættelse af de 6 første Bøger af «Odysseen» (1825).

Fra denne Periode af hans Liv stammer det omfangsrigeste af
hans digteriske Arbejder: «En dansk Students Æventyr». Saa vidt
man kan se, har M. allerede før Kinarejsen udkastet Planen til
en Novelle, der skulde skildre en dansk Students Oplevelser. Efter
Hjemkomsten optog han Planen paa ny, men i en noget ændret
Form. W. Scotts historiske Romaner vakte paa den Tid stor
Opsigt, og M. besluttede da at støbe sin Nutidsnovelle om til en
historisk Roman, der skulde henlægges til Reformationstiden. Et
Brudstykke af dette Arbejde er bevaret. Han blev imidlertid hurtig
kjed af det; maaske har han, med sin stærke Trang til frie,
uhindrede Bevægelser, følt det som et hemmende Baand at skulle
klemme sig ind i en svunden Tids Dragt. Han besluttede da at
vende tilbage til sin oprindelige Plan og skrive en Nutidsnovelle.
Dette Arbejde har af og til sysselsat ham i de første Aar efter
Hjemkomsten; i 1824 oplæste han nogle Brudstykker deraf i
Studenterforeningen. Novellen, som han aldrig fik fuldendt, har en
dobbelt Interesse. Den er for det første en Skildring af væsentlige
Sider af Digterens egen Natur; dernæst er den det første Forsøg
paa at skabe den moderne realistiske Nutidsnovelle. Men da den 
først blev trykt efter Forfatterens Død -- efter at baade Fru
Gyllembourg og Blicher havde begyndt deres Novelledigtning --, kom
den ikke til at spille en Rolle i vor hjemlige Romans
Udviklingshistorie.

M. besluttede at indstille sig til den filologiske Embedsexamen,
og han naaede ogsaa gjennem den skriftlige Del af den (i Foraaret
1826). Men saa forlod han ikke blot Examen, men ogsaa Filologien.
Sibbern, der havde følt sig dragen af det oprindelige i hans Natur
som i hans Tænkning, havde jævnlig opfordret ham til at vie sine
Kræfter til Filosofien. Til sidst fulgte M. Opfordringen, og Sibberns
Anbefaling skaffede ham Pladsen som Lektor i Filosofi ved
Christiania Universitet (11. Avg. 1826; 1828 blev han Professor). I
Norge fik han Lejlighed til at se en «repræsentativ» Forfatning
paa nært Hold. I Begyndelsen følte han sig tiltalt af den, men
hans Følelse slog hurtig om til Uvilje mod Datidens liberale
politiske Bevægelser (jvfr. Digtet «Kunstneren mellem Oprørerne»).
M. længtes stadig bort fra det noget provinsielle Christiania tilbage
til Kjøbenhavn med dets fyldigere aandelige Liv og de gamle
Kammerater. 12. Okt. 1830 blev han Professor extraordinarius i
Filosofi ved Kjøbenhavns Universitet. -- Af digteriske Arbejder fra
hans senere Aar er der ikke meget at nævne. I Christiania
forfattede han «De opdigtede Historier», Lystspil i 1 Akt, et temmelig
ubetydeligt Arbejde. Foruden nogle Digte, hvoriblandt det
mærkelige «Revuen», skrev han i Kjøbenhavn forskjellige Recensioner,
bl. a. den bekjendte Anmeldelse af Fru Gyllembourgs «Extremerne»,
samt nogle filosofiske Afhandlinger. Den ejendommeligste af disse
er «Tanker over Muligheden af Beviser for Menneskets
Udødelighed». Den staar i nært Forhold til hans personlige Udvikling.
Umiddelbart før sin Afrejse til Norge havde han friet til Betty
Berg (f. 1804), Datter af en Proprietær B. til Skjoldemosegaard i
Fyn, og faaet Ja. De bleve gifte 30. Juni 1827, men hun døde
allerede 15. Maj 1834. M.s Udvikling havde ført ham længere og
længere bort fra Kristendommen, til han havnede i Overbevisningen
om, at der ingen personlig Udødelighed var. Men Tabet af hans
Hustru førte ham gjennem et bittert Tungsind til en fornyet Tro
paa den menneskelige Personligheds Uforgængelighed. Han giftede
sig paa ny 24. Dec. 1836, med sin afdøde Hustrus jævnaldrende
Veninde Eline v. Bülow (f. 1804 d. 1876), men Sygdom begyndte
snart at stjæle hans Kræfter. 13. Marts 1838 døde han. -- Hans
«Efterladte Skrifter» udkom i 3 Udgaver 1839-56. Udvalg deraf 
udgaves af Chr. Winther 1873, P. Hansen 1891 og V.
Andersen 1895.

Grundelementerne i M. s Natur vare en frodig Sundhed, en glad
Djærvhed, et sprudlende Lune og saa en Understrøm af Vemod,
en ægte dansk Type. Hans Digtning bærer Mærker af alle disse
Elementer. Det i hans Natur, der var i Slægt med «Aforismen»,
bevirkede, at han kunde samle hele sit Selv om en enkelt
Gjenstand og smelte sammen med den for saa atter at sætte den ud
fra sig med en Anskuelighed, som var det selve Tingen og ikke
dens Billede, man saa. Med det aforistiske i hans Natur hænger
ogsaa det sammen, at han gjærne maler med kraftige, tykke
Penselstrøg, der sættes ved Siden af hinanden uden forbindende
Overgangsled. Man tænke f. Ex. paa 1. Vers af «Glæde over
Danmark». -- Men ved en Undersøgelse af M.s Natur kommer man
dog først og sidst til at tænke paa det, at han var en i egentligste
Forstand oprindelig Natur. Af løst paahængte Meninger og laante
Anskuelser havde han vel saa faa, som det er muligt for et
Menneske at have. Alt sligt dømte han som Usandhed, «Affektation»
(jvfr. hans Afhandling af dette Navn). «Ingen Livsytring har Sandhed», 
siger han et Sted, «uden deri ligger skabende Selvvirksomhed.»
«Løgn er den Poesi, som ej kommer af Livet.» Han hørte til
ingen Skole, og han dannede ingen Skole. Han var sig selv.

F. C. Olsen, P. M.s Levnet (i 6. Bd. af P. M.s »Efterladte Skrifter»).
V. Andersen, P. M. (1894).

F. Rønning.

-- P. M. Møllers Lyst til at iagttage sine Medmennesker og
hans betydelige Evne til at reflektere over disse Iagttagelser gjorde
ham allerede tidlig til en Slags praktiserende Psykolog, og paa
Foranledning af Sibbern vendte han sig efterhaanden fuldstændig
fra Filologien til Filosofien. Den Alvor og Grundighed, hvormed
han mente at maatte sætte sig ind i hele den foreliggende filosofiske
Litteratur, før han kunde optræde som Forfatter paa det
vedkommende Omraade, er til Dels Skyld i, at han ikke fandt
Lejlighed til at efterlade sig noget Arbejde, der paa fuldt værdig Maade
kunde repræsentere ham som Tænker. En Del Strøtanker, en lille
Logik, Afhandlingen om Udødelighed, en Fremstilling af den
græske Filosofis Historie og endnu et Par ufuldendte Arbejder,
hvoraf det meste vil være kjendt fra hans «Efterladte Skrifter», er
alt, hvad han filosofisk har ydet. Men selv disse faa Bidrag gjøre
det dog muligt for os at faa et Indblik i hans personlige Udvikling 
som Filosof og at iagttage det højst karakteristiske Sammenstød
mellem hans ejendommelige lødige Personlighed og den samtidig
altbeherskende tyske (Hegelske) Filosofi. Sibbern havde haft det
Held at faa fæstnet sine filosofiske Anskuelser, endnu før den
Hegelske Lære ret havde begyndt sit Sejerstog; han kunde derfor
forholdsvis let bevare sin Selvstændighed; alle de yngre, der her
hjemme gave sig af med «Tænkning», vare derimod i højeste Grad
fangne, og endnu længe efter M.s Død bevarede Hegel en mere
eller mindre uindskrænket Magt over Sindene. Ogsaa M., der
gjorde et særdeles grundigt Studium af de Hegelske Arbejder, blev
til en Begyndelse en Tilhænger af Systemet og holdt sig
nogenlunde nær til det i sine forskjellige Fremstillinger. Men allerede
fra først af var hans Kritik paa sin Post, og Skridt for Skridt
arbejdede han sig fuldstændig ud af det, i det han fattede dets
Mangler med en Klarhed og Sans for det afgjørende, som først
langt senere skulde blive andre til Del.

Han kunde ikke lide Hegels Personlighed; saaledes lød hans
første dæmpede Indvending. Hvad der stødte ham tilbage, var,
som han selv antyder det, den ophøjede Ringeagt, hvormed Hegel
behandler sine Læsere, i det han aldrig nedlader sig til at
tydeliggjøre sine Paastande ved et konkret, oplysende Exempel, ubekymret
springer en Mængde Mellemled over og uden videre benytter sig
af en Mængde ufattelige Kunstord, som aldrig defineres paa Stedet,
i det Læseren bestandig blot henvises til at forstaa det enkelte ud
fra dets Sammenhæng med Helheden. M. tror altsaa endnu, at
Indholdet er godt nok; han kan blot ikke lide den hensynsløse
Fremstilling. Med stor Hensynsfuldhed søger han dog i
Begyndelsen at undskylde den; at definere eller rent at undgaa
Kunstord vilde kræve for stor Vidtløftighed; Læseren kan ikke forlange
Forstaaelsens Nydelse lige strax. Snart bliver han imidlertid
opmærksom paa det mislige ved saaledes at henvise til Helheden.
Ogsaa Filosofer ere jo ufuldkomne Mennesker; de kunne ved den
nævnte Fremgangsmaade let narre baade sig selv og Læseren. Det
er derfor dog nødvendigt at give bestemte Definitioner; og oplysende
konkrete Exempler, personlige Bemærkninger og Vejledninger ville
blot bidrage til at gjøre alt klarere og friskere. Kort efter gaar
han endnu videre: Selv om man definerer, ville de mange
Kunstord dog let kunne forvirre og gjøre Tænkningen usikker; jo mere
de kunne undgaas, og jo nærmere man kan holde sig til det
sædvanlige, naturlige Sprog, desto sikrere og bedre! At Forholdene 

nærmest ere de modsatte, udleder han nu fra «Filosofernes 
Uærlighed, Mangel paa Fremstillingsgave og herskende Lavsaand». I sin,
des værre ufuldendte, Fremstilling af «Ontologien» har han selv
søgt at opfylde disse Krav, og aldrig er et Stykke Hegelsk Logik
sikkert foredraget ærligere, jævnere og klarere end i dette
mesterlige lille Tilløb. Og denne Jævnhed og Klarhed har ganske naturlig
samtidig aabenbaret Systemets Svagheder og Modsigelser. M.
begynder derfor nu ogsaa at tage Afstand fra selve Læren. Den
«immanente Udvikling», hvorved Begreberne som ved en Slags
Knopskydning skulde spire frem paa egen Haand, det ene af det
andet, uden Filosofernes subjektive Medvirken, bliver ham nu
svigefuld. I sin Afhandling om Udødeligheden viser M. endelig,
hvorledes de saakaldte filosofiske Beviser som oftest ere og maa være
ufyldestgj ørende, og hvorledes Følelsen eller andre Faktorer maa
tages med, om man vil naa til Resultat angaaende de mere
konkrete aandelige Spørgsmaal. Kun paa de formelle Omraader kan
Tanken gaa alene; paa de reelle maa en egentlig eller en «højere»
Erfaring træde hjælpende til. M. har i flere Henseender øvet en
ikke ringe Indflydelse paa S. Kierkegaard.

K. Kroman.



Møller, Rasmus, 1763-1842, Biskop, en Halvbroder til 
ovennævnte Dr. med. Hans Møller (d. 1796), var af gammel jysk
Bondeæt. Faderen, Niels M., ejede en Avlsgaard i Stovstrup ved
Fredericia; og af hans 2. Ægteskab, med Cathrine f. Bang, ligeledes
fra Stovstrup, en Kvinde af dybt religiøst Gemyt, men af svagt
Helbred, var Rasmus yngste Barn, født 28. Sept. 1763. Medens
Brødrene tumlede i det frie, kunde man hyppig træffe M. siddende
i Stuen hos sin sygelige Moder og læse højt for hende af Bibelen.
Han skulde da ogsaa holdes til Bogen og blev som 12aarig Dreng
sat i Fredericia Skole. Her fra dimitteredes han til Universitetet
1781. Snart efter mistede han begge Forældre, og ved deres Død
efterlode de Børnene kun saare lidet. Uagtet hans store Nøjsomhed
faldt det trangt at komme gjennem Studenteraarene, men Bøgerne
bleve passede aarle og silde. 1784 tog han filologisk Embedsexamen
med udmærket Ros og 1786 theologisk Attestats. Hans Hu stod
til Skolevirksomhed, og han anfører selv, at naar Tanken om at
blive Præst laa ham fjærnere, var dette begrundet i en naturlig
Frygt for at tale offentlig. Fra flere Sider fremhæves hans lille,
uanselige Skikkelse og hans bly Fremtræden blandt fremmede; men
ingen Gren af Videnskaben var ham ligegyldig. Blandt 
Professorerne havde Jac. Baden og D. G. Moldenhawer størst Indflydelse
paa ham. Med Ole Worm, den senere Rektor i Horsens, sluttede
han inderligt Venskab, der vedvarede, til Døden adskilte Vennerne.
Han blev Dekan paa Kommunitetet og var 1787-91 Alumn paa
Borchs Kollegium; medens han laa her, tog han Magistergraden
(1790). Hans Befordring til et Skoleembede mødte Hindringer, og
1791 kaldedes han til Sognepræst i Uldum og Langskov ved 
Horsens. S. A. giftede han sig med Bodil Maria Thaulow fra 
Kjøbenhavn, der blev Moder til Digteren Poul M. (s. ovfr.), Stiftsprovst
Hans Ulr. M. (f. 1796 d. 1862) og 4 Døtre.

Al den Fritid, Embedet levnede ham, ofrede han paa Bibelstudiet 
og sine kjære latinske Klassikere. 1793 begyndte han sine
bibelske Oversættelser med en Bearbejdelse af Romerbrevet, tilegnet
Vennen i Horsens. Han vil ikke lade Paulus fremtræde i «en
uordentlig, østerlandsk Dragt», men i «en med det danske Sprogs
Natur overensstemmende Oversættelse». 1796 forflyttedes han til
Jelling ved Vejle og 1802 til Kjøbelev ved Nakskov, hvor han
virkede i henved 30 Aar. Ved Overflytningen til Laaland 
medbragte han større paabegyndte litterære Arbejder, som det nu under
gunstigere Formuesforhold lykkedes ham at fuldende. Han havde
saaledes 1800 med Understøttelse af Selskabet til de skjønne 
Videnskabers Fremme begyndt Udgivelsen af en Oversættelse af Livius
med de allernødvendigste Anmærkninger, især for ustuderede, og
Arbejdet vandt Bifald fra alle kyndiges Side. Oversættelsen 
sluttede med 7. Pentade 1818. Samtidig arbejdede han ogsaa paa en
textkritisk Udgave af samme Forfatter, og det lykkedes ham at faa
de 10 første Bøger udgivne (1815-19; ny Udgave af C. F. Ingerslev
1831). Oversættelsen af Sallust og en Del af Ciceros Taler hører
ogsaa til hans litterære Virksomhed i denne Periode.

Hans tidligere lykkelige Husliv formørkedes ved hans Hustrus
haabløse Sygdom. Et ulykkeligt Fald fængslede hende længe til
Sygelejet; Sygdommen udviklede sig til Sindssvaghed, og først efter
flere Aar udfriede Døden hende (13. Okt. 1810). Hjemmet blev
nu ganske forsømt. M. var aldeles uden Sans for det praktiske
Livs Fordringer. Det blev da til stor Velsignelse for ham, da
Enken efter Præsten i Ulsø H. C. Winther, Johanne Dorothea f.
Borchsenius -- Digteren Chr. Winthers Moder --, der havde boet
i Nykjøbing paa Falster i flere Aar, blev hans 2. Hustru (1811) og
ham i alle Maader en udmærket Medhjælp (d. 12. Febr. 1830). Nu
lysnede det paa ny i Præstegaarden; der kom atter Flugt i den 
videnskabelige Forskning, som særlig rettedes paa Bibelstudiet. Ved
Salvingsfesten 1815 erhvervede han den theologiske Doktorgrad ved
en Afhandling om, hvorvidt man gjør Ret i at ville udelukke de
særlige kristelige Dogmer fra Religionsundervisningen i Skolerne.
1820 blev han Stiftsprovst. Hans Skrifter søgte ikke deres
Læserkreds blandt de lærde, men han søgte derved at gavne den større
Mængde. Saaledes udgav han «Kort Anvisning til frugtbar
Bibellæsning» (1820) og «Vejledning til andægtig og forstandig Læsning
af det nye Testamente» (1820; ogsaa oversat paa Islandsk og paa
Tysk) og «af det gamle Testamente» (2 Dele, 1826); sammen med
Professor Jens Møller oversatte han det gamle Testamentes poetiske
og profetiske Skrifter (1828-30). I hurtig Rækkefølge fremkom
derefter fra hans Haand Forklaringer over Evangelierne og
Apostelbrevene, navnlig til Brug for Skolelærerne. I disses Kreds havde
hans Skrifter ogsaa stor Udbredelse og bleve paaskjønnede. I
denne Begrænsning fortjener hans Forfatterskab ogsaa fuldt ud
Anerkjendelse; men naar han vil hæve sig til strængere
videnskabelige Undersøgelser, bliver Resultatet ikke altid heldigt. I sit
sidste Arbejde, «Kommentar over Pauli Pastoralbreve» (1842), drager
han t. Ex. heftig til Felts mod Angrebene paa deres Ægthed,
men sin Bevisførelse er han kun i Stand til at sammenfatte i det
Dilemma: Enten er Paulus virkelig Forfatteren, eller Brevene ere
et Værk af en grov Bedrager, en samvittighedsløs, skamløs Meneder.

Da Biskop P. O. Boisen døde 1831, blev M. hans Eftermand
paa Laaland-Falsters Bispestol. Der var mange Betænkeligheder
for den 68aarige Mand at overvinde, før han kunde modtage
Kaldelsen. Han flyttede nu til Maribo og virkede 11 Aar som Biskop.
1834 bispeviede han J. P. Mynster efter dennes egen Begjæring.
Ved Reformationsfesten 1836 fik han Kommandørkorset, og ved sit
50aarige Embedsjubilæum 1841 tildeltes ham Rang med Sjællands
Biskop. Han døde 9. Nov. 1842. Det falder ikke i manges Lod
gjennem et langt Liv at nyde hele sin Samtids uskrømtede
Højagtelse og Hengivenhed, saaledes som det blev M. til Del. Han
var en Pryd for den danske Præstestand og har øvet en betydelig
og velsignelsesrig Virksomhed.

B. Smith, Til Belysn. af lit. Personer og Forhold S. 233 f. 
Kalkar, Theol. Tidsskrift 1872, S. 482 ff. 
J. Møller, Nyt theol. Bibl. XIX, 237 ff. 
P. Ross, Skildringer af Biskop R. M.s private Liv (1871). 
Biskop Brammers Ungdomsliv, udg. af J. Kok, S. 223 ff. 
N. Bøgh, Chr. Winther I (1893). 
Erslew, Forf. Lex. 

A. Jantzen.



Møller, Søren, 1742-1824, Præst, 
blev født i Vilsted Mølle ved Løgstør 8. April 1742. Faderen, Johan M., var Prokurator; 
Moderen hed Anna Brøndlund f. Iversen. Han blev Student fra
Aalborg 1759, theologisk Kandidat 1768. Strax efter drog han til
Norge som Huslærer, blev Kateket i Kragerø og ægtede 1774 
Sognepræstens Datter, Maren Martha Lund. 1777 blev han Kapellan i
Hjørring; forflyttedes 1782 til Sognekaldet i Nørholm (ved Aalborg)
og 1792 til Ørting (ved Horsens). Han entledigedes 1820, men blev
boende i Sognet og døde 21. Juli 1824. M. har udgivet en Mængde
værdiløse Rimerier og efterlod i Haandskrift en lignende 
Mangfoldighed. Det blev mere og mere med den tiltagende Alder en
Specialitet ved ham, at hans kirkelige Taler skulde paa Vers: var
der den sørgeligste Ligfærd at forrette, det skulde gjøres 
højtideligere ved rimet Klingklang; og da den 78aarige Mand nedlagde
sit Embede, deklamerede han i bunden Stil fra Prædikestolen sine
Afskedsord til Menigheden.

Rahbek og Nyerup, Udsigt ov. d. danske Digtekunst under Chr. VII S. 38 f. 
Erslew, Forf. Lex.

A. Jantzen.



Møller, Søren Georg, 1834-90, Skolemand, 
blev født i Bogense 14. Jan. 1834. Hans Forældre vare Bager Niels Hendrik
M. og Elisabeth f. Hansen. M. lærte Faderens Haandværk og
var ved dette til sit 20. Aar, men Interesse for Naturfagene og
Lyst til Lærergjerning bragte ham til at skifte Livsstilling. 1858
blev han polyteknisk Kandidat og var derefter Lærer først ved
Blaagaard Seminarium paa Nørrebro og 1866-75 ved Opfostringshuset. 
Samtidig underviste han i andre Skoler, deriblandt den
kjøbenhavnske Borgerdydskole, og da Professor Rovsing traadte 
tilbage fra denne Skole 1868, overtog først Professor Jean Pio og derpaa fra 1875 M. dens Ledelse i Forening 
med Professor Pio, efter hvis Død 1884 han fortsatte denne 
Virksomhed i Forening med Dr. phil. J. L. Heiberg. Under deres
Fællesbestyrelse voxede Skolen op til at blive Hovedstadens største
Latinskole. Ved dens Hundredaarsjubilæum 1887 fik han Professortitelen. 
M., der døde 24. Dec. 1890, var en støt og energisk 
Personlighed, der forstod selv at bryde sig sin Bane. Han var en
dygtig Lærer med megen almenpædagogisk Interesse, hvorfor han
i flere Aar var Formand for Pædagogisk Selskab i Kjøbenhavn og
en virksom Deltager i Ledelsen af alle nordiske Skolemøder i
Aarene 1870-90. Han ægtede 27. Marts 1863 Elise Marie 
Richardine Preisler.

Joakim Larsen.




Møller, Viggo Valdemar, f. 1852, Kynolog. 
M., hvis Forældre vare Præsten Niels Peter M. (d. 1859) og Anna Johanne
Rosine f. Storch, er født 2. Febr. 1852 i Ellinge Præstegaard i Hjørring
Amt. Efter at have gaaet i Efterslægtselskabets Skole i Kjøbenhavn
blev han Gartner, men opgav efter nogle Aars Forløb denne
Virksomhed for at studere Skovbrug. Kort efter i 1886 at være bleven
Forstkandidat blev M. Skovrider paa Engestofte ved Maribo, men
har siden 1890 levet i Kjøbenhavn, hvor han væsentlig har givet
sig af med journalistisk og litterær Virksomhed. I Litteraturen
debuterede M. i 1882 med Skriftet «Hønsehunden», der er
udkommet i 3 Oplag og benyttes meget i hele Skandinavien. Bogen
giver nemlig god og praktisk Vejledning til Hønsehundens Dressur.
Paa beslægtet Omraade skrev han i 1887 «Hunden og Hunderacerne».
Som Jagtforfatter optraadte M. i 1885 med «Fjervildtjagten» og
fortsatte i 1890 med «Haarvildtjagten» og i 1892 med «Jagthusholdningen». 
-- M. er først og fremmest Kynolog og har arbejdet med
Held for Indførelse og Opdræt af rene Hunderacer her i Landet,
dels som Redaktør af «Dansk Hundestambog» (1890 ff.) under Dansk
Jagtforening, dels som Redaktør og Udgiver af Maanedsskriftet
«Hunden» (1891 ff.), 1. Marts 1897 blev Dansk Kennelklub stiftet
nærmest paa hans Initiativ.

C. Govertz Jensen.



Møller, Vilhelm, s. Møller, Frederik Vilhelm (ovfr. S. 55).

<chapter name="Gundelach Møller, d. 1845, s. Møller, Jacob Christian Johan 
Hendrik Gundelach (ovfr. S. 63).">

Gundelach Møller, d. 1845, s. Møller, Jacob Christian Johan 
Hendrik Gundelach (ovfr. S. 63).



Høyer Møller, s. Møller, Erik Høyer (ovfr. S. 52).



Isted Møller, s. Møller, Olaf Jacob Isted (ovfr. S. 82).



Slott-Møller, Agnes, f. 1862, Maler- og Billedhuggerinde.
A. S.-M. er født i Kjøbenhavn 10. Juni 1862 som Datter af
Kommandør i Søetaten Henrik Jakob Victor Rambusch og Constantine
f. Hansen. Efter at have modtaget sin foreløbige Vejledning i
Kunsten paa den kjøbenhavnske «Tegneskole for Kvinder» malede
hun en Tid under Krøyer og debuterede paa Foraarsudstillingen
1885; allerede 2 Aar senere vakte hendes anselige Billede «De 5
kloge og de 5 daarlige Jomfruer» Opmærksomhed ikke mindre ved
dygtig malerisk Behandling end ved den Kraft og Originalitet,
hvormed den nytestamentlige Grundtanke var omsat i moderne Former.
Hun var imidlertid bleven forlovet med den nedennævnte Maler 
Harald S.-M., med hvem hun i 1888 holdt Bryllup; Aaret i
Forvejen havde hun og han i Fællesskab malet et større Friluftsbillede,
«Ude» -- en Maler og en Malerinde, der tage Studier sammen --,
i hvilket A. og H. S.-M. havde portrætteret hinanden. «Dronning
Margrethe og den jyske Adel» (1890) udmærkede sig ved stor
Djærvhed og Ejendommelighed i Opfattelsen af Karaktererne; i endnu
højere Grad gjaldt dette om den imponerende «Niels Ebbesen»
(1894), i hvilket Billede Rytterskikkelsen virkede saa ypperlig i det
stemningsrige Landskab. Flere Gange har Fru S.-M. studeret i
Udlandet med offentlig Understøttelse. I de senere Aar har hun
med Iver og Talent dyrket Billedhuggerkunsten ved Siden af sit
oprindelige Fag og har bl. a., efter ved en Konkurrence at have
vundet 1. Præmie, udført en stor Relieffrise til Kjøbenhavns nye
Raadhus, «Byens første Raad».

Weilbach, Nyt Kunstnerlex.

Sigurd Müller.



Slott-Møller, Georg Harald, f. 1864, Maler. Har. S.-M. er 
Søn af Kjøbmand Carl Emil M. og Anna Maria f. Møller og født
i Kjøbenhavn 17. Avg. 1864. Efter at have besøgt Kunstakademiets
Forberedelsesskole malede han 3 Aar under Krøyer, debuterede i
1886 paa Foraarsudstillingen og tildrog sig i 1888 Opmærksomhed
ved sit store, livfuldt karakteriserede Billede «Fattigfolk». Senere
har han dels til Charlottenborg, dels til den fri Udstilling indsendt
saa vel Enkeltportrætter, deriblandt Dr. Georg Brandes', dels
Landskaber med en ofte meget fremtrædende Staffage; særlig kan
nævnes hans «Sommeraften» med 3 stærkt stiliserede Kvindefigurer.
Hans Hustru, Agnes S.-M., er nævnt ovfr.

Weilbach, Nyt Kunstnerlex.

Sigurd Müller.



Møllmann, Bernhard, 1702-78, Historiker, Bibliothekar,
fødtes 12. Sept. 1702 i Flensborg som Søn af Carsten M. og Gesine
f. Paulsen. Efter at have gaaet i sin Fødebys Latinskole (under
J. Moller) og fortsat sin Uddannelse paa Gymnasiet i Lybek (under
J. H. v. Seelen) drog han 1721 til Universitetet i Wittenberg, hvor
han studerede i 3 Aar, og kom efter kortere Ophold ved
Universiteterne i Halle, Jena og Leipzig hjem 1725. Allerede 1721, inden
han forlod Lybek, udgav han en Piece paa Latin om berømte
flensborgske Forfattere; naar en senere Tid har undret sig over
flere temmelig alvorlige Fejltagelser, som den «lærde» Forfatter
her har gjort sig skyldig i, maa det dog erindres, at han da ikke 
var 19 Aar gammel. Efter et Par mislykkede Forsøg paa at blive
valgt til Præst vendte han sin Fødeby Ryggen og rejste 1731 til
Kjøbenhavn for at slaa ind paa en anden Livsbane. Her fandt
han en Beskytter i Hans Gram, der ansatte ham ved det kongl.
Bibliothek. En af ham skreven Katalog over Bibliotheket i 11 
Foliobind og en Fortegnelse over det gottorpske Bibliotheks
Haandskrifter vidne om hans Flid i disse Aar. Ogsaa et offentligt
Vidnesbyrd om sin ualmindelige Flid fik han Lejlighed til at aflægge,
da han 1740 for at opnaa det efter A. Hojer ledige juridiske
Professorat som Konkurrenceafhandling udgav et Skrift om tysk
Lensret, hvis historiske Lærdom forbavsede alle, men som af de
sagkyndige dog ikke sattes højt som Prøve paa juridisk Indsigt.
Udfaldet af Konkurrencen blev da ogsaa det, at Kofod Ancher sejrede,
men samtidig med ham (1741) ansattes ogsaa 2 af hans Medbejlere
ved Universitetet, nemlig H. Stampe og M., den sidste som
Professor i Fædrelandets Oldkyndighed (med en Løn af 100 Rdl., som
Ancher maatte udrede). 1742 tog M. baade Magistergraden og
den juridiske Doktorgrad, 1748 efterfulgte han Gram som
Bibliothekar ved det kongl. Bibliothek, 1754 blev han tillige Professor i
Historie og Geografi efter Holberg, for hvem han hidtil havde
vikarieret, da denne var fritaget for Forelæsninger, 1755 blev han
Justitsraad og kongl. Historiograf, 1756-57 og 1764-65 var han
Universitetets Rektor, 1768 blev han Etatsraad. Han døde 25. Juli
1778, ugift. -- Han hørte til Videnskabernes Selskabs ældste
Medlemmer (fra 1743) og blev 1754 Æresmedlem af Kunstakademiet.

M.s 30aarige Styrelse af Bibliotheket blev i sin Helhed hverken
til Gavn for det eller til Hæder for ham. Som hans Fortjeneste
af det maa fremhæves, at han (1754) opnaaede et fast Annuum
(paa 1000 Rdl.) for det, hvad det hidtil havde savnet, og der er
ingen Tvivl om, at hans gode Bogkundskab og stærke Hukommelse
gjorde ham i flere Henseender vel skikket til at forestaa det; men
hans Flid synes mere og mere at have indskrænket sig til
Læselyst, og for sin Samtid stod han nærmest som en Drage, der
rugede over Bibliothekets Skatte uden at tillade andre at benytte
dem og uden selv at bringe noget ud af dem. Som naturligt er,
tiltog hans Uvirksomhed med Aarene, og den endte i en
fuldkommen Sløvhed over for hans Pligter, saa at Bibliotheket ved
hans Død fandtes i en utrolig forsømt Tilstand. -- De Løfter,
han havde givet om videnskabelig Produktion, indfriede han kun
i ringe Grad. Foruden nogle Programmer og Smaaafhandlinger 
udgav han «Spicilegium antiqvitatum patriæ», et fra Indholdets
Side temmelig ubetydeligt Arbejde, der udkom som 5 akademiske
Lejlighedsskrifter 1753-65 og, karakteristisk nok, aldrig blev
afsluttet, men ender midt i en Sætning, og 1. Del af en «Almindelig
Historie» (1760), et tykt Kvartbind, der dog kun indeholder den
jødiske Historie indtil Salomons Død, og hvis Fortsættelse udeblev.
Hans bebudede Udgave af de gamle danske Love kom aldrig.
Efter Grams Død skulde han have forsynet den færdigtrykte
«Knytlinga Saga» med en Fortale, men denne blev aldrig skreven, og
Oplaget ødelagdes ved Vanrøgt. For Videnskabernes Selskab skulde
han udgive den afdøde F. L. Nordens Beskrivelse af sin
ægyptiske Rejse, men trods alle Selskabets Paamindelser var han 7 Aar
(1748-55) om at afslutte dette Arbejde. Som Efor for det
Arnamagnæanske Legat holdt han ogsaa dettes Skatte vel forvarede under
Laas og Lukke. Som Universitetslærer havde han næppe stor
Betydning; i alt Fald paa hans gamle Dage gik det usømmelig til
ved hans Examinationer. I sine 2 sidste Leveaar var han fritaget
for at holde Forelæsninger. -- Kort sagt, fra alle Sider Klager over
hans Sendrægtighed og Utjenstvillighed, og hans gode Egenskaber
(f. Ex. hans Godgjørenhed) kunde i den fremskudte Stilling, han
indtog i den videnskabelige Verden, ikke dække herover. Det pompøse
Epitafium over ham i Nicolai Kirkes Ligkapel har lige saa lidt
som hans Skrifter kunnet redde hans Navn fra Forglemmelse.

Büsching, Nachrichten von dem Zustande der Wissenschaften II, 165 ff. 
Worm, Lex. ov. lærde Mænd. 
Hundrup, Doctores S. 116. 
Suhm, Saml. Skrifter X, 43 f. 
Nyerup, Brev til J. F. W. Schlegel (1787). 
Werlauff, Efterr. om det st. kongl. Bibl., 2. Udg., S. 153 ff. 

C. F. Bricka.



Mønsted, Otto, f. 1838, Kjøbmand og Fabrikant. 
Han er født 23. Nov. 1838 paa Lyngsbækgaard ved Æbeltoft, som hans
Fader, Cand. pharm. Niels Secher M., var Ejer af; Moderen var
Charlotte Amalie Dorothea f. Møller. Efter at være bleven
undervist i Hjemmet kom han 1853 i Handelslære i Grenaa, var
derefter Kommis i Roskilde og Kjøbenhavn og etablerede sig 1865 i
Aarhus som Grosserer i Smør, Korn og Foderstoffer. 1870 anlagde
han en Dampmølle sammesteds, og 1876 grundlagde han under
Firma «The Danish preserved butter company» en Forretning med
Smør i hermetisk Pakning til Udførsel, som i Løbet af nogle Aar
naaede et stort Omfang. 1883 anlagde han den første Fabrik for
Margarine i Danmark, 1888 udvidede han Forretningen til England
ved Anlægget af en Fabrik i Godley ved Manchester, og 1894 
indviedes hans tredje, meget betydelige Margarinefabrik i Southall
ved London med Kontorer i alle større engelske Byer. Desuden
driver han en Korn- og Foderstofforretning i Kjøbenhavn med
Filial i Odense. 1885-91 var han Medlem af Byraadet i Aarhus,
og han har i det hele livlig deltaget i denne Bys økonomiske 
Udvikling. Han har virket som Formand for Aarhus Telefonselskab
og Aarhus Handelsforening, ligesom han har været Medlem af 
Bestyrelsen for det jysk-engelske Dampskibsselskab; til Byens 
Sparekasse er han knyttet som Medlem af dens Repræsentantskab. -- 
7. Maj 1870 ægtede han Anne Sofie Broge (f. 5. Juli 1850), Datter
af Grosserer Hans B. (III, 121).

V. A. Secher, Slægten Secher S. 188.

C. Nyrop.



Mønsted, Peter Mørk, f. 1859, Landskabsmaler. M. er Søn 
af Klasselotterikollektør Otto Christian M. og Thora Johanne Petrea
f. Jørgensen og født i Balle Mølle ved Grenaa 10. Dec. 1859. Fra
1876-79 var han Elev af Kunstakademiet og gav i sidstnævnte
Aar for første Gang Møde paa Foraarsudstillingen, hvor han siden
den Tid saa godt som hvert Aar har udstillet større og mindre
Billeder, der have fundet Kjøbere saa vel her hjemme som i 
fremmede Lande, særlig ved det russiske Hof. I 1889 ægtede han
Elna Mathilde Margrethe Sommer, Datter af Grosserer L. C. A. S.

Weilbach, Nyt Kunstnerlex.

Sigurd Müller.



Mønster, Hans, d. 1563, s. Spithof.



Mønster, Hans Peter Valdemar, 1822-66, Officer, 
er født 24. Jan. 1822 i Kjøbenhavn, hvor hans Fader, Hans Rosenqvist M.,
var Pakhusforvalter; Moderen hed Jacobine Martine f. Colding.
I 1846 kom han ind paa den kongl. militære Højskole, hvorved
Studierne afbrødes af Krigen 1848-50, under hvilken han deltog i
Fredericias Forsvar og blev Premierlieutenant i Artilleriet 1853 
(med Anciennitet fra 1849).
Han blev 1857 Lærer ved Underofficerselevskolen og 1858 Kapitajn
af 2. Klasse samt kort efter Skoleofficer ved Højskolen, i hvilken
Stilling han forblev til 1866, da han blev Chef for 8. Batteri; men
allerede 13. Dec. s. A. gjorde en Halssygdom Ende paa hans Liv. --
Under Krigen 1864 var M. først Chef for 5. Fæstningskompagni,
der besatte Danevirkestillingens højre Fløj. Under Tilbagetoget
der fra reddede han i alt 14 Stkr. Skyts. Han gjorde derefter
Tjeneste i Fredericia og senere paa Als, i det han deltog i Slaget
18. April, hvornæst han overtog Befalingen over 10. Batteri. 
M. var en alvorlig og varmtfølende Natur, hvem
Forsvarsvæsenets forsømte Tilstand ved Begyndelsen af 1861 laa stærkt paa
Sinde. Han følte sig derfor tilskyndet til at indrykke en Artikel
i Bladet «Fædrelandet» for 19. Jan., hvori han under Henvisning
til engelske Forhold stillede Forslag til Oprettelse af Skytteforeninger
her i Landet, en Plan, som Krigsministeriet strax tilsagde sin Støtte.
I Febr. s. A. dannedes en Centralkomité paa 15 Medlemmer for
at sætte Sagen i Gang, og i denne blev M. Forretningsfører.
Sammen med Rustmester G. Christensen (III, 470) udfoldede han
nu en betydelig Virksomhed. Med Regeringens Understøttelse rejste
han paa Skyttesagens Vegne til Schweits og benyttedes senere til
at inspicere flere af de her hjemme oprettede Skytteforeninger og
de anskaffede Rifler. Krigen 1864 bevirkede, at M. udtraadte af
Centralkomiteen, og dens sørgelige Udfald gik ham saa nær til
Hjærte, at han ikke gjenoptog sin Virksomhed for
Skytteforeningerne. -- 7. Jan. 1853 var M. bleven gift med Hansine Martine
Spang, Datter af Sognepræst Peter Johannes S.

Dansk Folketid. 4. Jan. 1867.

P. N. Nieuwenhuis.



Mønster, Peter Christian, 1797-1870, Baptist, 
Søn af Trompeter, senere Skatteopkræver i Randers, Jens M. og Charlotte Louise
f. Nissen, er født i Randers 30. Okt. 1797. Han blev Gravør og
boede som saadan i Slagelse, hvor han holdt gudelige Forsamlinger,
og da dette formentes ham, flyttede han 1832 til Skjelskør og kort
efter til Kjøbenhavn, hvor han sluttede sig til Grundtvigs Kreds,
medens der dog efterhaanden opstod stærk Tvivl hos ham om
Barnedaabens Værd. Da Baptisterne 1839 fik Indgang i Landet,
sluttede M. sig til dem og blev tillige med 10 andre døbt af
Præsten Oncken i Lundehussøen. Endnu samme Aar ordineredes M.
til Præst, hvorefter han tog til Aalborg og stiftede en Menighed
der. Han blev nu arresteret den ene Gang efter den anden og
skal have tilbragt i alt 4 Aar i Fængsel i Tiden 1839-45. Han
var i dette Tidsrum Menighedens anerkjendte Talsmand; medens
han sad i Arresten, lod Kongen 1841 underhandle med ham om,
paa hvilke Vilkaar Baptisterne vilde indordne sig under Statens
Love, og M. afslog da at indgaa paa, at der ikke maatte gjøres
Proselyter. Aaret efter forhandlede Stiftsprovst Tryde med ham
om Fremlæggelse af en Trosbekjendelse. -- Men næppe var M.
kommet ud af Fængselet, før der rejste sig en stærk Opposition
mod ham. Han beskyldtes for, at hans Karakter var «alt for let», 
der var nogle Penge, han havde aflagt, om ikke urigtigt, saa 
unøjagtigt Regnskab for, m. m.; Enden blev, at han udstødtes af 
Menigheden og dannede en særskilt Menighed, der dog næsten opløstes,
da mange af dens Medlemmer gik over til Mormonerne. Han 
fratraadte Ledelsen 1853. Han døde 1870, efter i sin sidste Tid at
have været lam. De danske Baptisters Historieskrivere beklage,
«at denne begavede, en Gang saa gudhengivne Mand lidt efter
lidt skulde gaa aandelig til Grunde». 1824 havde han ægtet 
Margrethe Kirstine Hellesen, en Guldsmeddedatter fra Slagelse. -- En
yngre Broder af ham, Adolf Frederik M. (d. 1862), der var Student,
gik 1840 ligeledes over til Baptisterne, men forlod dem igjen og
blev siden Lærer ved Almueskolen i Kjøbenhavn.

Menigheds-Budskabet, Festnr. i Anledn. af de danske Baptisters 50-Aars
Jubilæum (1889). 
Erslew, Forf. Lex. 
S. Hansen og P. Olsen, De danske Baptisters Hist. 

L. Koch.



Mønster, Peter Hans, 1773-1830, Biskop, Søn af Told- og 
Konsumtionskontrollør, siden Toldinspektør, Carl Christian M. 
(d. 1794) og Christine Sophie f. Rosenqvist (f 1830), er født i Bogense 12. 
Juni 1773. Sin Barndom tilbragte han i Stubbekjøbing, hvortil
Faderen blev forflyttet; siden kom han i Huset hos en Morbroder
og blev 1790 dimitteret fra Frederiksborg Skole. 1795 tog han
theologisk Embedsexamen, hvorefter han blev nogle Aar i Kjøbenhavn 
og fortsatte sine Studier. Han manuducerede til theologisk
Embedsexamen og underviste i Christianis Institut, men opgav begge
Dele, Instituttet, fordi dets Undervisningsmethode ikke stemmede
med hans Grundsætninger, Manuduktionerne, fordi Studenterne kun
tænkte paa hurtigst muligt at blive færdige med Examen. Han blev
derfor Lærer ved Efterslægtselskabets Skole. Det var uundgaaeligt,
at han som alle hans samtidige maatte paavirkes af Tidens 
Irreligiøsitet. Han synes endog i den Retning at være gaaet videre
end de fleste; thi han har skrevet den første Afhandling i Malthe
Bruuns «Tria juncta in uno»: «Et Ord talt i rette Tid til Troens
Kvaksalver». Denne, Professor F. Bang (I, 477), faar at vide, at
Skomageren bør blive ved sin Læst, han overdænges med Haansord, 
og det tilraades ham at blive Medarbejder af Balles «Bibelen
forsvarer sig selv». M. slap dog for at inddrages i den Sag, der
rejstes i Anledning af Skriftet. Det var Bogtrykkeren, der uden
hans Vidende havde indsat Ordene «Troens Kvaksalver» i Titelen
i Steden for Bangs Navn, og det var uden hans Samtykke, at 

Afhandlingen blev trykt i et saa farligt Selskab som Bruuns Artikler. -- 
1800 rejste han som Lærer for en Søn af Generalkrigskommissær
Ewald til Cette, hvor denne var bleven ansat som Konsul. Hans
Elev døde; men da Ewald i Kongens Ærende rejste til Genua,
bestyrede M. Konsulatet, der dels paa Grund af strænge 
Karantæneforhold, dels ved Krigen mellem Danmark og England 
frembød mange Vanskeligheder. Han kom hjem 1801, blev atter Lærer
ved sin gamle Skole og 1803 Inspektør. Som saadan indførte han
en methodisk Gymnastikundervisning. Om denne og Svømningen
har han skrevet et Par Afhandlinger. Hans Virksomhed 
paaskjønnedes af Efterslægtselskabet, der optog hamw som Medlem. 1805
blev han Sognepræst for Gyrstinge og Flinterup paa Sjælland. Han
ægtede 1806 Frederikke Sophie Fleischer (f. 1789 d. 1848), Datter af
Fuldmægtig Søren F. 1807 blev han Amtsprovst for Sorø Amt,
hvor han og Stemann i god Enighed udfoldede en betydelig 
Virksomhed. 1813 blev han Sognepræst for Ringsted og Benløse.

1819 blev han Medlem af den Kommission, der skulde gjøre
Forslag til den indbyrdes Undervisnings Indførelse paa Landet og
i Kjøbstæderne. Han sluttede sig her helt til Abrahamson (I, 64) og
deltog i Forslaget om, at Methodens Indførelse skulde befales. Dette
skete vel ikke; men M. havde aldeles vundet Kancellipræsident
Kaas, og han fik en betydelig Indflydelse paa de Forholdsregler,
hvorved den indbyrdes Undervisning i de følgende Aar søgtes 
indtrængt i saa mange Skoler som muligt. Sammen med Abrahamson
forfattede han det store Værk: «Om den indbyrdes Undervisnings
Værd og Væsen» (I-III, 1821-28). Det kostede dog megen Møje
at faa Subskribenterne paa den 1. Del til ogsaa at kjøbe de senere.
Da der rejste sig Modstand mod Methoden, var han dens ivrige
Forsvarer. Han har ogsaa forfattet de bekjendte Tabeller (1822),
der længe efter, at det meste af Methoden var gaaet af Brug, endnu
anvendtes i Skolerne, og som just ikke vidne om, at han har haft
det bedste pædagogiske Greb. En anset gejstlig Mand, der vilde
være Talsmand for Kongens og Abrahamsons Planer maatte saa
meget mere paaskjønnes, som der kun var faa af hans Standsfæller,
der ikke nærede mere eller mindre Uvilje mod dem. M., der
1826 havde disputeret for den theologiske Doktorgrad, udnævntes i
Nov. 1829 til Biskop i Aarhus, men døde allerede 31. Juli 1830.

J. Møller, Nyt theol. Bibl. XVIII, 357 f.
Erslew, Forf. Lex.

L. Koch.



Mønter, Jørgen, d. 1556, s. Kock (IX, 320).



Mørch, Johan Peter Siegvard Gjørsenius, 1818-89, Lærer,
Søn af The- og Porcellænshandler i Kjøbenhavn Carl August M.
(d. 1856) og Christiane Sophie Caroline M., fødtes 27. April 1818,
var først i Snedkerlære og blev Svend 1838, arbejdede som saadan
i nogle Aar og tog 1841 Examen som Privatist ved Lyngby
Seminarium, var Huslærer hos flere Præster i Tørning Len, aflagde 1847
ved Jelling Seminarium Prøve i Orgelspil og Sang og ansattes kort
efter som Skolelærer i Kastrup, Gram Sogn. Her var han 1851
Medstifter af «Sønderjyllands loyale Skolelærerforening», hvis
Formand han blev 1856, og forfremmedes 1852 til Degn og Skolelærer
i Løjt ved Aabenraa. 1854 valgtes han til Medlem af Direktionen
for «Foreningen til trængende slesvigske Skolelærerenkers
Understøttelse». 1864 blev han arresteret af Preusserne og efter sin
Løsladelse fordreven fra sit Embede. S. A. beskikkedes han til Lærer
i Skjelby paa Falster, fra hvilket Embede han 1887 tog sin Afsked.
1853 udgav han «Ledetraad til den danske Sproglære til Brug for
Almueskolen», 1855 «Fortællinger af Fædrelandets Historie» (3. Opl.
1858) og var i det hele en ivrig Talsmand for Skolevæsenets
Forbedring. Han døde 16. Juni 1889 i Kjøbenhavn. 15. April 1848
havde han ægtet Elise Sophie Christence Dyrlund (f. 29. Okt. 1822),
Datter af Niels D. til Kaltredgaard.

Erslew, Forf. Lex.
Dagbladet 20. Juni 1889.

H. R. Hiort-Lorenzen.



Mørch, Otto Andreas Lowson, 1828-78, Konkyliolog, 
Søn af nedennævnte Gartner Otto Josias Nicolai M., blev født 17. Maj
1828 i Lund. M. var kun i Aar gammel, da Faderen nyttede til
Kjøbenhavn. Efter at have nydt privat Undervisning kom han i
Kjøbenhavns Borgerdydskole og senere i Metropolitanskolen, men
da hans Fader døde 1842, blev han tagen ud af denne. En
Øjensygdom hindrede ham i at fuldende den akademiske Løbebane,
og da han fra sin tidlige Barndom havde næret en stærkt udpræget
Interesse for Zoologien, greb han med Glæde den Lejlighed, der
tilbød sig, til at dyrke dette Studium, i det han 1844 blev ansat som
Amanuensis hos Dr. Beck (II, 14), der forestod Christian VIII's
partikulære Konkyliesamling. Fra dette Øjeblik af ofrede M. al sin Tid
paa Konkyliologien, og skjønt hans Forhold til Beck voldte ham
mange Ubehageligheder, kunde han, paa Grund af den lette
Adgang, han derigjennem havde til den konkyliologiske Litteratur,
dog ikke bekvemme sig til at opgive det, førend Professor
Steenstrup 1847 tilbød ham Arbejde ved Universitetsmusæet. Denne nye 
Stilling, som han beholdt indtil sin Død, bragte ham dog mange
Skuffelser. Dels blev der kun tilstaaet ham et ringe pekuniært
Vederlag, dels stod han i et Afhængighedsforhold, der ikke
harmonerede med den videnskabelige Anseelse, han nød uden for
Universitetet. For en Del skyldtes dette vistnok Ejendommeligheder
i hans eget Væsen. Han var i flere Retninger en Særling, i høj
Grad distræt, fuld af Fantasier og en indesluttet Natur, som Livet
havde gjort mistænksom; men inderst inde var han en ædel, fin
Natur, uegennyttig og tjenstvillig. -- Som Artskjender paa sit
specielle Omraade havde han evropæisk Berømmelse, og han blev som
saadan ofte benyttet af fremmede Musæer og store Privatsamlere,
hvilket medførte, at han ofte maatte rejse til Udlandet. I de
senere Aar af sit Liv led han af Lungetuberkulose, og det var
forgjæves, at hans Venner i Begyndelsen af 1878 satte ham i Stand
til at foretage en Helbredsrejse til Syden. Han døde paa Rejsen
i Nizza 25. Jan. 1878 (ugift). Han var Medlem af en Række
udenlandske videnskabelige Selskaber og udnævntes 1868 til Dr. phil. af
Universitetet i Gøttingen.

M.s Forfattervirksomhed er ret betydelig, i det Antallet af
hans Publikationer er over 100. For største Delen er det dog
kun mindre Afhandlinger, der, paa en enkelt Undtagelse nær, alle
omhandle malakologiske Æmner. Blandt de af M. forfattede
Konkyliekataloger maa specielt nævnes den store Katalog over Grev
Yoldis Samling (1852-53), et Arbejde, der endnu ofte benyttes.
Blandt hans øvrige Skrifter fortjene følgende at fremhæves: «Review
of the Vermetidæ» (1861-62), «Matériaux pour servir à l'histoire
de la famille des Janthines» (1860), «On the homology of the buccal
parts of the mollusca» (1865), «On the systematic value of the
organs, which have been employed as fundamental characters in the
classification of mollusca» (1865), «A descriptive catalogue of the
Scalidæ of the Westindia Islands» (1876), end videre en Række
favnistiske Arbejder, bl. a. over Danmarks, Færøernes, Islands og
Grønlands Bløddyr, og endelig «Revisio critica Serpulidarum, et
Bidrag til Rørormenes Naturhistorie » (1863). Mange af M.s
Afhandlinger ere at betragte som Forarbejder til et planlagt stort
Værk: «Genera et species molluscorum», men det lykkedes ham
ikke at fuldføre dette, og hans efterladte, meget omfangsrige
Manuskript dertil foreligger i saa ufærdig Form, at det næppe vil kunne
benyttes af nogen anden.

J. Collin, O. A. L. M. (1878).

Jonas Collin.




Mørch, Otto Josias Nicolai, 1799-1842, Gartner. 
M., hvis Fader, A. Lowson M., var Kapellan i Aalborg, senere Sognepræst
i Dronninglund, er født 17. Juli 1799 i Aalborg, lærte Gartneriet i
Rosenborg Have og tog Gartnerexamen 1820, Examen i Botanik
og botanisk Havedyrkning 1823. Efter at have opholdt sig 3 Aar
i Holland, hvor han arbejdede i I. V. Schoemachers Gartneri, blev
han 1826 Gartner ved den botaniske Have i Lund, og 1829
forflyttedes han til den botaniske Have i Kjøbenhavn. S. A. blev
han udnævnt til Medlem af Gartner-Examenskommissionen. 1835
foretog han en Rejse til England og senere til Tyskland. 26. Maj
1826 ægtede han Juliane Dorothea Sjøbeck (f. 5. April 1805 d. 8. Okt.
1880), Datter af Bogbindermester Johannes S. i Lund og Anna Lovisa
f. Bergman. Efter M.s Død, 25. Juli 1842, oprettede Enken et
Blomsterudsalg i Kjøbenhavn, som blev et af de første, der etableredes
ved privat Initiativ (det første oprettedes i Kjøbenhavn 1834 med
Understøttelse af det danske Landhusholdningsselskab, og endnu i
1866 var der kun 4 Blomsterudsalg i Kjøbenhavn).

M. har bl. a. skrevet «Stedsegjældende Fortegnelse over
Blomsterfrø» (2. Opl. 1838), «Anvisning til at ordne Træer, Buske og
urteagtige Planter efter Havekunstens Regler» (1838), «Om
Mist-bænkes og Mistbedes Anlæg» (1841). End videre har han skrevet
flere Artikler til «Havetidende», af hvilket Tidsskrift han var
Medredaktør fra 1835-41.

Erslew, Forf. Lex.

L. Helweg.



Mørck, Frederik Adolph, 1815-73, Portrætsamler, 
Søn af Skræddermester Hans Christian M. og Anne Jacobine f. Engelstad,
blev født 25. Juli 1815 i Kjøbenhavn. Forældrene, der havde en
talrig Børneflok, havde ikke Raad til at koste noget videre paa
hans Uddannelse, og han blev derfor, 14 Aar gammel, sat paa
Kronborg Amtstue; der fra kom han 1834 ind som Skriver i danske
Kancelli, snart efter blev han tillige Haandskriver hos
Kancellipræsidenten Gehejmeraad Stemann og blev i denne Stilling i 21
Aar, lige til Stemanns Død. Her traf han Wegener, der vakte hans
Lyst til at samle, og han lagde da tidlig Grunden til en
Portrætsamling af danske, norske og Holstenere, der efterhaanden blev
meget smuk og værdifuld; det var dog ikke saa meget ved Antallet
(henved 6000 Portrætter foruden 600 Fotografier) som ved gode
Exemplarer og mange Sjældenheder, at Samlingen udmærkede sig.
Det havde været M.s Hensigt at skjænke den til Staten, men ved 
hans pludselige Død var der ikke truffet nogen endelig Bestemmelse
derom, og Samlingen bortsolgtes da ved Avktion. -- M. blev 1846
Kancellist i Ordenskapitlet, fik 1851 Titel af Assessor, blev 1860
Fuldmægtig, 1863 Kasserer og Bogholder samt Kancelliraad, 1872
Justitsraad. Han døde 19. Avg. 1873. -- 1. Okt. 1870 var han
bleven gift med Emilie Lovise Bergeskov (f. 2. Jan. 1809), Datter
af Konsumtionsbetjent i Roskilde Lauritz Nicolai B. og Elise f.
Gordon.

Fortegn. ov. F. A. M.s Saml. af Portræter.

Sofus Elvius.



Mørk, Johannes Magnus, 1827-89, Handelsmand, Bladredaktør, 
fødtes 20. Marts 1827 i Aarhus og var Søn af Kjøbmand
Peter M. og Severine f. Gjern. Efter at have gjennemgaaet Byens
videnskabelige Realskole kom han i Handelslære, først hos
Kjøbmand Kjørboe i Aarhus, senere hos Pontoppidan i Hamborg og
Westenholz i London. I 1852 vendte han, fortrinlig uddannet,
tilbage til sin Fødeby for at etablere sig. Han gik snart i
Kompagni med Kjørboe og oparbejdede en efter Forholdene betydelig
Grossererforretning i Korn og Smør; men i Pengekrisen 1857 fik
denne Forretning sit Knæk, og M. optraadte saa ikke mere som
selvstændig Handelsmand. Derimod vedblev han til sin Død at
være Deltager i flere merkantile Foretagender, som han i høj Grad
støttede ved sit vide Overblik, sin alsidige Viden og sin utrættelige
Iver. I en Aarrække var han Formand for de danske
Cikoriefabrikkers Repræsentantskab. Allerede 1854 blev han valgt ind i
Aarhus' Borgerrepræsentation, og han var sammes Formand 1858-68, 
indtil Kommunalloven indførte en anden Ordning. Ogsaa
under denne bevarede han sit Sæde i Byens Raad, til hvilket han
valgtes uafbrudt i 35 Aar. I denne Aarrække knyttedes hans Navn
til alle kommunale Reformer, ikke mindst paa Skolevæsenets
Omraade. I 1861-73 repræsenterede han Aarhuskredsen i Folketinget.
I en Del Aar var han preussisk Konsul, men efter Krigen 1864
opgav han Konsulatet. 1873 blev han Redaktør af «Aarhus
Stiftstidende», hvilken Stilling han beholdt indtil 3 Maaneder før sin
Død. Denne indtraf 17. Juni 1889. Han ægtede i 1853 Rosalie
Søegaard, Datter af Raadmand S. i Aarhus.

Kal. Danmark 1890, S. 42 ff.

C. Christensen.



Mørk Hansen, s. Hansen (VII, 61).



Mørkeberg, Adam Wilhelm, f. 1863, Veterinær. M. er født
25. Sept. 1863 i Spjellerup som Søn af Landmand C. W. M. og
Hustru, f. Seidenfaden. Tog Dyrlægeexamen i 1884 (1. Kar. m. Udm.).
Ved Hjælp af en Understøttelse fra Grev Moltke-Bregentved kunde
han fortsætte sine Studier, blev Student 1888 og tog Lægeexamen
1895. I Aarene 1886-90 fungerede han tillige som Reservedyrlæge
i Kjøbenhavn. Efter med offentlig Understøttelse at have studeret
Veterinærkirurgi i Udlandet, især i Berlin og Paris, fra Maj 1895
-- Maj 1896, blev han strax efter sin Hjemkomst ansat som Lektor
i Kirurgi og kirurgisk Klinik ved den kongl. Veterinær- og
Landbohøjskole. -- I 1895 ægtede han sin Kusine Johanne Louise
Mørkeberg.

B. Bang.



Mørkeberg, Peter August, f. 1861, Veterinær og
Statskonsulent i Husdyrbrug. M., der er Broder til ovennævnte, er født
21. April 1861 paa Christiansminde ved Præstø. Tog Dyrlægeexamen 
1881, praktiserede derefter i Kjøge til 1883, da han blev
ansat som Assistent ved Veterinær- og Landbohøjskolens ambulatoriske
Klinik (Professor Bang), i hvilken Stilling han forblev til 1886.
Derefter kastede han sig over Studiet af Husdyrbruget og bestod
i 1887 den i Anledning af Konsulent P. Jessens Død indrettede
Konkurrence, i det han skrev en værdifuld Afhandling om «Den
for Laaland-Falster karakteristiske Kvægbestands Udvikling i de
sidste 25-35 Aar» (delvis trykt i «Landboskrifter» II, 1889). I
Aarene 1886-89 rejste han med offentlig Understøttelse saa vel
her hjemme som i Udlandet (opholdt sig navnlig længe i England)
for at studere sit Fag. 1889 blev han ansat som Statskonsulent
med den særlige Opgave at arbejde for Udviklingen af det røde
danske Malkekvæg og for Svineavlen, medens det jyske Kvæg og
Faareavlen bleve betroede til den samtidig ansatte Statskonsulent
A. Appels Omsorg. Som Statskonsulent har M. udfoldet en meget
betydelig og særdeles paaskjønnet Virksomhed saa vel paa
Kvægbrugets som i ikke mindre Grad paa Svineavlens Omraade, og der
foreligger om disse Æmner fra hans Haand talrige større og mindre,
klare og livlige Afhandlinger i vore Landbrugstidsskrifter, især
«Ugeskrift for Landmænd» og «Tidsskrift for Landøkonomi». Ogsaa i
Kampen mod Kvægtuberkulosen har M. taget virksom Del, bl. a.
ved Udarbejdelsen af et populært Skrift («Tuberkulosen hos
Husdyrene, særlig hos Kvæget»), der med offentlig Understøttelse blev 
udgivet i 1893. -- M. ægtede 1889 Gunilla Henriette Adolphine
Malmqvist.

B. Bang.



v. Mørner, Bernhard Joachim, --1741, Officer, var af en
bekjendt Adelsslægt fra Thüringen og antages at være Søn af
Bernhard Joachim v. M., der som brandenborgsk Oberst faldt ved
Fehrbellin 1675. Han kom 1701 i dansk Tjeneste som Oberstlieutenant 
ved det Dragonregiment, som Oberst Bonar oprettede i
Hertug Christian Ulrik af Württemberg-Oels' Navn (s. II, 492), og
som hørte til Auxiliærtropperne i Sømagternes Tjeneste. 1706 blev
M. forsat til 2. jyske Kavalleriregiment, 1709 til Livgarden til Hest.
Her stod han i 3 1/2 Aar og førte, da Kongen selv var Gardens
Chef, den egentlige Regimentskommando. 1708 havde han faaet
Obersts Karakter, 1710 blev han Brigader, 1713 Generalmajor, 1717
Generallieutenant, 1719 hvid Ridder. Blandt de Krigstildragelser,
hvori M. tog Del, maa særlig nævnes Slagene ved Helsingborg
1710 og Gadebusch 1712 -- M. blev ved begge disse Lejligheder
haardt saaret -- samt Felttoget i Norge 1717-18.

Efter en lang Fredsperiode rykkede M. atter i Felten, da han
1734 udnævntes til General af Kavalleriet og Chef for et Korps
paa 6000 Mand, som Danmark under den polske Tronfølgekrig
stillede til Kejserens Raadighed. Han havde fra den spanske
Arvefølgekrig og den store nordiske Krig et udmærket Navn for
den Omsigt, Energi og glimrende personlige Tapperhed, hvormed
han havde ledet og gjennemført sine Rytterangreb. Under
Felttogene ved Rhinen 1734-35 blev der ingen Brug for disse
Egenskaber; thi Overgeneralen, den berømte Prins Eugen, havde ganske
forladt sin tidligere offensive Krigsføringsmaade og søgte blot ved
indviklede Marcher og Kontramarcher at undgaa en Afgjørelse.
Da der saaledes ingen Hæder var at vinde, synes de underordnede
Generaler at have søgt deres Erstatning ved at udsuge Befolkningen
i de Egne, hvor de opholdt sig. I Følge Breve fra Korpsets
næstkommanderende, F. E. Amthor (I, 199), til Overkrigssekretæren dreve
M. og visse af hans undergivne (navnlig H. B. Kaas, IX, 60) dette
Uvæsen i et saadant Omfang, at det truede med ganske at
nedbryde Disciplinen, og under Paaskud af, at der var forbeholdt ham
et særligt Hverv, blev M. derfor kaldt hjem forud for Tropperne.
1738 tog han sin Afsked og døde 22. Dec. 1741.

2. Jan. 1718 havde M. i Rensborg ægtet Christiane Elisabeth
v. Tritzschler, der fulgte ham under Felttogene ved Rhinen og 
havde Ord for at være stærkt medskyldig i Mandens Brandskatninger. 
2 Sønner, der samtidig med M. traadte ud af dansk Tjeneste, 
maa være af et tidligere Ægteskab.

H. W. Harbou.



Mørup, Jørgen Erik Frederik, f. 1838, Landinspektør. 
M. er født 6. Sept. 1838 i Vendsyssel paa Hjermeslevgaard, hvor 
Faderen, Christian M., der var Godsforvalter paa Birkelse, boede.
Moderen hed Frederikke Sophie Helene Martine f. Hartmann. Efter
i 1859 at have underkastet sig Landinspektørexamen ansattes M.
som Assistent i Landmaaling ved Landbohøjskolen, med hvilken
Stilling han forenede nogen privat Praxis. I 1864 ansattes han
tillige som Assistent i Matrikkelkontoret. 1882 forlod han 
Landbohøjskolen for at overtage Posten som Docent i Landmaaling ved
Polyteknisk Læreanstalt, og 1896 udnævntes han til Kontorchef i
Matrikkelkontoret. Skjønt M. saaledes kom ind paa helt andre
Veje, end han oprindelig havde tænkt sig, i det hans Hu stod til
Landvæsenet, for hvilket han altid har bevaret en levende 
Interesse, har han udfyldt sine forskjellige Stillinger med en sjælden
Nidkjærhed og Dygtighed, som har vundet almindelig Anerkjendelse.
Særlig til alle Matrikkelforhold sidder han inde med et ualmindelig
grundigt Kjendskab, som har givet sig Udslag i nogle smaa Piecer
og i en «Samling af ministerielle Cirkulærer og Skrivelser vedrør.
Landinspektørernes Virksomhed 1880-92» (1893), hvilken sidste har
været til megen Nytte for de praktiserende Landinspektører. -- I
1864 ægtede M. Emma Rudinger, Datter af Musiklærer Frits R.

H. V. Nyholm.



v. Møsting, Alexander Frederik, 1680-1737, Officer, Hofembedsmand. 
M., der var Søn af Kapitajn i Norge Nicolaus Abraham 
v. M. til Rønnowsholm (d. 1683) og dennes anden Hustru,
Kirstine Lunov, fødtes 20. Nov. 1680. Han bestemtes tidlig til
den militære Løbebane og udnævntes 1701 til Sekondlieutenant ved
den Marinebataillon, der i kejserlig Tjeneste s. A. marcherede til
Italien. 1703 forfremmedes han til Premierlieutenant i 3. Regiment
til Fods, der 1704 stod i Ungarn. Medens Tropperne i 
Sommermaanederne laa i Lejr her, havde M. en Duel med Fyrst 
Windischgratz' Adjudant, der faldt i Tvekampen. Sagen fik dog ikke videre
Følger for M., der allerede Aaret efter udnævntes til Kapitajn.
1706 blev han Chef for Grenaderkompagniet af samme Regiment,
forfremmedes 1713 til Oberst og blev 1715 udnævnt til Kongens
Generaladjudant for Infanteriet. Med Titel af Etatsraad blev han 
1720 Medlem af Landetatens Generalkommissariat. 1728-30 var
han Stiftamtmand i Christianssands Stift og Amtmand i Nedenæs
Amt. 1730 fik han det hvide Baand og blev Aaret efter beskikket
til Hofmester for Christian VI's Søster, Prinsesse Charlotte Amalie.
M. døde i sin kraftigste Alder 2. Juni 1737. -- M. havde 19. Jan.
1714 ægtet Christine Elisabeth f. v. Knuth af Huset Leitzen (f. 1676
d. 26. Febr. 1738), Enke efter Etatsraad Knud Juel til Taasinge
(VIII, 591); i sit andet Ægteskab medbragte hun 10 Børn.

Louis Bobé.



v. Møsting, Christian Georg, 1668-1720, Officer, var
Halvbroder til A. F. v. M. (s. ovfr.); hans Moder, Juliane Cathrine Lange,
var af Slægten med en Rose i Vaabenet. Han var født 1668 (døbt
30. Marts) i Trygstad i Smaalenene, blev 1688 Premierlieutenant
ved Schacks Infanteriregiment, 1692 forsat til Puttkamers Regiment,
der s. A. sendtes til Ungarn i kejserlig Sold. Her blev M. 1698
Kapitajn, efter Hjemkomsten 1699 Major ved bergenhusiske
Regiment, 1700 Oberstlieutenant ved Rodsteens nyhvervede Dragonregiment. 
Med dette fulgte han til Sachsen og siden til Italien, hvor
de danske Hjælpetroppers Chef Chr. Gyldenløve benyttede ham
til Forhandlinger med Regeringen i Wien og omtaler ham som
«en af de bedste Officerer ved samtlige Tropper». Ved
Omordningen 1703 kom han til Korpsets 1. Infanteriregiment, men blev
Aaret efter kaldt hjem og udnævnt til Oberst for Aarhus Stifts
Infanteriregiment, som han beholdt til sin Død, 31. Juli 1720. M.,
der 1711 forfremmedes til Generalmajor, og hans Nationalregiment
deltoge med Ære i Belejringen af Stralsund s. A. og særlig i Slaget
ved Gadebusch 1712. Senere ledede M. paa dansk Side
Underhandlingerne om den svenske Hærs Overgivelse og var Medundertegner 
af Kapitulationen ved Oldenswort 1713. Ogsaa i Krigen i
Norge 1716-17 kom M. til at tage Del med den ene af sit
Regiments Batailloner. Senere var han en Tid Overkommandant i
Glückstadt.

M.s Hustru var ligesom hans Moder en Dame af gammel
dansk Adel, nemlig Cathrine Marie Juel (f. 1668 d. 1712), Søster til
Generalerne Gregers og Christian J. (VIII, 566 og 561). Han arvede
efter sin mødrene Slægt Rønnovsholm og Fuglsig, fik med sin
Hustru Part i Vrejlevkloster og ejede desuden en kort Tid
Børglumkloster, alle i Vendsyssel. Skrumsager i Ribeegnen fik han
testamenteret af en Slægtning paa mødrene Side. 

H. W. Harbou.



v. Møsting, Frederik Christian, 1717-73, Amtmand, Søn af
ovfr. nævnte Alexander Frederik v. M., er født 15. Dec. 1717. Efter
at han 1740 var bleven Kammerjunker hos Kronprinsen og 1746
Kammerherre, udnævntes han næste Aar til Amtmand paa Møen,
i hvilken Stilling han fik Ord for at være en dygtig og retfærdig,
men Stræng Embedsmand. 1759 fik han det hvide Baand, 1763
Enkedronningens Orden, blev 1768 udnævnt til Gehejmeraad og
døde i Stege 17. Febr. 1773. M. var 12, Maj 1747 bleven gift med
Elisabeth Cathrine Schack (f. 19. Juni 1713 d. 27. Maj 1782), Datter
af Major Otto S. til Bramslykke og Kjærstrup.

Øst, Materialier t. et dansk biogr.-lit. Lex. S. 782.

C. E. A. Schøller.



v. Møsting, Johan Sigismund, 1759-1843, Gehejmestatsminister, 
er født paa Møen 2. Nov. 1759 som Søn af ovennævnte
Gehejmeraad Fred. Chr. v. M. Hans Løbebane er i det væsentlige
følgende: juridisk Kandidat 1781, Avskultant i Rentekammeret 1782,
Amtmand i Haderslev østre Amt 1789, Præsident i tyske Kancelli
1804, Præsident ad interim i danske Kancelli 1809-10, Overdirektør
ved Rigsbanken Jan.-Dec. 1813. Fra Dec. 1813 Finansminister,
Præsident i Rentekammeret, Medlem af Direktionen for
Stutterivæsenet og Veterinærskolen, fra 1814 tillige af den afrikanske
Konsulatsdirektion, fra 1816 tillige Præsident for Statsgjældens og
den synkende Fonds Direktion. Fra alle disse Embeder afskedigedes
han 2. Marts 1831. Derimod vedblev han at være Medlem af
Gehejmestatsraadet, i hvilket han var indtraadt i April 1814, indtil
Febr. 1842. M. var end videre Medlem af Direktionen for Fonden
ad usus publicos og af Pensionsdirektionerne (indtil 1842). I Aarene
1838-43 var han Chef for det store kongl. Bibliothek. M. blev
Kammerherre 1789, Ridder (Storkors) af Danebrog 1803, Ridder af
Elefanten 1815, Ordenskansler 1828, Overkammerherre 1840. Han
var Æresmedlem af Videnskabernes Selskab og Præsident i det
kongl. nordiske Oldskriftselskab. M. døde 16. Sept. 1843.

Det er altsaa en lang og saare betydelig Embedskarriere, vi
her have for os. Den havde sikkert været umulig, hvis M. ikke
havde tilhørt en gammel og fin Familie. Paa den anden Side
hørte M. ingenlunde til hin alt for talrige Kreds i Datiden, der
væsentligst ved personlig Gunst kom frem. Dertil avancerede han
for hurtig, dertil naaede han for langt, og da vare ikke netop de
vanskeligste Poster i den vanskeligste Tid blevne ham betroede.

M.s centrale Embedsgjerning knytter sig til hans Ledelse af 
Statens Finanser 1813--31. Imidlertid bør vi først minde om et
tidligere Tidspunkt i M.s Liv, hvor han formodentlig én Gang for
alle vandt Tronens Tillid. Som Præsident i det tyske Kancelli
stillede han sig nemlig i 1806 paa Kronprins Frederiks Side i
Striden om Holstens Indlemmelse under Kronen. Modstanden imod
denne Forholdsregel kom, foruden fra Hertugen af Augustenborg,
nærmest fra den tyskfødte Del af Kronprinsens Raadgivere,
Tilslutningen fra de danskfødte: Kaas og M. Kronprinsen fik ikke sin
Vilje sat igjennem, og Striden har vistnok haft vidtrækkende Følger
med Hensyn til Kronprinsens Stilling baade over for Statsraadet
som Institution og over for dets enkelte Medlemmer. Kronprinsens
Opponenter gik i de kommende Aar efterhaanden ud af deres
ledende Stillinger, og da Turen endelig ogsaa ved Slutningen af
Aaret 1813 kom til Ernst Schimmelmann, overtog M. Posten som
Finansminister. -- Uden her at komme ind paa Spørgsmaalet om,
hvad der var forstandigt eller uforstandigt i det 1806 indtagne
Standpunkt, skal det endnu kun nævnes, at M. vistnok ogsaa stedse
i sit senere Liv, hvor der kom Modsætninger frem, af politisk eller
af økonomisk Art, imellem Kongeriget og Hertugdømmerne,
nærmest har været «kongerigsk».

Da M. tiltraadte sin nye Stilling, var Finans-, Penge- og
Bankvæsenet i det yderste Virvar. Lovene af 5. Jan. 1813 -- der til
den ene Side erklærede Bankerotten, men til den anden Side
anviste Midler til Reorganisationen -- syntes foreløbig kun at have
ført nye Ulykker med sig, og halvt om halvt stod man for en ny
Bankerot. En Maaned efter kom imidlertid Freden og med den
Muligheden for Udgifternes Forringelse, Fastsættelse af Erstatninger
og Subsidier fra Udlandet og fremfor alt en begyndende
Tryghedsfornemmelse, en Følelse af, at man havde overstaaet det værste
og nu kunde nære Haab dels om en Virkeliggjørelse af Penge-
og Finansreformerne, dels om en Nybegyndelse af Næringslivet
under regelmæssige Former.

En enkelt lærerig Begivenhed fra M.s første Finansministertid
skal her fremhæves. I Begyndelsen af Aaret 1814 udstedtes
rentebærende Kreditbeviser ved en Komité, valgt af Grosserersocietetet,
til hvilken Komité ogsaa Sikkerheden for Beviserne, nemlig
Indtægterne af de kongl. Jorder og Skove og af Stempelafgiften, skulde
indbetales. Disse «Komitésedler», der udstedtes til en samlet Sum
af 5 Mill. Rbdl., modtoges af Staten til Betaling af kontraktmæssige
Renter og Kapitalafdrag, men de gjordes i øvrigt ikke til tvungent 
Betalingsmiddel, da dette vilde have stridt mod den nye Rigsbanks
Seddelmonopol. Komitésedlerne faldt imidlertid i Kurs, og man
øvede det yderste Tryk paa Staten, for at den skulde modtage
dem i Betaling for Skatter. Paa forskjellige Maader søgte Regeringen
at imødegaa Sedlernes synkende Kurs, men til det foreslaaede Middel
vilde den ikke gribe, da Rigsbankfundatsen udtrykkelig tilsagde
Banken, at kun dennes Sedler skulde modtages i de kongelige Kasser.

Denne Optræden fra Regeringens Side bør erindres, fordi den
var typisk for M.s hele Finansregimente, hvis højeste Ære er en
ubrødelig Fastholden ved Bankfundatsen, en bevidst Opofrelse af
alle underordnede Interesser for Bank- og Pengevæsenets
Stabilisering, dermed i Virkeligheden for Tilvejebringelsen af det
Grundlag, Statens og Samfundets økonomiske Liv siden da saa sikkert
har kunnet føres paa. -- Karakteristisk er det da ogsaa, at da
i Slutningen af 1820erne endog en Mand som Jonas Collin ønskede
Kjøbenhavns Sparekasse bragt ind under Statens Bestyrelse,
modsatte M. sig det med den største Energi og hindrede det. Statens
Finansvæsen for sig, Almenhedens Penge- og Bankvæsen for sig,
dette heldbringende Princip fraveg han ikke.

Imidlertid kan der næppe være Tvivl om, at M. i sin Iver
for at støtte Rigs (National) banken er gaaet en Del videre end
nødvendigt. Medens nemlig den usigelige Forvirring, Statens tidligere
Seddeludstedelse og den hele Bankmisére havde skabt, havde
efterladt hos ham og andre en saadan Skræk for Gjentagelse heraf, at
han fik taget de alvorligste Forholdsregler derimod, medens end
videre det samme gjaldt Statens direkte Deltagelse i
Børsspekulationer -- da Kongen i 1820erne paa ny vilde lade sig lede ind
paa sligt, fik M. kun dette standset ved Ord som: «Maa det være
mig tilladt at afgive Sagen til Statsgjældsdirektionen, der da maa
besørge Udførelsen og føre den fornødne Kontrol, saa vidt en
saadan er mulig» --, saa viste han sig i øvrigt ingenlunde som
nogen overlegen Finanschef. Man kan naturligvis langtfra lægge
de Fejl, der bleve begaaede, ene paa hans Skuldre, men i den
Stilling, han beklædte, maa han dog bære Hovedansvaret, saa
meget mere som han i vigtige Sager afgav udførlige personlige
Vota, og som han havde en meget betydelig Indflydelse hos
Kongen. -- For Bankens Vedkommende kan det nævnes, at dens
Oktroi 1818 var unødigt Hastværksarbejde og i flere Henseender
bar Mærker deraf, og at Banklaanet 1820 gav den alt for store
Begunstigelser. De store Statslaan, der afsluttedes i 1820erne, 
gjennemførtes med alt for megen Vaklen og med de urette Agenter.
Værre var det imidlertid, at en stor Del af de Penge, der kom
ind ved disse Laan, anvendtes paa utilbørlig Maade. M. burde
have lagt al Vægt paa at hindre, at Millioner udlaantes, delvis
foræredes, til de Kongen og Hoffet nærstaaende, og i det hele paa
at indskrænke det uheldsvangre Gratifikationssystem. Men han var
til Tider selv direkte Mellemmand her, endog for meget betydelige
Summer. Dog mest maa det bebrejdes M., at selve Finansstyrelsen
vedblev at være et Kaos. Der affattedes Budgetter og aflagdes
Regnskaber nok, men det var stumpe- og stykkevis, en gjennemført 
Orden og Ordning i det hele Kasse- og Skuffesystem manglede,
og næppe har man nogen Sinde under hans hele Styrelse haft en
virkelig samlet Kundskab om Statens Indtægter og Udgifter. Hertil
kom et gjennemført Hemmelighedskræmmeri, der var til Skade for
alle Parter. Kun i selve det Aar, M. gik af som Finansminister,
meddelte han i et Tidsskrift nogle Forsvarsbemærkninger om sin
Finansstyrelse, men de vare baade reelt og formelt kun lidet
udtømmende og tilfredsstillende. Trods Statens vanskelige Aar i
1820ernes Landbrugskrise er det sandsynligt, at M. ved at have
staaet mere imod Hoffets, Dignitarernes og Ansøgernes Krav og
ved med fast Haand at have gjennemført Orden i Finanserne
kunde have efterladt sig en Statskasse med nogenlunde gunstig
Balance. Nu blev dette ikke Tilfældet. Man kan antage, at under
M.s Styrelse blev Finansernes Status efter Aaret 1815 forringet med
mindst 2 Mill. Rbdl. aarlig.

Dette var saa meget mere beklageligt, som der i den samme
Periode kun anvendtes overmaade lidt til Reformer. M. var i det
hele ingen Reformernes Mand. I sine forskjellige ledende Stillinger
havde han ogsaa en stor Del af den almindelige indenrigske
Styrelse under sig, men der blev kun foretaget lidet almennyttigt paa
Landbrugets, de øvrige Næringsvejes, Kommunikationernes eller
andre lignende Omraader. Det var hos Kommercekollegiet, man
nu og da traf Ønsker om Frihed og Fremskridt, men dette
Kollegium modarbejdedes ogsaa som Regel af de andre Kollegier. -- 
Under den Episode, der i 1826 endte med Standsningen af A. S.
Ørsteds videnskabelige Forfatterskab, stod M. paa Kaas' Side, mod
Ørsted.

M. havde, som sagt, en høj Stjærne hos Kongen, og hans
Indflydelse var stor. Han benyttede denne til, saa vidt muligt, at
sætte sin Vilje igjennem. Beskylde nogle ham for Indolens, siges 
det fra anden Side, at han kunde kæmpe for sin Anskuelse med
megen Styrke, og naar han mødte Modstand, tilbød han af og til,
om end maaske kun paa Skrømt, at gaa af. Da han til sidst
virkelig gik af som Finansminister m. v., opfattedes dette af
Almenheden nærmest som en Art Indrømmelse til den . opdukkende
Liberalisme. -- M. hørte imidlertid næppe til de Folk, Kongen i
personlig Henseende særlig yndede, og man har heller ikke Indtryk
af, at han udad til var populær. Han var for Almenheden meget
vanskelig at faa i Tale og tilhørte vist i store Stykker l'ancien
régime, som han var født og opdraget under.

Under M.s Overbestyrelse, i hans høje Alder, af det store kongl.
Bibliothek «ordnedes Bibliothekets økonomiske Forfatning paa en
sikrere og fordelagtigere Maade end nogen Sinde tilforn» (Werlauff).
Men alt i de mange Aar, hvor han var Medlem af Direktionen
for Fonden ad usus publicos, fik han Lejlighed til at lægge sin
Interesse for Aandsarbejder for Dagen og at støtte Mændene af
Kunstens og Litteraturens Verden. Han ansaas ikke selv for paa
disse Omraader at have særlige Kvalifikationer, men han værdsatte
dem hos andre - om han end som Finansminister viste sig en
hel Del mere karrig over for Poeter o. l. end over for sine
Standsfæller --, og han modtog gjærne Videnskabsmænd i sit gjæstfri
Hjem. Her levede han med sin Hustru, Cecilie Christiane f. v. Krogh
(f. 12. Okt. 1767, gift 22. Juli 1785, d. 30. April 1850), Datter af
General G. F. v. K. (IX, 515), i et Ægteskab, der varede i henved
3 Snese Aar. «Ægteskabet var uden Børn, men saa inderlig
kjærligt, at det ikke blot var et Mønster, men endog kunde kaldes
et sjælden skjønt Mønster» (H. C. Ørsted).

Erslew, Forf. Lex. 
Medd. fra Gehejmearkivet 1886-88. 
Oversigt ov. Vidensk. Selsk. Forhandl. 1844. 
Thaarup, Fædrenelandsk Nekrolog. 
Øst, Materialier t. et dansk biogr.-lit. Lex. 
Hist. Tidsskr. 4. R. IV. 
Werlauff, Efterretn. om det store kgl. Bibliothek, 2. Udg. 
Schilderungen u. Begebnisse eines Vielgereisten, der ausruht, II (1833). 
Rist, Lebenserinnerungen III. 
J. Møller, Mnemosyne II. 
M. Rubin, 1807-14. 
Samme, Frederik VI's Tid. 

Marcus Rubin.




Naamensen, Lütke, 1498-1574, Munk og Skolestifter, 
var vistnok født i Padeleck, en ved Vandflod senere ødelagt By i
Nærheden af Husum. Hans Forældre, Naamen Jensen og Phalech,
der vare velhavende Folk, flyttede i Sønnens tidlige Barndom til
Flensborg, hvor de boede i en Gaard paa Søndertorv tæt op til
Graabrødreklosterets Mur, til hvis Beboere de traadte i det
inderligste Forhold, hvilket bl. a. havde til Følge, at begge deres Sønner,
Jens og Lütke, af hvilke den første dog døde tidlig, indtraadte i
Franciskanerordenen. L. N., der en Tid var Vikar ved St. Martini
Alter i Nicolai Kirke i Flensborg, vides at have studeret ved
Kollegiet Sorbonne i Paris. Siden levede han som Munk i Flensborg.
Da Graabrødrene 1536 bleve uddrevne af deres Kloster, flygtede
han til Ribe. Men da Graabrødreklosteret her i Maj 1537 ogsaa
blev lukket, gik han til Nysted, hvor de graa Munke havde deres
sidste Tilflugtssted her i Landet. 1538 blev L. N. imidlertid ogsaa
udvist her fra. Han drog nu til Schwerin, hvor han snart blev
Guardian i et derværende Franciskanerkloster, hvorhos Graabrødrenes
Provinsialminister for Danmark overdrog ham det Hverv at redde
saa meget som muligt af Ordenens Ejendele her i Landet. I
Meklenborg trængte Reformationen dog ogsaa frem, og da L. N. længtes
efter sin Hjemstavn, udvirkede hans Forældre 1544 en kongl.
Tilladelse for ham til at vende tilbage, mod at han aflagde sin
Ordensdragt og afholdt sig fra at prædike offentlig eller hemmelig.
Da Ordenskapitlet i Nizza Aaret efter indrømmede Brødrene Frihed
til, hvor Omstændighederne krævede det, at aflægge Dragten, naar
de alligevel bevarede Troskaben med Ordenen («si saltem in mente
habitum portent»), saa kom L. N. 1545 tilbage til Hjemmet, hvor
Forældrene endnu levede (begge døde 1549). 
I Flensborg tilbragte L. N. de sidste 30 Aar af sit Liv,
syslende med theologiske Studier, Andagtsøvelser i katholsk Stil
og Bestyrelse af den store Formue, hans Forældre havde efterladt.
Denne anvendte han dog ikke til egen Fordel eller Bekvemmelighed,
men til Grundlæggelse (1566) af Latinskolen i Flensborg, som hvis
Stifter han maa betragtes. Grundig Videnskabelighed vilde han
gjærne have fremmet i det «Collegium trilingve», som det var hans
Livsmaal at se grundlagt paa hans gamle Klosters Grund, inden
hvis Ringmur han ogsaa selv fik sin Bolig og til sidst sin Grav.
Men naar han tillige vilde have den theologiske og religiøse
Dannelse saaledes formet, at den ikke stod i Modsætning til hans
katholske Fortid, saa lykkedes det ham selvfølgelig ikke at naa
dertil, skjønt han fastholdt Tanken derom til det sidste.

L. N. var «en høj, tør Mand med store Hænder og Fødder»,
hvis hele Væsen var præget af Alvor. Hans Bestræbelse for paa
temmelig mekanisk Vis fremdeles at overholde de gamle Fasteregler
var vel til Moro for den lattermilde Ungdom, der færdedes om
ham, men af Flensborg Skole har han erhvervet Fortjenester, som
en taknemmelig Efterslægt fuldt ud har erkjendt. Da han 31. Dec.
1574 døde, gik den sidste Levning af en længst forsvunden Tid i
Graven med ham.

O. Moller, Vermischte Nachrichten u. Urk., welche den Stifter der lat. Schule in Flensb. Lud. Naamanni betreffen (1775). 
Brasch, Flensborg Latin- og Realskoles Hist. S. 3 ff. 

H. F. Rørdam.



Nachtegall, Vivat Victorius Fridericus Franciscus, 
1777-1847, Gymnastikpædagog. Franz N., som han skrev sig, var
Søn af Skræddermester Conrad N. og Cathrine f. Castler og født
3. Okt. 1777 i Kjøbenhavn. Han blev Student fra det Schouboeske
Institut 1794, tog 2. Examen og begyndte at studere Theologi,
men maatte ved sin Faders Død opgive dette Studium for at blive
Lærer ved Privatskoler. Fra Barn havde han Interesse for
Legemsøvelser, og da han nu blev kjendt med den Lærebog i Gymnastik,
som 1793 var udgivet af Gutsmuths, Lærer ved Filanthropinet i
Schnepfenthal, besluttede han at blive Gymnastiklærer. 1798
oprettede han et gymnastisk Selskab, blev 1799 Lærer i Gymnastik
ved Christianis Institut, det første i Danmark, der indførte dette
Fag, og kort efter ved det Schouboeske Institut. I Nov. s. A.
oprettede han et privat gymnastisk Institut, det første i sit Slags i
Evropa, og forstod at interessere indflydelsesrige Mænd for Sagen, 

især Kronprinsen, der lige til sin Død bevarede sin Yndest for N.,
saa at han 1804 udnævnte ham til Professor, gav ham 1806
Stipendium for at se Gymnastik i Udlandet, skaffede ham, efter at
Bombardementet 1807 havde ødelagt Instituttets Gaard i Aabenraa, et
fortrinligt Lokale paa Østerbro og lod ham fra Kapitajn
efterhaanden avancere, indtil han endte i 2. Rangklasse som
Generalkrigskommissær. N. fik Gymnastik indført i en Række offentlige
og private Skoler, holdt Forelæsninger over dens Theori, oprettede
1803 sammen med Bärens (III, 301) Selskabet for Svømmekunstens
Udbredelse og drog allerede tidlig Udlændinger til sit Institut. Mest
udrettede han dog som mangeaarig øverste Leder af den militære
og civile Gymnastik. Han blev Lærer ved Søkadetakademiet 1800,
snart efter for Land- og Artillerikadetterne og 1804 Forstander for
det s. A. oprettede militære gymnastiske Institut, der skulde
uddanne Gymnastiklærere for den danske og norske Hær. Til Brug
for dem skrev han 1805 sin første Lærebog i Gymnastik, efterfulgt
af 3 andre for Hæren, den sidste 1837. N. blev 1816
Overinspektør ved Instituttet og 1821 Gymnastikdirektør, hvorved han fik
Tilsyn med Gymnastikundervisningen ved alle Hærafdelinger. 1808
var han bleven Bestyrer af det da oprettede civile gymnastiske
Institut, der uddannede Gymnastiklærere for Seminarier og Skoler,
og i Skoleanordningerne af 1814 fik han optaget Gymnastik som Fag
i de Skoler, hvor Lærerne formaaede at undervise i det. Det naaede
dog ikke megen Udbredelse, før N. 1828 fik gjennemført et Paabud
om dets Indførelse i alle Borger- og Almueskoler og indrettet en
Normalskole i Kjøbenhavn for Lærere ved disse Skoler. S. A.
skrev han en Lærebog i Gymnastik for dem. Gjennem Kancelliet
udvirkede han en Række Paabud angaaende Gymnastikundervisningen, 
saaledes 1831 om dens Indførelse ved de lærde Skoler,
for hvilke han 1834 forfattede en Lærebog. 1838 oprettede han en
Prøveskole for Kvindegymnastik, der tillige blev Normalskole for
Uddannelse af Lærerinder. Med Frederik VI's Død ophørte hans
Indflydelse. 1842 overlod han Bestyrelsen af Instituttet til N. G.
la Cour (IV, 95), men vedblev at beklæde Gymnastikdirektørposten
til sin Død, 12. Maj 1847.

N. har Fortjenesten af hos os at have indført Gymnastik, ikke
blot ved den militære Uddannelse, men tillige som Led af
Almenopdragelsen. Han var en dygtig Lærer og Organisator, men ikke
Skaber af noget System. Han benyttede i Hovedsagen de tyske
Øvelser, men sigtede, omordnede og udvidede dem efter  
pædagogiske Grundsætninger, uden dog at kunne tilfredsstillende vurdere
dem ud fra et fysiologisk Synspunkt. Ved sin levende Interesse
for Gymnastik og sit utrættelige Arbejde for dens Fremme i
Forening med stor Smidighed til at kunne lempe sig efter de bestaaende
Forhold bragte han det dertil, at Danmark i Aarhundredets første
Tredjedel indtog den første Plads i Evropa paa Gymnastikkens
Omraade. - Han ægtede 1. (7. Sept, 1803) Sophie Winkel-Horn
(f. 15. Marts 1787 d. 14. Jan. 1832), Datter af Justitsraad Frederik
W.-H. (VIII, 84), 2. (24. April 1840) Petrea Susanne Resch (f. 7. Marts
1810 d. 5. Juni 1881), Datter af Proprietær R.

Erslew, Forf. Lex.
Vor Ungdom 1895, S. 465 ff.

Joakim Larsen.



Nagel, Carl Friedrich, 1794-1873, Læge, 
fødtes i Kjøbenhavn 4. Marts 1794 og var en Søn af Bogbinder og
Klasselotterikollektør Andreas N. og Lucie Dorothea f. Anthon. Dimitteret
til Universitetet fra Brendstrups og v. Westens Institut 1811
studerede han Lægevidenskab først i Kjøbenhavn, derpaa i Kiel,
gjorde Tjeneste som Kompagnikirurg i Holsten 1813-14, var
derefter i nogen Tid Amanuensis hos Livlæge J. D. Brandis i
Kjøbenhavn, en kort Tid Læge paa Grevskabet Lindenborg og fik 1818
den medicinske Doktorgrad i Kiel. Efter en kort Ansættelse som
Godslæge paa Ahrensburg i Holsten blev han (1818) Læge ved
Fattigvæsenet i Altona og Ottensen, hvor han gjorde sig bekjendt
ved at oprette og litterært virke for Bespisningsanstalter for fattige.
Han vandt Overpræsidenten Grev Blücher-Altonas Yndest og blev
ved dennes Indflydelse 1832 Stadsfysikus i Altona samt Overlæge,
Docent og Meddirektør ved den derværende kongl. Fødselsstiftelse,
1833 end videre Forstander for Vaccinationsanstalten. 1840 fik han
Professortitelen. Han kom ogsaa i Gunst hos det danske
Kongehus, blev 1841 udnævnt til Hofmedikus, 1845 til kongl. Livmedikus,
1853 til Konferensraad, 1860 til Kommandør af Danebrog. 1855
blev han Fysikus for det 13. holstenske Fysikatsdistrikt, men efter
at han 1868 havde fejret sit 50 Aars Doktorjubilæum, tog han sin
Afsked fra dette Embede og døde i Sept. 1873. I sine yngre Dage
var han litterært virksom og har publiceret forskjellige Smaaskrifter
og Tidsskriftsafhandlinger, til Dels af populær Art og hovedsagelig
paa Tysk; adskillige af hans Indlæg omhandle den i Trediverne
optrædende asiatiske Kolera. -- Han var gift 1. (1818) med Sophia
Margaretha f. Bauer, Datter af Kjøbmand i Itzeho August Friedrich 
Carl B., 2. (1854) med Amalie Elisabeth Høyer, f. Nebel, Enke
efter Vinhandler H. i Altona.

Smith og Bladt, Den danske Lægestand, 5. Udg.
Erslew, Forf. Lex.
Alberti, Schlesw.-Holst.-Lauenb. Schriftsteller-Lex.
Biogr. Lex. der hervorrag. Aerzte IV.                                                                        

Jul. Petersen.



Nakskov, s. Naskov.



Namensen, s. Naamensen (ovfr. S.  122).



Nannestad, Frederik, 1693-1774, Biskop, 
født i Ejdsberg 21. Okt. 1693, Søn af Sognepræst Christopher Jensen N. (d. 10. Okt.
1707) og hans 3. Hustru, Karen Tønnesdatter Unrov, deponerede
1712 og fik Attestats 1715, fik Valkendorfs Kollegium, blev 1718
Magister, 1722 Regensprovst og omtales i denne Stilling som en
Stræng og egennyttig Herre. Han havde Biskoppens vices ved
Universitetet og var her den gamle Orthodoxis stive Forfægter.
Ved Universitetet kunde han have faaet Stilling som Professor
metaphysices, men afslog den, da han ikke vilde give Slip paa
sine theologiske Studier. 1732 blev han Stiftsprovst i Aarhus, hvor
han 6. Avg. 1733 blev gift med Martha Elisabeth Jensdatter Wissing
(f. 10. April 1712, d. 1734, begr. 2. Nov.), Datter af Mølleejer Jens
W. og Margrethe f, Meulengracht. Han havde stor Anseelse og
var meget glad i Stedet, om end hans orthodoxe Iver indviklede
ham i Strid navnlig om Pontoppidans Forklaring, som han endog
fra Prædikestolen omtalte i skarpe Udtryk. Hans Biskop, Peder
Hygom, glemte ham ikke i sine Indberetninger, men N.s Anseelse
var saa stor, at man ikke kunde røre ham. 1742 fik han den
theologiske Doktorgrad for en Afhandling om Mariadyrkelsen med
Anledning af et gammelt Mariabillede i Ejdsberg Kirke. 1747 blev
han Professor theologiæ extraordinarius og 11. Maj 1748 Biskop i
Throndhjem. Det mærkeligste under hans Episkopat her var
Oprettelsen af Seminarium Lapponicum, en Foranstaltning, der maatte
blive til Velsignelse for Finnefolket, om den end paa Grund af
forskjellige Omstændigheder næppe bar saa store Frugter, som man
ventede. Det har sin store Betydning, at N. gik i sin Formand
L. Harboes Fodspor og interesserede sig for, at Finnerne fik høre
Evangeliet forkyndt i sit Modersmaal. Efter 10 Aars Virken i
Throndhjem blev N. 1758 forflyttet til Christiania Bispestol. Her
gjorde han sig strax bemærket ved at indkalde samtlige Kandidater
og Studenter i Byen til Examen, og et Par Aar efter (1761) 
sammenkaldte han i Christianias Kirke et Visitatsmøde, der siden er bleven
en fast kirkelig Skik. Den eneste Biskop, der er ordineret i Norge
før 1814, J. C. Spidberg, fik sin Indvielse ved N. 1759. Da N.
drog paa Alderen, fik han Stiftsprovst Otto Holmboe adjungeret,
men da denne døde i. Okt. 1773, blev han 9. Dec. s. A. entlediget.
Han døde n. Avg. 1774.

Biskop N. er med Bergens Biskop O. Irgens et Afskedsord
fra den gamle orthodoxe Tid. Hans store Lærdom bar ganske
denne Tids Præg, og de Ting, han interesserede sig for, kjendte
han til de yderste Enkeltheder. Dette ses af hans Skrifter, hvoraf
det fremgaar, at Kirkehistorien var hans Hovedstudium, og at han
i denne nøje havde mærket sig alt, hvad der hørte til den
kirkelige Kultus. Han var under disse Studier bleven yderst polemisk
over for Katholikker og reformerte, og hans Domme over disse faldt
ikke mindre haarde end over Pietisterne. I Anledning af et
Forslag om Salg af det beneficerede Gods leverede han et Indlæg,
der med sin bidende Tone indeholder historiske Oplysninger af
Interesse. Da det blev afgivet, var han ogsaa i Arbejde med et
stort Værk: «Norvegia sacra qvadripartica», der skal have været
udført paa Latin til 1757 og siden fortsat paa Norsk. Han
indbød til Subskription paa det, men det kom aldrig ud, og
Manuskriptet er forsvundet. Naar han i sin Ungdom (af Schwartzkopf)
omtales som gjerrig, skaffede han sig siden et Ry for det modsatte.
I Aarhus forærede han sit Hus til Bolig for sine Efterfølgere i
Embedet, oprettede siden et Legat og gav tilbage de Stipendier,
han havde nydt ved Universitetet. Overalt, hvor han kom, var
han en meget anset Mand.

Daae, Throndhjems Stifts geistl. Hist.

D. Thrap.

Nannestad, Nicolai Engelhardt, 1730-82, Professor og Præst">

Nannestad, Nicolai Engelhardt, 1730-82, Professor og Præst,
forriges Brodersøn, blev født i Nordmørs Fogderi, Throndhjems Stift,
13. Okt. 1730 af Forældrene Oberstlieutenant Lars N. (d. 1758) og
Elisabeth f. Engelhardt. Han blev Student fra Throndhjems Skole
1744 og tog 2 Aar efter theologisk Attestats. Derefter var han
sammen med en ældre Broder udenlands 1747-50 paa sin
Farbroder Biskoppens Bekostning og opholdt sig særlig i Halle og
Rostock; Broderen døde under Opholdet i Halle. Efter
Hjemkomsten blev han 1751 Lærer for Landkadetterne; 1754
Kloster-og Regensprovst, hvormed i hin Tid Stillingen som Biskoppens
Vikar ved Universitetet var forbundet. Men allerede Aaret efter 
byttede han Embede med J. E. Gunnerus (VI, 316), der var kaldet
til Sognepræst paa Herlufsholm, men endnu ikke havde tiltraadt
denne Virksomhed. Fra Herlufsholm forflyttedes han 1758 til Odense
som Professor i Hebraisk og Lektor i Theologi ved Gymnasiet. Ved
den store Promotion 1760 fik han den theologiske Doktorgrad for
en Afhandling om Gjenløsningen. Med Lærerstillingen ved 
Gymnasiet forbandt han fra 1766 Embedet som Kapellan ved St. Knuds
Kirke. Kapellaniet var den Gang saa ringe, at det vanskelig
kunde bestaa som særligt Kald, og Formanden var vel tilfreds med
at faa Tilladelse til at overlade N. det. Her vare i hans Tid
Professorerne Pingel og Dr. Lor. Ancher (I, 200) Sognepræster.
Han døde pludselig uden foregaaende Sygdom 14. April 1782.

N. var en flittig og almindelig anset Mand af betydelig 
Lærdom. Han har efterladt en Mængde Skrifter, som dog nu ere
uden Værdi. Der er en trættende Bredde over dem alle, og den
tørre, flade Fornuftkristendom er deres Karaktermærke. Foruden
talrige Programmer og Taler ved Gymnasiets Fester har han 
udgivet flere Religionslærebøger og Andagtsskrifter. Han begyndte
ogsaa paa en stort anlagt Fortolkning af det nye Testamente, men
fik kun Forklaringen til de 5 første Kapitler af Matthæus-Evangeliet
udgivet (1771). S. A. udkom hans «Nødtørftig Forklaring over
Forvandtskabsled» i Anledning af den nye Forordning om Ægteskab. 
Han traadte her i J. D. Michaelis' Spor, i det han erklærede
Moselovens Bestemmelser om forbudte Ægteskabsgrader som eneste
Rettesnor for Lovgivningen i Modsætning til den kanoniske Rets
mange indsnævrende Bestemmelser. Han brugte ogsaa -- efter
tysk Mønster -- at udgive Udkast («Summarisk Indhold») til sine
Prædikener i løse Ark og lade dem omdele i Kirken. En 
Aargang af disse er derefter udgivet som et samlet Bind (1771-72).
N. var gift med Mette Elisabeth f. Delgast (f 1800), Datter af 
Urmager D. i Horsens. Hans yngste Datter var Biskop P. O. Boisens
(II, 482) 2. Hustru.

L. Ancher, Liigpræd. ov. N. N. Bloch. 
Den fyenske Geistligheds Hist. I, 324 ff. 734 f. 
Saml. t. Fyens Hist. og Topogr. III, 326 f. 
Nyerup, Lit. Lex.
F. Nannestad, Slægt-Tavle ov. Fam. Nannestad (Bergen 1881). 

A. Jantzen.



Nannestad, Verner Ludvig, 1839-99, Præst. 
N. er født 9. Okt. 1839 i Øster Velling, hvor hans Fader, Nicolai Conrad N., 
den Gang var Præst; hans Moder var Margrethe f. Dorph. Han blev Student
fra Nykjøbing 1859 og theologisk Kandidat 1866. Efter at have 
været Huslærer paa Clausholm i Jylland blev han 1870 Adjunkt i
Roskilde; 1882 blev han Sognepræst til Herringe og Gjestelev, 
befordredes 1892 til Ubby (ved Kalundborg) og 1897 til Stillinge.
N. har et godt Lov paa sig som Præst, men er tillige en flittig
theologisk Forfatter med Selvstændighed, Klarhed og Dybde. Af
hans talrige, til Dels ret omfattende Artikler i «Theolog. Tidsskr.»
skal her nævnes: «Bidrag til Bedømmelsen af den saakaldte sunde
Lære» (1888), «Bidrag til Fremstilling af Forsoningslæren» (1889),
«Om Forløsningen» (1890), «Prædiken og Forkyndelse i Forhold til
Bekendelsesskrifterne» (1893) og «Grev Leo Tolstoy som religiøs
Forfatter» (1894). Størst Opmærksomhed have dog sikkert vakt
«Portrætter fra Kirken (D. G. Monrad, C. Hostrup, R. Frimodt),
Bidrag til en Karakteristik af dansk Prædiken i det 19. Aarhun-
dredes sidste Halvdel» (1895) og dens Fortsættelse om H. L. Mar-
tensen (1897). -- N. ægtede 24. Maj 1882 Thora Rittmer Jacobsen
(f. 1864), Datter af Lærer i Herringløse E. R. J., og døde  22. Okt. 1899.

Elvius, Danmarks Præstehist. 1869-84 S. 197.

V. Schousboe.



Nansen, Hans, 1598-1667, Borgmester og Præsident, 
er født i Flensborg 28. Nov. 1598 som Søn af den derværende Borger
Evert N. og Maren Pedersdatter og modtog sin første Uddannelse
i Stadens tyske Skrive- og Regneskole. Da hans Fader døde 1613,
blev hans Farbroder Hans N., der synes at have været en ret 
velhavende Mand og Skibsejer, hans Værge. Han fulgte 1614 med
denne paa en besværlig Rejse til det nordlige Rusland, opholdt sig
længere Tid i Kola og skyede ikke at trænge videre ind i Landet.
Efter sin Hjemkomst til Danmark kom han 1618 i den helsingørske
Borgmester Peder Svendsens Forretning og rejste for ham i 
Sommeren s. A. til Rusland og 1619 til Danzig. Regeringens 
Opmærksomhed var imidlertid bleven henledet paa den unge Mand, og
han fik i sidstnævnte Aar det Hverv at rejse for den til Petschora,
øst for det hvide Hav, men Stræng Vinter nødsagede ham til at
overvintre i Kola, hvorfra han om Foraaret rejste videre over
Kolmogory til Arkangel og der fra tilbage til Kjøbenhavn. Her
kom han i Tjeneste hos Borgmester Mikkel Vibe og blev derved
inddraget i det netop den Gang ret frodige Kjøbmandsliv i 
Hovedstaden og igaaet med Borgerskabets mest fremragende Mænd. 1621
blev han ansat ved det islandske Kompagni, og denne Stilling blev
Grundlaget for hans Fremtid. Foruden en ny Rejse til Rusland
fór han en Mængde Gange paa Kompagniets Ø, og ofte blev det 
betroet ham at forhandle de Varer, som førtes fra Island til
Selskabets Oplag i Gluckstadt. Der og i Kjøbenhavn var hans
Navn lige anset, og han, der 5. Nov. 1626 havde ægtet Sophie
Hansdatter (f. 28. Jan. 1602), en Datter af Borgmesteren i
Slangerup Hans Pedersen og Maren Surbæk, hvis Broder, Borgmester i
Kjøbenhavn Simon S., var Svoger til Mikkel Vibe, erhvervede sig
efterhaanden en betydelig Formue. Det var derfor naturligt, at
ogsaa ydre Værdigheder tilfaldt ham. n. Marts 1639 blev han
Raadmand i Kjøbenhavn, i Dec. s. A. det islandske Kompagnis
Forvalter og endelig i Febr. 1644, efter Kongens Ønske og
Flertallets Stemmer inden for Hovedstadens Magistrat, Borgmester i
den afdøde Simon Surbæks Sted; 6. Marts indsatte Rigshofmesteren
Corfits Ulfeldt ham i hans nye Værdighed paa Raadhuset, den
Værdighed, som skulde gjøre hans Navn til et af de mest
fremragende mellem danske Mænds.

Han stod i sin bedste Manddom. Hans Skikkelse var værdig,
hans Ansigtstræk med den høje, hvælvede Pande, de smukke Øjne
under de buede Bryn og den svære Næse vidnede om Forening af
Energi og Klogskab. Ved Betragtningen af ham føres Tanken til
de hollandske Patricier; først og fremmest var han ogsaa en Type
paa det bedste i det danske daværende Borgerskab. Ikke
Stormænds Beskyttelse, ikke kongelig Tjeneste havde baaret ham frem.
Kun i en enkelt Ting havde han været benyttet af Regeringen,
nemlig paa Grund af sine paa Rejserne erhvervede Kundskaber
i russisk Sprog som Tolk, naar der skulde forhandles med
moskovitiske Gesandter, hvorfor han 1649 fik et aarligt Deputat af
Provianthuset. Han havde holdt sig uden for de mislige Forretninger,
som adskillige af de andre kjøbenhavnske Kjøbmænd indlode sig
paa med Regeringen og særlig med Corfits Ulfeldt ved Leverancer
til Holmen og Flaaden. Sin egen Hæderlighed og sin egen
Dygtighed skyldte han sin Stilling; men hans Optræden var
fordringsløs og uden Brovten; dndgetogen og stille», saadan havde
Christian IV lært ham at kjende i Glückstadt. Hans Interesser havde
ikke heller været udelukkende optagne af hans Handelsvirksomhed.
Hans Rejser havde givet ham Lyst til geografiske og historiske
Studier, og hans folkelige Sind havde bragt ham, der ikke havde
modtaget nogen videnskabelig Uddannelse, til at optræde som
Forfatter for den store Almenhed; 1633 havde han udgivet en
saakaldt Kosmografi, en Oversigt over den astronomiske, fysiske og
politiske Geografi. Bogen, som Longomontan havde gjennemset 
for ham, var bygget baade paa Selvsyn og paa ikke ringe
Læsning; dens Sprog var ikke helt igjennem lige godt, men der var
adskillige Partier i den, som vidnede om klar Opfattelse og om
Evne til at give tydelige Billeder og til at sætte sig i umiddelbar,
nøje Forbindelse med Læseren, en Evne, der var i Slægt med
den Veltalenhed, som hans Fremtid skulde vise at han var i
Besiddelse af. Skriftet udkom i flere Oplag, forsynet med en
Kronologi, blev Folkelæsning og udbredte Kjendskabet til hans Navn.

For hele den hidtil behandlede Tids Vedkommende kjende
vi intet til H. N.s politiske Anskuelser, og det er kun ved en
Tilbageslutning fra hans følgende Gjerning, at vi maa formode, at
han allerede da har været i Opposition til Adelen. Paa
Stændermøderne 1648 og 1650 var han imellem Kjøbenhavns
befuldmægtigede, men hans Person træder ikke frem- dog er det næppe for
dristigt at antage, at han 1650 har sympathiseret med Kjøbstædernes
af Frederik III velsete Anerkjendelse af Prins Christians Arveret til
Norge. Derimod se vi ham i Nov. s. A. i Spidsen for Magistraten,
da denne traadte i Skranken for Klagerne fra Kjøbenhavns
Borgerskab over den paalagte Accise som et Indgreb i dets Privilegier
og som en Begunstigelse af Adelen til Skade for Borgerne; efter
Rigsraadets Beslutning maatte han finde sig i at gjøre en
Undskyldning for Klagerne, men visse Lempelser vare dog opnaaede.
Derefter gaar en rum Tid, hvor vi kun høre lidet til H. N.,
bortset fra at han 1653 blev Parthaver i et afrikansk Handelskompagni,
der dog ikke kom til at spille nogen Rolle. End ikke, da der i
Foraaret 1658 rørte sig en stærk Bevægelse inden for Kjøbenhavns
Borgerskab, som affødte Fordringer, der i det væsentlige opfyldtes
lidt over 2 Aar senere, kunne vi værdsætte hans personlige Part i
de skete Skridt. Det blev først, da de for Hovedstadens og hele
Rigets Skæbne saa betydningsfulde Begivenheder toge deres
Begyndelse i Avg. 1658, at hans Navn bliver uudslettelig knyttet til, hvad
der foregik.

Paa det Møde, som 9. Avg. afholdtes paa Kjøbenhavns Slot
mellem Kongen og Rigshofmesteren Joachim Gersdorff paa den ene
Side og Repræsentanter for Hovedstadens forskjellige Stænder paa
den anden Side, og hvor Opgaven var at enes om Forholdsregler
mod den Fjende, der 2 Dage i Forvejen havde brudt Freden og
var landet i Korsør, førte H. N. Ordet paa Borgerskabets Vegne,
og sikkert har hans Røst hævet sig kraftig til Løfte om Forsvar til
det yderste og ubrødelig Troskab mod Kongen. Men vi tør ogsaa 
gaa ud fra, at han har været ivrig for de Kjøbenhavns Privilegier,
der efter Forhandlinger mellem Regeringen og Magistraten udstedtes
i en foreløbig Form Dagen efter, og som sikrede Hovedstaden
Rigsstads- og Rigsstandsværdighed, Bevillingsret til Skatter og
Toldafgifter paa Grundlag af Lighed med Adelen samt dens Indbyggere
Ret til at besidde Adelsgods med adelig Frihed og til at opnaa
Embeder og Æresposter lige med den privilegerede Stand. Saa
kom Belejringens Dage med deres ansvarsfulde Gjerning for Stadens
øverste Borgmester. Forvaltningen var vanskelig, han skulde sørge
for Indkvartering og mønstre Tropperne, selv maatte han forstrække
Kronen med Penge, men først og fremmest var han den Mand,
som Borgerskabet saa hen til som sin Fører, og som ogsaa ved
sine ildnende Ord under Kampene som under den daglige
Brydsomhed formaaede at holde Modet oppe. Samtidig havde han
sikkert sin Part i at bringe Privilegierne i deres endelige Skikkelse;
det skete i Marts 1659, og herved fik Borgerskabet en
Repræsentation af 32 Mænd, og disse skulde sammen med Magistraten vælge
2 befuldmægtigede til at optræde paa Stadens Vegne dels hos
Rigsraadet, dels paa Stændermøder.

Uden Tvivl blev det ogsaa i disse 1 1/2 Aar, at han paa den
ene Side erhvervede en mægtig Indflydelse over sine Bysfæller og
paa den anden Side kom til at føle sig nøje knyttet til Kongen,
Privilegiernes Giver og Stadens og Statens heltemodige Overhoved,
lige saa vel som denne i ham kom til at se den Mand, der kunde
tjene hans Planer. Hvor stærkt eller svagt udformede end hans
politiske Anskuelser tidligere maa have været, saa er det sikkert,
at han nu stod som en bestemt Modstander af Adelens og
Rigsraadets Magt og som en Tilhænger af det stærke Kongedømme
under Bevarelse af Kjøbenhavns Privilegier. Han var Hovedbæreren
af den glødende Misstemning mod den bestaaende Tilstand og af den
stolte Frihedstrang og den omvæltningssvangre Iver, som besjælede
Kjøbenhavns Borgerskab, og som fik et kraftigt Udslag i
Forestillinger fra Magistraten og de 32 Mænd i Juni og Juli 1660 om
Privilegiernes Ikrafttræden. Dog kunde det efter hele Magtstillingen
ikke blive Borgerstandens Mænd, der kom til at føre an i de
forestaaende Kampe. Ledelsen tilfaldt Kongen, men denne var klar
over, at H. N. maatte være en af dem, som bedst kunde være en
Hjælper for ham. Det fortælles, at Frederik III før det store
Stændermøde har talt med ham paa Kjøbenhavns Slot og givet ham
en egenhændig Befaling til at forhandle med Biskop Hans Svane. 
Paa selve Stændermødet var han en af Borgerstandens
Ordførere, men navnlig var han Sjælen i Forhandlingerne mellem den
og Gejstligheden, særlig dennes Leder, Biskop Svane, og det første
Udslag af disse Forhandlinger blev Forbindelsen imellem de 2
Stænder af 15. Sept. under Kjøbenhavns Frihed, som det hed.
26. Sept. stod han i Spidsen for det Udvalg, der overbragte Kongen
en Række Reformforslag fra Borgerstanden, især angaaende
Lensvæsenet. Men ved Siden heraf var han indviet i Kongens langt
videre gaaende Overvejelser, og til ham og Svane var det
egenhændige Brev rettet, som Frederik III undertegnede 26. Sept., og
som viser os en Sammensværgelse med Kongen som dens Hoved,
H. N. og Bispen som dens Medvidere og med Arveregeringens
Indførelse som Maal. Travl blev hans Virksomhed i de følgende
Dage. Det var Agitatorens Kraft, han nu udfoldede, og han
anvendte den over for Enkeltmand, der hemmelig skulde vindes, som
over for Forsamlinger, der skulde drives frem til Handling. Hans
store Bedrift blev den ildfulde Tale, ved hvilken han 8. Okt.
bevægede Borgerstanden til at tiltræde det Tilbud til Kongen om
Arveriget, som lige i Forvejen var vedtaget af Kjøbenhavns
Magistrat. 9. Okt. havde han paa Slotsbroen det bekjendte
Sammenstød med Rigsraaden Otte Krag, hvor han over for dennes Trusel
om Blaataarns Fangerum pegede paa Frue Kirkes Stormklokke, der
kunde kalde Stadens Borgere til blodig Kamp for Konge og
Privilegier mod Adelens Herredømme. Og i alt, hvad der fulgte paa i
de nærmeste Dage, Møderne med Rigsraadet og med Kongen,
Stænderudvalget, som samledes 14. Okt. og vedtog Haandfæstningens
Ophævelse, og dennes Overlevering til Frederik III d. 17., var H. N.
en af de selvskrevne Hovedmænd og Hovedtalere. Og da
Arvehyldingen d. 18. fejredes med et Gilde paa Slottet, var han
Kongens omtrent mest fejrede Gjæst-, ramt af Vinens Magt maatte han
fjærne sig i Stilhed og ledsages til sin Vogn.

Med Arveregeringen kom Enevælden. Det Spørgsmaal rejser
sig, hvorledes H. N. har stillet sig til dette Resultat. Sikkert tør
man gaa ud fra, at saaledes har han ikke villet det fra
Begyndelsen. Lige fra det første Øjeblik, da han gjorde sig til Talsmand
for Arveregeringen, havde han sat denne Forandring i Forbindelse
med Opretholdelsen af Kjøbenhavns ham saa dyrebare Privilegier,
og disse Privilegier indesluttede Stadens Rigsstandsværdighed og
forudsatte Stændermøder som en Indskrænkning af Kongemagten.
Men hvorledes hans Tankegang har udviklet sig, om han er 
kommen til at se Kongemagtens Sejer og borgerliges Optagelse i
de højeste Embeder som et tilstrækkeligt Udbytte af Kampen mod
Adelsherredømmet, om Smiger og Æresbevisninger have medvirket
til at bøje den ellers saa stolte, men nu aldrende Mand, eller om
han kun med Sorg har set Enevælden sætte sig i Højsædet, derom
tie Kilderne næsten ganske. Kun saa meget ses: han har følt sig
krænket over de militæres Magt i den kongelige Residensstad, som
Kjøbenhavn nu stadig kaldtes, og over deres Tilsidesættelse af den
borgerlige Øvrighed, og hans politiske Indflydelse blev kun ringe.
Vel blev han Medlem af Regeringen, i det han allerede 28. Okt.
1660 udnævntes til Assessor i Statskollegiet; samme Dag blev han
Præsident i Kjøbenhavn og 4. Marts 1661 Medlem af Højesteret.
Men i større Spørgsmaal synes man kun i ringe Grad at have søgt
hans Mening. Han forhandlede 1663 med Gesandter fra Lybek og
Bremen, men Hannibal Sehested omtaler ham som lidet kyndig i
de udenrigske Anliggender, om end hollandsksindet og stemt for
Forbund med Erankrig. Hans Hovedvirksomhed blev igjen som
før 1658 Handelssager; i Nov. 1661 blev han den øverste Inspektor
for Kjøbenhavns Handel og Stabel, og han var ivrig for Oprettelsen
1662 af et nyt islandsk Kompagni, i hvilket han blev en af
Hovedparthaverne. Ved Siden heraf indlagde han sig Fortjeneste af at
bringe Kjøbenhavns Regnskaber i bedre Orden end tidligere, og
Stadens Borgere hang vedblivende ved ham med Kjærlighed, medens
de ubøjelige Aristokrater ikke tilgave ham hans Andel i deres
Nederlag. Til Vederlag for sine Forstrækninger af Penge under Krigen
havde han faaet en Del spredt Krongods samt visse Indtægter af
Norge og Island.

12. Nov. 1667 døde han, og han begravedes i Helligaands
Kirke, som han særlig var knyttet til. Hans Enke overlevede ham
til 12. Jan. 1674. 1679 brændte hans store Gaard i Snaregade og
derved ogsaa den betydelige Bogsamling, han havde besiddet.

Universitetsprogr. 1667. 
E. Fleischer, Ligpræd. ov. H. N. (1668). 
Hist. Tidsskr. 3. R. I, 131 ff. 
Nielsen, Kjøbenhavns Hist. og Beskr. III, 214 ff.
Fridericia, Adelsvældens sidste Dage S. 135 f. 502 ff. o. fl. St. 
Personalhist. Tidsskr. 3. R. I, 10.                                                           

J. A. Fridericia.



Nansen, Hans, 1635-1713, Præsident, var født 13. Avg. 1635
og Søn af foregaaende. Han opdroges til Handelen, sendtes 1652
for sin Uddannelse til Danzig, gjorde siden Handelsrejser til
Preussen, Holland og Island og antoges 1655 af det islandsk-færøske
Kompagni til «Vinterkjøbmand» paa Færøerne, hvorfra han 1656 
sejlede til Amsterdam. Efter her at have sat sig ind i
Sømandskab og Mathematik og set sig om i Nederlandene vendte han
1657 tilbage til Kjøbenhavn. Af Kompagniet blev han nu ansat
som Kjøbmand paa Vestmanø, og de følgende Aar fór han mellem
Island, Hamborg og Glückstadt, først paa egne og Medrederes
Vegne, siden for det nye islandske Kompagni, hvori hans Fader
var en af Hoveddeltagerne. Fra 1664 tog han Bopæl i
Kjøbenhavn, hvor han bl. a. ejede den nuværende Postgaard, og giftede
sig 21. Nov. 1665 med Elisabeth (f. 24. Avg. 1648 d. 23. Febr. 1694),
Datter af Borgmester Peder Pedersen og Margrethe Hansdatter.
Saa vel ved sine Familieforbindelser som ved sin Dygtighed og
Formue, hvilken for øvrigt i hans sidste Aar ved Handelsuheld og
andre Tilfælde forringedes betydelig, var han selvskreven til
anselige Poster; 1670 blev han Assessor (fra 1679 Raad) i
Kommercekollegiet, 1671 tillige Assessor i Admiralitetskollegiet, 1685
Justitsraad og 1688, skjønt modstræbende, Præsident i Kjøbenhavn;
samtidig blev han Etatsraad og 1693 virkelig Etatsraad. Desuden havde
han Sæde i mange Kommissioner, bl. a. ofte i de vigtige
Kommissioner i Raadstuen for Slottet. N. døde 9. Juli 1713.

Genealog. og biogr. Archiv S. 167 ff. 
Personalhist. Tidsskr. 3. R. I, 11.
Nielsen, Kjøbenhavns Hist. og Beskr. V, 420 ff.

G. L. Wad.



Nansen, Hans Leierdahl, 1764-1821, Sorenskriver, 
var en Søn af Sorenskriver Anker Anthoni N. og Petrikke Johanne f.
Leierdahl. Han blev født paa Kirkebø ved Sognefjorden 17. Sept.
1764, men kom, da Faderen allerede døde 13. Maj 1765, som Barn
til Danmark og blev 1784 Student fra Roskilde og juridisk Kandidat
1789. I 1800 blev han Vicelandsdommer paa Laaland og Falster
samt Birkedommer i Frederiksværk og Halsnæs Birk paa Sjælland,
hvad han var til Udgangen af 1803. Han førte senere gjærne Titel
af Landsdommer. I 1809 kom han til Norge som Sorenskriver i
Guldalen og blev 1813 Sorenskriver i Jæderen og Dalene, med
Bopæl i Ekersund. Herfra valgtes han som Repræsentant for
Stavanger Amt til Medlem af det første overordentlige Storting (1814),
det første ordentlige Storting (1815-16) og det 3. ordentlige
Storting (1821). Vel udrustet fra Naturens Side eftertragtede han at
spille en betydelig politisk Rolle; men uagtet han i sin Samtid
hørte til de hyppigst nævnte offentlige Mænd, vilde dog ikke dette
lykkes ham. Han var Medlem af de første Stortings Embedsmandsopposition, 
og med denne troede han paa mange Steder at ane 
skjulte Planer til at kunne omstyrte den i 1814 grundlagte politiske
Selvstændighed i Foreningen med Sverige. Gjentagne Gange
fremsatte han Forslag, der viste hans Tankegang i denne Retning. Faa
Stortinget 1821, med dets bevægede Forhandlinger, indtog N. en
mere afdæmpet Holdning. Han døde imidlertid under dets
Samvære, 15. Maj 1821. C. Pavels skrev da om ham: «At hans
Forfængelighed og Lyst til at gjøre Opsigt ofte løb sur med ham,
kan heller ikke nægtes; men han var uden Tvivl en baade
fornuftig og retskaffen Mand.» Han forsøgte sig, i Tidens Aand,
jævnlig som Digter; meget bekjendt blev hans anonyme satiriske
Digt: «Passiar holden paa Maskeraden i Moss Onsdagen d. 3. Jan.
1816». -- N. var 2 Gange gift: 1. (1796) med Albertine Christine
f. Hassler (f. 17. Sept. 1778, Datter af Generalkrigskommissær Albert
Sebastian H.), fra hvem han omtr. 1808 blev separeret (hun døde
i Hillerød som Priorinde for Estvadgaards Kloster); 2. (6. Juli 1810)
med Vendelia Christiane Louise f. Møller (f. 2. Maj 1790 d. 7. Marts
1868), Datter af Hofbogtrykker E. A. F. M.

Halvorsen, Norsk Forf. Lex.

Yngvar Nielsen.



Nansen, Peter, f. 1861, Forfatter. 
N. fødtes i Kjøbenhavn 20. Jan. 1861 som Søn af Sognepræst Ferd. Pet. Nik. N. (Søn af
nedennævnte Etatsraad M. L. Nathanson) og Johanne Henriette f.
Buchheister. Han tilbragte sin Barndom i Aalborg, gik senere i
Herlufsholm Skole, da Faderen 1873 forflyttedes til Næstved, blev
privat dimitteret 1879 og studerede i nogle Aar Statsvidenskab,
men arbejdede samtidig ved «Berlingske Tidende», tog ivrig Del
i det oppositionelle Studenterliv, var Medstifter af «Academicum»,
hvorfra senere «Studentersamfundet» udgik; redigerede sammen med
den senere Skuespiller ved det kongl. Theater Poul Nielsen et lille
Theaterblad og skrev Smaafortællinger og Causerier i det af Herm.
Bang redigerede Ugeblad «Vor Tid»; udgav i Efteraaret 1883
«Unge Mennesker» og kort efter den dramatiske Situation
«Kammerater», der opførtes i Foraaret 1884, var samtidig Medarbejder ved
« Nationaltidende», hvor han bl. a. under Psevdonymet «Dr.
Bonifacius» skrev en Række Artikler: «Lægekongressens Heroer», der
under Lægekongressen i Kjøbenhavn udkom som Bog i 2 Oplag.
Da «Politikken» stiftedes i Efteraaret 1884, blev han dets
Medarbejder og skrev i de n Aar, han virkede som saadan, en stor
Mængde Artikler dels under Navn, dels under Pseudonymerne
«Fritz Holm», «Albert Millaud», «Per Anden» og (sammen med 

E. Brandes) «Grib og Junius». I 1889-90 redigerede han
Maanedsskriftet «Af Dagens Krønnike». 1890 udgav han «Korte Veje»,
hvori det lille Lystspil «En Bryllupsaften», der opførtes paa
Folketheatret; senere udkom «Et Hjem» (1891), «Fra Rusaaret» (1892),
«Julies Dagbog» (1893), «Maria, en Bog om Kjærlighed» (1894),
«Guds Fred» (1895). Fra Nytaar 1896 indtraadte han i Ledelsen
af den Gyldendalske Boghandel.

N.s journalistiske Virksomhed har haft stor Betydning for
hans hele Forfatterskab. Behandlingen af alle Slags Æmner paa
mange Slags Maader, saaledes som Journalistikken kræver det, har
givet hans Aand og hans Pen stor Smidighed. I sine Bladartikler
anvender han helst den causerende Form med en Tone af spøgende
Ironi og let Sarkasme, selv naar han vil en Sag eller en
Modstander alvorlig til Livs. Baade i sin Journalistik og i sit friere
Forfatterskab dyrker han fortrinsvis Kunsten for Kunstens egen
Skyld, nyder at øve og vise sine Evner som en Amatør, men
under en skarp og sikker Selvkritik. Motiverne i hans fortræffelig
komponerede og fortalte Noveller ere smaa og usammensatte -- et
enkelt Kjærlighedsforhold eller et Forhold à trois --, men rigt
varierede gjennem forskjellige Situationer og Stemninger. Situationen
kan undertiden -- efter danske Forhold -- synes noget dristig, og
Stemningen er ikke altid synderlig dyb, men ligesom han ved sin
diskrete Behandling dækker det vovede, formaar han ogsaa at give
de Stemninger og Følelser, han skildrer, et illuderende Skjær af
Dybde og Inderlighed. Han har derfor vundet sig et stort
Publikum baade her hjemme og i Udlandet, navnlig i Tyskland, hvor hans
Noveller stadig udkomme i nye Oplag; «Maria» er saaledes oversat
og udkommet paa Tysk, Svensk, Fransk, Polsk, Czechisk og Engelsk.

N. blev gift 1887 med Skuespillerinde ved Kasino Louise
Brock og, efter at dette Ægteskab var opløst, 1896 med
Skuespillerinde ved det kongl. Theater Betty Anna Maria Müller
(f. 19. Marts 1873), Datter af Skuespiller Frederik M. og
Skuespillerinde Maria M., f. Petersen; hun debuterede paa Kasino i
Efteraaret 1893 som Dora i Sardous «Dora», spillede senere Magda i
Sudermanns «Hjemmet» samt Titelrollen i «Kameliadamen» og gik
i Efteraaret 1896 over til det kongl. Theater, hvor hun debuterede
som Martha i «Samfundets Støtter».

M. Galschiøt.



Naskov, Peder Zachariæsen, o.1635-95, Præst, har taget
sit Tilnavn efter sin Fødeby Nakskov. Han blev Student fra 
Slagelse 1653, og efter endte Examiner rejste han udenlands med
nogle unge Rosenkrantzer. 1670 blev han af Erik Rosenkrantz til
Rosenholm kaldet til Præst i Skjødstrup ved Aarhus. 1682 fik han
Magistergraden, blev Herredsprovst 1685 og døde 7. Juni 1695.
N. var en fremragende dygtig Præst. Hans Navn er særlig knyttet
til hans fortræffelige Katekismusprædikener, der efter hans Død bleve
trykte med Titelen: «Den rene evangeliske Religions Artikler» (1697;
nye Optryk 1735 og 1759). Bogen havde vid Udbredelse gjennem
mere end 100 Aar og hørte blandt de opvaktes yndede Andagtsskrifter. 
Et Brudstykke af den (de 7 første Prædikener) er oversat
paa Engelsk (New-York 1754) af Stadshauptmand paa St. Thomas
J. M. Magens.

Pontoppidan, Annales eccles. Dan. IV,  701 f.

A. Jantzen.



v. d. Nath, s. v. Dernath.



Nathan, Adolph, 1814-85, Pianist, Søn af Silke- og
Klædehandler David N. og Bolette f. Davidsen, var født i Kjøbenhavn
3. Dec. 1814. Udviklet under Kammermusikus Lüders' Vejledning
til en smagfuld og elegant Klaverspiller debuterede han som
saadan ved en Aftenunderholdning paa det kongl. Theater 6. Jan.
1833) og da en senere opført Ouverture for Orkester tillige gav
Løfter om hans Kompositionstalent, fik han af Kongen en 3aarig
Rejseunderstøttelse, som han benyttede til videre Uddannelse i
Tyskland. Hjemkommen her fra spillede han 1841 i Musikforeningen
med stærkt Bifald Thalbergs vanskelige Don Juan-Fantasi. Kort
efter bosatte han sig i Aalborg, hvor han virkede til sin Død,
19. Juli 1885, som anset Lærer og Dirigent, hvorfor han flere Gange
har været Overdirigent ved store jyske Sangfester. Af hans
Kompositioner ere over 30 Hæfter Klaverstykker, mest af instruktiv Art,
og nogle Sange udkomne. Hans Enke, Frederikke f. Jacobsen,
Søster til Maleren D. Monies' Hustru (XI, 443), overlevede ham
kun et Par Aar.

Schytte, Musiklex.

S. A. E. Hagen.



Nathanson, Mendel Levin, 1780-1868, Kjøbmand,
nationaløkonomisk Forfatter, Bladredaktør. Hans Fader var Kjøbmand i
Altona Levin Nathan, gift med en Søster til den senere Hofraad
David Amsel Meyer (XI, 271), og han blev født i Altona 20. Nov.
1780. Hans Opdragelse i det tarvelige og patriarkalske Hjem var
den den Gang for ubemidlede jødiske Drenge almindelige; han 
lærte lidt Hebraisk og Bibellæsning, parret med nogen thalmudistisk
Tankeøvelse, og ellers intet. Ved 12 Aars Alder satte Faderen
ham i en kristen Aftenskole, men da han efter et halvt Aar forlod
den, havde han ikke bragt det videre end til at kunne skrive Tal
og Bogstaver og læse lidt Tysk, da Skolen og Læreren ikke kunde
præstere mere. Da kom Mormoderen tilfældig til Altona, og hun
tog ham med sig til Kjøbenhavn, hvor Morfaderen den Gang var
Chef for det ret betydelige Handelshus A. J. Meyer & Søn. Drengen
var altsaa ganske blottet for Kundskaber og kunde ikke ét Ord
Dansk, men saa hurtig udviklede han sig under god Vejledning,
at han allerede i sit 15. Aar var Bogholder og førte
Korrespondancen i Morfaderens Forretning. Det var navnlig Onkelen D. A.
Meyer, som tog sig af hans Undervisning, holdt Lærere til ham i
alle Fag og praktisk indviede ham i Handelen; dermed vedblev
han i en lang Række Aar, og sjælden har vel en Elev gjort
raskere Fremskridt. Forbavsende tidlig modnedes han til
selvstændig Virksomhed, og han var kun 18 Aar, da han med
Onkelens Hjælp etablerede en egen Manufakturhandel en gros (1798).
Allerede her brød han en ny Bane; i Steden for, som da var
Skik, at hente sine Varer fra Hamborg søgte han lige til Kilden
og rejste (1799) -- uden at kunne et Ord Engelsk -- til
Fabrikkerne i Manchester og Leeds. Dette Besøg i England, der
efterfulgtes af mange følgende, fik en betydelig Indflydelse paa hans
Aand. Han kom der over som en begejstret Tilhænger af den
franske Revolution og en ivrig Beundrer af General Bonaparte.
Men alt som Aarene gik, fik han større Sympathi for alt engelsk,
ikke blot de storartede Handelsforhold, men ogsaa det politiske
Liv, Theatret, Litteraturen. I England hentede han sin
kommercielle og nationaløkonomiske Tro, sin Forkjærlighed for den
konstitutionelle Statsordning, som han vel under den første Del af sin
redaktionelle Virksomhed maatte skjule, men aldrig fornægtede, og
sin varme Kjærlighed til den danske Skueplads, hvis store gyldne
Tid han aldrig blev træt af at prise.

Han ægtede 1799 Esther Herfurth (f. 18. Dec. 1777 d. 1. Jan.
1849) og fik med hende en talrig Børneflok. Handelsforretningen,
der 1799 var gaaet over til Firmaet Meyer & Nathanson,
gjennemgik meget kritiske Tider, men han stod dem igjennem, og inden
ret mange Aar var han Associé af det store Hus Meyer & Trier
(1806), hvis Virksomhed afbrødes ved en Fallit 1820 og standsedes
ved en anden 1831. Det var i Aarhundredets første Tiaar, at han 
fattede Planen til og gjennemførte, hvad der blev hans Livs
Stordaad og altid vil bevare ham et hæderligt Eftermæle. Jødernes
Stilling var i Danmark ikke saa forkuet som i mange andre Lande,
men de manglede dog i høj Grad Betingelserne for at kunne staa
som ligeberettigede med andre Statsborgere. Først og fremmest
laa dette i Børnenes Undervisning, der var lige saa slet, som N.s
egen havde været. N. tog her fat med en beundringsværdig Energi.
Han stiftede 1805 den mosaiske Friskole for Drenge, deltog 1810 i
Stiftelsen af Carolineskolen for Piger, og med utrættelig Iver holdt
han disse Skoler oppe, selv i Tider, hvor hans egne Kaar vare
knappe; ikke blot Skolerne fulgte han omhyggelig, men ogsaa
Børnene, som udgik fra dem, og han var især nidkjær for at faa
Drengene anbragte ved Haandværk. Den Velsignelse, disse Skoler
have bragt, lader sig kun til fulde vurdere af den, der kan
sammenligne Nutiden med de tidligere Tilstande. Ogsaa den mosaiske
Gudstjeneste, som var sunken ned til uforstaaede Ceremonier i den
mest forældede Form og foregik i en halv Snes usle, indbyrdes
fejdende Smaasynagoger, lykkedes det N., under stærk Modstand
fra selv dannede Trosfæller, men ogsaa med Bistand af mere
klartskuende Mænd, at faa reformeret. Det hængte sammen med disse
Bestræbelser, at Jødernes Omgangssprog, der hidtil havde været en
Blanding af slet Hebraisk og endnu slettere Tysk, blev Dansk.
Det kan uden Overdrivelse siges, at Jøderne, der hidtil faktisk
havde levet i et aandeligt og nationalt Ghetto, væsentlig ved N.s
Fortjeneste ere blevne jævnbyrdige Statsborgere og danske. Netop
paa dette sidste lagde N. den største Vægt, thi han følte trods sin
tyske Fødsel varmt for Danmark og den danske Nationalitet, for
vor Historie, Kunst og Litteratur, for hele vort aandelige og
materielle Liv. Det var ham derfor en Sorg og en Krænkelse, da i
Aarene før Tyverne den antisemitiske Stemning, der altid ulmer
hos Raaheden og Misundelsen, førte til flere uhyggelige «Jødefejder».
Det var vistnok under Indtrykket af disse, at han lod døbe 3 af
sine Sønner (med Efternavnet Nansen) og 5 af sine Døtre.

I N.s Velmagtstid var hans Hus et gjæstfrit Hjem for mange
af Kunstens og Litteraturens fremragende Mænd, og han havde en
aaben Haand til alle Sider. Af Digterne var vel Baggesen den,
der stod ham nærmest og mest støttedes af ham; Henrik Hertz,
der var af hans Slægt, var som en Søn af Huset; Skuespilleren
P. Foersom opmuntredes og understøttedes til Udgivelsen af den
fortjenstfulde Oversættelse af Shakspeare; Malerne Lorentzen og 
Eckersberg udførte større Arbejder for ham; Komponisten Kuhlau
var daglig Gjæst. Til Kredsen hørte mange dygtige og
fremragende Embedsmænd, med hvem N. stod i den venskabeligste
Forbindelse.

Det var N.s nationaløkonomiske Forfatterskab i Tiden efter
Handelshusets Fallit -- hvorom der nedenfor vil blive fortalt --,
som 1838 ledede til Valget af ham som Redaktør af «Berlingske
Tidende». Dette nu saa anselige og udbredte Blad var den Gang
sunket dybt ned; det var et lille, magert Ark, knap saa stort
som en af Nutidens mindste Provinsaviser, fattigt af Udseende og
endnu fattigere i Indhold. N., der sagtens staar for den nulevende
Slægt som Inkarnationen af det forældede og konservative, var i
Virkeligheden paa det journalistiske Omraade en dristig
Fremgangsmand, og den danske Presse har meget at takke ham for. Han
optog til Behandling Æmner, der hidtil havde ligget hen uden
Omtale, spredte Lys i mange hidtil ukjendte Forhold og hævdede
ufortrødent Pressens Ret overalt, hvor den tilsidesattes. I Politik
maatte «Berlingske Tidende» under ham som under enhver anden
Redaktør følge Regeringens Retning, men paa adskillige andre
Omraader vistes der en ikke ringe Uafhængighed. Bladet udvidedes
stadig, det voxede til 2 Nummere daglig, Kredsen af dets
Abonnenter forøgedes hvert Aar, og det blev, hvad det er endnu,
uundværligt for et stort Publikum. Dets svageste Side var vel
Polemikken, som kunde være skrap med de national-liberale Organer,
og der var af og til en ufrivillig Komik i dets Optræden. Men
der var tillige udbredt over det en vis godmodig Elskværdighed,
og «Gamle Berlingske», som N. kaldtes, var -- ikke mindst ved
«Korsarens» Tegninger -- bleven en højst populær Skikkelse, hvis
glade Fremhæven af det danske Smør og de danske Fedevarer,
som han med rigtigt Blik paa Fremtiden erklærede for Danmarks
største Rigdomskilder, og hvis uforfærdede Kritik af de
undervægtige Hvedetvebakker paaskjønnedes, om end med et Smil. Personlig
var N. en lige saa interessant som fornøjelig Mand; hvad han i sit
lange Liv havde oplevet og erfaret, fortalte han med Liv, han var
rig paa Anekdoter. Han var i Ordets bedste Forstand liberal, hans
Ro lod sig ikke forstyrre ved noget polemisk Uvejr, maaske med
Undtagelse af en enkelt Tordenkile fra «Fædrelandet», og han
bevarede indtil sin høje Alder sit gode, joviale Humør, sin
Ungdommelighed, man kunde gjærne sige sin Barnlighed.

Han fratraadte Redaktionen af «Berlingske Tidende» ved 
Slutningen af 1858, men efter adskillige Omskiftelser overtog han, som
1860 havde faaet Titel af Etatsraad, den igjen i April 1865. Da
vare dog hans Kræfter udtømte, den høje Alder gjorde ham det
umuligt at udføre det anstrængende daglige Arbejde, og allerede i
Jan. 1866 trak han sig tilbage. Hans sidste Aar vare ikke saa
lykkelige, som han havde fortjent dem. Han døde 6. Okt. 1868
og blev, under stor Deltagelse fra alle Sider, begravet fra sin kjære
Drenge-Friskole.

M. L. Nathanson, Hofraad D. A. Meyers Levnet. 
G. Siesby, M. L. N. (1845). 
Kal. Danmark 1887. 
Erslew, Forf. Lex.

C. St. A. Bille.

-- Til Belysning af Pengevæsenets, Finansernes og Handelens
Tilstand og Udvikling har M. L. Nathanson udfoldet en meget
omfangsrig litterær Virksomhed. Han havde allerede 1813 henledet
Opmærksomheden paa sig ved en (anonym) «Forerindring» til Høsts
Oversættelse af Lueders Skrift om Jødernes Forædling, i hvilken han
gav en fortræffelig, kort Oversigt over den danske Handelshistorie
i 25 Aar, ligesom der i hans 3 Aar senere udgivne Skrift om
D. A. Meyer findes adskillige Bemærkninger om Pengevæsenet.
«Forerindringen» blev velvillig modtaget og var medvirkende til,
at der gaves ham Adgang til Arkiver, og at han i en Aarrække
kom til at skrive Indledningerne til de handelsstatistiske
Tabelværker. Han udgav senere «Danmarks Handel, Skibsfart, Penge- 
og Finansvæsen fra 1730-1830)) i 3 Bind og flere andre Skrifter,
men hans Hovedværk er: «Historisk-statistisk Fremstilling af
Danmarks National- og Statshusholdning fra Frederik IV's Tid indtil
Nutiden», der udkom i 1. Udgave 1836, i 2. 1844.

Hans Skrifter vidne om den store Flid, hvormed han har
samlet et ikke tidligere foreliggende Materiale, men de lide under
den Mangel, at han ikke altid i tilstrækkelig Grad har ordnet og
systematisk bearbejdet dette Materiale. En væsentlig Betydning
har det, særlig for Finans- og Bankhistorien, at N. i Følge sin
Stilling som Associé i Firmaet Meyer & Trier ikke alene havde
erhvervet sig en fortrinlig praktisk Indsigt i disse Ting, men at
han i Skildringen af sin egen Tid staar som den, der baade
kjendte Sagerne af Øjesyn og endog havde taget personlig virksom
Del i flere af de vigtigere Finansoperationer. End videre havde
han, skjønt han savnede videnskabelig Uddannelse, dog et godt
Kjendskab til sin Tids Nationaløkonomi (han har bl. a. oversat
Murhards «Handelens Theori og Politik»). Ved Siden af megen 
Anerkjendelse var han ogsaa Gjenstand for skarp Kritik. Hans
Skrifter om Danmarks Handel osv. kritiseredes af C. N. David i
« Maanedsskrift for Litteratur», og hans Fremstilling af Penge- og
Finansforholdene ved Aarhundredets Begyndelse angrebes senere af
A. S. Ørsted i dennes Levnedsskildring. N. gav i Regelen Svar
paa Tiltale, over for Ørsted bl. a. ved et lille Stridsskrift:
«Børsoperationerne og Kursens Gang» (1857). Bortset fra de virkelige
Mangler i hans Skrifter har N. vistnok nogen Ret, naar han i
Stridsskriftet mod Ørsted antyder, at Davids Angreb var paavirket
af den daværende Oppositions Antipathi mod hans optimistiske
Syn paa Forholdene i Frederik VI's senere Tid, medens Ørsted
var utilfreds med hans Angreb paa Schimmelmann og andre
Embedsmænd fra den tidligere Periode.

N.s Mangel paa litterær Uddannelse viser sig navnlig i hans
Stil, der er forældet og uden Finhed, men paa den anden Side er
dog hans Sprog saa klart, at man endnu i vore Dage læser
hans Skrifter uden Anstrængelse. Og deres største Ros ligger i,
at man virkelig læser dem endnu. Mange senere Forfattere have
benyttet disse Skrifter som Kilde, og for væsentlige Perioders
Vedkommende har man i Virkeligheden ingen senere Skrifter at ty til.
Og selv paa de Omraader, hvor den historisk-statistiske Forskning
har frembragt og vel ogsaa vil frembringe Undersøgelser, der ere
baserede paa Arkivstudier, som ikke stode til N.s Raadighed, og
som behandle Kilderne mere systematisk og videnskabelig -- og
ogsaa mere upartisk -- end N., vil man dog benytte hans Skrifter
for at finde Oplysninger af en samtidig, der besad theoretisk og
praktisk Forstaaelse af sin Tids økonomiske og finansielle Forhold.

E. Meyer.



Nathanson, Michael Leonard, 1795-1862, Hippolog, fødtes
i Fredericia 28. Jan. 1795 af jødiske Forældre, Slagtermester Michael
Nathan (fra Preussen) og Gerda f. Julius, og hed før sin Daab (1843)
Isaac. Han var i en Række Aar Kjøbmand i Randers, men
opgav Kjøbmandskabet for at kaste sig over Hestehandel og
Hestevæsen og var med til at oprette flere Foreninger til Hesteavlens
Fremme i Jylland. I danske og tyske Tidsskrifter skrev han om
hippologiske Forhold, som han ogsaa behandlede i selvstændige
Smaaskrifter, saaledes: «Vorschläge zur Verbesserung der Pferdezucht»
(1843), «Afhandling om Danmarks Hesteavl» (1854), «Mine Anskuelser
om Danmarks Hesteavl» (1858) osv. Med Styrke hævdede han, at 
den jyske Hesterace burde bibeholdes, men for øvrigt vare hans
Piecer uden Værdi. N. behandlede ogsaa andre Spørgsmaal end
hippologiske, og med Understøttelse af Christian VIII udgav han
1845-46 Ugebladet «Korvetten Politivennens, som skulde
modarbejde «Korsaren». Han søgte at vise sin Erkjendtlighed mod
Kongen ved at opdage forskjellige Sammensværgelser-, han kom
imidlertid derved i Konflikt med Politiet, blev erklæret for gal og
sendtes (1847) med sin Familie til Brasilien. Efter nogle Aars
Forløb kom han tilbage og opholdt sig i Kjøbenhavn, Randers, Altona
o. a. St. N., der 16. Nov. 1817 havde ægtet Rosa Bonefang, døde
i Randers 10. Juli 1862.

M. L. Nathanson, Min Biographie (1859). 
Erslew, Forf. Lex. 
Alberti, Schlesw.-Holst-Lauenb. Schriftsteller-Lex. 
Dagbladet 1862, Nr. 160.

H. Hertel.



Natter, Johann Lorents, 1705-63, Medaillør og Ædelstenskærer. 
N. var født i Biberach i Württemberg og lærte sin Kunst
i Bern hos Rudolf Ochs, kom derefter til Italien, hvor han i
Florents arbejdede for den sidste Mediceer, Johan Gasto, som og
senere for flere Hoffer. Fra London kom han i Selskab med
M. Tuscher og L. Spengler efter kongelig Indbydelse til
Kjøbenhavn 1743, hvor han i Begyndelsen blev stærkt sysselsat, senere
paafaldende lidt, hvorfor han 1762 vendte Danmark Ryggen og gik
til St. Petersborg, hvor han Aaret efter døde. -- Af hans Arbejder
her hjemme kan nævnes: en Christian VI i Agat, en Jupiter Serapis
i Karneol, Prinsen af Wales (o: Georg III) og Kronprinsesse Louise
(Frederik V's Dronning), alt 1744, Frederik V, i en Topas, 1757.
Som Medaillør gjorde' han et Par Stempler af mindre Betydning.

Weinwich, Kunstens Hist. i Danm. og Norge. 
Weinwich, Kunstnerlex.
Füssli, Künstler-Lex. 
Meier, Fredensborg S. 188.

F. J. Meier.



Naumann, Johan Gottlieb, 1741-1801, Komponist og Kapelmester, 
var en Bondesøn fra Landsbyen Blasewitz i Nærheden af
Dresden og fødtes 17. April 1741. I en ung Alder kom han til
Italien og fik under et fleraarigt Ophold her sin egentlige
Uddannelse i Musik. Han hørte til de tyske Mestre, som med afgjort
Talent, men uden at lægge nogen fremtrædende Ejendommelighed
for Dagen gik i Italienernes Fodspor, og da italiensk Musik endnu
stod i høj Kurs ved Hofferne, lykkedes det ham uden Vanskelighed
at komme frem i sin Hjemstavn. Efter at han 1763 havde
debuteret i Venedig med en komisk Opera, vendte han tilbage til 
Dresden, hvor han 1764 fik Ansættelse som kurfyrstelig sachsisk
Kirkekomponist og senere forfremmedes, 1776 til Hofkapelmester,
1786 til Overkapelmester. Ved en Række italienske Operaer, som
han komponerede dels under et Par længere Besøg i Italien, dels
i Dresden, erhvervede han sig et anset Navn, og hans Ry naaede
ogsaa til de nordiske Hovedstæder.

Faa Opfordring af Gustav III gjæstede N. Stockholm 1777-78
og atter 1782-83. Han bragte her Kapellet paa en bedre Fod
og komponerede til svensk Text Operaerne «Amphion» (opført
1778), «Cora och Alonzo» (1782) og «Gustaf Vasa» (1786), der
anses for hans dramatiske Mesterværk. I Kjøbenhavn gjorde man
sig megen Umage for at vinde ham for Danmark, men alt, hvad
man opnaaede, var, at han ligesom for Stockholms Vedkommende
paatog sig at omordne Kapellet, i hvilket Øjemed han opholdt
sig her fra Juni 1785 til April 1786 og komponerede Operaen
«Orpheus og Eurydice», hvortil Charlotte Biehl havde forfattet
Texten med Benyttelse af et tysk Operadigt af Hofraad v.
Lindemann, som N. tidligere havde haft til Hensigt at komponere.
«Orpheus og Eurydice» opførtes første Gang under Komponistens
Ledelse 31. Jan. 1786 og vandt meget Bifald. Et Klaverudtog af
denne Opera med dansk og tysk Text blev 1787 udgivet i Kiel af
Professor Cramer. Musikken til «Cora», opført i Kjøbenhavn 1788,
udkom her i et af Kunzen udarbejdet forkortet Klaverudtog.

N. var yndet og beundret af sin Samtid, men kun enkelte af
hans talrige Værker, nogle Messer, Oratoriet «I pellegrini» og
Musikken til Klopstocks «Vater unser», have kunnet modstaa Tidens
Tand. Blandt Operaerne var «Cora» den, som gjorde mest
almindelig Lykke og fik den største Udbredelse. I det hele synes
de Operaer, han skrev for Stockholm og Kjøbenhavn at have hørt
til hans mest inspirerede Værker af denne Art. Hans Biograf
Meissner gjør den Bemærkning, at Opholdet i de nordiske Riger
paavirkede ham baade som Kunstner og som Menneske, og at de
Værker, som N., der hidtil næsten udelukkende havde benyttet
italienske Texter, komponerede i Sverige og Danmark, afvege
betydelig fra hans foregaaende Arbejder. Et Par af hans italienske
Operaer, «Tutto per amore» («Elskovs Magt») og «Elisa», som
man 1791 og 1795 lod opføre paa den danske Scene, faldt
fuldstændig til Jorden.

Den levende Interesse for Musik, som N. til sin Overraskelse
fandt her i Kjøbenhavn, og al den Imødekommenhed, der vistes 
ham, bevirkede, at det nær var lykkedes at overtale ham til at
blive her for bestandig. Hertil bidrog ogsaa, at han i Grosserer
Peschiers Hus blev indtaget i Husfruens yngre Søster, Catharina
Magdalena Grodtschilling. Hun var en Datter af Kontreadmiral
Fr. G. (VI, 204) og blev viet til N. i Pretsch ved Wittenberg 16. Juni
1792. Ramt af et Slagtilfælde afgik N. ved Døden 23. Okt. 1801
i Dresden.

Meissner, Bruchstücke zur Biographie J. G. N.s I-II (Prag 1803-4).
Allg. Deutsche Biographie XXIII. 
Lindgren, Svenske Hofkapellmästare 1782-1882. 
Overskou, Den danske Skueplads III, 316 ff. 
Tidsskr. f. Musik 1859, Nr. 3 f.                                                                       

V. C. Ravn.





Naur, Elias, 1650-1728, Professor og religiøs Digter, er født
17. Febr. 1650 i Navr Sogn ved Holstebro, hvor Faderen, Eske
Eliesen (Nebsager), var Præst. Moderen hed Sidsel Christensdatter
Kjær. N. gik først i Skole i Holstebro; men efter Faderens Død
1667 tog hans Morbroder Hans Naur, Præst i Vissenbjærg, sig af
ham og overflyttede ham til Odense Skole og Gymnasium, hvorfra
han blev Student 1672, og hvortil han hele sit Liv igjennem
vedblev at være knyttet. 1674 blev han Hører ved Odense Skole,
1680 Konrektor og tog s. A. Magistergraden. Efter ubehagelige
Stridigheder med sin Rektor Niels Haels, der endte med en
Provsteretssag, overtog han 1687 Rektoratet, hvormed han 1691 forbandt
Professoratet i Græsk ved Gymnasiet. Efter at have nedlagt
Rektoratet 1697 avancerede han 1711 til Professorposten i Theologi og
Hebraisk, som han beklædte til sin Død, 6. Maj 1728. -- Han var
3 Gange gift. Først ægtede han 1682 den 48aarige Enke Margrethe
Eriksdatter Mule, som var af Kjøbmandsslægt i Odense og vistnok
bragte ham Midler; hun døde 1693. Næste Aar ægtede N. Barbara
Landorph (d. 1697), Enke efter Professor Lor. Edinger (IV, 419),
og endelig 1699 den 19aarige Pernille Mule (d. 1756), Datter af 
Raadmand Niels M. Alle Ægteskaberne vare barnløse.

Gymnasiet i Odense førte jo aldrig nogen blomstrende
Tilværelse, og om N.s videnskabelige Virksomhed forlyder intet. Ved
Nedlæggelsen af Rektoratet holdt han en latinsk Tale om Rektorerne
i Odense, og han efterlod en Del utrykte lærde Arbejder i Tidens
Aand; men i Litteraturen er han kun bleven bekjendt som
opbyggelig Forfatter og Digter. N. skal have været en from, enfoldig
og upraktisk Natur, ligegyldig for verdsligt Gods, skjønt hans
Ægteskaber rigtignok pege i anden Retning. Hans Skrifter ere
gjennemtrængte af en inderlig Gudsfrygt med noget sygelig Dvælen 
ved Lidelse og Død; men som Digter er han bleven en Type paa
den kunstlede Stil og den opstyltede Pathos, som Efterligningen af
den 2. Schlesiske Skole havde forplantet til os, og som, især i sin
Anvendelse paa religiøse Æmner, ofte slaar over i det smagløse
og platte, endog i det modbydelige. Hans Hovedværk, «Golgatha
paa Parnasso» (1689), et vidtløftigt Epos i Alexandrinere, besynger
Lidelseshistorien i 5 «Akter» og er dediceret til Jesus Christus i
en Tiltale paa 14 Sider højtravende Stenstil. Derefter følger en
versificeret Selvbiografi i opbyggelig Aand, og i Digtet selv
udmales bl. a. Stridsmændenes Mishandling af Jesus i saa kraftige
Udtryk som disse:

 Hans Ansigt smitter de med ful opharket Spyt ....
 En Del, ret djævleblændt, tør baade slaa og spjætte.

Det hedder om Synden, at den «værre end de døde Padder stinker», 
og i Gethsemane Have sover Apostelen Peder «som et Svin,
ja som en Svinetryne». Den samme søgte og kunstlede Smag
præger hans prosaiske Andagtsbøger allerede i Titlerne: «Aandelige
Paaskeliljer» (1698), «Aandelig Pinse-Maj» (1699), «Aandelig
Julestue» (1699) o. fl. I nogle af dem, f. Ex. «Zions Sange og Sukke»
(1688), blander han Prosa og Vers. Heldigst er han maaske i sin
versificerede Parafrase af Davids Salmer, «Nye Strænge paa Davids
Harpe» (1690).

N.s Biskop i Odense Th. Kingo optog adskillige af hans
Salmer i sin forkastede «Vinterpart» af Salmebogen, og de bære
maaske deres Del af Skylden for Bogens uheldige Skæbne. Kingo
var jo selv smittet af den samme tyske Smag, men bødede rigtignok 
paa den ved en Digteraare, som N. kun i ringe Grad var i
Besiddelse af, skjønt han af og til røber virkelig Følelse og skriver
lette Vers. En enkelt af hans Salmer har fundet Vej helt ned til
vor nuværende Salmebog.

Giessing, Jubel-Lærere II, 1, 117 ff. 
Bloch, Den fyenske Geistligheds Hist. I, 313 ff. 
Ny kirkehist. Saml. I, 577 ff. 
Paludan, Renaissancebevægelsen i Danmarks Lit. S. 271. 467. 
Frølund, Holstebro S. 203 ff. 
Brandt og Helveg, Den danske Psalmedigtning I, 53.                                                       

J. Paludan.



Navl, Jørgen, --o.1569, til Vesterbygaard, var Søn af
Jørgen N. til Vesterbygaard (d. 1506); Moderen skal have været en
Grubbe. Han er mulig født efter Faderens Død, da han synes at
være bleven opkaldt efter denne. Slægten var sjællandsk, men
J. N. nævnes dog første Gang 1536 blandt Adelen i Jylland. 1558
fik han Birkende Len, og Aaret efter blev han med 3 andre 
Adelsmænd lagt i Slotslov paa Kalundborg for at opvarte den fangne
Kong Christian II; efter Kongens snart paafølgende Død ledsagede
han Liget til Nyborg. 1560 tilsagdes han til Tjeneste til Søs og
gjorde 1562 et mindre Togt som Lieutenant hos «Admiralen» Lars
Andersen. Han ombyttede samtidig Birkende Len med Sebber
Kloster, der udtrykkelig tillagdes ham som Løn for Skibstjeneste.
Ved Krigens Udbrud 1563 blev han ogsaa indkaldt, men om hans
Deltagelse i denne er intet bekjendt. Sebber Kloster mistede han
1569, formodentlig er han død ved denne Tid. Sin Fædrenegaard
havde han 1562 solgt til Johan Friis. Med sin Hustru, Kirsten
Lauridsdatter Vasspyd, havde han flere Sønner.

Thiset.



Naylor, John William, 1812-59, Filefabrikant, er født
24. Sept. 1812 paa Raavad, hvor hans Fader, Thomas N., der 1810
var kommen fra England og faa Aar efter anlagde en Filefabrik i
Kjøbenhavn, den Gang skulde bringe Filefabrikationen paa Fode.
Moderen var Sophie Magdalene f. Raasløff. N. var en opvakt Dreng
med Sans for Naturen og Talent for Tegning, men han skulde
efter Faderens Bestemmelse være Filehugger. Det blev han da
ogsaa og foretog som saadan 1837-40 en Rejse til England. Her
opholdt han sig navnlig i Sheffield, hvor han paa Grund af
Filehugger-Unionens Regler kun med stort Besvær fik Arbejde, men
de i Begyndelsen stærkt fjendtlige Følelser imod ham forandredes
lidt efter lidt til Beundring og Venskab. Han var nemlig en saa
fremragende Arbejder, at han udførte Ting, som de engelske
Filehuggere erklærede for umulige, og nogle af ham udførte
Dekorationsfile bleve med stor Ros omtalte i den engelske Presse. 
Sheffields Filehugger-Union fejrede den fremmede Arbejder ved et Festmaaltid.
1847 overtog han sammen med en yngre Broder Faderens Fabrik,
men den kundskabsrige, hjælpsomme, joviale og fordringsløse Mand
kom ogsaa til at virke paa anden Maade. FVa 1847 spillede han
en virksom Rolle i Industriforeningen, og 1855 indvalgtes han i
Kjøbenhavns Borgerrepræsentation. Efter 2 Aars tærende Sygdom
døde han 9. Nov. 1859. Han var ugift. Det danske Kunstindustrimusæum 
ejer en god Prøve paa, hvad N. formaaede som Filehugger.

Illustr. Tid. I, 149 f. 
Rawert, Danmarks industr. Forhold S. 182. 
C. Nyrop, Industriforeningen i Kbhvn. 
Aftenpostens Haandværker-Tid. 3. Jan. 1898.

C. Nyrop.



Neander, Johan Adolf, --1766--, Maler, skriver sig Danus
og angives at være født i Kjøbenhavn, dog ventelig af svensk 
Afstamning. Der haves kun faa og usikre Efterretninger om ham.
Han var mulig født 1737. Med 50 Rdl. K. aarlig af Frederik V's
Kasse studerede han 1761-66 ved Akademiet. Han synes ikke at
have været nogen videre karakterfast Person; der meldes, at han
spillede sine faa Skillinger bort i Tallotteriet og forsømte Akademiet;
til sidst vendte han dette ganske Ryggen, hvad der havde til Følge,
at den kongelige Subvention ophørte. Han arbejdede for
Holmskjolds Svampeværk (VII, 605) og prises (1790) af denne i høje
Toner. Til sidst skal han være bleven sindssvag og være død i
Kjøbenhavns Vartov, hvor man dog ikke kjender noget til ham.

Weinwich, Kunstens Hist. i Danm. og Norge. 
Weilbach, Nyt Kunstnerlex.
Meier, Fredensborg S. 188.

F. J. Meier.



Nebelong, Johan Henrik, 1817-71, Arkitekt, blev født i
Kjøbenhavn 20. Juli 1817 og var Søn af Skomagermester Johan
Henrik N. og Anna Christine f. Schreyber. Da han viste Talent
for Tegning, kom han paa Hetsch's Tegneskole og gjennemgik
senere Kunstakademiet, hvor han vandt forskjellige Medailler og
Præmier, bl. a. 1839 den Neuhausenske Præmie for Opgaven «et
Badeværelse». Aaret efter rejste han til Norge for at hjælpe
v. Linstow (X, 336) med Dekorationen af det indre af Slottet i
Christiania. Her blev han i 13 Aar og udførte adskillige større
Byggeforetagender, som et Hospital for spedalske i Bergen, et
Toldbodpakhus i Christiania, Restavrationen af Hitterdalskirken osv.
samt en Mængde Privatbygninger og fremfor alt Lystslottet
Oscarshal i Nærheden af Christiania, som skaffede ham Kongens
usvækkede Venskab. Han var tillige Lærer ved Bygningsskoien i
Christiania og tilbragte Aaret 1842 paa Studierejse, særlig i Tyskland,
paa Stipendium fra den norske Regering. Efter sin Hjemkomst
til Danmark blev han ansat som Lærer i Bygningskunst ved
Akademiet, blev 1855 Medlem af Akademiet paa «et fyrsteligt Landslot»
og blev 1857 Bygningsinspektør for Kjøbenhavns 1. Distrikt. 1860
fik han Titel af Professor. Ogsaa her hjemme virkede han i stort
Omfang som udøvende Arkitekt. For Frederik VII foretog han
gjennemgribende Reparationer af Jægerspris Slot og opførte den i
Form af et Skib dannede Spisesal paa Skodsborg efter en Skitse
af Kongen. Desuden byggede han en Mængde Villaer og
Privathuse, f. Ex. Grosserer Brobergs Landsted paa Strandvejen og
Grosserer J. A. Meyers anselige Ejendom paa Vesterbrogade Nr. 94,
en for den Tid ualmindelig pompøs Bygning. Desuden omdannede 
og tilbyggede han Vordingborg Sindssygeanstalt, hvoraf første
Halvdel stod færdig 1857, anden Halvdel 1871. I Norge byggede han
Bergens Musæum, 1867, som dog i Udførelsen ikke ganske svarer
til hans Tegninger.

1843 ægtede han i Christiania Christiane Palmine Wunderlich
(f. 1816 i Kjøbenhavn), Datter af Snedkermester Christoffer W.
(f. 1772 d. 1826) og Dorthea Christiane f. Knudsen (f. 1784 f 1868).
Han døde i Kjøbenhavn 1. Marts 1871. N. var en fuldblods Elev
af Hetsch og uddannede selv en Række flinke Arkitekter, f. Ex.
Chr. Abrahams, Vilh. Dahlerup og Alb. Jensen; han havde fra sin
tidligste Tid en udpræget Sans for det dekorative i Arkitekturen
og udmærkede sig ved sine elegante Enkeltheder, som dog synes
en moderne Smag vel spidse og tørre.

Weilbach, Nyt Kunstnerlex.

Erik Schiødte.



Nebelong, Johan Henrik, f. 1847, Orgelvirtuos. 
N. er Søn af nedennævnte Arkitekt N. S. N. og blev født i Kjøbenhavn
9. Nov. 1847. Allerede som Dreng dyrkede han Orgelet med saa
stor Iver, at han, ikke 17 Aar gammel, i 1864 blev Organist ved
Straffeanstalterne paa Christianshavn. Her virkede han, indtil han
i 1881 forflyttedes til Johanneskirken. 1891 blev han tillige Kantor
ved denne Kirke. I 1867 debuterede N. som Orgelspiller ved en
Koncert, han gav i Domkirken i Lund, og siden den Tid har han
givet adskillige Hundrede Koncerter og assisteret ved en Mængde
andre. Af særlig Betydning vare de Gratiskoncerter og
Folkekoncerter til en meget lav Entré, som han med det Formaal at
udbrede Interesse for god Musik blandt Menigmand gav under stor
Tilslutning i 1876 og 1877 i Trinitatis Kirke og atter i 1892 og 1893
i Johanneskirken, ligesom ogsaa rundt omkring i Provinserne. Ved
Siden af denne betydelige Virksomhed har N. været en ihærdig
Forkæmper for at hæve sin specielle Stand, Organisterne, i social
Henseende. I 1885 stiftede han «Pensionsfond for danske
Organisters Enker» og var s. A. Medstifter af «Dansk Organistforening»,
hvis Formand han siden stedse har været. I 1896 oprettede han
en Skole for vordende Organister. N. blev i 1878 Kultusministeriets
Konsulent i Orgelsager, og efter i en Række Aar at have virket
som Sanglærer ved offentlige og private Skoler i Kjøbenhavn blev
han 4. Avg. 1896 udnævnt til Sanginspektør for alle Kultusministeriet 
underlagte, Skoler. 1892 fik han Titel af Professor. Som
Komponist har N. udgivet 4 Hæfter religiøse Sange, nogle 
Fædrelandssange og Klaverstykker m. m. -- Han blev 5. Jan. 1868 gift
med Hermine Sophie Levy, født i New-York af danske Forældre;
efter hendes Død 16. Jan. 1881 ægtede han 3. Jan. 1882 Mathilde
Augusta Christine Frisenette, Datter af J. C. F., forhen Ejer af
Christineberg Mølle.

Schytte, Musiklex.
Søndagsposten Nr. 640 (2. April  1876).

G. St. Bricka.



Nebelong, Niels Sigfred, 1806-71, Arkitekt, ældre Broder 
til ovennævnte J. H. N. (d. 1871), blev født i Kjøbenhavn 14. Okt.
1806; ogsaa han var Elev af Hetsch og gjennemgik Kunstakademiet, 
hvor han 1833 vandt den lille og 1837 den store Guldmedaille,
den sidste for Opgaven «en Børs»; 1835 vandt han Æresmedaillen
i Arkitekturen. Efter i flere Aar at have virket som Lærer ved
Akademiet rejste han 1839 til Udlandet paa Akademiets
Rejsestipendium, blev over 3 Aar borte og besøgte Paris, hvor han
studerede under Labrouche, Nord- og Mellemitalien, Sicilien og
Grækenland. 1843-45 restavrerede han Ribe Domkirke, en Opgave, som
dog ikke laa for hans Evner; i Kolding indrettede han
Stutteribygningerne og opførte en Bygning for den lærde Skole. 1846
vendte han tilbage til Kjøbenhavn, 1855 blev han Medlem af
Akademiet paa «et Theater til 1600 Tilskuere», 1863 blev han
konstitueret og Aaret efter fast ansat som Stadsbygmester i
Kjøbenhavn. 1864 fik han Titel af Justitsraad. I Kjøbenhavn og Omegn
byggede han en Mængde Privatbygninger, f. Ex. Brygger Jacobsens
Villa i Valby, Gyldenstjerne Sehesteds Landsted i Vedbæk,
Justitsraad Friis' Villa i Frederiksberg Allé, Drewsens Bolig paa
Strandmøllen, Raadmand Bülows Villa i Ewaldsgade osv. Af Herregaarde
kan nævnes: Svanholm, Dallund, Holsteinborg, Ravnholt og
Tranekjær Slot; han har bygget Fyrtaarne paa Skagen, Sild, Sejerø,
Hjelm, Samsø og Refsnæs, Toldbygninger i Odense, Bogense og
Holbæk, Ting- og Arresthuse i Kjøbenhavns Amt, Odense, Holsted
og Viborg; han har restavreret en Mængde Kirker, bygget
Kommuneskoler, Arbejderboliger, Slagelse Kloster osv., kort sagt
udfoldet en overordentlig omfattende Virksomhed. Til hans
betydeligste Arbejder høre Vridsløselille Forbedringshus, 1856-59, og
Straffeanstalten paa Christianshavn, 1861-66. Ombygningen af
det kongl. Theater, 1855, var for saa vidt mislykket, som han ikke
fik Lov til at fuldføre sin Tanke, men maatte lade Bygningen
henstaa ufærdig. Medens han i Fængselsbygningerne fandt 
Opgaver, som han med sin praktiske og sunde Sans og sine solide
tekniske Kundskaber fuldt ud evnede at løse, fik han i Gjenopførelsen
af Viborg Domkirke, begyndt 1863-64, først fuldført efter hans
Død, en Opgave, som stillede større kunstneriske og arkæologiske
Fordringer, end han med sin Uddannelse var i Besiddelse af; man
maa fuldt anerkjende den Respekt og Alvor, hvormed han tog fat
paa Opgaven, hans Livs Hovedværk, og det er ikke hans Skyld,
at Resultatet ikke er blevet saa fuldkomment, som det kunde være.
Skylden er Tidens, som endnu ikke var naaet til det Syn paa
Restavrationer af Fortidens monumentale Mindesmærker, som det
blev en senere Periodes Lod at kunne gjennemføre.

N. var første Gang gift med Anna Marie Christine f. Eriksen,
Datter af Skibsfører E., men hun døde efter et Aars Ægteskab
1832; anden Gang (1843) med Constance f. Horn (f. 1825), Datter
af Kancelliraad, Birkedommer Carl Tobias H. (f. 1790 d. 1863) og
Sophie Caroline f. Wilhjelm (f. 1801 d. 1851). Han døde i
Kjøbenhavn 9. Okt. 1871.

Weilbach, Nyt Kunstnerlex.

Erik Schiødte.



Neckelmann, Ludvig Conrad, 1784-1865, Borgmester, historisk Forfatter, 
er født i Æbeltoft 28. Maj 1784. Hans Fader var
Generalmajor Johan Frederik N., Moderen Frederikke Gabrielle f.
v. Wedderkop. N. blev Student fra Fredericia Skole 1800, juridisk
Kandidat 1804 og studerede derefter i Kiel. 1805 blev han Avditør
ved det slesvigske Infanteriregiment, 1810 Byfoged i Randers samt
Herredsfoged i de dermed forenede Jurisdiktioner (indtil 1814
Hovlbjærg og Galten Herreder, 1814-19 Nørhald og Støvring Herreder)
og 1819 tillige Borgmester. N. tog sig ivrig af den By, han
saaledes fik anvist til Virkekreds, og da han tillige havde megen
historisk Interesse, kom han snart ind paa Studier i Randers gamle
Raadstuearkiv. I 1830 skrev han en «Udsigt over Randers
Kjøbstad», og i 1833 paabegyndte han en «Randers Kjøbstads
Beskrivelse», af hvilken dog kun udkom den almindelige Del indtil 1448
og en Afhandling om Fiskeriet i Randers Fjord. Ogsaa til sit
Skrift «Om Kommunevæsenet i Danmark» (1836) har han benyttet
Oplysninger fra Randers Tingbøger. Af Interesse for Byens
Opkomst fremkom han i 1832 med et noget fantastisk «Forslag til
Pramfart mellem Limfjorden og Gudenaa». -- N. var i 1831 bleven
Justitsraad, og hans Embedsvirksomhed og Duelighed vare ofte blevne
hædrende omtalte af Kongen og Kancelliet. Men han blev nu 
indviklet i nogle uregelmæssige Sportuleringsforhold, og ved en
Højesteretsdom blev han i 1838 idømt en Mulkt paa 1000 Rdl.
I Anledning heraf søgte og fik han i 1839 sin Afsked med Pension.
Efter den Tid levede han i Randers uden at beklæde noget
Embede. Han fortsatte sin litterære Virksomhed, udgav et Par Skrifter
af juridisk Indhold og et Ugeblad, «Turisten» (1840), men var
navnlig optaget af at samle Materiale til et stort Værk om «det
skandinaviske Stamfolks Urtid og Oldtid», hvilken han søgte at
oplyse væsentlig ved Studier over Folkesproget og Stednavnene.
Da han var henimod 80 Aar gammel, begyndte han 1861
Udgivelsen af dette Værk under Titel «Skandinaviske Blade». Men kun
1. Bind udkom, inden Forfatteren døde 17. Maj 1865. -- N. havde
i 1810 ægtet Karen Helene Hincheldey (d. 1826), og derpaa i 1830
Helene Laurentzia Marquardt (d. 1866).

Erslew, Forf. Lex.

Chr. Villads Christensen.



de Neergaard, Carl, 1800-50, Godsejer og Politiker, 
født 2. Marts 1800 paa Ringstedkloster, Søn af nedennævnte Godsejer
Peter Johansen de N. (d. 1835). Han blev 1819 Student fra
Roskilde Skole og tog næste Aar 2. Examen, men maatte derefter af
Helbredshensyn gaa over til Landvæsenet. Det Friluftsliv, han
saaledes kom til at føre, gjengav ham Helbredet. Først var
han 1821-26 Forpagter af Fuglsang og Prierskov paa Laaland
under Vejledning  af J. D. Friderichsen (V, 388) og 1826-30 Ejer
af Nørlund og Torstedlund i Aalborg Amt, men overtog derefter,
da Faderens Godser deltes mellem Sønnerne, Gunderslevholm og
Kastrup samt Antvorskovs og Gyldenholms Skove, i alt over 1200
Tdr. Hartk. og næsten 4000 Tdr. Land Skov. Godserne vare den
Gang i maadelig Stand, men N. var en udmærket Landmand,
indførte en forbedret Driftsmaade og brugte tidlig nye
Landbrugsredskaber, ligesom han særlig lagde Vindpaa at udvikle sin
Besætning: han lagde derved Grunden til den gunderslevholmske
Kvægstamme, der videre uddannedes af J. B. H. Andersen (I, 247).
Ligeledes virkede han for Fæstegodsets Opkomst, bl. a. ved at
indkalde driftige Langelændere, medens de Fæstere fjærnedes, som
ikke kunde udrede deres Afgifter. Dog var han meget rimelig i
sine Krav til Fæsterne (tog altid kun ringe Indfæstning) og var
gjærne rede til at hjælpe dem, der vilde gjøre Forbedringer paa Jorder
og Bygninger. I sit Testamente fastsatte han ogsaa en Plan til
Fæstegodsets Salg, og Halvdelen af dette kjøbtes derefter af 
Fæsterne. Særlig Omhu viste han for sine Skove, indførte en
mere forstmæssig Drift og sørgede for deres bedre Afrunding og
for Beplantning af de aabne Steder. Hans Godser fik derfor et
helt nyt Udseende i de 20 Aar, han styrede dem; 1847 kjøbte han
tillige Charlottendal ved Slagelse.

Hans Virksomhed indskrænkedes ikke til hans egen snævrere
Kreds. Han var 1833 en af Hovedmændene ved Stiftelsen af Sorø
Amts landøkonomiske Selskab, blev dets Næstformand og 1845 dets
Formand og fremkaldte særlig dets Samvirken med Præstø Amts
Landboforening om fælles Dyrskuer og Udstillinger 1843-47. End
videre blev han 1839 Medlem af Landhusholdningsselskabets ene
Agerbrugskommission, og da man 1848 opgav den tidligere Regel
kun at vælge Præsidenterne ud af de kjøbenhavnske Medlemmer,
valgtes han enstemmig til dette Hverv. Han var siden 1832
Medlem af den overordnede Tiendekommission og siden 1839
Landvæsenskommissær, var 1840-44 Medlem af en Kommission om
Statsskovene og derefter af Direktionen for Landstutterivæsenet.
Ogsaa var han siden 1842 Medlem af Sorø Amtsraad o. s. fr.

Størst Betydning fik dog hans Deltagelse i det politiske Liv.
1834 valgtes han af de sjællandske Sædegaardsejere til Roskilde
Stænderforsamling og gav siden Møde i alle Samlinger lige til 1848
samt var fra første Færd blandt dens mest fremragende Medlemmer.
Han tog ikke alene vigtig Del i Forhandlingerne om Landboforhold,
men ogsaa om de almindelige politiske Spørgsmaal og hyldede i
det hele maadeholdne Fremskridt. Han tog saaledes Ordet baade
for Tallotteriets Ophør, Toldbeskyttelsens gradvise Ophævelse,
Konsumtionens Afskaffelse og Næringsfrihed; derimod var han 1838 en
skarp Modstander af Forslaget om Sognebaandets Løsning (skrev
et eget Modskrift imod V. Birkedal om denne Sag) og 1844 af
B. Christensens og J. C. Drewsens Optræden for Bondestanden,
der i hans Øjne var en meget skadelig Agitation. 1848 valgtes
N., der s. A. havde taget vigtig Del i Herregaardsskytternes
Oprettelse, i Slagelsekredsen til den grundlovgivende Rigsforsamling
(imod C. Alberti) og blev her baade Formand for Finansudvalget
og Medlem af Grundlovsudvalget. Han hørte afgjort til højre Side,
udtalte sig baade for Census til Folketinget og Klassevalg til
Landstinget og advarede indtrængende imod almindelig Valgret, hvorfor
han ogsaa til sidst var med at nedlægge skriftlig Indsigelse mod
Grundloven i dens endelige Skikkelse. Han var i Jan. 1849
Medstifter af den (konservative) «patriotiske Forening» og blev senere
Medlem af dens Bestyrelse. Han fik Sæde i den store Landbokommission 
og valgtes af 2. Kreds (Nordsjælland) til Landstinget.
Ogsaa her toges hans Evner stærkt i Brug, men allerede i Maj
1850 blev han syg og rejste i Juli til Ems, hvor han døde 2. Avg.

1841 var han bleven udnævnt til Etatsraad. N. ægtede 1832
sit Søskendebarn Elisabeth Arnoldine de Fine Mourier (f. 17. Dec.
1811 d. 11. Sept. 1883), Datter af Proprietær Ch. M. til Hindema
(f. 1776 d. 1859), men Ægteskabet var barnløst.

Erslew, Forf. Lex. 
Barfod, Dansk Rigsdagskal. 
P. F. Koch, C. de N. (1894).                                                  

Emil Elberling.



Neergaard, Carl Peter, f. 1869, nordisk Arkæolog. 
N. er Søn af Oberst Emil N. (f. 21. Nov. 1830 d. 15. Febr. 1897), hvis
Fader var nedennævnte Generalkrigskommissær Jens Veibel N., og
Olivia f. Dichman (f. 30. Marts 1841), fødtes i Kjøbenhavn 5. Juli
1869, blev Student 1886 og kastede sig strax over arkæologiske
Studier, blev 1887 Medhjælper ved Oldnordisk Musæum, 1892 ved
Musæernes Omordning Assistent ved Nationalmusæets 1. Afdeling
og 1897 Inspektør sammesteds. Som Arkæolog slutter N. sig til
Worsaae og Sophus Muller. Fra hans Haand haves særdeles 
omhyggelige Meddelelser og Undersøgelser af forhistorisk-arkæologisk
Art, saaledes «Ravsmykkerne i Stenalderen» (1889) og «Jærnalderen»
(1892), begge i «Aarbøger f. nord. Oldkyndighed», og «Nogle 
Broncealders-Depotfund» (1897) i «Nord. Fortidsminder»; men desuden har
N. syslet med middelalderlig Arkæologi og dansk Klosterhistorie,
til hvilken sidste han har ydet værdifulde Bidrag i forskjellige
Tidsskrifter.                                                                        

Hans Olrik.



Neergaard, Edvard, 1821-74, Landmand og Politiker, 
blev født 7. Juni 1821 i Thisted og var Søn af Kjøbmand, senere 
Godsejer, Niels Bjerregaard N. til Ulstrup (f. 1792 d. 1851) og Nicoline
f. Høyer (f. 1796 d. 1882). Efter i et Par Aar at have lært 
Landvæsenet blev han 1840 Ejer af Dovergaard i Refs Herred, 1866
tillige af Pedersrolighed ved Thisted, hver omtr. paa 12 Tdr. Hartk.,
og udviklede sig til en dygtig Landmand. Han var Medlem af
Bestyrelsen for Thisted Amts landøkonomiske Selskab 1846-59
samt paa ny 1869-74; var end videre Medlem af Sogneforstanderskabet 
1852-54 og af Amtsraadet 1856-71, i hvis Forhandlinger
han tog en fremragende Del; blev Tiendekommissær 1854, 
Landvæsenskommissær 1856 og var 1857 Medstifter af 
Brandforsikringsforeningen for Landbygninger i Thisted Amt samt derefter 
Medlem af Bestyrelsen indtil faa Maaneder før sin Død. Han havde særlig
Del i at fremkalde direkte Udførsel af Hornkvæg til England 1865,
der i en lang Aarrække var meget indbringende. -- 1848 søgte
han forgjæves Valg til den grundlovgivende Rigsforsamling, men
valgtes 1858 til Folketinget for Thisted Amts 3. Kreds og gjen-
valgtes indtil 1866, i Regelen ved Kaaring, 1864-66 tillige til
Rigsraadets Folketing. Han tog jævnlig Del i Forhandlingerne
om praktiske Spørgsmaal, særlig om Hesteavl (var afgjort 
Modstander af baade Land- og Stamstutteriet) og havde Sæde i flere
vigtige Lønningsudvalg. Ligesom flere andre nørrejyske 
Proprietærer («Kammerraadsbænken») indtog han en Mellemstilling mellem
det national-liberale Parti og Venstre. Døde 17. Febr. 1874. Han
havde 1848 ægtet Kirstine Nordentoft (f. 1824 d. 1890), Datter af
Kjøbmand P. Chr. N. i Thisted (f. 1799 d. l874). 

Emil Elberling.



Neergaard, Jens Bruun, 1742-88, Godsejer, Søn af ndfr. 
anførte Krigsraad Peter J. N. (d. 1772), var født 14. Juni 1742, blev 1
759 Student fra Herlufsholm og 1761 juridisk Kandidat, fik 1763
af sin Fader Skjøde paa Svendstrup, hvis Gods han betydelig 
forøgede, og hvor han opførte den nuværende Hovedbygning, blev
1769 Vicelandsdommer i Sjælland og Møen, 1780 adlet og døde
2. April 1788; ad Rangstigen var han stegen fra Krigssekretær til
Justitsraad (1763) og Etatsraad (1776). Gift 2. Maj 1764 med Anne
Marie Møller (f. 23. Marts 1743 d. 23. Okt. 1802), Datter af Brygger
Jens M. i Kjøbenhavn; hun var en særdeles virksom Kone, der i
sin Enkestand med Dygtighed styrede Svendstrup og 1794 kjøbte
Skjoldnæsholm. N.s Overfald paa Digteren Wessel omtales ndfr.
S. 167; det bør da ogsaa tilføjes, at han senere gjorde Wessel
Afbigt.

Leth og Wad, Dim. fra Herlufsholm S. 100. 
Danske Herregaarde VI: Svendstrup; XI: Skjoldnæsholm.                                                     

G. L. Wad.



Neergaard, Jens Veibel, 1775-1864, Veterinær, 
blev født 3. Juli 1775 paa Juellinge, hvor Faderen, Sigvard Thomas Petersen
N., var Forpagter; Moderen hed Petrea Sophie f. Staal. Han
dimitteredes privat til Universitetet 1794, begyndte paa det juridiske
Studium og blev Volontær i Rentekammeret, men et tilfældigt 
Besøg paa Veterinærskolen vakte hos ham, som forud var en 
lidenskabelig Hesteelsker, en brændende Lyst til at ombytte Juraen 
med Veterinærvidenskab. Faderen tillod ham selvfølgelig højst
ugjærne denne Beskæftigelse med «Rakkeriet paa Christianshavn»
og forlangte, at han i alt Fald skulde tage dansk-juridisk Examen,
som han ogsaa bestod 1797. Veterinærstudiet fængslede ham
imidlertid mere og mere; Abildgaard tog sig med faderlig Velvilje af
ham og benyttede ham snart som Hjælpelærer ved Skolen.
Samtidig studerede han Medicin, særlig Anatomi. Ogsaa paa
Veterinærskolen var det navnlig den komparative Anatomi og Hestens
Exteriør, der tiltrak ham; i det sidste Fag opnaaede han en særlig
grundig Indsigt derved, at han i flere Aar med Iver dyrkede
Ridekunsten. Kort efter Abildgaards Død blev han i April 1801
udnævnt til 2. Lærer ved Veterinærskolen, men han maatte allerede
i Juni 1803 fratræde denne Stilling paa Grund af det yderst spændte
Forhold, der udviklede sig mellem ham og Skolens Forstander, Erik
Viborg. I sin Avtobiografi, udgivet 1844, giver N. en udførlig og
livfuld Fremstilling af sit Forhold til de 2 betydelige Mænd, der
fik en afgjørende Indflydelse paa hans Skæbne. Af Abildgaard er
Skildringen yderst sympathetisk, men lige saa intenst er det Had,
han bevarede til Viborg, som den Gang var død for over 20 Aar
siden. Medens Abildgaard levede, synes Forholdet mellem N. og
Viborg at have været ret godt, i Begyndelsen endog ret hjærteligt,
men da de skulde virke sammen alene, blev det snart uholdbart,
og til sidst kom det til skandaløse Optrin, der nødvendiggjorde en
Aforydelse. Det er næppe muligt nu til fulde at oplyse Sagens
Sammenhæng, men meget tyder paa, at Hovedskylden har været
Viborgs, om end N.s yderst heftige Temperament og hensynsløse
Udtryksmaade utvivlsomt have spillet en væsentlig Rolle. Viborg
indgav en Klage til Skolens Direktion; der nedsattes en
Undersøgelseskommission, hvis Resultat blev, at N: frifandtes for de
rejste Beskyldninger, men entledigedes fra sit Embede; der blev
imidlertid givet ham Understøttelse til en 3aarig Studierejse i
Udlandet og lovet ham Vartpenge ved hans Hjemkomst.

I Okt. 1803 drog han til Gøttingen, hvor han i April 1804
tog Lægeexamen og i Sept. s. A. med megen Hæder den
medicinske Doktorgrad for et komparativt anatomisk Arbejde. I
Gøttingen forblev han endnu et Aar og drev forskjellige Studier, dog
navnlig af komparativ Anatomi og Fysiologi under Vejledning af
den højt ansete Blumenbach. Samtidig holdt han Forelæsninger
ved Universitetet og indrettede sig en Sygestald i Byen. Han
vandt saa megen Paaskjønnelse, at Universitetet tilbød ham en 
Plads som Professor i Veterinærvidenskab, et fristende Tilbud, som
hans Pligter mod Fædrelandet dog bøde ham at afslaa. I 1806
blev han korresponderende Medlem af det gøttingenske
Videnskabernes Selskab. I Okt. 1805 drog han til Berlin. Ogsaa her
tilbragte han et lykkeligt Aar under fortsatte Studier og Omgang
med mange fremragende Mænd. Veterinærskolens Forstander
Naumann interesserede sig varmt for ham og skaffede ham et Tilbud
om Posten som 2. Lærer ved Skolen. I Berlin udgav han 1806
et temmelig stort, originalt Arbejde: «Vergleichende Anatomie u.
Physiologie der Verdauungsorgane der Säugethiere u. Vögel», som
Blumenbach forsynede med en meget rosende Fortale. Et
komparativt osteologisk Arbejde udgav han 1807 i Gøttingen.

I Efteraaret 1806 rejste N. til Kjøbenhavn for at bede
Kronprinsen om Forlængelse af Rejsestipendiet for 2-3 Aar. Vinteren
ønskede han at tilbringe hjemme; han anmeldte offentlige
Forelæsninger over komparativ Anatomi og Fysiologi, -- men kort før
disse skulde begynde, fik han pludselig Ordre til strax at afrejse
til Udlandet. Heri mente han igjen at se Viborgs Finger, blev
rasende og ilede til Statsminister Reventlow, til hvem han erklærede
at ville vende Fædrelandet Ryggen for stedse. En ham tilsendt
Anvisning paa 500 Rdl. sendte han tilbage, og Dagen efter rejste
han til Hamborg. Han var for stolt til nu at ville forsøge paa
at faa en af de Stillinger, der nylig havde været ham tilbudte i
Tyskland; han vilde gaa i fransk Militærtjeneste, udmærke sig,
blive fransk Borger og saa studere hos Cuvier. I Hamborg søgte
han derfor Undervisning i Fægtekunst og Fransk, men de 50 Rdl.,
han ejede, gik snart med, og han faldt i en alvorlig Sygdom,
hvorunder han led megen Nød, da han ikke vilde røbe sin
sørgelige Forfatning for Venner i Danmark. Omsider kom han saa
vidt, at han i Maj 1807 kunde drage til Kassel, hvor han søgte
Optagelse som simpel Kavallerist i den franske Hær. Det lykkedes
imidlertid ikke, og han blev endog arresteret som Spion. Ved
Hjælp af sine Gøttinger-Venner slap han fri og drog gjennem
Bøhmen og Østerrig ad Frankrig til. Under et Ophold paa et
Gods blev han syg og maatte blive tilbage. Han knyttedes saa
nøje til sin elskværdige Vært, at han blev hos ham efter
Helbredelsen, deltog i Gaardens Styrelse og blev forlovet med Datteren.
Atter syntes Lykken at smile til ham, men efter faa Dages Sygdom
døde hans elskede. En forsmaaet Bejler udfordrede ham; Duellen blev
ved et Tilfælde afbrudt, og N. lod sig formaa til at forlade Egnen. 

Nedbøjet af Sorg drog han hjem for at tilbyde Fædrelandet
sin Tjeneste i Krigen. Han ansattes som Kornet i Jan. 1808 og
gjennemgik Kavalleriskolen; samtidig holdt han Forelæsninger over
Dele af Veterinærfaget for Kavalleriofficererne. I 1809 blev han
udnævnt til Overkrigskommissær og fast Medlem af Remontekommissionen, 
i hvilken Stilling han virkede med stor Nidkjærhed.
Under et Ophold i Jylland modtog han en fornyet Udfordring fra
sin fordums Rival, drog snarest mulig hemmelig til Nordtyskland
og udstod en Duel, der skaffede ham alvorlige Saar. N.s
Virksomhed i Remontekommissionen ophørte allerede 1811, fordi han
(sammen med 2 Kolleger) uden Tilladelse rejste til Hovedstaden
for at klage over en ny Formands Uduelighed og urigtige
Embedsførelse. N. blev nu afskediget med Vartpenge (200 Sp. Dlr.) og
fik siden aldrig noget Embede; dog blev der 1814 tilbudt ham en
Stilling som Eskadronschef i Lansenererne, men uden for Krigen
ønskede han ikke at være militær. 1822 udnævntes han til
Generalkrigskommissær.

Efter sin Afskedigelse kastede han sig over Landvæsen, drev
i 1 1/2 Aar Kastrupgaard, der var overladt ham til Brug af en
Slægtning, og kjøbte 1813 en Parcel af Store Antvorskov. Ogsaa
som Landmand synes han at have vist stor Energi og Dygtighed,
og Arbejdet lindrede noget hans mørke Sind. I Vinteren 1812-13
holdt han i øvrigt offentlige Forelæsninger over Fysiologi i
Kjøbenhavn, og i 1823 udgav han et større Arbejde: «Naturbeschreibung
der Zähne des Pferdes» med 8 Kobbertavler. -- I 1813 ægtede
han den 31aarige Marie Louise Etiennette Justine Fumars, Datter
af Professor E. F. (V, 492), men Ægteskabet opløstes allerede efter
faa Maaneders Forløb. N. omtaler hende med stor Estime, men
de 2 begavede Ægtefæller synes at have drillet hinanden. -- 
1817 ægtede han den 23aarige Lorentze Petrea Lassen, Datter af
Kammerraad N. L. paa Kongsdal. Heller ikke dette Ægteskab
blev lykkeligt. Hustruen blev til sidst sindssyg og døde 1838.

N. blev 1823 af Collin indført i Landhusholdningsselskabet,,
som i de følgende Aar benyttede ham en Del. En Undersøgelse
af Slagelse Herred, som han foretog for Selskabet, førte ham ind
i en højst ubehagelig Strid, i det han oplyste, at Selskabet flere
Gange havde givet Præmie til en Landbruger, som var ganske
uværdig dertil. Da de Mænd, som tidligere havde anbefalet
vedkommende, søgte at undskylde ham, udgav N. i 1825 et skarpt
polemisk Skrift mod dem, hvad der medførte en Retssag, 
hvorunder han idømtes en høj Bøde. En ligeledes for Landhusholdningsselskabet 
udført Undersøgelse af Øster Flakkebjærg Herred (offentliggjort 
1830) voldte ham lignende Ærgrelser, dog ingen Proces.

Under en Baderejse til Pyrmont, som han foretog 1824, gjorde
Kreditorer Udlæg i hans Ejendom, og efter sin Hjemkomst blev
han nødt til at sælge den. De følgende Aar boede han i 
Kjøbenhavn, holdt Forelæsninger over Temperamentslæren, skrev om 
Frenologien o. m. a. I denne Periode begyndte han ogsaa paa den
lange Række Skrifter om Danmarks Hesteavl, ved hvilke han
-- som Prosch siger -- «grundlagde sin store Anseelse». Da han
i sit første Skrift, «Hesteavlen i Danmark» (1827), klagede stærkt
over Frederiksborg Stutteris Forfald, kom han ind i en heftig
Strid med Stutteridirektionen. I 1830-33 udkom 4 Skrifter om
Fuldblod, Væddeløb m. m. Et af dem er forsynet med 
Anmærkninger af Hertugen af Augustenborg, til hvem han en Tid stod i
et venskabeligt Forhold, som dog ikke kunde holde i Længden,
da N. ikke var nogen blind Tilhænger af Fuldblod og Væddeløb
som de eneste Midler til at hæve Landets Hesteavl. 1841 og 42
udgav han 3 Skrifter, der mest dreje sig om de mislykkede 
Forsøg paa at forbedre den jyske Hest ved indført Halvblod, og endnu
i 1851 og 1854 skrev han om sit gamle Æmne. I disse Skrifter
viser han sig som en meget hvas Polemiker, men ogsaa som en
særdeles kyndig Hippolog; de Principper, han hævder, ere væsentlig
de samme, som senere ere forfægtede af Prosch; navnlig kæmper han
stærkt for Forbedringen af de hjemlige Racer ved Udvalg og 
forbedret Opdræt. -- Denne rigtige Tanke kommer ogsaa for Kvægets
Vedkommende til Udtryk i et Forsøg, han i 1831 og følgende Aar
gjorde paa at frembringe en fortrinlig Stamme af jysk Kvæg paa
Ejendommen Frederiksholm ved Kjøbenhavn, som han kjøbte i
1828. Uagtet han kæmpede med økonomiske Vanskeligheder og
havde forskjellige Uheld, syntes Forsøget dog at lykkes, men 1834
blev han nødt til at sælge sin Ejendom. Dette medførte ogsaa,
at han maatte frasige sig det Valg som Stænderdeputeret, der i
1834 var faldet paa ham.

I 1835 kjøbte han en lille Ejendom i Frederiksberg, og her
levede han i mange Aar, væsentlig sysselsat med litterære Arbejder.
1837 udgav han saaledes sit fortrinlige Værk om Hestens Exteriør.
Hans levende Interesse for Psykologi førte ham ind paa 
kriminalistiske Studier; og 1837-38 udgav han flere Skrifter om Datidens
bekjendte Forbrydere (Worm, Ole Kollerød o. fl.). 1839 skrev han 
om Hovedstadens Straffeanstalter, hvis Omdannelse, væsentlig efter
amerikansk Mønster, han ivrig anbefalede. -- Det var sikkert ogsaa
psykologisk Interesse, der drev ham til at beskæftige sig
indgaaende med Napoleons Historie, saaledes at han i 1848 kunde
udgive i 2 Bind en Skildring af ham «som Feltherre, Statsmand,
Regent og Menneske». 1850 udgav han et stort Skrift om
Menneskets Temperamenter. End videre har han udgivet adskillige
polemiske Smaaskrifter, til Dels foranledigede ved kritiske Anmeldelser;
han var overhovedet selv i sin høje Alder stedse rede til at gribe til
Pennen -- ligesom i sin Ungdom til Klingen --, naar nogen kom
ham for nær. Den Uforbeholdenhed, hvormed han altid udtalte
sig om Forhold og Personer, skaffede ham mange Fjender, men
han vandt og bevarede ogsaa trofaste Venner, og han nød i det
hele almindelig Agtelse for sin Redelighed og Uegennyttighed.
Over for sig selv var han næppe kritisk nok, og hans egen Person
spiller unægtelig en alt for stor Rolle i mange af hans Skrifter.
Modgangen gjorde ham bitter og uden Tvivl af og til uretfærdig,
men der er trods alt, hvad der kan støde hos ham, dog noget
ejendommelig tiltrækkende ved hans stolte, ubøjelige Karakter,
hans Frisind, Retsindighed og utrættelige Gavnelyst. Vanskelig
har han sikkert været at arbejde sammen med, men man har dog
ondt ved at tro, at denne Omstændighed har kunnet gjøre det
fuldt forsvarligt at udelukke ham fra al direkte Anvendelse i Statens
Tjeneste paa det Omraade -- Husdyrbrug og særlig Hesteavl --,
hvor han ved Kundskab og Dygtighed ragede saa højt op over
sin Samtid.

Sine sidste Aar tilbragte han i Roskilde, næsten blind og
stærkt legemlig svækket; en kjærlig Datter plejede ham. Han
døde 23. Jan. 1864. Sin Kjærlighed til Veterinærvæsenet har han
sat et varigt Minde ved at skjænke hele sin Formue (11250 Rdl.)
til et Legat, hvis Renter uddeles til unge Mænd, der ville uddanne
sig til Lærere ved Veterinærskolen eller til Virksomhed i Stutterifaget.

Erslew, Forf. Lex.
J. V. Neergaard, Mit Livs vigtigere Tildragelser (1844).

B. Bang.



de Neergaard, Joachim Peter Christian Bruun, 1806-93,
Godsejer, Politiker. N., der var Søn af Kammerherre, Major Johan
Andreas Bruun de N. til Skjoldnæsholm, Svendstrup og Merløsegaard
(f. 1770 d. 1846) og Elise Henriette f. Cramer, fødtes 26. Marts 1806
i Kjøbenhavn, blev 1822 Student (privat dimitteret) og 1827 juridisk 
Kandidat. Han indtraadte 1830 som Avskultant i Rentekammeret
og gjorde Tjeneste her indtil 1844. Samtidig dyrkede han militære
Interesser og var i Aarene 1834-45 Kapitajn i Kongens Livkorps
(Studenterkorpset). Ved Faderens Død i 1846 blev han Besidder
af Fideikommisgodset Svendstrup i Kjøbenhavns Amt. Han gik nu
med Iver og Interesse op i Landvæsen, Godsadministration og
kommunal Virksomhed. I Sorø Amts landøkonomiske Selskab var han
saaledes Bestyrelsesmedlem i 50 Aar (1836-86), af Roskilde
Amtsraad var han Medlem 1845-71, og han var i en lang Aarrække
en af de bærende Kræfter i den anselige Sparekasse for Ringsted
og Omegn. I Stænderforsamlingstiden havde han efter Valg af
Sædegaardsejere et Par Aar (1847-4$) Sæde blandt de
Stænderdeputerede i Roskilde. N. stod her paa den udpræget
konservative Side og var blandt de 16 Underskrivere af Erklæringen af
16. Marts 1848 imod Nødvendigheden af en Folkerepræsentations
Samtykke til Giveisen af en fri Forfatning og imod Ejderstatstanken.
Han var i de følgende Aar Medlem af den helstatlige og
godsejerlige «Grundejerforenings» Bestyrelse, men i det egentlig aktive
politiske Liv traadte han først op paa ny, da han i en Alder af
over 69 Aar modtog kongelig Udnævnelse som Landstingsmand
(1875). Han beholdt nu Sæde i Landstinget til sin Død, 28. Jan.
1893, var et interesseret, pligtopfyldende og punktligt Medlem af
Tinget, nød en ikke ringe Indflydelse blandt Partifæller, men holdt
sig stedse tilbage i anden Række. N. var ingen ubetydelig Mand,
men en beskeden Mand, vel ogsaa en fremmed over for meget i
Tidens Udvikling. Han var agtet som en Hædersmand af den
gamle Skole, og med Føje kunde Landstingets Formand ved hans
Død sige om ham, at han, takket være hans milde og medgjørlige
Personlighed, ikke havde en eneste Uven i Tinget.

N. blev Kammerherre 1847, Kommandør af Danebrog af 2. Grad
1878, af 1. Grad 1889 og Gehejmekonferensraad 1892. Han var gift:
1. (1835) med Christiane Louise f. Stemann (f. 1807 d. 1837), Datter
af Gehejmestatsminister Poul Christian S.; 2. (1838) med sin første
Hustrus Søster Petronella (f. 1804 d. 1839); 3. (1844) med Johanne
Christiane f. Zeuthen (f. 1816 d. 1850), Datter af Højesteretsassessor
Vilhelm Peter Christian Z., Medejer af Tølløse, og Bolette f. Bartholin.

Wulff, Den danske Rigsdag.

M. P. Friis.



de Neergaard, Johan Ferdinand, 1796-1849, Amtmand,
en Søn af nedennævnte Godsejer Peter Johansen de N. (d. 1835), 
fødtes 3. Avg. 1796 paa Ringstedkloster, dimitteredes 1814 fra
Herlufsholm Skole, blev 1818 juridisk Kandidat, fik 1820 Tilladelse
til at avskultere i Rentekammeret, beskikkedes 1827 til Amtmand
over Ringkjøbing Amt og forflyttedes 1837 der fra til Amtmandsembedet 
for Præstø Amt, i hvilken Stilling han forblev til sin Død
10. April 1849 paa Lindersvold. 1820 var han bleven
Kammerjunker og 1842 Kammerherre. -- Han var en i høj Grad
paapasselig, nidkjær og retfærdig Embedsmand, derhos human, jævn
og venlig i sin Optræden over for alle samt i Stilhed meget
godgjørende imod trængende. N., der tillige var en kundskabsrig og
alsidig interesseret Mand med levende Sans for det skjønne, ejede
foruden Trøjborg i Sønderjylland tillige Godserne Fuglsang og
Prier-skov. 1838 blev han kongevalgt Medlem af den roskildske
Stænderforsamling og deltog ligeledes i dennes følgende 4 Samlinger,
fra 1842 som valgt Deputeret blandt Sædegaardsejerne i
Laaland-Falsters Stift. Hans ultrakonservative Anskuelser i politisk
Henseende og hans tarvelige Evner som Taler hindrede ham dog i at
skaffe sig nogen større Indflydelse i Stænderforsamlingerne. --
23. Avg. 1830 ægtede han Charlotte Louise Elisabeth Olsen (f. 26.
Nov. 1808 f 11. Dec. 1866), Datter af Generalavditør Ulrik
Christian O. og Henriette f. Zinn.

Selmer, Nekrolog. Saml. II, 537 ff. 
Leth og Wad, Dim. fra Herlufsholm I, 178 f.                                                                         

G. Kringelbach.



Neergaard, Johan Valdemar, 1810-79, Officer, Krigsminister,
fødtes 18. April 1810 paa Gisselfeldt, hvor Faderen, Johan Henrik N.,
var Godsforvalter. Moderen hed Christine Marie f. Buch. Han
blev Landkadet 1826, Sekondlieutenant ved slesvigske Jægerkorps
1830 (med Aldersorden fra 1828), Premierlieutenant 1835 og fik
Kapitajns Anciennitet 1841. Fra 1842-48 var han Adjudant ved
2. Brigade og ansattes ved Krigens Udbrud sidstnævnte Aar som
Adjudant ved venstre Flankekorps under Schleppegrell, hvem han
fulgte som Stabschef, da denne fik Kommandoen over 3. Brigade.
Han deltog med Udmærkelse i de 2 første Krigsaars større Kampe
og blev efter Slaget ved Fredericia karakt. Major. I 1850 fik han
Kommandoen over 4. Bataillon, som han førte under Slaget ved
Isted og Kampen ved Mysunde, hvornæst han i 1851 blev karakt.
Oberstlieutenant, hvilken Grad han opnaaede 1853. Efter Krigen
ansattes han som Stabschef ved det holstenske Forbundskontingent
under General Bardenfleth (I, 521), hvem han assisterede under 
dennes Forhandlinger med Forbundskommissæren i Kiel. I 1853
blev han Chef for 3. Jægerkorps (den senere 19. Bataillon), som
han dannede til en Mønsterafdeling. Selv en dygtig og intelligent
Officer fulgte han med Omhu Krigskunstens Udvikling, navnlig i
den preussiske Hær, og det gode omplantede han. En gjennemgaaende 
Forandring i Forposttjenesten skyldtes saaledes en af ham
udgiven Piecer «Mit Forpostsystem» (1863), og ved ham fandt ogsaa
de Helldorfske Fægtningsregler Indgang i vor Hær. Det Ry, hans
Afdeling stod i, var sikkert en medvirkende Grund til, at Kronprins
Frederik i 1861 blev ansat ved 19. Bataillon. Da Hæren mobiliseredes 
i 1863, fik N., der i 1860 havde erholdt Obersts Karakter,
Kommandoen over 9. Brigade, der først var i Holsten, senere ved
Danevirke. Under Tilbagetoget der fra fik han, da General
Steinmann var bleven saaret ved Sankelmark, Kommandoen over 3.
Division, som han førte til Fredericia, hvor han afløstes af General
Wilster; men da denne saaredes 8. Marts, overtog han paa ny
Kommandoen til 24. Marts, da han atter blev Chef for 9. Brigade,
som han ved Fredericias Rømning førte til Fyn og der fra til
Jylland.

Efter Krigen vendte N. tilbage til Nyborg som Chef for
19. Bataillon, blev i Dec. 1864 Chef for 5. Infanteribrigade og det
følgende Aar Generalmajor samt udnævntes 6. Nov. 1865 til
Krigsminister. Det var vanskelige Tider; Rigsraadet vilde formindske
Forsvarsudgifterne ved at reducere Hæren paa Finansloven. N.
kæmpede imod efter bedste Evne, men han var ingen Parlamentariker 
og søgte derfor efter andre Veje for at sætte sin Mening
igjennem. Der nedsattes derfor i 1866 en blandet Kommission,
der skulde fremsætte Forslag om Hærens og Forsvarets Ordning.
Efter at den havde endt sine Arbejder, gjaldt det imidlertid om at
faa Rigsdagen til at benytte det givne Grundlag til Vedtagelsen af
de endelige Love, hvortil der udkrævedes en Krigsminister, som
forstod at forhandle med Rigsdagen, hvorfor N. 29. Sept. 1866
maatte vige Pladsen for General Raasløff. Det følgende Aar, da
Hærloven var gjennemført, udnævntes N. til General og Chef for
2. sjællandske Brigade, som han beholdt, indtil han i 1877 paa
Grund af tiltagende Øjensvaghed blev sat uden for Nummer, kort
efter at Kongen havde hædret ham med Storkorset
(Kommandørkorset havde han faaet 1862).

N., som efter General de Jonquiéres (VIII, 530) overtog
Formandskabet for Skytteforeningerne, døde i Kjøbenhavn 9. Juli 1879. 
Han var bleven gift 27. Dec. 1849 med Anne Hermandine Marie
Spethmann, Datter af Fabrikant Frants Daniel S. i Ekernførde.

P. N. Nieuwenhuis.



de Neergaard, Lucius Carl Joseph Andreas Bruun, 1797-1881, 
Godsejer og Stænderdeputeret, Søn af Kammerherre Jens Peter
Bruun de N. til Eckhof og Oevelgønne (f. 7. Dec. 1764 d. 7. Jan. 1848)
og Elisabeth Caroline Henriette f. Grevinde Baudissin (f. 26. Juni 1777
d. 19. Dec. 1844), fødtes 17. Maj 1797 paa Eckhof. Efter 1816 at
have taget juridisk Doktorexamen i Gøttingen kom han som
Avskultant ind i tyske Kancelli og udnævntes 1819 til Kammerjunker.
1821 overlod Faderen ham Godset Oevelgønne, og 3. Juni s. A.
ægtede han Maria Biigel (f. 26. Sept. 1796 f 13. Jan. 1863),
Medbesidderinde af Ringstedklosters Fideikommis, Datter af Etatsraad,
Grosserer Caspar Peter B. (III, 272). Fra Midten af 30erne deltog N.
med Iver i det offentlige Liv, dels som Forfatter af landøkonomiske
Afhandlinger i den holstenske Fagpresse og af Brochuren: «Ueber
die Verfassung u. Verwaltung der Landgemeinden im Herz.
Holstein» (1837), dels som Stænderdeputeret, fra 1835 valgt af de
holstenske større Jordegodsejere. 1845 blev han Kammerherre. 1848
var han Ordfører for den Deputation, som 23. Marts paa
Christiansborg overrakte Kongen Slesvig-Holstenernes Fordringer om en
Fællesforfatning for Slesvig og Holsten og om Slesvigs Optagelse
i det tyske Forbund, og s. A. var han Medlem af det tyske
Parlament i Frankfurt. Efter sin Broder Kammerjunker, Dr. phil. Ernst
Friedrich Ludvig Carl Bruun de N. (d. 28. Okt. 1865) arvede han
Godset Eckhof og døde 9. Juli 1881.

Alberti, Schlesw.-Holst.-Lauenb. Schriftsteller-Lex.

H. R. Hiort-Lorenzen.



Neergaard, Niels Thomasius, f. 1854, Politiker og Forfatter.
N., født 27. Juni 1854 i Ugilt Sogn, Hjørring Amt, er Søn af
Sognepræst Peter N. (f. 1801 d. 1863), der havde Sæde i den
grundlovgivende Rigsforsamling 1848-49 og i Folketinget 1850-52,
og Julie Erasmine Christiane f. Eibe (f. 1814 d. 1880). Han stammer
fra en gammel thylandsk Storbondeslægt og er Fætter til
ovennævnte Edv. N. Han blev 1872 Student fra Borgerdydskolen paa
Christianshavn, tog 1879 Magisterkonferens i Historie (havde
oprindelig studeret østerlandske Sprog) og 1881 statsvidenskabelig Examen
samt gjorde derefter en Rejse i England og Frankrig for at
undersøge Told- og Arbejderforhold. 1882-84 var han Assistent i 
Livsforsikringsanstalten, grundlagde 1884 Maanedsskriftet «Tilskueren»
og var dets Redaktør indtil Udgangen af 1892; overtog i Dec.
1892 Redaktionen af «Aarhus Amtstidende», men opgav denne
Stilling efter 5 Aars Forløb for at blive Direktør i det nystiftede
«Nordisk Livsforsikrings-Aktieselskab».

Allerede i sine første Studenteraar var han i Studenterforeningen 
med at danne den nye radikale Opposition, og kort Tid
efter Studentersamfundets Stiftelse var han 1882-83 Medlem af
dettes Bestyrelse, desuden Medstifter af dets Arbejderundervisning og
Næstformand i Udvalget herfor 1882-90 samt Formand i dets
Udvalg for Smaaskrifters Udgivelse 1884-88. Ogsaa var han 1882-83
Medlem af Styrelsen for Dansk Kvindesamfund, 1886-91 med
nogen Afbrydelse af Bestyrelsen for Kjøbenhavns liberale
Vælgerforening og 1890-92 af Bestyrelsen for Toldreform foreningen. 1887
valgtes han til Folketingsmand for Nakskovkredsen, men faldt
igjennem ved Valget 1890; fik 1892 igjen Sæde i Tinget for Randers
Amts 3. (nu 4.) Kreds. Han sluttede sig strax til det forhandlende
Venstre og har siden 1893 været Medlem af denne Gruppes
Bestyrelse. Allerede tidlig fik han Lejlighed til at gjøre sine Evner
gjældende som Medlem af, ja endog Ordfører for vigtige Udvalg,
og siden Gjenvalget 1892 har han været Medlem af Finansudvalget
og var i de 3 første Samlinger den ene af dets Ordførere. Han
tog virksom Del i at tilvejebringe Forliget 1894 og har siden været
sin Gruppes Hovedtaler i finansielle Spørgsmaal samt 1895 en af
dens Repræsentanter i Toldkommissionen.

Foruden et Par Smaaskrifter (om W. Gladstone 1886, R. Cobden
1889 og om Alderdoms- og Invalideforsørgelse 1890) har han siden
1889 udgivet «Under Junigrundloven, en Fremstilling af det danske
Folks politiske Historie 1848-66», der vidner om stor Flid og
Dygtighed samt en alvorlig Stræben efter at være retfærdig til alle
Sider. -- 1883 ægtede han Dagmar Jensine Cecilie Lind (f. 2. April
1860), Datter af Urtekræmmer, senere Mægler, C. V. L. i
Kjøbenhavn (d. 1869).

Emil Elberling.



Neergaard, Peter Johansen, 1702-72, Godsejer, Søn af
Johan Thomæsen N. til Fuglebjærggaard og Grevensvænge og Sidsel
Pedersdatter Wartberg, var født 13. Dec. 1702, kjøbte, efter at
have været Forpagter, 1741 for o. 34000 Rdl. Ringstedkloster med
Kjærupgaard og 1745 Tryggevælde og Alslev, hvilke han igjen
afhændede 1751, da han kjøbte Eskildstrup, som han dog atter solgte 
1755, og Svendstrup, der er forbleven i hans Efterslægts Besiddelse; 
endelig forøgede han 1763 sit Gods med Merløsegaard. 1750
erhvervede han Krigsraadstitel og døde 27. Avg. 1772. Gift 1741
med Kirstine Tønnesdatter (f. 15. Dec. 1717 d. 3. Dec. 1751),
vistnok en Stifdatter af Krigsraad og Regimentsskriver Jens Bruun.
Foruden ved sin Rigdom er N. bleven bekjendt ved, at nogle, og
da især hans ældste Søn Jens (ovfr. S. 156), mente, men næppe med
Grund, Wessels Digt «Herremanden» møntet paa ham og hans
Familie, hvorfor Sønnen forfattede en grov Parodi paa Digtet;
dette opbragte den ellers fredsommelige Digter saaledes, at han
skrev den vel bekjendte Gravskrift over Krigsraad N. den store.

Teilmann, Stamtavle ov. Fam. Neergaard S. 8. 
Danske Herregaarde VI: Svendstrup; XIII: Eskildstrup. 
Wessels Digte, udg. af Levin, 2. Udg., S. 280 f. 320.                                                                                    

G. L. Wad.



de Neergaard, Peter Johansen, 1769-1835, Godsejer, Søn
af Kancelliraad Johan Thomas N. til Tølløse (Søn af ovfr. anførte
Krigsraad Pet. Johansen N., d. 1772) og Anna Joachimine f. Qvistgaard,
var født 24. Juli 1769, blev Student 1786 og 1790 Cand. juris. Han
erhvervede dels ved Arv, dels ved Kjøb et saadant Antal
Herregaarde, som sjælden samles paa enkelt Mands Haand:
Ringstedkloster, Kjærup, Merløsegaard, Gyldenholm (1800), Førslev,
Gunderslevholm, Kastrup, Fuglebjærg og Fodbygaard &#596;: det Plessenske
Fideikommis (1803), Gjerdrup, Lyngbygaard, Fuglsang, Prierskov,
Nørlund, Torstedlund og Albæk m. fl. De fleste af sine
Ejendomme lykkedes det ham under de senere indtrufne ugunstige
Tidsforhold at bevare, indtil han 1830 overdrog dem til sine Sønner.
Efter i flere Aar at have været Landvæsenskommissær i Sorø Amt
blev han 1803 Justitsraad, 1819 Etatsraad og døde 9. Jan. 1835.
Gift 1. med Elisabeth Jacobine Vilhelmine f. Mourier (f. 1778 d. 1813),
2. med Anna Henriette Elisabeth f. Schow (f. 1781 d. 1859), Enke
efter Kapitajn P. C. Qvistgaard til Gjerdrup og Lyngbygaard.

Teilmann, Stamtavle ov. Fam. Neergaard S. 12. 
Erslew, Forf. Lex.
Danske Herregaarde IX: Gunderslevholm.

G. L. Wad.



de Neergaard, Tønnes Christian Bruun, 1776-1824, Godsejer, 
var Søn af ovennævnte Etatsraad Jens Bruun N. til Svendstrup
og Skjoldnæsholm (d. 1788) og fødtes paa Svendstrup 26. Nov. 1776.
Ved sin Moders Foranstaltning fik han en omhyggelig Opdragelse,
blev Student 1795, Kammerjunker 1800, ejede i nogle Aar
Herregaardene Bonderup og Merløsegaard og fra 1804 Godset Hütten i 
Sønderjylland. 1804 giftede han sig i Wien med Therese Louise
Bernhardine Baronesse af Monnagetha og Lerchenau. En stor Del
af sin Levetid tilbragte han i Paris og paa Rejser omkring i de
evropæiske Lande, deriblandt Spanien og Rusland. N. havde mange
videnskabelige og kunstneriske Interesser; navnlig drev han
mineralogiske Studier og rejste bl. a. i Alperne med Naturforskeren
Dolomieu og senere i Spanien og Italien med Mineraloger og
Tegnere. Efterhaanden samlede han sig betydelige Samlinger,
baade af Kunstsager og Mineralier. Ved alt dette brugte han
mange Penge, saa at hans Godsindtægter ikke forsloge, og da han
havde anvendt meget paa et stort fransk Rejseværk over
Norditalien, hvoraf 2 Bind udkom (1812 ff.) med 100 ikke overdrevent
heldige Kobbere af Debucourt, og dette ingen Afsætning fik, var
hans Formue omtrent ødelagt ved hans Død, der indtraf i Paris
14. Jan. 1824. Foruden Afhandlinger i danske og udenlandske
Tidsskrifter, især vedrørende Naturvidenskaberne og de skjønne
Kunster, har han (i Paris) udgivet flere Bøger paa Fransk, deriblandt
en Dagbog over Dolomieus sidste Alperejse (1802).

Erslew, Forf. Lex.
Thaarup, Fædrenelandsk Nekrolog 1821-26.

E. Gigas.



Neiiendam, Nicolai Anders, f. 1865, Skuespiller. N. er født
i Kjøbenhavn 21. Marts 1865, Søn af Slagtermester Anton N. og
Dorothea Marie f. Andersen, arbejdede i sin Faders Profession, men
kom i 1892 paa det kongl. Theaters Elevskole og debuterede paa det
kongl. Theater 19. Nov. 1893 som Prinsen af Godthaab i
«Kjærlighed ved Hoffet». Efter at være overgaaet til Dagmartheatret 1895
brød han først ret igjennem som Niels Lykke i «Fru Inger til
Østraat» og fik snart et betydeligt Repertoire i det højere Drama,
bl. a. Nemours i «Ludvig XI», Skriftefaderen i «Ridder Bengts
Hustru» og Mester Heinrich i «Klokken, der sank». Han ægtede
17. April 1897 Skuespillerinden Ebba Kaja Jonna Collin (f. 6. Juni
1872), Datter af Forfatteren Edgar C. (IV, 61). Hun frekventerede
det kongl. Theaters Elevskole fra 1888, debuterede 8. Sept. 1892
paa Dagmartheatret som Helene i «Fjældmennesker» og har senere
virket her, særlig i Soubrettefaget.

Edgar Collin.



Nelle, Conrad, --1627--, Officer. Han, der 1623 nævnes som
Major i den nedersachsiske Kredshær, hvervede 1625 et
Rytterregiment for Christian IV. Dette Regiment overlod Kongen en
Tid til Hertug Christian af Brunsvig, og N. deltog 1626 i dennes 
Indfald i Hessen. I Avg. s. A. var han med i Slaget ved Lutter
am Barenberg; 9. Marts 1627 fik han af Kongen Bestalling som
Generalmajor over Rytteriet, og kort efter sendtes han til Mark
Brandenburg. Det danske Hærkorps her maatte imidlertid snart
trække sig tilbage mod Nord, og efter forskjellige Nederlag førte
N. Resterne af sit Regiment til Fyn. Her fra sendtes de til Jylland
og deltoge i de berygtede Plyndringer i denne Landsdel; dog siges
N. at have holdt Stræng Krigstugt over sine Tropper i Viborg.
Forfulgt af Fjenden maatte han endelig overgive sig ved Nørre
Tranders 10. Okt. 1627. I Nov. 1630 lod Christian IV udbetale en
Pengesum til ham, men hans senere Skæbne kjendes ikke.

Christ. IV's egenh. Breve II, 15.
Personalhist. Tidsskr. 3. R. I, 84.

J. A. Fridericia.



Nellemann, Johannes Magnus Valdemar, f. 1831, Minister,
Retslærd. N., der er født i Kjøbenhavn i. Nov. 1831, er Søn af
Kancelliraad, Hospitalsforstander Georg Mogens N. og Pouline
Louise f. Poulsen. Han blev Student fra Slagelse Skole 1849 og
juridisk Kandidat 1855. Strax efter Examen søgte Krieger at
bevæge ham til at studere slesvigsk Ret og at indtræde i Ministeriet
for Slesvig, men N. vægrede sig herved, da han ønskede at gaa
den videnskabelige Vej. Efter at have faaet det Stampeske
Rejsestipendium foretog han en videnskabelig Udenlandsrejse 1856-58
og opholdt sig navnlig i længere Tid i München, Paris og London.
Hovedgjenstandene for hans Studier vare Retshistorie og Civilret.
Ved sin Hjemkomst ansattes han som Lektor ved Universitetet og
Aaret efter som Professor, i det han overtog Processen efter Vedel
og Retshistorien efter J. E. Larsen. Under N.s Universitetsvirksomhed, 
der i øvrigt vil være Gjenstand for en særskilt Fremstilling
nedenfor, blev han i 1865 Medlem af Konsistorium og Referendarius 
Consistorii, og i Universitetsaaret 1874-75 indtog han
Rektoratet. Fra 1871 var han Regensprovst, en Virksomhed, som han
havde kjær og kun nødig skiltes fra, da han 4 Aar senere
indtraadte i Regeringen. I denne Periode overtog N. tillige et
betydeligt legislativt Arbejde, i det han i den i 1868 nedsatte
Proceskommission udarbejdede de Dele af Procesreformen, der omfattede
Civilprocessen og Retsorganisationen; den sidste Del af Arbejdet
udførtes under Medvirkning af Goos, der havde udarbejdet
Kriminalprocessen.

Det Ry for Skarpsindighed og Lærdom, som N. i sin Egenskab 
af Universitetslærer og videnskabelig Forfatter havde erhvervet, 
henledede snart Opmærksomheden paa ham som en lovende
politisk Kraft. 26. Sept. 1870 indtraadte han i det politiske Liv. Ved
et Suppleringsvalg i Kjøbenhavn til Besættelse af de ved Orla
Lehmanns Død og C. G. N. Davids Tilbagetræden ledige Pladser
i Landstinget faldt et af Valgene paa N., og dette Mandat er
siden stadig fornyet. Paa dette Tidspunkt stod det saglige Arbejde
endnu i forreste Linje, samtidig med at den konstitutionelle Strids
Forpostfægtninger udkæmpedes. N. blev hurtig en virksom
Deltager i Landstingets Arbejde i begge Retninger. Han var
Ordfører ved Behandlingen af vigtige Lovforslag (saaledes Konkursloven
og Skifteloven), og under Adresseforhandlingerne i 1873 var det
ligeledes overdraget ham at give Landstingets Anskuelser Udtryk.
N. var i disse Aar Medlem af Landstingets saakaldte Mellemparti,
der bestod af Højre undtagen Godsejerne. Han var her som saa
ofte senere Mægleren mellem divergerende Anskuelser og beredte
Jordbunden for den senere faste Sammenslutning af hele
Landstingets Højre. Under Finanslovsforhandlingerne i Fællesudvalget i
1875, af hvilke Ministeriet Fonnesbechs Fald fremgik, hørte han
til det Mindretal, der støttede Ministeriet.

Da Estrup dannede Ministeriet af n. Juni 1875, var N.s
Indtræden en af de Forudsætninger, paa hvilke han lagde væsentlig
Vægt. N. overtog Portefeuillerne som Justitsminister og Minister
for Island og beholdt dem i 21 Aar, 2 Aar ud over Ministeriet
Estrups Levetid. Estrup og N. supplerede paa en sjælden
fuldkommen Maade hinanden. Der har maaske været Medlemmer af
Kabinettet, der i højere Grad end N. havde de samme politiske
Fortrin som Konsejlspræsidenten selv, men der var intet Medlem, der
tilnærmelsesvis i samme Grad som N. havde netop de Evner, som
Konsejlspræsidenten trængte til at have ved sin Side for at 
fuldstændiggjøre Ministeriets Styrke. Estrup har ved en Lejlighed betegnet
N. som «Ministeriets juridiske Samvittighed». Dette er i kort
Begreb Sandheden og dog ikke hele Sandheden. N. tør sikkert
siges ikke blot at have været Ministeriets Vagt i den Retning, paa
hvilken den anvendte Betegnelse fortrinsvis henleder Opmærksomheden, 
men tillige at have været Kabinettets statsretlige Tanke og
dets politiske Pen. Under de talrige Forviklinger, som
Forfatningskonflikten i henimod 20 Aar frembød, har N.s kyndige og
frugtbare Intelligens utvivlsomt hyppig paapeget ikke blot den Grænse,
som maatte overholdes, men ogsaa, hvor den rette Vej inden for
denne Grænse gik. Og en stor Del af de vigtigste politiske 
Aktstykker fra dette Aaremaal er udgaaet fra N.s Pen, lige fra
Forestillingen om den foreløbige Finanslov af 1877 (Ministerialtidende
B. 1877, S. 327 ff.); endog til Udfærdigelser vedrørende Æmner,
der laa N.s Fagomraade saa fjærnt som Forsvarssagen, stillede han
sin sjældne Fremstillingsevne til Raadighed.

Hovedgangen i N.s politiske Gjerning som Medlem af Ministeriet 
Estrup er under disse Forhold skildret ved Fremstillingen
af Estrups politiske Løbebane, og der kan saaledes her henvises
til dette Værks 4. Bind S. 611 ff. Hertil kan føjes, at N.s
mæglende Evne ogsaa i hans Ministertid har fundet fyldig Anvendelse.
I de første Aar af Ministeriet Estrups Tid, da de endnu ret
talrige og indflydelsesrige national-liberale betragtede det nye,
godsejerlige Ministerium med kritiske Blikke, var et Mellemled som N.
mellem Ministeriet og denne Del af Højre af uvurderlig Nytte.
Vel er N. derefter i den politiske Ophidselses Tid i Følge sin
særlige Post inden for Regeringen traadt frem i de kæmpendes
forreste Rækker og har truffet Foranstaltninger, der skaffede ham
en Hovedpart af Modstandernes Harme og Meningsfællernes varme
Tilslutning. Men under de Forhandlinger, der lidt ind i
Halvfemserne begyndte mellem Højre og det moderate Venstre, og
som førte til Forliget af April 1894, har N., inden for de Grænser,
som et loyalt Hensyn til begge Sider tillod, sammen med Ingerslev
været Forligsbestræbelsernes Hovedstøtte i Regeringen -- et
Forhold, der i hans sidste Ministeraar kjendelig paa forskjellige Sider
havde modificeret Stemningen over for ham.

I Virkeligheden er der ikke Tvivl om, at N. efter hele sit
Naturel er det fredelige og sindige Arbejdes Mand, hvor meget
end Tidsforholdene have vakt Kampgny om hans Navn. Han har
siddet inde med et saa stort Fond af Viden og Villen paa sine
saglige Omraader, at de rolige Arbejdsvilkaar, som en frugtbringende 
Virksomhed forudsætter, allerede af den Grund maatte være
ham kjærkomne. Han er dernæst, om nogen er det, en Fjende
af Frasemageriet, de lidenskabelige Demonstrationer, de udskejende
Meningsytringer, kort sagt hele det Apparat, som en bevæget
politisk Tid sætter i Bevægelse, og det, hvad enten Tendensen i alt
dette gaar med ham eller mod ham. Karakteristisk er N.s
Veltalenhed. Den er ikke en Dragt, der ved Farve og Form søger
at tilføre Tanken Fortrin, som denne ikke i sin Nøgenhed besidder.
Hans Formaal er øjensynlig at give det kortest og klarest mulige
Udtryk for en stringent og ædruelig Tanke, hverken mere eller 
mindre. N. kunde utvivlsomt i en mere bogstavelig Anvendelse
end hans ved sin glansfulde Veltalenhed berømte Forgænger i
Landstinget Orla Lehmann gjøre dennes Ord til sine: «Jeg kjender
ingen anden Lov for Veltalenheden end den, der er fælles for al
aandelig Frembringelse: godt at udtrykke gode Tanker». I denne
gjennemsigtige, knappe, om man vil tørre, Form har N. i Aarenes
Løb som Rigsdagstaler erhvervet en betydelig Virtuositet. Særlig
naar N. tog til Gjenmæle over for Modstandere, der i deres
Foredrag vare søgte ud paa de mægtige Vidder og havde henvendt
sig til de store Følelser, havde han, skjønt han ingen Sinde blev
personlig i sin Kritik, en egen ubarmhjærtig Evne til atter at
bringe Sagen ned paa den moderlige Jord og sætte den nøgterne
Fornuft tilbage i Højsædet.

Der er om N. brugt det Udtryk «kold Fanatisme», men
sikkert uden Føje. N. har ganske vist med stilfærdig Haardnakkethed 
forfulgt det Formaal, der var hans og det Kabinets,
hvortil han hørte. Rigtigt er det ogsaa, at N. næppe vurderer
Menneskene i Almindelighed synderlig højt og paa Faamandshaand
ofte med stor Uforbeholdenhed udtrykker sin Mening baade om
og til den ene og den anden. Men det har netop været en
Styrke for N. som Minister, at intet politisk Sammenstød efterlod
Nag hos ham, og at selv hans Modstandere til enhver Tid kunde
søge til ham om Bistand i Raad og Daad. Han har derved ofte
sanket gloende Kul paa Modstanderes Hoveder. I nær Forbindelse
hermed staar det, at N. havde en stor Evne til gjennem private
Samtaler med Politikere af alle Partier at sondere Terrænet og
holde Regeringen underrettet om Stemninger og Tilstande i de
forskjellige Dele af den politiske Verden -- en Retning, i hvilken
han ogsaa paa en heldig Maade supplerede Ministeriets Chef.

Det er i øvrigt ingenlunde alene inden for den politiske Verden,
at N.s Redebonhed til at stille sin Indsigt og sin Arbejdsevne til
Raadighed for andre har gjort sig gjældende, men mange Mennesker, 
fra de højststillede til de lavtstillede, og mange Institutioner
have lejlighedsvis nydt godt af lians kyndige Hjælpsomhed. Og
han har over for dem, til hvem han en Gang havde sluttet sig,
vist større Trofasthed, end det hænder mangen anden, der naar
de øverste Trin paa Samfundets Stige.

Skjønt N.s Ministertid er falden i en for det saglige Arbejde
i det hele ugunstig Periode, er det alt i alt et anseligt
Lovgivningsarbejde, hvis Gjennemførelse i det forløbne Aaremaal han 
væsentlig har baaret og i Regelen har taget Initiativet til. Her
kan saaledes mindes om følgende Love: Med Hensyn til Retsplejen:
Lovene om processuelle Frister (1890), Tvangsavktioner (1891),
Konsulers Domsmyndighed (1895), Erstatning for uforskyldt
Varetægtsfængsel (1888), Godtgjørelse til Vidner i offentlige Sager (1888);
Politivæsenet: Helligdagslove (1876 og 1891), Hundeloven (1889), Maskiner
(1889), Fæstevirksomhedens Ordning (1891), Sprængstoffer (1894),
Pasning af Dampkjedler (1896); Sundhedsvæsenet: Karantænelove (1880,
1885 og 1893), Sindssygeudgifternes Overgang til Staten (1884),
Undersøgelse af Levnedsmidler (1891 og 1894), Ligbrænding (1892),
smitsomme Sygdomme (1888 og 1892), Jordemødres Lønning (1893),
Apothekervæsenet (1894 og 1895); Familieforhold: Gift Kvindes
Formuesraadighed (1880), Underholdsbidrag til uægte Børn (1888
og 1892), Tilsyn med Plejebørn (1888 og 1895); Handel og Søfart:
Vexelloven (1880), Firmaloven (1889), Søloven, Registreringsloven og
Søretsloven (1892), Oplagsbeviser i Frihavnen (1894), Strandingsloven
(1895); Bygnings- og Brandvæsen: For Landet: Tilvejebringelse af
Bygningsreglementer for Landdistrikter (1876 og 1894) og Tillæg
til Brandpolitiloven (1889); for Kjøbenhavn: Bygningslov (1889); for
Frederiksberg: Bygningslov (1890); for Kjøbstæderne: Bestemmelser
om Bygningsvedtægter (1894). Blandt de større Lovarbejder, hvis
Gjennemførelse i N.s Ministertid forgjæves er forsøgt, maa først
og fremmest nævnes Procesreformen (1880 og 1881). Blandt de
Foranstaltninger, N. som Administrator har gjennemført, og som jo
i øvrigt for den største Del staa i Forbindelse med de nys nævnte
Love, skal her alene nævnes Nedsættelsen af en ny
Proceskommission under Forsæde af Klein (1892).

Som Minister for Island har N., samtidig med at ikke faa
Reformer ere gjennemførte, ligesom i Kongeriget i en Aarrække
været stedet i en mere eller mindre udpræget Forfatningskonflikt,
hidrørende fra de Krav paa forøget Selvstyrelse, der fra Altinget
eller Dele af dette have været rejste, og som Regeringen paa
Grundlag af Lovene af 1871 og 1874 om Islands Stilling i Riget og
Særforfatning har modsat sig.

Ved Ministeriet Estrups Afgang 7. Avg. 1894 gik N., hvis
Bistand i det næste Ministerium fandtes vanskelig undværlig, og som
ikke selv har næret Ønske om at danne dette, ind paa at beholde
sine Portefeuiller i Ministeriet Reedtz-Thott. Hans Virksomhed
kom imidlertid i mindre Grad, end det var ventet, til at paatrykke
dette Ministeriums Politik sit Præg. 13. Juni 1896 tog N. sin 
Afsked og modtog kort efter Udnævnelse som kongelig Direktør i
Nationalbanken. Under den paafølgende ret bevægede Rigsdagssamling, 
der ledede til Ministeriet Reedtz-Thotts Afgang, holdt N.,
der ikke ønskede at paadrage sig nogen Forpligtelse i Tilfælde af
et Ministerskifte, sig stærkt tilbage.

N. har fra 1873-96 været Formand for Kjøbenhavns Handelsbanks 
Bestyrelsesraad og er siden 1886 Medlem af Direktionen for
det Classenske Fideikommis. Han blev 1877 Dr. juris honoris
causa ved Upsala Universitet, 1870 extraordinær Assessor i
Højesteret, 1878 Storkors af Danebrog og 1893 Ridder af Elefanten.
Medlem af Videnskabernes Selskab blev han 1883.

Han ægtede 15. Nov. 1861 Louise Pouline Poulsen, Datter af
Waterschout Ludvig P. og Petrine f. Møller.

M. P. Friis.

-- I sin Virksomhed som akademisk Lærer i Retsvidenskab
gjorde J. M. V. Nellemann fortrinlig Fyldest. Grundighed,
Overskuelighed og Klarhed prægede hans Foredrag og Examination i
samme Grad som hans Skrifter. N. tilhørte fortrinsvis den
positivhistoriske Skole. Fremstillingen af den gjældende Ret i dens
historiske Udvikling og praktiske Anvendelse danner overalt Kjærnen i
hans akademiske Arbejder; men at han ogsaa har den kritiske og
konstruktive Evne til at vurdere og fremme en retlig Ordning ud
fra almindelige Retsgrundsætningers og praktiske Overvejelsers
Synspunkt, vise noksom hans legislative Arbejder og Forstudierne til
disse. N. foredrog Retshistorie og Procesret. Forelæsningerne over
det første Fag ere utrykte; men senere har N. udgivet et Par
fortrinlige retshistoriske Afhandlinger: «Om Vielse som Betingelse for
lovligt Ægteskab» i «Hist. Tidsskrift» 5. R. I (1879), hvori han
besvarer Spørgsmaalet for dansk Rets Vedkommende i Belysning
af den almindelige kirkeretlige Udvikling, og «Om
Ægteskabsskilsmisse ved kongelig Bevilling» (1882).

Efter Anmodning fra Bestyrelsen for det Anders Sandøe
Ørstedske Prismedaillelegat paatog N. sig at give en Fremstilling
af A. S. Ørsteds Betydning for den danske og norske Procesrets
Udvikling, hvilket Skrift udkom 1885 og løste den stillede Opgave
paa den smukkeste Maade ved at belyse de eminente Fremskridt,
der skyldes den store retslærde i Forhold til Fortidens Fattigdom,
med Fremhævelse af A. S. Ørsteds egne, forskjellige Udviklingstrin
og med Datidens Personer og Arbejder inden for den tyske
Retsvidenskab som Baggrund. Med elskværdig Beskedenhed anerkjendte 
N. fuldt ud Ørsteds grundlæggende Betydning for de efterfølgende
Processualister.

N.s Hovedarbejder tilhøre den civile Procesret. Forelæsningerne
over den ordinære civile Procesmaade udkom alt 1864 (4.
gjennemsete og forøgede Udg. 1892), Processens almindelige Del 1868
(3. gjennemsete Udg. 1887), Læren om Exekution og Avktion 1871
(gjennemset Udg. 1884). Efter Udstedelsen af den nye Avktionslov
af 9. April 1891, som væsentlig skyldes N., udkom Læren om
Avktion (omarb. Udg. 1894) og Læren om Exekution særskilt (3.
gjennemsete og forøgede Udg. 1896). -- Efter Udstedelsen af
Konkursloven af 25. Marts 1872, der ogsaa væsentlig skyldes N.,
offentliggjorde han i 2 Universitetsprogrammer 1874 og 1875 Bidrag til
Læren om Retshandelers Afkræftelse ved Konkurs, der senere
udgaves samlede under Titelen: «Bidrag til Fortolkning af
Konkurslovens 4. Kapitel».

I Vinteren 1870 holdt N. efter Indbydelse fra Lunds Universitet 
ved samme en Række Foredrag om den danske Proces, der
indledede det senere saa rigt udviklede Samarbejde mellem Nordens
Jurister. Som foredragende Medlem af Proceskommissionen paa
Civilprocessens Omraade blev N. levende optaget af det store
Spørgsmaal om Civilprocessens Reform, og paa det nordiske
Juristmøde i Kjøbenhavn 1872 indledede han Drøftelsen af den Thesis,
at en tidssvarende Reform af den danske civile Procesmaade
forudsatte som nødvendig Betingelse Overgang fra Skriftlighed til
Mundtlighed, ligesom han paa det følgende Juristmøde i Stockholm 1875
ydede sit Bidrag til Drøftelsen af Sagførervæsenet. Forhandlingen
paa det førstnævnte Møde med flere Erfaringer foranledigede ham
til i Foraarssemesteret 1874 at holde en paa Jurister i Almindelighed
beregnet Forelæsningsrække, som derefter udgaves i Trykken med
Titel: «Om mundtlig Rettergang i civile Sager». Medens den
historiske Del af dette Arbejde selvfølgelig trænger til at føres
videre til Nutiden, bevarer det i øvrigt sit Værd som en højst
instruktiv og derhos let fattelig Vejledning til Forstaaelse af den
mundtlige Procesmaades Væsen og Krav og disses Gjennemførelsesmaade 
i Datidens udenlandske Love og Lovudkast.

Som en Førstegrøde af N.s politiske Virksomhed foreligger
hans Betænkning over Vallø Stifts og Vemmetofte Klosters
Retsforhold til Staten (1872), i hvilken han undergiver den derom nedsatte
parlamentariske Kommissions Flertals Beretning en knusende Kritik,
der synes én Gang for alle at have bragt den Sag ud af Verden. 

Foruden at have affattet de ypperlige Indstillinger til Kongen
om Udstedelse af de foreløbige Bevillingslove af 12. April 1877 og
1. April 1885 skrev N. dernæst ogsaa i «Berlingske Tidende» nogle
Artikler om den førstnævnte Bevillingslov under Forfattermærket
«en gammel Jurist», der senere udkom som selvstændig Piece.
I «Berlingske Tidende» for Sept. 1882 findes derhos et Par Artikler
om Nej-Theorien forfattede af N. Af N.s andre Bidrag til
Dagspressen kan fremhæves 2 Artikler i «Fædrelandet» for Nov. 1860
om «Beviset i civile Sager» og nogle Artikler i samme Blad for
Nov. 1867 om det juridiske Studium og den juridiske Examen ved
Kjøbenhavns Universitet. Endelig kan endnu erindres, at N. jævnlig
giver juridiske Meddelelser fra Danmark i Bøhms «Zeitschrift f.
internat. Privat- u. Strafrecht».

H. Matzen.



Nellemann, Rasmus Schmidt, 1830-64, Korporal, fødtes i
Aarhus 8. Marts 1830 og er en Søn af Justitsraad,
Landvæsenskommissær Laurits N., Ejer af Allingskovgaard i Jylland, og Anna
Lorenza f. Hyphoff. Han indkaldtes ved Mobiliseringen 1863 til
Tjeneste ved 22. Regiment, forfremmedes til Korporal og havde
Udsigt til at blive Lieutenant, da Døden ramte ham under
Forsvaret af Dybbøl Skanse Nr. 2 18. April 1864. I det Preusserne
plantede deres Fane paa Brystværnet, sprang han op paa dette,
brød Stangen itu over Knæet og rev Flaget af; da den næste Fane
kom frem til Brystværnet, vilde han atter tage denne, men faldt,
truffen af flere Kugler. N., som var Landmand (Forvalter paa
Frijsenborg og paa Allingskovgaard), var gift med Julie f. Genillard,
en fransk Dame, som senere ægtede en fransk Finansembedsmand
Liebhaber.

Vort Forsvar Nr. 197. 198. 200.

P. N. Nieuwenhuis.



Nellemann, Sophus Scavenius, f. 1833, Højesteretsadvokat.
Han fødtes i Aarhus 18. Dec. 1833 og er Broder til ovennævnte
R. S. N. I 1853 blev han Student fra Randers Skole og tog i
1859 juridisk Embedsexamen. Efter i nogle Aar at have været
Sagførerfuldmægtig (hos Winther og Liebe) blev han i 1864
Overretsprøveprokurator i Kjøbenhavn, 1866 Overretsprokurator og 1868
Højesteretsadvokat. 1874 blev han Formand for Bestyrelserne for
«Frederik VII's Stiftelse for hjælpeløse og forladte Pigebørn, især
af Almuen» og for «Frederik VII's Stiftelse for fattige Fruentimmer
af Arbejdsklassen», hvis Fundatser væsentligst skyldes ham, og i 
hvis Ledelse han stedse har taget virksom Del, navnlig ved 
Administrationen af de betydelige Midler og Ejendomme, der efterlodes i
Grevinde Danners Bo, for hvilket han var Medexekutor. 1872-78
var han Medlem af Frederiksberg Kommunalbestyrelse og 1881-87
af Kjøbenhavns Borgerrepræsentation, hvor han bl. a. var Ordfører
for Budgetudvalget, og hvor han ved sin skarpe Logik og praktiske
Indsigt i mange Forhold øvede stor Indflydelse. Initiativet til 
Oprettelsen af den danske Sagførerforening skyldes væsentlig ham,
og han var Foreningens første Formand. Efter at han paa sine
Ejendomme Allingskovgaard, Allinggaard og Alling Mølle i Hids 
Herred, Viborg Amt, havde ladet anlægge meget betydelige 
Plantninger, blev han i 1895 valgt ind i det danske Hedeselskabs 
Repræsentantskab. Siden 1896 er han Formand i Bestyrelsesraadet
for det gjensidige Forsikringsselskab «Danmark». Han har stedse
taget særdeles ivrig Del i Livet i Studenterforeningen, og han er
Formand for den fra denne udgaaede patriotiske Forening «2 
Løver». -- Han ægtede i 1865 Laura Augusta Boye, Datter af fhv.
Raadmand G. B., Ejer af Øster Teglgaard ved Viborg.

C. Christensen.



Nerger, Christian, --1708, Billedhugger, var en Sachser og 
indvandret til Danmark i Christian V's første Regeringsaar. Han
blev meget sysselsat for kongelig Regning og havde Bestalling at
være Christian V's Sten- og Billedhugger, uden dog at nyde Løn
af Kongens Kasse. Ogsaa for Griffenfeld og andre Stormænd 
arbejdede han. Hans statuariske Arbejder vare mest i gullandsk
Sten, dog ogsaa i Marmor; han var ogsaa virksom som 
Ornamentsbilledhugger og Stukkatør, skar i Elfenben og Egetræ, forfærdigede
Spejle, drev i sine sidste Aar en Tømmerhandel og var alle sine
Dage en stor Projektmager. Som hans Hovedværk maa nævnes
det pragtfulde Træskærerarbejde paa Orgelet i vor Frelsers Kirke
paa Christianshavn; Stukværket under Hvælvingerne der er uden
Tvivl ligeledes af ham. -- Med sin Hustru, Cathrine Margrethe
(d. i Febr. 1709), havde han en Hob Børn. Han døde midt i
Dec. 1708.

Mindeblade om 200 Aars Festen i vor Frelsers Kirke (1882). 
Meier, Frederiksberg Slot. 
Samme, Fredensborg S. 188.

F. J. Meier.



Nerong, Gottfried Johan, 1765-1832, Handelsmand, Søn af 
fhv. Premierlieutenant i Artilleriet, Byfoged, Raadmand og 
Avktionsforvalter i Sønderborg Johan Georg N. (d. 1793), af en indvandret 
lyonsk Slægt, og Catharina Elisabeth f. Meyer (f. 26. Marts 1730
d. 28. Juli 1813), var født 9. Okt. 1765 i Sønderborg, lærte 1781-89
Handelen i Hamborg og etablerede sig 1797 i Flensborg, hvor han
hurtig erhvervede baade Formue og en anset Stilling. Han stiftede
1803 Selskabet «Harmonien», valgtes 1804 til Forstander for
Hospitalet, 1805 til deputeret Borger, 1810 til Oldermand i
Deputeretkollegiet og 1818 til Raadmand. Under Krigen 1808 gjorde han
fortrinlig Nytte som Formand for Provideringskommissionen. Med
aldrig svigtende Iver virkede han for Flensborgs Opkomst og for
humane Formaal ved Oprettelsen af en Spindeanstalt (1820) og en
Kogeanstalt (1822) samt en Fattigfriskole i St. Mariæ Sogn. 1828
udnævntes han til Agent og døde i. Juni 1832. Han havde i. Nov.
1811 ægtet Christine Helene Bender (d. 31. Marts 1854), Datter af
Parykmager B. En Allé vest for Flensborg bærer endnu hans
Navn.

Schlesw.-Holst. Prov.-Berichte 1833, II, 290. 
Alberti, Schlesw.-Holst-Lauenb. Schriftsteller-Lex. 
Neuer Nekrolog der Deutschen X, 445.

H. R. Hiort-Lorenzen.



Neruda, Franz Xaver, f. 1843, Violoncelvirtuos og Komponist.
Faderen, Joseph N., af gammel bøhmisk Musikerslægt, var født
16. Jan. 1807 i Mohelno og døde 18. Febr. 1875 i Brünn som fhv.
Domorganist; Moderen, Francisca f. Märta, var fra Olmütz og havde
ogsaa Musikerblod i sine Aarer. Deres 7 Børn slægtede Familien
paa og have gjort Navnet bekjendt i Nutiden, særlig Datteren
Wilhelmine -- den verdensberømte Violinvirtuosinde, nu Lady
Hallé -- og Sønnen Franz, født i Brünn 3. Dec. 1843. Fra sit
5.-11. Aar lærte denne Violinspil af Faderen, men da en ældre
Broder, der var Violoncellist, døde, maatte F. N. for at erstatte
den manglende Bas i Familiekvartetten lægge sig efter Violoncellen,
paa hvilken han da ogsaa under Faderens Vejledning hurtig drev
det saa vidt, at han allerede fra 1856 kunde deltage med Familien
i dens mange Koncertrejser, fornemmelig i Rusland og Polen, hvor
den 1859 i Warschau traf sammen med Violoncellisten Servais og
fulgtes med ham et halvt Aar, i hvilken Tid den unge Franz drog
megen Nytte af denne berømte Mesters Vejledning. 1861 optraadte
han med 2 af sine Søstre i Stockholm og 1862 og 63 i Kjøbenhavn,
hvor de ligeledes vakte stor Begejstring, men da det lille Selskab
paa Grund af Wilhelmines Giftermaal Aaret efter foreløbig maatte
opløse sig, tog han i Sept. 1864 Ansættelse i Kapellet i Kjøbenhavn, 
blev 1869 udnævnt til kongl. Kammermusikus og ægtede s. A. 
Balletdanserinden Ludovica Cetti, Datter af Sangeren G.-B. C. (III,
435). Den ensformige Theatertjeneste behagede ham dog ikke i
Længden, da han som en af Nutidens største Violoncellister, baade
som Solospiller og som Kammermusikfortolker, følte at kunne 
udrette noget mere end at spille Bas til Vaudeviller. Han tog 
derfor 1876 sin Afsked fra Theatret, men har dog senere stadig, paa
de Afbrydelser nær, som hans udenlandske Koncertengagementer
foranledige, været knyttet til vort Musikliv som en af de 
betydeligste Kræfter, særlig paa Grund af de af ham iværksatte Koncerter
for Kammermusik, ligesom ogsaa «Kammermusikforeningen» er stiftet
af ham (1868). Siden 1892 er N. Dirigent for Musikforeningen i 
Kjøbenhavn og leder samtidig den stockholmske Musikforening. Ogsaa
som Komponist har han udfoldet en betydelig Virksomhed, i det
der er udkommet over 40 større og mindre Kompositioner af ham,
saaledes en Suite for Orkester: «Aus dem Böhmerwald» (Op. 42),
Koncertstykker for Violoncel med Orkester (Op. 40 og 59), 15 Hæfter
Violoncel- og Violinstykker med Klaver, 14 Hæfter Klaverstykker,
deriblandt de yndede «Slovakiske Marcher» (Op. 30), Klaversonate
(Op. 19), Variationer for Orgel (Op. 62), Sange osv. Efter at hans
1. Ægteskab var opløst, ægtede han 1892 Dagmar Holm, Datter af
Etatsraad, Grosserer A. P. C. H. og Emilie f. Zøylner. 1893 blev
han udnævnt til Professor.

Ugeskr. f. Theater og Musik 1880, Nr. 3 f.
Schytte, Musiklex.

S. A. E. Hagen.



Nested, Nelaus Poulsen, 1585-1626, Præst, 
er født i Næstved, blev 1610 Kapellan ved Nicolai Kirke i Kjøbenhavn og
1617 Slotspræst. Han var en flittig Forfatter, der udgav en Række
asketiske Skrifter, især Bønnebøger, som dog ikke havde nogen
Betydning ud over det korte Tidsrum, hvori han levede. Men
han var tillige en nidkjær Sjælesørger, der virkede for en fastere
Organisation af Menighedslivet med troende Lægmænd som Medhjælpere 
for Præsten, for sædelig og religiøs Tugt baade i det
offentlige og private Liv og for frivillig Fattigpleje. Han stod i
nært Forhold til Kansleren Christian Friis til Kragerup (V, 407),
hvis Almisseuddeler han var, og da han havde gode Forbindelser
baade her i Landet og i Norge, kunde han give sin Velynder
Oplysninger ikke blot om almindelige lokale Forhold, men ogsaa
om Udskejelser, som gik i Svang i begge Riger. De Brudstykker,
der ere bevarede af hans Brevvexling med Kansleren, indeholde
ypperlige Bidrag til Belysning af de sædelige Forhold i Begyndelsen 
af det 17. Aarhundrede, og de mange Vink, han har givet med
Hensyn til Kirketugtens Skærpelse, have sikkert sat deres Spor i
den bekjendte Forordning af 27. Marts 1629, som han dog ikke
oplevede, da han allerede døde 2. Juli 1626. 1612 havde han
ægtet Maren Jensdatter.

Zwergius, Siellandske Clerisie I, 541 f. 
Molbech, Nord. Tidsskr. f. Hist., Lit. og Konst III, 415 ff.                              

S. M. Gjellerup.



Nettelhorst, Gerlof, --1643, Lensmand, en liflandsk
Adelsmand, der nævnes som Hofjunker 1599-1607 og i denne Tid
oftere forekommer blandt Kongens Følge paa hans Rejser, bl. a.
til Norge. 1602 sendtes han som Hofmarskal med Prins Hans paa
dennes russiske Rejse (VI, 567). 1609 forlenedes han med Idde
og Marker Len (fornyet Lensbrev 1622) og gjorde under
Kalmarkrigen Tjeneste som Kapitajn. Som Lensmand optraadte han
oftere temmelig selvraadig, hvilket fremkaldte Klager fra Bønder
og andre og paadrog ham en skarp Tilrettevisning i 1617, ligesom
Biskop Niels Glostrup i 1634 paataler hans opsigtvækkende Forhold
til Jomfru Mette Bildt. Han maa imidlertid have været anset som
en brugbar Mand, da baade offentlige og private Gjøremaal oftere
bleve ham betroede. Ved den staaende Hærs Oprettelse 1628
beskikkedes han til Oberstlieutenant over Baahus Lens Regiment,
og 1632 blev det paalagt ham at fungere som Sisemester i
Svinesund, hvormed han dog ogsaa tidligere havde haft Befatning. Han
skrives til Kopsede, maaske i Lifland, til Gedsholm i Skaane og
i Norge til Os, Berby, Holleby og Evje, alle i Smaalenene, samt
Holden ved Skien. Hans Jordegods udgjorde 1625 tilsammen
561 Tdr. Hartkorn. -- Han var gift 1. med Anne (Johansdatter)
Due (Taube) af Gedsholm, der blev ham tilsagt 1604, men med
hvem han først synes at være bleven gift flere Aar senere; 2. (1614)
med dennes Slægtning i 3. Led Viveke Bielke, en Søster af Kansler
Jens B. (II, 332). Han døde 1643 og begravedes i Bergs Kirke
ved Halden. Han efterlod mange Børn, hvoraf flere Sønner, men
Slægten uddøde i Norden med disse.

Saml. t. d. norske Folks Sprog og Hist. III, 222.

H. J. Huitfeldt-Kaas.



Neuber, August Wilhelm, 1781-1849, Læge, Forfatter, blev
født i Grossensalza i Sachsen 3. Marts 1781 og studerede Medicin,
bl. a. i Kiel, hvor han tog Doktorgraden 1809. Han bosatte sig
derpaa som praktiserende Læge i Aabenraa, hvor han i 1811 blev 
Amtsfysikus. Han var gift med en Datter af Professor Reinhold,
Datterdatter af Wieland. Han gjorde sig fortjent af Byen ved at
foranledige Anlægget af en Søbadeanstalt og af Videnskaben ved
sine fortrinlig gjennemførte meteorologiske Iagttagelser. Han døde
22. Jan. 1849. Foruden nogle natur- og lægevidenskabelige Piecer
og Afhandlinger udgav han «Collectanea meteorologica» (Kbh. 1829)
og var Medarbejder ved Poggendorffs Annaler og Schumachers
astronomiske Meddelelser. Han optraadte ogsaa som Digter og
filosofisk Forfatter med det allegoriske Drama «Dania» (1806),
«Gedichte» (1822), «Allgemeine Darstellung der Grundvermögen der
menschlichen Seele» (1821), hvori han søger at føre et logisk Bevis
for Guds Tilværelse. I Striden om Klaus Harms' Theses stod han
blandt dennes Modstandere («Religion u. Sittlichkeit», 1818); han
oversatte Biskop Miinters «Epistola encyclica» til Reformationsjubilæet 
1817 og skrev endnu 1840 «Kurze Betrachtung der Ansicht
des Pastors Harms in der Sprachsache» samt «Der Name
Apenrade».

Allg. Deutsche Biographie XXIII.
Molbech, Vidensk. Selsk. Hist.

C. A. Nissen.



Neuberg, Adolf, 1686-1749, Officer, var født i Westfalen;
Faderen var Major. Som ganske ung tog han Tjeneste ved de
danske Hjælpetropper i den spanske Arvefølgekrig og deltog i
Slagene ved Høchstedt (1704) og Ramillies (1706). Efter det sidste
blev han Kornet ved 2. jyske Rytterregiment, 1707 Lieutenant, 1710
Kapitajnlieutenant ved Carl Rudolf af Württembergs Kyrasserregiment, 
men kom 1712 som Ritmester tilbage til 2. jyske. Efter
Hjælpetroppernes Hjemkomst til Danmark blev N. 1714 forsat til
Hestgarden, hvor han 1717 forfremmedes til Major, 1727 til karakt.
Oberst af Kavalleriet. 1731 blev han efter Schubart Chef for det
ovennævnte Kyrasserregiment (fra 1748 kaldet holstenske), 1739
Generalmajor, 1741 hvid Ridder, 1747 Generallieutenant. Han
kommanderede Rytterbrigaden af det Korps, som Danmark 1741-42
sendte til Hannover for at dække dette Land mod Franskmændene.
- N., der døde 27. Nov. 1749, var gift med Anna f. Petersen
(d. i Avg. 1752), Datter af Kommerceraad Lorenz P. og Else
Cathrine f. Smidt. Med hende fik han de fynske Herregaarde
Lundegaard og Vejlegaard, som hun havde arvet efter en Morbroder,
og af hvilke den første, da Ægteskabet var barnløst, i Henhold til
Arveladerens Testamente blev oprettet til «den lundegaardske
Stiftelse». -- N., der af Tro var reformert («dog af de gelindeste 
reformerte»), var en anset og duelig Officer og roses baade som
Chef og som Godsejer for sin Humanitet, sin  Gavmildhed og
Retsindighed.

Kallske Saml., 4°, Nr. 377.

H. W. Harbou.



Neubert, Carl Friederich August, 1825-94, Fabrikant, 
er født 21. Jan. 1825 i Sebnitz i Sachsen, hvor hans Fader, Traugott
Carl Friederich N., var Kvæghandler og Slagtermester. Han lærte
Bomuldsvæveriet i sin Fødeby og flere andre Steder i Tyskland og
oprettede derefter 1846 i Neumünster uden Kapital et lille
Etablissement, der efterhaanden voxede op til et stort Bomuldsvæveri,
Farveri og Trykkeri. Efter Begivenhederne i 1864 forlagde han (1867)
Virksomheden til Kjøbenhavn. 1873 optog han en Søn og en
Svigersøn i Forretningen, der senere gik over til 3 Sønner. Han
døde 3. Juli 1894 i Meran. -- 9. Juni 1846 havde han ægtet Marie
Margrethe Bornhøft (f. 8. Febr. 1825), Datter af Kjøbmand i
Neumünster Joachim B. og Anna f. Butenschøn.

C. Nyrop.



Neuhausen, Jens, 1775-l8l6, Legatstifter. 
Han blev Malersvend og besøgte som saadan Akademiet, der 1801 gav ham en
udmærket Attest for Dygtighed i hans Fag. S. A. omtales han
som Malermester, 1802 vandt han den lille Sølvmedaille, men
vendte derpaa Kunsten, hvis Dyrkere lede Nød og Trang, Ryggen,
arbejdede som Haandværker og blev en velstaaende Mand. Faa
Avktionen efter Wiedewelt 1803 erhvervede han en Del af dennes
Tegninger m. m., hvilke han ved Testamente af 10. Juni 1812 tillige
med sine Malerier, Bøger, Kobbere, Haandtegninger og efterladte
Formue skjænkede til den fattige og nødlidende Kunstskole, hvis
Elev han en Gang havde været, og hvis største og ædelmodigste
Velgjører han saaledes blev. Han var allerede den Gang svag og
lidende og døde i Kjøbenhavn 20. Jan. 1816, i sit 42. Aar.

Meier, Wiedewelt. Kollegialtid. 1816, S. 143 f. 
Skand. Lit. Selsk. Skr. 1812. 
Statstid. 1816, Nr. 28. 
Adresse-Cont. Efterr. 1816, Nr. 19.

F. J. Meier.



Neumann, Jacob, 1772-1848, Biskop, 
født i Drammen 1772 (døbt 20. Juli). Faderen, Hans N. (f. 1745, d. 1789 som
Toldofficiant i Kjøbenhavn), var da Kjøbmand paa Strømsø; Moderen hed
Annicken Johanne f. Blom (f. 1754 d. 1773). Han kom efter
Moderens Død i Huset til hendes Fader, Kjøbmand Gustavus B. i
Holmsbo, siden til Indrulleringschef F. W. Krog i Christiania, der 
havde ægtet Bloms Enke. 1785 blev han sat i Helsingørs Skole,
hvorfra han deponerede 1787. Efter i flere Aar at have været
Huslærer tog han theologisk Examen 1796. 1797 vandt han Prismedaillen 
for en Afhandling om Daaben, dens Historie i de 3 første
Aarhundreder og navnlig den afrikanske Kirkes Forhold til den,
og blev derpaa Hovmester i Constantin Bruns (III, 144) Hus.
Han har ikke manglet Mod, da han allerede i Nov. 1797 optraadte
som Konkurrent til det 2. resid. Kapellani ved Frue Kirke i
Kjøbenhavn. Hans Valgprædiken røber -- som man efter Tiden
kunde vente -- ikke Spor af Kristendom. I sin Fritid udarbejdede
han en Afhandling «De primatu Lundensi», som han 1799
forsvarede for den filosofiske Doktorgrad, men som ikke har noget
videnskabeligt Værd. S. A. blev han resid. Kapellan til Asker, hvor
han tog sig meget af Skolevæsenet, lagde sig med Iver efter
Landbrug og endog leverede adskillige Smaaskrifter herom. Her blev
han 1805 Sognepræst og 1819 Provst i Drammens Provsti. At han
1816 var paa Tale til Bergens Bispestol, er temmelig sikkert, men
ganske vist er det, at han da ikke vilde have den, hvad Grunden
nu kan have været. Da den atter blev ledig, gjorde han sig
derimod Umage for at faa den og blev udnævnt 6. Juli 1822. For
Politik synes N. ikke at have haft synderlig Interesse. Han indtog
i Begyndelsen af 1814 en tilbagetrukken Holdning, og det varede
længe, før han blev reven med af den almindelige Begejstring.
At han ikke var fremmed for denne, viste sig i hans Holdning
som Repræsentant for Akershus Amt paa det overordentlige
Storting 1814. Hans Rejse til Stockholm som Medlem af Stortingets
Deputation til den nye Konge bragte ham imidlertid til at se med
andre Øjne paa Tingene.

N. var en Mand af overlegen Dygtighed og klar Tænkning.
Han tilhørte den rationalistiske Skole, og alle hans udgivne
theologiske Arbejder, der ellers ikke have nogen Betydning, bære dens
Præg. I dens Aand søgte han da ogsaa at virke for Skolevæsenet
og at fremme Folkelykke (Jordbrug, Vaccination). Hans Foretagender
kunde stundum bære Præg af Anstaltmageri, og det har skadet
hans Minde, at hans Navn blev sat over Foranstaltninger, som kun
bleve til svage Begyndelser eller ikke det engang. Det tør
saaledes være mindre rigtigt, naar man har fremhævet hans Fortjenester
af Skolevæsenet i Bergens Stift, -- det skulde da være hans Iver
for at drage begavede Bondesønner frem, og hans Navn vil altid
være knyttet til Ivar Aasens Historie. Det betydeligste, men tillige 
uheldigste af hans Foretagender som Theolog og Skolemand var
den Oversættelse af Luthers Katekismus, som 1811 paa Biskop Bechs
Opfordring udgik fra hans Haand. Det var lige saa meget en
Bearbejdelse i rationalistisk Aand som en Oversættelse af den
symbolske Bog. Her var imidlertid Regeringen vaagen -- Mynster
og Grundtvig havde slaaet til Lyd --, og den fik med Støtte af
Biskop Münter og det theologiske Fakultet forhindret Bogens
Avtorisation.

Maa det siges, at N.s Bestræbelser for at ophjælpe det lavere
Skolevæsen i Bergens Stift bare forholdsvis liden Frugt, saa indlagde
han sig større Fortjeneste ved at bringe Stiftets gejstlige
Administration i Orden. Ved pedantiske Fordringer til Arkivvæsenet og
skarpe Kampe med gamle Præster fik han megen gammel Slendrian
bort og god Orden tilvejebragt. Hans Sans for Historie -- navnlig
nordisk Kirkehistorie -- kom ham her til Hjælp. Den bragte ham
ogsaa til at give nøje Agt paa alt, hvad han fandt af historisk
Betydning paa sine Visitatsrejser, og afgive det til det Musæum,
ved hvis Stiftelse han var V. F. K. Christie behjælpelig. Adskillige
mindre Afhandlinger i «Urda» og «Budstikken» bære Vidnesbyrd
om hans Iver for denne betydningsfulde Stiftelse, om han end ikke
i historisk Kritik var naaet synderlig langt. -- Man kan tænke sig,
at det maa have gaaet ham dybt til Hjærte, da han saa sig nødt
til at nedrive Bergens gamle Bispegaard, der havde staaet fra
Reformationstiden. Den store Pengenød i hine Dage gjorde det
umuligt at tilvejebringe Midler til Gaardens Restavration, og den
blev da nedreven for at give Plads for en ny Latinskolebygning.
Bergens Bispestol var ellers godt aflagt, og N. havde 1830-35, da
han fungerede som Præst ved St. Mariæ (tyske) Kirke, et betydeligt
Tillæg til sine Indtægter. Han prædikede her kun paa de store
Højtider og kunde da med større Frimodighed end ellers slippe
sin Rationalisme løs paa Tysk.

N. var opdragen i et af Christianias finere Hjem, og han
havde ogsaa som Student den Fordel at komme ind i højere
Selskabskredse i Kjøbenhavn. Han fik herved en Smag paa Elegance
i Levemaade og Fremtræden, der end mere blev udviklet, da han
kom til Konferensraad Brun og blev forlovet med hans Broderdatter.
Det maa under disse Omstændigheder vække Forundring, naar vi
i Revolutionstiden finde ham som Medlem af en republikansk
Klub, ja som dens Sekretær «Borger J. Neumann». Denne Sygdom
har nu vel meget snart givet sig, og de 6 Konger, han tjente, have 
næppe haft nogen mere trofast Borger under sit Scepter. Hans
fornemme Væsen passede godt for den By, hvor han residerede,
og hvor man satte Pris paa repræsentative Embedsmænd. Man
undlod visselig ikke at bemærke hans Forfængelighed, men alle
respekterede ham som en overlegen Personlighed, og Præsterne
skattede ham højt. Hos disse vilde han gjærne ophjælpe de lærde
Studier, men her havde han ikke Held med sig.

1847 fejredes hans 25 Aars Jubilæum som Biskop med megen 
Deltagelse. Han udtalte ved dette sin Hensigt at nedlægge sit
Embede, da han mærkede Alderen. Da fik han fra Kong Oscar I
et Brev, hvori han i anerkjendende Udtryk anmodedes om at blive
staaende. Han havde naturligvis intet Valg, men hans Tid var
dog til Ende, og 25. Jan. 1848 døde han efter et kort Sygeleje.

Gift 1. Febr. 1800 med Justine Marie Agnete Brun (f. 1778,
døbt 24. Juni, d. 16. Dec. 1838), Datter af Wilhelm Carl August B.,
Apotheker i Güstrow, og Catharine Caroline Christine f. Meese.

C. N. Schwach, J. N. (Bergen 1848). 
Halvorsen, Norsk Forf. Lex. 
Lampe, Bergens Stifts Biskoper og Præster.                                                   

D. Thrap.



Neumann, Johan Carl, 1833-91, Sømaler, var født i
Kjøbenhavn 14. Avg. 1833 og Søn af Regnskabsfører ved Ingeniørkorpset,
Krigsraad Johan Christian N. (f. 1801 d. 1857) og Sophie Frederikke
f. Lund (f. 1804 d. 1844). Efter sin Konfirmation kom C. N. i
Malerlære og besøgte Kunstakademiet, hvor han 1852 vandt den mindre
Sølvmedaille. Samtidig uddannede han sig væsentlig paa egen
Haand til Sømaler og udstillede allerede 1850 sit første Søstykke.
Efter at have studeret paa første Haand i vore danske Farvande
var han 1858 i England og fik Lejlighed til at se Søen under
større Forhold- 1859 vandt han den Neuhausenske Præmie for
«Dansk Linjeskib til Ankers ved den engelske Kyst». Han gik
nu dristig til større Opgaver, udstillede 1860 og 62 historiske
Søbilleder: «Slaget ved Øland», «Morgen efter Slaget ved Kjøge Bugt»,
og vakte saa megen Opmærksomhed, at han i 1862 fik
Rejseunderstøttelse af Akademiet; han var et Par Aar borte og udstillede
Billeder fra franske og italienske Have. Efter at han i 1864 havde
gjort militær Tjeneste, tog han alvorlig fat og udstillede bl. a. ved
den Neuhausenske Konkurs 1867 «Skibe under Land efter en Byge»,
et fortrinligt Billede, der ikke alene erobrede ham en fremtrædende
Plads i de danske Kunstneres Række, men foruden Præmien
tilkjendtes Udstillingsmedaillen og blev kjøbt til den kongl. 
Malerisamling, hvor det endnu tillige med «Fiskere trække Vaad paa
Skagens Strand» (1870) værdig repræsenterer hans Kunst. I 1867
besøgte han atter Middelhavet, denne Gang ved Spanien og
Marokko, og malede et af sine bekjendteste Billeder: «Evropafyret paa
Gibraltar». 1869 blev han Medlem af Akademiet; 1873 fik han
det Anckerske Legat og foretog en længere Rejse, paa hvilken han
besøgte Tyrkiet, Syrien og Ægypten.

Trods de Fortrin, der udmærke de 2 Billeder i Malerisamlingen
baade i Henseende til Skibenes og Søens Behandling, staa de dog
begge vel graalige i Tonen, noget, som maaske hænger sammen
med de valgte Motiver og med vore nordiske Kysters tit disede
Belysning, thi i sine første venetianske Billeder er han lysere og
klarere i Farven. Dog fik han efter sin østerlandske Rejse langt
større Glans og Kraft i Farven og en Lethed i Luftens Behandling,
som var noget af det, man savnede selv i hans bedste ældre
Billeder. Men især i de mindre Billeder opnaaede han dette ved en
næsten emailleagtig Gjennemarbejdelse i Farvebehandlingen, der
undertiden kunde skade Billedets Friskhed. Denne Malemaade,
som spores mindst til 1877, om ikke senere endnu, fremtræder
smukkest i «Aften paa Nilen», «Pyramiderne ved Giseh» og
«Morgen ved Nilen» (alle 3 udstillede 1875). Da han senere vendte
tilbage til danske Motiver, kom han bort fra dette Foredrag, som
heller ikke egnede sig for større Billeder. Et Par Søstykker fra
Skagens Strand, «Den hollandske Flaade i Sundet 1658» (1880,
Musæet paa Frederiksborg), «Episode af Slaget d. 2. April 1801»
(1886) o. fl. vise en bredere og friskere Brug af Penselen forenet
med den Sans for en rigere og mere afvexlende Farve, som han
havde tilegnet sig i Syden. -- Midt i sin Kraft, endnu i frodig
Udfoldelse af sine rige Evner, døde han pludselig 16. Dec. 1891.
N. var ugift.

S. Müller, Nyere dansk Malerkunst.
Weilbach, Nyt Konstnerlex.

Ph. Weilbach.



Neumann, Sophus Elias, f. 1846, Skuespiller. N., der er
født i Kjøbenhavn 18. Juni 1846 som Søn af Bogholder og Kasserer
Jacob Theodor N. og Sophie Elisabeth f. Olsen, var næppe
udtraadt af Melchiors Borgerskole, før han meldte sig hos Professor
Høedt, som dog paa Grund af hans unge Alder raadede ham til
at vente et Par Aar endnu med at forsøge sig som Skuespiller.
N. fik da lidt musikalsk Undervisning af Joseph Glæser og
Syngemester Gerlach og opnaaede af H. P. Holst, som den Gang ledede 
Kasino, Tilladelse til at gjøre Kortjeneste ved dette Theater. Da
blev Chr. Schmidt, som var dette Theaters bærende Kraft, heftig
syg i Sæsonen 1863-64, og den unge N., der kunde de fleste af
Schmidts Roller, fik da Lov til 26. Dec. 1863 at debutere som
Coquillet i Farcen «Det gode Sindelag» og Aftenen efter som
Peter Ravn i «En Spurv i Tranedans». Resultatet blev, at han
strax ansattes som Skuespiller, og i 3 Aar virkede han nu ved
denne Scene, var saa et Aars Tid i Provinserne, kom saa igjen
tilbage til Kasino og modtog 1867 Engagement ved Folketheatret,
hvor han var ansat i 7 Aar. Efter Kammerraad Langes Død
modtog han paa ny Engagement ved Kasino under Th. Andersens
Direktion og fulgte da med denne til Dagmartheatret, hvor han
siden da uafbrudt har virket. N. er ikke blot en af de brugbareste
og alsidigste dramatiske Kunstnere her hjemme, men tillige et saa
fremragende komisk Talent, at det kun kan beklages, at han aldrig
har faaet Anvendelse for sine rige Evner paa det kongl. Theater.
Som «Den indbildt syge» har han godtgjort, at han er lige saa
stor en Komiker i den klassiske Komedie som i den moderne
Farce, og som Foredrager af et komisk Kuplet staar han
uovertruffen. Blandt hans overordentlig omfattende Repertoire kan
nævnes Stykker som «Et Sølvbryllup», «Grøns Fødselsdag»,
«Lykkebarnet», «Den indbildt syge», «En Spurv i Tranedans», «César
Girodots Testamente», «En Guldbryllupsaften», «Jorden rundt i 80
Dage», «Talismanen», «Rejsen til Kina», «Hverdagsfolk», «Den
lille Hertug». -- Han ægtede 19. Dec. 1875 Hansine Sophie Alvilde
Petersen.

Edgar Collin.



Neupert, Carl Frederik Edmund, 1842-88, Pianovirtuos,
er født 1. April 1842 i Christiania, hvor Forældrene, Hermann
Wilh. N., Musiklærer og Musikhandler (født i Slesvig), og Caroline
Friderike f. Wiedmayer, havde bosat sig. Indtil sit 15. Aar
uddannet under Faderens dygtige Vejledning udviklede Edmund N.
sig derpaa i Berlin under Kullak og Kiel til en Kunstner af første
Rang. Efter forskjellige Koncertrejser optraadte han 1868 i
Kjøbenhavn, hvor han strax blev en meget søgt Lærer og knyttet til
Musikkonservatoriet. De 12 Aar, han virkede her i Byen, have
haft en betydelig Indflydelse paa Klaverspillets Udvikling her til
Lands, i det der dannede sig den saakaldte Neupertske Skole.
Men han havde ogsaa en sjælden Gave til at meddele sine talrige
Elever den samme voldsomme Arbejdsiver og Energi, hvoraf han 
selv var i Besiddelse, og denne støttedes ved den lange Række af
fortræffelige Studieværker, som han komponerede her: 24
Koncertetuder (Op. 17), 24 Oktavetuder (Op. 18), 24 Studier (Op. 19 og 20),
«Poetiske Etuder» (Op. 25), Karakterstykker (Op. 21), «Flygtige
Skitser» osv., alle ejendommelige og aandfulde, samt en Mængde
rent tekniske Øvelser. Et fordelagtigt og ærefuldt Tilbud førte
ham 1881 et Aars Tid til St. Petersborg, men da hans Hustru,
Hilda Elisabeth f. Bergh (Datter af Vejdirektør, Major Chr. Wilh.
B., f i Christiania 1873, og Caroline Marie f. Graah), hvem han
havde ægtet 1870, ikke kunde taale Klimaet, følte han sig utilfreds,
og efter et Ophold i Norge drog han 1883 til New-York, hvor han
under de store Forhold hurtig skabte sig en meget anset og
lønnende Stilling, indtil Døden bortkaldte ham 22. Juni 1888. Et
smukt Minde satte Bjørnstjerne Bjørnson ham i den stemningsrige
Text «Syng mig hjem», skrevet til en Etudemelodi af N.

Nord. Musik-Tid. 2. Aarg. Nr. 10; 9. Aarg. Nr. 6.
Schytte, Musiklex.
Kjøbenhavns Musikkonservatorium 1867-92 S. 32 ff.

S. A. E. Hagen.



Neve, Johan, --1718, Kollegiedeputeret, fødtes ved Aar 1648
og var Søn af Borgmester Røtger N. i Rensborg (senere i Pløen).
Moderen, Cecilia Jønsen, var en Skipperdatter fra Rensborg. Skjønt
Faderen foruden Borgmesterskabet og Postmesterembedet havde
Privilegium paa et ret indbringende Krohold, vare de økonomiske
Forhold i Hjemmet ikke synderlig gode. Den unge N. voxede op
som den ældste af 14 Søskende og begyndte sin Løbebane som
Lakaj hos Griffenfeld, forblev i denne Stilling indtil Kanslerens
Fald og nævnes som delagtig i dennes Forsøg paa Pengeafpresning.
Kort efter blev han Skriver hos den danske Ambassadør Just Høg,
med hvem han i Juni 1676 fulgte til Nimwegen. Derpaa tjente N.
som Privatsekretær hos Rentemester Støcken indtil dennes Død i
Juni 1681. S, A. udnævntes han til Renteskriver, havde 1683
overtaget Opgjørelsen af Regnskabet mellem Staten og dens Sendebud
hos fremmede Magter og blev o. 1685 Chef for tyske Assignationskontor. 
1694 blev han Bogholder ved det norske Nationalregiment
til Hest og udnævntes 1699 til tysk Sekretær og Assessor i
Rentekammeret; Aaret efter blev han Kommitteret, 1701 Kammersekretær
ved de tyske og norske Forretninger med Titel af Kammerraad,
1707 blev han Justitsraad, 1709 Etatsraad. 1712 udnævntes han til
Deputeret i Generalkommissariatet og 1716 til Deputeret for
Finanserne. I Aarene 1709-11 var N. endelig virksom som Diplomat 
ved det gottorpske Hof, hvor han skulde arbejde paa en
Tilnærmelse til Hertugen fra dansk Side. Han forhandlede med Gørtz
om Frakturstriden og afsluttede 30. April 1712 med Gehejmeraad
Th. B. v. Jessen (VIII, 488) den saakaldte Rensborger-Fortolkningsreces. 
N. døde 23. Dec. 1718. Han var 3 Gange gift: 1. med
Dorothea Hedevig Wilhelm, med hvem han havde Sønnen Peter
(s. ndfr.), 2. med Anna Holm og 3. med Magdalene, Datter af
Niels Nielsen Berg og Enke efter Niels Madsen Norup, med hvem
hun havde Datteren Maren Norup, der ægtede nys nævnte Peter
Neve.                                                                                  

Louis Bobé.



Neve, Peter, o.1684-1740, Stiftamtmand, Søn af ovennævnte
Etatsraad Johan N., blev Student 1701, Kancellist og Kopist i tyske
Kancelli 1710, Sekretær sammesteds 1712, Kancelliraad sammesteds
1716, Justitsraad 1718, Kancelliforvalter i danske Kancelli 1720,
Maitre des requétes i Jan. 1728 og i April s. A. Etatsraad. 1730
fik han, uagtet han ikke skal have været velset af Kong Christian VI,
det netop oprettede Embede som Gehejmeexpeditionssekretær, der
atter nedlagdes ved hans Afgang; som saadan havde han bl. a. at
parafere alle fra Kongen udgaaende Breve. 1731 blev han nobiliteret 
og udnævntes 1735 til Stiftamtmand i Laaland og Falsters Stift,
hvorfra han 1737 forflyttedes i samme Egenskab til Christiania, hvor
han allerede afgik ved Døden i Jan. 1740, 56 Aar og 8 Dage
gammel. N. blev 30. Nov. 1713 gift med Maren Norup, Enke efter
en formuende Handelsmand paa Bragernæs, Niels Pedersen Moss
(f 1709). Hun flyttede efter N.s Død tilbage til Nykjøbing paa
Falster, hvor hun afgik ved Døden 20. Avg. 1757 og efterlod
anselige Midler, hvoriblandt Færder Fyr i Christianiafjorden. Med
Sønnen Major Johan N. (f. 1714 d. 1780) uddøde igjen den adlede
Slægt.

Meddel. fra Gehejmearkivet 1886-88, S. 120. 
Personalhist. Tidsskr. 2. R. III, 48 ff. 
Giessing, Jubel-Lærere III, 257. 
Holm, Danmark-Norges Hist. 1720-1814 II, 20. 
A. Collett, Fam. Elieson S. 5 f.

H. J. Huitfeldt-Kaas.



Nickolin, Agathon Stenersen, f. 1826, Officer. N. blev født
i Store Heddinge 27. Nov. 1826 og er en Søn af Major Herman N.
(d. 31. Okt. 1852) og Karen Sophie f. Hauberg. Han blev Landkadet
1839, Sekondlieutenant 1844 (med Aldersorden fra 1843) og ansattes
1845 ved 7. Bataillon, med hvilken han som Adjudant deltog i
Treaarskrigen og var med i de fleste Fægtninger og Slag. I 1849 

blev han Premierlieutenant. Særlig udmærkede han sig under
Frederiksstads Forsvar, da han blev Kompagnikommandør. Efter
Fredslutningen gjorde N. Tjeneste ved flere forskjellige Afdelinger, indtil
han i 1855 blev ansat som Skoleofficer og Lærer i Exercits ved
Landkadetkorpset. Ved Udnævnelsen til Kapitajn af 2. Klasse 1860
(1. Klasse 1862) kom han til 15. Bataillon og deltog 1864 ved
15. Regiment i Forsvaret af Dybbøl og Als. Fra 1864-70 var han
ansat ved 21. og 15. Bataillon, men kom saa som Stabschef ved
1. jyske Brigade til Aarhus, hvorfra han i 1873 kaldtes  til 
Krigsministeriet som Departementschef og kort efter forfremmedes til
Oberst. Efter 6 Aars administrativ Virksomhed ansattes N. som
Chef for Livgardens Linjebataillon og i 1883 som Chef for 3.
Regiment, hvorefter han ved Forfremmelsen til Generalmajor 1885 blev
Chef for 1. jyske Brigade, i 1888 Chef for 1. sjællandske Brigade
og i 1891 Generalinspektør for Fodfolket. Sin militære Karriere
afsluttede N. som Generallieutenant og kommanderende General i
2. Generalkommandodistrikt fra 1895-96, efter at han 1894 var
bleven hædret med Storkorset og i 1879 var udnævnt til
Kammerherre.

I sin lange Tjenestetid har N. haft mange Tillidshverv. Han
var saaledes 1871 udkommanderet til den preussiske Hær i
Frankrig, 1883 til Troppeøvelser i Sverige; blev i 1878 Medlem af en
under Finansministeriet nedsat Kommission til Revision af
Lønningslovene for samtlige Ministerier, 1884 Medlem af en
Tjenestereglementskommission og 1890 Formand i en Kommission, der havde
at udtale sig om Ammunitionsforsyningen til de 8 Mm.s Geværer.
I 1883 var han attacheret Kavallér hos Kejser Alexander III af
Rusland og i 1888 hos den østerrigske Ærkehertug Vilhelm under
disse Fyrsters Ophold i Kjøbenhavn. -- 7. Febr. 1867 blev N. ægteviet 
til Harriet Elna Schiødte Philipsen, Datter af Grosserer Arnold
P. i Kjøbenhavn.

Nationaltid. Nr. 6302.
Milit. Tid. 1893.

P. N. Nieuwenhuis.



Nicolaus (Claus), holstensk Greve, --1397, var næstældste
Søn af Grev Gerhard I (V, 597). Baade han og hans ældre Broder
Henrik vare lige blevne mandvoxne, da Faderens Død 1340 lagde
den tungeste Byrde paa deres unge Skuldre. Nogenlunde heldig
slap de ud af den vanskelige Situation; de maatte finde sig i, at
Valdemar Atterdag besteg Danmarks Trone og ægtede Hertug
Valdemars Søster, men Hertugen maatte overtage deres Pant i 
Nørrejylland og til Gjengjæld pantsætte dem sit eget Land. De
fik ogsaa Hævn over deres Faders Drabsmand, og Hertug
Valdemar, hvem de mistænkte for Del i Gjerningen, toge de 1341 til
Fange; først Aaret efter slap han løs paa haarde Vilkaar.

Begge de unge Grever vare sjælden kraftige Personligheder;
men Faderens Evner vare ligesom fordelte mellem Sønnerne; Henrik,
som Samtiden kaldte «Jærnhenrik», havde arvet Faderens Lyst til
Krig og Æventyr, og han færdedes ofte i udenlandsk Krigstjeneste
for at vinde Hæder og Sold; N. derimod var stadig hjemme, og
selv om ogsaa han var en tapper Kriger, der satte sit ene Øje til
i Slaget ved Brobjærg (1357), var han dog fremfor alt den kloge
Landestyrer og den snilde Politiker. I dem fandt Valdemar
Atterdag haarde Modstandere under sin lange Kamp for at gjenforene
det danske Rige; dog lykkedes det ham at fravriste dem den ene
Halvdel af Fyn 1348, den anden midt i Treserne. Mindre heldig
var Hertug Valdemar, der aldrig naaede til at indløse den sydligste
Del af sit Hertugdømme, men da hans Søn Henrik til sidst overdrog
Kongen Indløsningsretten, syntes det Øjeblik nær, da Holstenerne
vilde være helt trængte ude fra dansk Grund. Bladet vendte sig
imidlertid ganske, da Valdemar døde 1375. I Løbet af faa Aar fik
Greverne Magten overalt i Slesvig, kaldte sig «Herrer af Sønderjylland» 
og satte det holstenske Nældeblad paa de Mønter, de sloge
i Flensborg.

Dronning Margrethe, som rolig havde maattet finde sig i alt
dette, blev efterhaanden mægtigere, og den nu aldrende Grev N.
søgte Udsoning med hende; i 1385 var hans Broder Henrik død,
og selv sønneløs ønskede N. at sikre sine Brodersønners Stilling.
Han var rede til at anerkjende, at Slesvig var et Len af den
danske Krone, naar Margrethe til Gjengjæld vilde forlene hans
Slægt dermed. Saaledes ordnedes Forholdet ogsaa, og Gerhard II
(V, 599) modtog Forleningen 1386. Nye Skyer begyndte dog at
samle sig, da N. døde 1397 i en høj Alder.

Greven nyder et berømmeligt Eftermæle hos sine holstenske
Landsmænd. Han var en retsindig og from Mand; for Bøndernes
Klager havde han altid et aabent Øre, Klostrene havde en varm
Ven i ham. Med sin Hustru, Elisabeth af Lyneborg, havde han
en Datter af samme Navn, der først var gift med den danske
Kronprætendent Albrecht af Meklenborg, siden med Hertug Erik
af Sachsen-Lauenborg. Hun afstod efter Faderens Død alle sine
Krav paa Hertugdømmet til sin Fætter Gerhard; dog var hun siden 
i Besiddelse af Aabenraa og det omliggende Land, som hun 1411
satte i Pant til Dronning Margrethe, da denne i sine sidste
Leveaar optog Faderens Forsøg paa at gj en vinde den virkelige
Besiddelse af Sønderjylland.

Kr. Erslev.

<chapter name="Niebuhr, Barthold Georg, 1776-1831, Historiker, preussisk
Statsmand">

Niebuhr, Barthold Georg, 1776-1831, Historiker, preussisk
Statsmand. B. N. var Søn af nedennævnte Carsten N. og fødtes
i Kjøbenhavn 27. Avg. 1776. Faderen, der 2 Aar senere tog
Bopæl i Meldorf i Ditmarsken, blev Sønnens første Lærer og indgød
ham sine egne omfattende Interesser for Geografi, Historie,
Statistik og Politik, ligesom han lærte ham Begyndelsesgrundene i flere
af de mange Sprog, som N. efterhaanden tilegnede sig. Ved sin
aabne Sans, overordentlige Hukommelse og vidunderlige Lærenemhed 
var N. allerede en rigt udviklet og vidt belæst Yngling, da
han 1794 gik til Universitetet i Kiel, hvor han studerede i 2 Aar.
1796 tog han imod en Stilling som Sekretær hos Finansministeren
Grev Schimmelmann, men af Frygt for, at Selskabslivet skulde
hindre hans Studier, ombyttede han snart denne Plads med en
Sekretærpost ved det kongl. Bibliothek (1797). Paa Anbefaling af
Schimmelmann og Overbibliothekar Moldenhawer, der forudsagde
de store Resultater, som «Videnskaberne, Fædrelandet, Verden»
kunde vente sig af hans sjældne Talent, gav Regeringen ham en
Understøttelse til en Uddannelsesrejse til England og Skotland,
hvor han opholdt sig i iVa Aar. Ved sin Hjemkomst blev han
1800 Assessor i Økonomi- og Kommercekollegiet samt Kontorchef
ved den afrikanske Konsulatsdirektion, 1804 Kommitteret i det
nævnte Kollegium. 1803 var han ble ven Medlem af Direktionen
for Bank- og Vexelkontoret i Kjøbenhavn. Med overlegen
Dygtighed varetog han sin Embedsgjerning, medens han i sin Fritid
fortsatte sine historiske Studier, især over den klassiske Oldtid; i en
offentliggjort Afhandling fremdrog han dog ogsaa ukjendte Forhold
i den dansk-ostindiske Handels Historie. Imidlertid troede han sig
ikke tilstrækkelig paaskjønnet og fulgte efter nogen Betænkning
den Kaldelse, som Finansminister v. Stein rettede til ham om at
indtræde i preussisk Tjeneste.

Fra nu af tilhører N. ikke den danske Historie, og her skal
kun et kort Omrids gives af hans følgende Løbebane. Han blev
1806 af den preussiske Regering udnævnt til Meddirektør af
Søhandelsselskabet, der drev udenlandsk Handel og Bankforretninger;
1809 blev han Gehejmestatsraad og Sektionschef for Statsgjælden, 
men paa Grund af Uoverensstemmelse med Minister Hardenberg
søgte han sin Afsked og udnævntes til kongl. Historiograf. N. holdt
paa den Tid Forelæsninger over Roms Historie ved det nylig
grundede Universitet i Berlin; 1. Bind af hans Værk herom udkom
1811, 2. Bind 1812, 3. Bind 1832. Med Kraft deltog N. i Arbejdet
for Preussens Gjenoprejsning og offentliggjorde forskjellige politiske
Skrifter. 1816 udnævntes han til preussisk Gesandt ved Pavehoffet
og opholdt sig i Rom til 1823; fra 1825 tog han Bolig i Bonn,
ved hvis Universitet han holdt Forelæsninger. Her døde han
2. Jan. 1831.

Ved sin «Römische Geschichte» og mange historiske og filologiske 
Afhandlinger over den klassiske Oldtid er N. bleven
Grundlægger af den nyere Historiegranskning. Han paaviser i sit
berømte Værk, hvor falsk det Billede af Roms ældste Historie var,
som Livius havde tegnet, og han anviste Maaderne, hvorpaa en
rigtigere Bygning kunde opføres. Han drager Slutninger fra den
senere Tids kjendte Institutioner til den Udvikling, de have
gjennemgaaet, han udfinder af de yngre Beretninger, hvorledes de ældre,
nu tabte, maa have lydt. Og fremfor alt, ved sin dybe Indsigt i
Statsliv, Retsvæsen, Økonomi og Finanser, ved sit omfattende
Kjendskab til mange Folks Historie véd N. at leve sig saaledes ind i
de svundne Tiders Statsliv og Aand, at han kan lade den sande
Romerstat opstaa af de døde. Hans Forskningsmaade blev
vejledende for L. Ranke og derved for hele den nyere Granskning;
man havde lært at sætte Sandheds Erkjendelse som Historikerens
første Maal, at sigte med Omhu det historiske Materiale og at
skjelne mellem selve Begivenheden og Beretningen om den.

Det var ikke faa i Danmark fødte Mænd, der i de første
Aartier af det 19. Aarhundrede forlode Landet og senere vandt stort
Ry i Videnskaben og Statslivet. Men medens de fleste af dem
tabte Kjærligheden til Danmark eller bleve dets arge Fjender, var
det ikke Tilfældet med N. Ved at indtræde i preussisk Tjeneste
havde han udtrykkelig betinget sig, at han aldrig skulde benyttes
til noget Foretagende, som kunde være Danmark skadeligt eller
fjendtligt, og han vedblev at nære venlige Følelser for Danmark og
dets Forskere. 1827 optoges han til Medlem af det danske
Videnskabernes Selskab, og da han i den Samling af de byzantinske
Historikere, hvis Udgivelse han ledede, udgav Constantinus
Porphyrogenitus (1829), dedicerede han dette Værk til Videnskabernes
Selskab og skrev: «Jeg vil ikke ophøre med at anse mig for eders 
Landsmand.»  N. besøgte 1828  Kjøbenhavn; da han døde, sang
Oehlenschläger smukt til hans Ære.

J. Classen, B. G. N. (1876). 
F. Eyssenhart, B. G. N. (1886). 
Allg. Deutsche Biographie XXIII. 
Steenstrup, Historieskrivningen i Danmark i d. 19. Aarh.

Johannes C. H. R. Steenstrup.



Niebuhr, Carsten, 1733-1815, geografisk Rejsende, 
fødtes 17. Marts 1733 i en velhavende Marskbondefamilie i Lüdingwort i
Hadeln i Hannover. Moderen døde kort efter hans Fødsel, og
næppe havde han begyndt sine Studier i Otterndorfs Latinskole,
før ogsaa Faderen gik bort. Da hans Fædrenearv ikke var meget
betydelig, tog hans Formynder ham ud af Skolen, og N. tilbragte
4 Aar ved almindeligt Bondearbejde paa en Slægtnings Gaard,
ja end ikke sine musikalske Anlæg, der kunde have stillet ham en
Organistpost i Udsigt, fik han Tilladelse til at uddanne. Imidlertid
vakte en Proces om nogle Marskjorder hans Interesse for
Landmaalerkunsten, og da han samtidig blev myndig og fik
Dispositionsret over sin Formue, besluttede han at uddanne sig i denne
Retning. Over 22 Aar gammel drog han 1755 til Hamborg, hvor han
studerede Latin, almindelige Skolefag og Geometri ved det
derværende Gymnasium, og 1757 drog han til Gøttingen for ved det
derværende Universitet at fuldende sin faglige Uddannelse. Et
Familiestipendium satte ham i Stand til et forlænget Studieophold,
og han tænkte paa at indtræde i det hannoveranske Ingeniørkorps,
da han 1758 modtog et højst smigrende og fordelagtigt Tilbud fra
Danmark. Den bekjendte Orientalist Professor J. D. Michaëlis i
Gøttingen havde foreslaaet Statsminister J. H. E. Bernstorff at sende
en sproglærd til Sydarabien for at indsamle nyt Stof til
gammeltestamentlig Filologi og Exegese; Ministeren gik ind paa Forslaget,
men udvidede det til samtidig at omfatte almenarkæologiske,
historiske, geografiske og fysiske Undersøgelser af enhver Art, og
saaledes opstod den danske «arabiske Expedition». Paa Michaëlis'
Forslag valgtes Præstesønnen fra Vester Skjerninge Fr. Chr. van Haven
(VII, 166), der den Gang studerede i Gøttingen, til Expeditionens
egentlige Leder og Filolog, og ad samme Vej opfordredes N. til at
deltage som Astronom og Naturhistoriker. Han tog med Glæde
imod Tilbudet, men betingede sig 1 1/2 Aar til videnskabelig
Forberedelse og Uddannelse og i samme Tidsrum en lignende
Statsunderstøttelse som den, van Haven nød. Han studerede nu en
Række Fag, der kunde have Betydning for Rejsen, og kastede sig
med Jærnflid over Tobias Mayers astronomiske System, særlig hans 
nye Methode til Bestemmelsen af den geografiske Længde ved
Hjælp af Maanedistancer. 1760 ankom han til Kjøbenhavn og
udnævntes til Lieutenant i Ingeniørkorpset. Foruden de alt nævnte
bestod Expeditionen af den svenske Filolog og Naturforsker Dr.
P. Forskål (V, 258), Lægen Chr. Carl Cramer og Maleren Georg
Wilh. Baurenfeind (I, 611). Bernstorff, der hurtig fattede Tillid til
N., udnævnte ham til Togtets Skatmester, og da han var den
eneste, der vendte tilbage, tales nu almindelig om N.s Expedition,
uden at en saadan Førerstilling oprindelig var tildelt ham.

Den første Plan gik ud paa at sende Expeditionen ad
Søvejen over Trankebar til Jemen, hvor den skulde opholde sig i
2 à 3 Aar, men af Hensyn til den lange Sørejse opgav man dette.
Orlogsskibet «Grønland», der afgik fra Kjøbenhavn 7. Jan. 1761,
førte Expeditionen til Dardanellerne, hvorfra den begav sig til
Konstantinopel og paa et Handelsskib naaede Alexandria. I
Nedreægypten og paa Sinaihalvøen foretog den betydelige arkæologiske
og fysiske Undersøgelser indtil Sept. 1762, da den indskibede sig i
Suez for at naa Sydarabien. Her landede den i Loheia 29. Dec.
og rejste over Land til Mokka. Men Medlemmernes Sundhed var
allerede nedbrudt, van Haven, der synes at have savnet Energi
og videnskabelig Sans, døde i Mokka, og Forskål, der havde
udført et stort botanisk Arbejde, bukkede under for det uvante Klima
og Overanstrængelse paa Vejen til Sanâ, Jemens Hovedstad. Fra
dette Øjeblik var N., der frelste sig selv ved et strængt orientalsk
Levesæt, Expeditionens Sjæl. I 8 Maaneder gjennemforskede han
en stor Del af Jemen, havde gjentagne Gange Foretræde hos
Imanen af Sanâ, og højst ugjærne indskibede han sig 23. Avg. 1763
i Mokka for at naa Bombay. Paa Overrejsen døde Baurenfeind
og kort efter tillige Dr. Cramer. N. stod nu ene med en svensk
Tjener og følte sig saa svag, at han tit opgav ethvert Haab om
at gjense Hjemmet, men ikke des mindre fandt han Kraft og
Lejlighed til at undersøge Ruinerne i Elephanta m. m., og efter et 14
Maaneders Ophold i Bombay afsejlede han atter til Arabien,
landede i Maskat, Omans Hovedstad, og naaede her fra over Bender
Buschir og Schiras Persepolis' pragtfulde Ruiner, der fængslede ham
i det meste af en Maaned og for ham selv bleve Glanspunktet
under hele Rejsen. Med utrættelig Flid aftegnede han
Mindesmærker og Indskrifter, hans Syn svækkedes under Arbejdet i det
blændende Sollys, hans Tjener bukkede under for Ørkenlivet, og
ene maatte han tiltræde Tilbagevejen over Buschir og den persiske 
Havbugt til Basra. I Nov. 1765 gik Rejsen videre over Bagdad,
Mosul og Diarbekr til Halep, hvorfra han foretog en
Forskningsudflugt til Cypern og der fra over Jaffa til Jerusalem og Damaskus.
Sluttelig gjennemrejste han Anatolien for over Konstantinopel og
det evropæiske Fastland at naa hjem til Kjøbenhavn i Nov. 1767. --
Her modtoges han med stor Udmærkelse af Hoffet, af Grev
Bernstorff og af de lærde; han forfremmedes til Ingeniørkapitajn og
optoges i flere udenlandske lærde Selskaber.

Faa Grund af van Havens og Forskåls tidlige Død naaedes
Expeditionens filologiske Øjemed kun i ringere Grad, og endnu
mere maa det beklages, at N.s astronomiske Observationer ikke
offentliggjordes før en Menneskealder efter hans Hjemkomst. Som
Tobias Mayers Elev var N. den første, der praktisk benyttede hans
Methode og Maanetavler ved Længdebestemmelser, og endnu
førend Dr. N. Maskelyne paa sin berømte Rejse til St. Helena 1761
havde overbevist sig om Fremgangsmaadens Brugbarhed, hjemsendte
N. Stedbestemmelser, der udmærkede sig ved den mest
beundringsværdige Nøjagtighed og bidroge til, at Mayers Enke fik den af det
engelske Admiralitet udlovede Belønning for Længdebestemmelser
til Søs. Men uheldig paavirket af Astronomen Pater Hell fandt
N. ikke Mod til at offentliggjøre sine Observationer, og Kortet over
Middelhavet og Levanten naaede derfor først sin rigtige Form ved
Bonapartes Togt til Ægypten 1800 og den samtidige
Offentliggjørelse af N.s Observationer i Astronomen F. X. Zachs
Maanedsskrift. -- Derimod fik Expeditionen ved Forskåls og særlig N.s
Arbejder stor Betydning i andre Retninger. N. er en af de
dygtigste videnskabelige rejsende, der nogen Sinde have levet. Han var
vel ingen genial Begavelse, i mange Retninger savnede han ogsaa
Kundskab og Fordannelse; men han besad en aldrig svigtende
videnskabelig Sans; i sit særlige Fag stod han blandt de fremmeligste i
Tiden, og da han pludselig maatte overtage baade Ledelsen og
Ansvaret for det hele, udfoldede han en Samlerflid, en Troskab
og Mangesidethed i Iagttagelsen og en Nøjagtighed i Beskrivelsen,
der altid ville sikre hans Skrifter en høj Rang i den geografiske
Rejselitteratur. Foruden Forskåls efterladte botaniske Arbejder
udgav han «Beschreibung von Arabien» (1772) og «Reisebeschreibung
von Arabien» (I-II, 1774-78, hvortil 1837 sluttede sig en 3. Del,
udgivet af J. N. Gloyer og J. Olshausen). Uagtet der nu er
forløbet 4 Slægtled, har Verdenslitteraturen ikke et eneste Skrift over
Jemen, der i Klarhed og mangesidet Interesse, i Stilens Simpelhed 
og Indholdets Værd kan stilles ved Siden af disse Arbejder. N.
er endnu en Avtoritet.

1773 tænkte han stærkt paa at foretage en ny Rejse til
Nord- og Mellemafrika, men da han samtidig giftede sig med Christiane
Sophie Blumenberg (f. 1742), Datter af Justitsraad, Dr. med. Georg
Heinr. B., opgav han disse Planer. Hans militære Stilling trættede
ham, og da han 1778 frygtede for at blive sendt paa en
Opmaalingsrejse til Norge, søgte og fik han Embedet som
Landskriver i Sønderditmarsken med Titel af Justitsraad og henlevede
Resten af sit Liv i Meldorf, optaget hovedsagelig af
Embedsforretninger, Have- og Landbrug. I flere Aar opgav han al
litterær Syssel, der havde bragt ham pekuniære Tab, og først efter
1784 begyndte han atter at offentliggjøre Afhandlinger om orientalske 
Forhold, og den Anerkjendelse, som hans astronomiske
Observationer fandt omkring Aarhundredskiftet, oplivede ham kjendelig;
han optoges som Medlem af l'Institut de France og traadte i
Brevvexling med adskillige lærde, ligesom Regeringen udnævnte ham
til Etatsraad (1808), og da han 1810 ganske mistede Synet, lod den
ham ikke des mindre forblive i Embedet. Han døde 26. April 1815.

B. G. Niebuhr, C. N.s Leben (Kiel 1817). 
W. B. Harris, A journey through the Yemen (London 1893).                                            

P. Lauridsen.



Niebuhr (Nybuhr), Georg Carstens, 1654-1713, Søofficer.
N., der skal være født i Frederiksstad i Norge, fór i sin Ungdom
til Koffardis fra England, hvor han blev naturaliseret. 1672 var
han i engelsk Orlogstjeneste og deltog i Søslaget i Salisbay. De
2 paafølgende Aar tilbragte han i hollandsk Orlogstjeneste; 1675-77
sejlede han som Skipper med en Skude fra London, blev fangen
og opbragt til Stockholm. Umiddelbart derefter finde vi N., der
synes at have besiddet en fremragende Evne til hurtig at falde til
rette i nye Forhold, ansat i den svenske Flaade: 1678 som Fører
af et mindre Skib, «Aborren», 1679 som Overstyrmand og
Lieutenant i det svenske Admiralskib, derefter i Orlogsskibet «Nyckelen»,
som sprang i Luften ved Indløbet til Kalmar Sund. 1681-83 var
han Chef for 2 svenske Fregatter. 1686 traadte N. i dansk
Orlogstjeneste som Kapitajn; s. A. var han Chef for Orlogsskibet «Slesvig»,
det paafølgende Aar for Fregatten «Pak an», der overførte Niels
Juel til Christiansø, hvor Fæstningsanlægget paabegyndtes. 1687
samme Kommando. Dette Aar skal N. have opdaget et svensk
Anslag gaaende ud paa at spærre Indløbet til Kjøbenhavns Red. 
Efter at dette Forsøg var konstateret, udlagdes regelmæssig
Vagtskib paa Reden. Han synes herefter at have tilbragt nogen Tid
i venetiansk Orlogstjeneste mod Tyrkerne. I Niels Juels
Konduitelister (1690) gives der ham et godt Skudsmaal for Ædruelighed,
Sømandskab og Farvandskjendskab. Efter jævnlige Togter i de
paafølgende Aar opsendtes han 1694 til Norge for at udruste nogle
Skibe, deriblandt en nybygget Fregat, som han skulde hjemføre.
I stormende Vejr og Snefog strandede han imidlertid paa Norges
Kyst, Skibet blev Vrag, og han selv stilledes for en Krigsret,
hvorfra han først slap med en Reprimande 1696. Det paafølgende Aar
avancerede han til Kapitajn-Kommandør, 1703 til Kommandør og
1710 til Schoutbynacht. -- Tidlig paa Foraaret 1700 foretog han
en Rejse dels som Hvervingsagent, dels som Spion til Sverige,
hvorfra han efter mange Oplevelser vendte hjem med 400 hvervede
Søfolk og mange vigtige Efterretninger; han ansattes senere i
Gyldenløves Flaade som Chef for Admiral F. Gjeddes Skib
«Dronning Louise», hvori han tillige gjorde Tjeneste som Flagkapitajn.
1703-7 var N. ansat som Indrullerings- og Mønstringschef i
Stavanger, derefter overtog han i Steden for Ivar Huitfeldt indtil 1710
Posten som Chef for Galejværftet i Christianssand, hvor han
konstruerede en ny Type af Rofregatter til Afløsning af de gamle
Galejer. 1710 ansattes han som Indrulleringschef i Christianssand
og forblev i denne Stilling til sin Død, 17. Maj 1713.

C. With.



Niederstett, Burchardt, --1684, Arkivar og gottorpsk
Hofkansler, født i Slesvig. Sin første Uddannelse modtog han i
Bordesholm Gymnasium, rejste som Hovmester for unge Adelsmænd Evropa
rundt og blev derpaa Sekretær først hos Hertug Frederik III af
Gottorp og efter hans Død hos Christian Albrecht. Han, der imidlertid
var bleven Dr. jur., benyttedes især paa Rejser, saaledes 1659 til
Kurfyrsten af Brandenborg og 1663 til Regensburg. 1670 ansatte
Christian V og Hertugen ham som Arkivar ved deres Fællesarkiv paa
Gottorp, og han var, saa vidt vides, den første, der her i Landet
kaldtes Gehejmearkivar. Men denne Stilling beklædte han dog
kun til Foraaret 1674, da han fratraadte den paa Grund af sin
Ansættelse som Sekretær ved det gottorpske Kancelli. Senere fik
han Titel af gottorpsk Hofkansler og Gehejmeraad. Han har
udgivet en Beskrivelse over Malta. I Sept. 1684 døde han. I
Treserne havde han ægtet Maria Elisabeth (f. 1640 d. 20. Dec. 1681),
en Datter af Hertugen af Gottorps Bibliothekar, den bekjendte 
Adam Olearius; hun var en lærd Dame, der forfattede tyske Salmer.

Moller, Cimbria lit.
A. D. Jørgensen, De danske Rigsarkivers Hist. S. 190.

J. A. Fridericia.



Niedt, Friedrich Erhardt, --1708, musikalsk Forfatter, 
skal have været Notar i Jena, forinden han ved det 18. Aarhundredes
Begyndelse bosatte sig i Kjøbenhavn. Han havde Talent baade
for Poesi og Musik. Af hans Kompositioner er imidlertid intet
mer tilbage, og det er et theoretisk Værk, «Musikalische 
Handleitung etc.», en Generalbas- og Kompositionslære i 3 Dele, udgivne
i Hamborg 1700, 1706 og 1717, der har bevaret hans Navn for
Efterverdenen. Skæbnen var ham ikke god. Han synes at have
kæmpet mod ublide Kaar og at have været Gjenstand for Uvilje
og Forfølgelse for sine Skrifters Skyld, men han førte ogsaa en
hvas Pen. 1704 søgte han forgjæves at blive anbragt som Organist
ved Nicolai Kirke i Kjøbenhavn. I 1708 udkom her under Titelen
«Deutscher Franzos» 6 Suiter af ham for 3 Hoboer eller Violiner
og en Fagot eller Violon, og fra samme Aar, i hvilket han ligeledes 
-- i Hamborg -- udgav en «Musikalisches ABC», haves en
af ham digtet Kantate, «Der vergnügteste Stand», som var udført ved
det kongelige Taffel, og hvori den, tilsyneladende paa personlige
Erfaringer grundede, Anskuelse kommer til Orde, at Kunst og
Lærdom ikke ere langt fra at føre til Tiggerstaven, og at Lykken
lige saa lidt skal søges ved Hoffet eller i Soldater- eller 
Kjøbmandsstanden; først i Bondestanden findes der Befrielse 
for al Sorg og Uro. Han døde i April 1708 og blev begravet 
13. April 1708 paa St. Petri Kirkegaard. Sidste Del af hans 
ovennævnte Hovedværk blev udgivet af  den bekjendte hamborgske 
Komponist og musiklærde Johan Mattheson.

Allg. Deutsche Biographie XXIII. 
Musikforeningens Festskrift I.

V. C. Ravn.



Niels, --1134, Konge, den længst levende og sidst herskende 
af Svend Estridsens Sønner, nævnes første Gang, da han efter Knud 
den helliges Drab (1086) blev sendt til Flandern som Gissel, hvorved 
Stormændene kunde udløse Oluf (Hunger) og gjøre ham til
Konge; N. har da staaet denne Broder nær og hyldet Reaktionen
mod Knuds myndige Kongedømme. Da Budskabet om Erik Ejegods 
Død kom til Danmark, lykkedes det N. at blive valgt til
Konge (1104); af hans ældre Brødre døde nemlig Svend, og Ubbe
traadte tilbage, maaske underkjøbt. N. var imidlertid et uheldigt 
Kongsæmne; selv Roskildekrønniken, der ellers er ham
venligsindet, betegner ham som aldeles uskikket til at styre. Jævn, men
uden Overblik og Smile og uden kongelig Fremtræden, derimod
behersket af Smaalighed og Gjerrighed drog N. Ulykker over
Landet. Af utidig Sparsommelighed indskrænkede han sit Følge
til nogle faa Vederlagsmænd og afskar sig derved fra at opretholde
Tugt og Orden, saa at Trygheden fra Erik Ejegods Dage afløstes
af almindelig Usikkerhed; bl. a. fandt N. sig i Harald Kesjas
Røverfærd. Ogsaa hans egne Mænd ænsede lidet deres svage
Konge; Høvdingen Christiern Svendsen brød Vederlagsretten paa
det groveste, og da N. var lemfældig nok til at nøjes med Bøder,
skete der snart endnu værre Brud paa Hirdtugten. Grisk efter
Gods forholdt N. tilmed sin Søstersøn Venderfyrsten Henrik hans
Mødrenearv, og Henrik begyndte derfor en Fejde, der bragte Nød
og Elendighed over Danmark. Endnu værre var det blevet, om
N. ikke ved sin Side havde haft en saa kraftig Personlighed som
Margrethe Fredkulla (XI, 114), hvem han ægtede kort efter sin
Tronbestigelse. Et større Tog, som N. gjorde til Ljutka i Holsten,
førte paa Grund af Jarlen Elevs (IV, 492) Forræderi kun til
Nederlag, og først da Knud Lavard blev Sønderjyllands Hertug (1115),
fik Danmark Fred for sin sydlige Nabo. Men fra nu af stillede
den ridderlige Helt sin Farbroder i Skygge. Der var Modsætning
nok imellem dem. Medens Knud var Bannerfører for den fremmeligere 
evropæiske Kultur, holdt N. snæversynet paa nedarvet Skik
og Brug. Dette lagde sig for Dagen bl. a. paa det kirkelige
Omraade. Skjønt N. stod sig ret godt med Præstestanden og særlig
skjænkede Roskilde Domkirke og Odense Kloster Privilegier, maatte
Paven dog strængt mane ham til at værne Kirken mod Overgreb
og afvise hans ukirkelige Krav om, at de danske Præster maatte
leve i Ægteskab (1117). Paa den anden Side afværgede N. dog
ikke Forfølgelsen mod de gifte Præster paa Sjælland (1123), og i
det hele var han helst Tilskuer til Begivenhederne. Sigurd
Jorsal-farer lovede han Støtte paa et Korstog til Smaaland, men svigtede,
saa at den norske Konge i sin Harme hærgede en af hans Gaarde.

Knud Lavards stigende Magt og Berømmelse skar N. i Øjnene;
han saa, at hans egen Søn Magnus, hvem han hjalp til Kongemagt
i Sverige, ikke kunde maale sig med sin Fætter, der med Tiden
vilde blive hans Medbejler til Tronen. Dog vovede han ikke
nogen kraftig Optræden mod Knud, og det skjønt denne ikke 
altid viste sin Farbroder de skyldige Hensyn. Hidset af Henrik
Skadelaar (VII, 360) og af Dronning Ulvhild, som han havde ægtet
efter Margrethes Død, optraadte han dog en Gang paa Tinge med
Klager mod Knud, men kom til kort ved Hertugens djærve og
stolte Svar. N. tyede nu til Rænker; uden ligefrem at deltage i
Sammensværgelsen mod Knud fremmede han dog dens Planer og
fralokkede endog Knud hans Ring, fordi den efter hans Antagelse
rummede en Talisman, som gjorde sin Ejermand uovervindelig.
Efter at Magnus havde myrdet Knud, saa N. sig imidlertid truet
af de sjællandske Tingskarer og maatte dømme sin egen Søn til
Landflygtighed (1131); men strax efter kaldte han ham tilbage, og
nu rejste Erik (Emune) Oprør. Under Borgerkrigen, hvor N. særlig
havde Støtte i Jylland, vandt han dog Overhaand og fik Erik
fordreven, men maatte paa den anden Side godkjende den tyske
Kong Lothars Overhøjhed. Erik satte sig imidlertid atter fast i
Skaane, og N. og Magnus, som nu var Faderens Medkonge, samlede 
en stor Hær for at rette et sidste, afgjørende Stød imod ham; 
men Slaget ved Fodevig (4. Juni 1134) blev et frygteligt Nederlag
for dem, Magnus faldt, og den gamle Konge undslap med Nød
og næppe, flygtede dernæst skyndsomst gjennem hele Landet for
at ty til Lothar og naaede til Slesvig. N. var ængstelig ved at
tage ind i Knud Lavards By, og hans Mænd advarede ham tilmed
imod «Edslaget», det Gilde, hvis Oldermand Knud havde været;
men da han først havde modtaget Gisler, lod hans svage Natur
ham hurtig slaa om fra Frygt til Overmod. «Skulde vi vel være
rædde for Skindere og Skomagere?» skal han have sagt, og han
red ind i Byen, højtidelig modtagen af Klerkene. Borgerne vare
imidlertid virkelig til Sinds at hævne Knud; de sloge Portene i,
klemtede med Gildeklokken og stimlede sammen. N. vilde flygte
til Kongsgaarden, men blev dræbt tillige med sit Følge (25. Juni
1134). Hans Karakterløshed voldte saaledes hans Undergang.

I Modsætning til de andre Svendssønner opnaaede N. en
fremrykket Alder og kaldes derfor «den gamle». Med Margrethe havde
han 2 Sønner: Inge, der som Barn blev sparket ihjel af en Hest,
og Magnus (XI, 45). Desuden havde han en Frilledatter, Ingerid,
som ægtede Jarlen Ubbe.

Ræder, Danmark und. Svend Estridsen og hans Sønner. 
A. D. Jørgensen, Den nord. Kirkes Grundlæggelse. 
H. Olrik, Knud Lavard. 
Samme, Konge og Præstestand I.                                                                              

Hans Olrik.



Niels (Hellig N.), --1180, var en Frillesøn af Kong Knud
Magnussen (IX, 263). Hans Moder døde strax efter hans Fødsel, og
snart efter omkom hans Fader ved Blodgildet i Roskilde (1157),
hvorfor han opfostredes hos sin Mormoder. Drengen skal være
bleven sværmerisk religiøs ved at faa Nys om, at hans Fødsel
havde kostet hans Moder Livet. Ikke des mindre kom N. som
Yngling til Valdemar I's Hof -- saaledes var han i Kongens Følge
paa Skanderborg 1176 --; men under Hofdragten bar han
Bodsskjorten. En Tid synes han at have været Høvedsmand paa
Kongsgaarden Viby ved Aarhus, og en Kilde paa Strandskrænten
her sættes i Forbindelse med hans Navn; men ellers har han levet
et tilbagetrukket Liv paa sin Gaard i Skiby vest for Aarhus. Her
byggede han en Kirke og vandt stort Ry for Fromhed. Sandsynligvis 
har N. været svagelig, og allerede i 1180 døde han. Efter
eget Ønske jordedes han i det uanselige St. Clemens' Trækapel ved
Aarhus Strand; men snart æredes han som Helgen, og der bragtes
rige Gaver til hans Grav. Derved kom N. efter sin Død til at
bidrage væsentlig til Aarhuskirkens Opsving: Trækapellet maatte
vige for en stor og smuk Stenkirke, som endog blev Domkirke.
Trods Aarhusklerkenes Bestræbelser opnaaede N. alligevel aldrig
pavelig Kanonisation; men ved Domkirken udarbejdede man et
latinsk Skrift om de Jærtegn, han mentes at have virket før og
efter sin Død, og et tilsvarende dansk Skrift fandtes i Skiby Kirke.

Danske Helgeners Levned ved H. Olrik.

Hans Olrik.



Niels, Greve af Halland, --1218. N., der var en uægte Søn
af Valdemar II Sejer, betegnes i et Brev af i. Maj 1216 som Junker
(domicellus); han forlenedes s. A. med Grevskabet Hallaud. 1217
ægtede han Oda, en Datter af Grev Gunzelin af Schwerin; hun
bragte N. som Pant for Medgiften den halve Del af Amtet
Schwerin. N. døde allerede 1218, hans Enke 1220. Deres Søn er
efternævnte Grev Niels.

Johannes C. H. R. Steenstrup.



Niels, Greve af Halland, o.1218-1251, er Søn af ovennævnte
Grev Niels. Da Morfaderen Grev Gunzelin døde 1220, og dennes
Broder Grev Henrik var paa Korsfarertog til det hellige Land,
lod Kong Valdemar II som Værge for den umyndige sin Søstersøn
Grev Albert af Orlamünde tage det halve Amt Schwerin, der var
Pant for Moderens Medgift, i Besiddelse. Grev Albert forpligtede
sig ved et udstedt Brev til at udlevere det, naar N. blev myndig; 
26 Forlovere indestode herfor (1221). Da Grev Henrik Aaret efter
kom hjem, var han højst opbragt over dette Skridt, til Hævn
fangede han Valdemar paa Lyø 1223. Efter at Kongen omsider
var bleven løsgivet, blev det et af Vilkaarene for Frigivelsen, at
han paa Junker N.s Vegne frasagde sig enhver Fordring paa
Schwerin. Til Erstatning for de Besiddelser i Schwerin, hvormed
N. «efter Rigets ypperste Mænds Raad løste os af Fangenskab»,
overdrog Valdemar ham i 1241 Halvdelen af Halland, nemlig de
4 Herreder nord for Ätran, aabenbart med fuld Ejendomsret. N.
ægtede Cæcilie, en Dame af Sunesønnernes Slægt; de havde
Børnene Niels (d. 1271), Andreas, Atlet, Jacob (VIII, 336) og Cæcilie,
gift med Tyge Torstensen. N. døde 1251; hans Enke ægtede
Mundskjænken Anders Olufsen.

R. Usinger, Deutsch-dänische Geschichte 1189-1227 S. 287 f. 
Vidensk. Selsk Skr. 5. R., hist. og fil. Afd. IV. 
P. v. Möller, Hallands Hist. I, 25 f.

Johannes C. H. R. Steenstrup.



Niels, --1191, Biskop i Viborg, blev Biskop 1153, efter at 
hans Forgænger Svend var død paa Pilegrimsfærd, og hævede sin
Bispestols Anseelse meget. Dels fuldendte han Viborg Domkirke,
dels skjænkede han Kapitlet Rettigheder, Godser og Kirker,
fremfor alt St. Margrethes Kirke i Asmild (1169), hvor han snart efter
grundlagde et Nonnekloster, og gjentagne Gange fik han Paven til
at tage Domkirken og Kapitlet med dets Gods i sin Beskyttelse.
Selv erhvervede han af Domkapitlet St. Michaels Kirke i Viborg
og grundlagde ved den et Hospital (1159). End videre fremmede
han sin Kirkes Interesser ved at virke for Hellig Kjelds
Kanonisation, som han ved Hjælp af et Skrift om denne Viborghelgen
opnaaede hos Paven (1188), hvorpaa han med Højtidelighed lod Kjeld
skrinlægge i et for ham bygget Kapel (1189). For øvrigt ses N.
at have deltaget i den Tids politiske og kirkelige Liv, saaledes
var han tilstede ved det berømte Møde i Ringsted 1170 og ved
Stormandsmødet i Hjulby 1183. N. hørte til det Broderskab, der
omfattede Kong Knud og mange Stormænd, særlig af Skjalm
Hvides Æt. Døde 1191.

Heise, Dipl. Vibergense.

Hans Olrik.




Niels, --1233, Biskop i Slesvig, var oprindelig Kannik i Lund 
og maa have staaet i høj Anseelse hos Absalon. Efter at Biskop
Valdemar havde søgt at opkaste sig til Konge i Danmark og var
bleven overvundet og fængslet (1192), blev N. nemlig indsat til 
hans Efterfølger som Biskop i Slesvig. At han var en betroet
Mand, fremgaar ogsaa af hans senere Historie. Da man har en
Optegnelse om, at han i 1201 har modtaget en Del Relikvier som
Gave fra Dronning Ingeborg i Frankrig, kan der næppe være Tvivl
om, at han har været Medlem af eller endog Formand for den
Sendefærd, som i dette Aar paa et Møde i Soissons førte den
ulykkelige Dronnings Ægteskabssag, der den Gang var tagen op
paa ny. Sendefærden krævede Sagen indanket for Paven, men
Kravet blev afvist, og de danske udrettede intet. 1206 fulgte N.
Kong Valdemar II paa Toget til Øsel, og der fra drog han sammen
med Ærkebiskop Anders Sunesen til Riga, hvor de bleve til 1207.
Da Paven imidlertid ikke havde villet erklære Biskop Valdemar for
afsat, var N. for saa vidt ikke i lovlig Besiddelse af sin Bispestol;
henimod den Tid, da den farlige Biskop blev løsladt, henvendte
Kong Valdemar II sig derfor til Innocents III med Bøn om at
stadfæste N.; Paven undslog sig dog og henviste til Kirkelovens Bud
(1206), men gjorde paa den anden Side ikke noget Skridt imod N.
Da Biskop Valdemar imidlertid trods Pavens Forbud tiltog sig
Ærkebispeværdigheden i Bremen og derfor blev bandlyst (1208),
var N. dermed retmæssig Biskop i Slesvig, og først nu har han
modtaget Bispevielsen (1209). S. A. forestod han Cisterciensernes
Flytning fra Guldholm til Ry; at han i det hele med Flid tog sig
af sit Embede, fremgaar ogsaa af hans Forespørgsler til Rom, som
Paven besvarede (1213). Hvor megen Tillid Valdemar II havde til
ham, ser man deraf, at han gjorde ham til Peder Sunesens
Efterfølger som Kansler og tog ham med paa det berømte Estlandstog
1219. Sandsynligvis var N. blandt de danske Bisper, som bleve
fangne i Slaget ved Bornhøved (1227); men om hans senere Aar
véd man for øvrigt næsten intet. Kanslerembedet beholdt han til
sin Død 1233.

Hans Olrik.



Niels, --1265, Biskop af Slesvig. N. var Provst i Slesvig, 
da Bispestolen blev ledig ved Eskils (IV, 593) Død, og han blev
da 16. Maj 1255 indviet til Biskop af Ærkebisp Jacob Erlandsen,
uden at Kongens Samtykke forud var blevet indhentet. Aaret efter
overgik der N. den Skæbne, at han i sin egen Bispegaard om
Natten blev taget til Fange af en sønderjysk Adelsmand, Timme
eller Tyge Litle, og han slap kun fri mod at love en Løsesum af
1000 Mark Sølv. Under den nu udbrydende Strid mellem Kong
Christoffer I og Jacob Erlandsen stillede han sig paa den førstes Side, 
og ogsaa under Kiven mellem den sønderjyske Hertug og Kronen
holdt han sig til Kongen, skjønt han maatte se sin Domkirke
berøvet Liget af Erik Plovpenning, hvem Folket ærede som Helgen;
1258 førte Christoifer det til Ringsted Kirke. Efter Christoffers Død
hørte N. til de Bisper, der kronede Erik Glipping i Viborg Juledag
1259; en Stadfæstelse paa de Privilegier, som ældre Konger havde
givet hans Bispestol, og en Pantsættelse til ham af Aabenraa By
vise, at Kongen har forstaaet at skatte den Støtte, han fandt hos
N. Da det 2 Aar efter kom til en ny Strid med Hertug Erik af
Sønderjylland, nævnes N. ogsaa i første Række blandt Kongens
Tilhængere, og i Slaget paa Lohede (28. Juli 1261) faldt han i
Fangenskab sammen med Enkedronningen og selve Barnekongen;
Ærkebisp Jacob skal have udvirket, at han behandledes særlig
haardt i Fængslet. Bispen maa dog snart efter være kommet paa
fri Fod; i April 1261 var han i rolig Besiddelse af sin Bispestol,
og det siges endog, at han svor Hertugen Troskabsed. Enigheden
mellem dem varede imidlertid ikke længe; N. maatte begive sig til
Kongeriget og døde 1265 i Vordingborg, hvor han ogsaa blev
begraven.

Kr. Erslev.



Niels, --1267, Biskop i Viborg. Han blev i dette Stift 
Biskop Gunners Efterfølger 1251 og indtog tillige fra Christoffer I's 
Tronbestigelse Stillingen som Kongens Kansler, et Embede, som
han ogsaa beholdt under Erik Glipping lige til sin Død 1267.
Denne Dobbeltstilling maa have frembudt store Vanskeligheder i
disse Aar, da den store Strid rasede mellem Kongerne og
Ærkebiskop Jacob Erlandsen; N. stod imidlertid fast paa Kongens Side
og var ogsaa blandt de jyske Bisper, der i 1259 kronede Erik til
Trods for Ærkebispens Forbud; dog var det vel næppe ham, der
udførte Kroningshandlingen, saaledes som man har formodet, men
snarere Biskop Esger af Ribe, der som Landets ældste Biskop
udførte, hvad der ellers tilkom Ærkebispen.

Kr. Erslev.



Niels Hallandsfar, --1286--, hørte til de 9 Mænd, der paa
Danehoffet i Nyborg 1287 udlagdes som skyldige i Drabet paa
Erik Glipping og erklæredes for fredløse. Han tog som de fleste
andre sin Tilflugt til den norske Konge og nævnes med i det
Værnebrev, som denne s. A. udstedte for de fordrevne, ligesom
endnu i det Forlig 1295, hvorved der tilstodes de fredløse Ret til
at vende tilbage. Ikke længe efter er han rimeligvis død. Man 
har uden synderlig Grund opstillet den Gætning, at han var en
uægte Søn af en af de hallandske Grever af Navnet Niels.

Kr. Erslev.



Niels, --1320--, Biskop af Børglum, nævnes som saadan 1305 
(hans Forgænger Josef forekommer endnu 1303) og stillede sig
under Erik Menveds Strid med Ærkebisp Esger paa Kongens Side
ligesom de andre danske Bisper. Han deltog 1320 i Forhandlingerne
om Christoffer II's Haandfæstning saa vel som 1326 i Valget af
Valdemar Eriksen til Konge; s. A. overværede han i Nyborg
Forleningen af Sønderjylland til Grev Gerhard. 2 Aar efter fik han
af Paven Tilladelse til at resignere sit Stift og indtræde i
Dominikanerordenen, for hvilken han allerede tidligere havde vist sin
Interesse ved at indvie en Klosterkirke i Holbæk. Som Biskop i
Børglum afløstes han af Tyge.

Ny kirkehist. Saml. IV,  197 ff.

Kr. Erslev.



Niels, --1470--, Rimkrønnikens Forfatter. I Indledningsdigtet 
til den danske Rimkrønnike betegner Forfatteren sig selv som en
Broder i Sorø Kloster; i den samtidige plattyske Oversættelse
nævnes hans Navn: Niels. Der vides ellers intet om denne Mand,
der ses at have levet, medens Peder (Bentsen) var Abbed i Sorø og
Oluf Mortensen (Baden) Biskop i Roskilde; hans Forfattervirksomhed
falder dog inden Christian I's Død, i det Rimkrønniken oprindelig
sluttede med Aaret 1478. Sin historiske Kundskab har Forfatteren
især fra et Udtog af Saxo med en Fortsættelse for den følgende
Tid, som er forfattet omtr. 1340; dertil kommer enkelte Aarbøger
og for det 15. Aarhundrede en, i det hele dog ret fattig, mundtlig
Overlevering. Saa lidet originalt som Indholdet saaledes er, saa
ejendommelig er derimod Formen, især dette, at det er de danske
Konger, der selv fortælle deres Bedrifter; adskillige af disse
Rimerier ere vel platte nok, men der er andre, der poetisk staa
overordentlig højt, og en varm Fædrelandskjærlighed giver hele Værket
dets Præg. Bogen blev derfor ogsaa en yndet Folkelæsning, og
det blev som bekjendt den første danske Bog, der udkom i Trykken
(1495 eller maaske allerede 1493).

Paludan, Danmarks Lit. i Middelald. S. 112 ff.

Kr. Erslev.



Nielsen, Anders, 1795-1873, Læge, var en Søn af Trompeter 
ved fynske Dragonregiment, senere Vejpikør, Johannes N. og Karen
f. Rasmussen og fødtes i Odense 11. Jan. 1795. Han begyndte 1813 
i Kjøbenhavn at studere Kirurgi, blev s. A. Kompagnikirurg ved
Kongens Regiment, tog 1817 den kirurgiske Examen med
Udmærkelse, fik s. A. Karakter af Bataillonskirurg og blev 1821
Reservekirurg ved Kirurgisk Akademi, 1823 tillige Reservekirurg ved
Frederiks Hospital. 1824 udnævntes han til Regimentskirurg ved fynske
Infanteriregiment i Fredericia, hvor han derefter forblev i 35 Aar
og vandt megen og vel begrundet Anseelse baade som militær og
som civil Læge, ganske særlig som Øjenlæge. 1828 fik han Rang
med Kapitajner, 1834 blev han korresponderende Medlem af det
medicinske Selskab, 1842 militær Overlæge, 1845 virkelig Justitsraad.
Under Felttoget 1848-50 fungerede han som Brigadelæge i Fyn,
1850 erholdt han Majors Rang. 1859 forflyttedes han til Odense,
hvor han 1862 blev Etatsraad. 1864 virkede han som Overlæge
paa Augustenborg Lasaret; s. A. erholdt han sin Afsked, privatiserede 
derefter i Odense og døde her 16. Juli 1873. Som Forfatter
er han kun fremtraadt med nogle mindre Meddelelser af praktisk
Indhold i «Bibl. f. Læger». -- Han var gift med Wilhelmine f.
Jørgensen, Datter af en Snedker i Odense.

Smith og Bladt, Den danske Lægestand, 5. Udg. 
Erslew, Forf. Lex.
Ugeskr. f. Læger 3. R. XVI, 79.

Jul. Petersen.



Nielsen, Anders Hansen, 1809-90, Præst, Personalhistoriker,
blev født 24. Sept. 1809 i Aalborg som Søn af nedennævnte Agent
Joseph N. (d. 1848). N. var oprindelig bestemt til Handelen, men
da Faderen havde lidt store Tab, blev han sat i Aalborg
Latinskole under Rektor Tauber og dimitteredes af denne 1828. Efter
at han 1833 var bleven Cand. theol., vendte han efter Taubers
Ønske tilbage til Aalborg og blev Adjunkt ved Latinskolen og
Bibliothekar ved Stiftsbibliotheket. 1839 blev han Sognepræst i
Aggersborg i Aalborg Stift, kom 1842 til Understed og Karup og
1852 til Skjæve, ligeledes i Aalborg Stift; uagtet dette kun var et
mindre Kald, og han var anset som en god Præst, søgte han
aldrig der fra-, hans Nøjsomhed og Beskedenhed lode ham føle sig
tilfreds der. Paa Grund af Sygdom maatte han 1876 tage sin
Afsked og vendte da tilbage til Aalborg.

Rektor Tauber havde paa en mærkelig Maade forstaaet at
vække Interesse for Personalhistorie hos sine Disciple, særlig havde
han vakt den hos N., som ogsaa arvede Taubers store skrevne
Samlinger, deriblandt et dansk Studenterlexikon, og fortsatte dem
med den største Flid og Omhu. Men ogsaa paa dette Omraade 
viste N.s store Beskedenhed sig: da Wiberg begyndte at skrive sin
Præstehistorie, ønskede han N. til Medudgiver, men denne vægrede
sig derved, derimod hjalp han Wiberg «med den største
Beredvillighed» og laante ham alle sine Samlinger, hvilket ogsaa Wiberg
i Fortalen omtaler med devende Erkjendtlighed». Selv udgav han
foruden nogle Stamtavler kun Taubers «Embeds- og Bestillingsmænd
i Aalborg i Fortid og Nutid» (1879-8o), men hans store Evner som
Genealog, hans overordentlige Flid og uegennyttige Velvilje ere
komne mange Forskere og Samlere til Nytte. -- N. døde 30. Dec.
1890 i Aalborg. 31. Marts 1840 var han bleven gift med Vilhelmine
Constance Møller (f. 28. April 1819 i Aalborg), Datter af Agent,
Kjøbmand Poul M. og Bartholine Clementine f. Glerup.

Erslew, Forf. Lex.
Elvius, Danmarks Præstehist. 1869-84 S. 461.

Sofus Elvius.



Nielsen, Anna Helene Dorothea, 1803-56, Skuespillerinde.
4. Sept. 1803 kom Anna N. til Verden i Kjøbenhavn som den
ældste i en senere talrig Børneflok; Forældrene, Sejl- og Kompasmager 
Peter Christian Brenøe og Olave Frederikke Caroline f. Leth,
sade da i gode Kaar -- de laa endog om Sommeren paa Landet
ude paa Blegdammen, hvor Faderen havde et Sejldugsvæveri --,
men Pengene gik med, og økonomiske Misligheder af forskjellig
Art bragte den tidligere velhavende Familie i meget ringe Kaar.
Denne Nedgang indtraf omtrent paa det Tidspunkt, da Anna B.
stod paa Overgangen fra Barn til Jomfru; i Skolen havde hun
aldrig hørt til de flinkeste Elever, kun i 2 Fag -- Dansk og Sang -- 
havde hun udmærket sig: hendes danske Oplæsning rostes jævnlig
som den bedste i hele Skolen, og hendes Foredrag af en Arie fra
«Vinhøsten» (ved Skolens sidste Sangprøve) indtog Syngemester
L. Zinck saaledes, at han foreslog Forældrene at lade hende gaa
til Theatret. Dette Forslag skræmmede vel den Gang den tilbageholdne, 
endnu ukonfirmerede Pige, men det løste dog utvivlsomt
hendes Sjæls ubevidste Længsel, der én Gang vakt uimodstaaelig
drev hende mod Scenen, og 10. Febr. 1821 debuterede den 17aarige
Jfr. B. som Dyveke i Samsøes Sørgespil. Den Sikkerhed i
Midlerne og den Klarhed i Opfattelsen, der kjendetegnede hendes Spil
paa Debutaftenen, skyldtes vel nok hovedsagelig hendes 2
udmærkede Lærere: Ludv. Zinck, hvis Sangundervisning havde givet
hende det fulde Herredømme over hendes klangfulde Talestemme,
saa den smidig bøjede sig om de skiftende Stemninger og tillige 
bevarede sin Tydelighed selv i den sagteste Hvisken, og Mad.
Rosing, der under sin dramatiske Instruktion havde ikke alene
lært hende at træde frem med naturlig Anstand, men ogsaa
overført til den unge Pige, i hvis Sjæl hun havde fundet en beslægtet,
næsten datterlig Sangbund, den ophøjede Stilrenhed, der havde
udmærket hendes tragiske Kvindeskikkelser. Foruden dette tillærte
eller dog ved andre udviklede medbragte den unge Pige til Scenen
ganske sjældne personlige Egenskaber: der var Poesi over hendes
Skikkelse og Sjæl i hendes Blik-, hun var vel langtfra nogen
regelmæssig Skjønhed, hendes Smækkerhed nærmede sig
Ranglethedens Skjær, og hendes Ansigt tog sig ikke ud i den for Scenen
betydende Profilstilling, men hendes ædeltformede Pande, omkranset
af Haarets skære Blondhed, hendes klare Ansigtslød, belyst af
Mundens milde Smil, og fremfor alt hendes store blaa Øjne med
deres forstandig-dybe og begejstret-henrevne Udtryk gøde over hende
en ideal Sjælsskjønhed. Hendes 2. Debutrolle, Emmy i «Falsk
Undseelse» (1. Marts 1821), viste, at det borgerlige Skuespils skjælmske
Ingenuer i Kotzebues theaterdrevne Støbning ikke bankede i Takt
med hendes Hjærte, og hendes 3. Rolle, Sophie i «Erik og Abel»
(26. April 1821), godtgjorde paa ny, at vor poetiske Guldalders
nordiske Kvindeskikkelse i hende havde fundet sin ikke blot
legemlige, men ogsaa sjælelige Virkeliggjørelse.

Paa en af Sæsonens sidste Dage (24. Maj 1821) optraadte Jfr. B.
første Gang i Syngespillet som Stephanie i «Montano og Stephanie»;
ogsaa her vandt hun ved sin ypperlig skolede Mezzo-Sopran stor
Yndest og anvendtes i de følgende Aar nok saa hyppig i
Sangpartier som i Taleroller, da Mad. Andersen (I, 219) kun modvillig
afstod sine Roller, og Theaterbestyrelsen en Tid lang begunstigede
den mere regelmæssige Skjønhed Mad. Eisen. Inden for
Syngespillets og Operaens Ramme skabte Jfr. B. ved sit Foredrags
Sjælfuldhed og sit Spils Livsfylde en Række poetisk-skjønne og
dramatisk-karakterfulde Kvindeskikkelser, blandt hvilke den romantiske
Sværmerske Agathe i «Jægerbruden» (1822) nævnes som en baade i
sanglig og i dramatisk Henseende lige skjøn Fremstilling. Af
hendes øvrige Syngespilroller kan anføres: Anna i «Den hvide Dame»,
Adelaide i «Røverborgen», Titelrollen i «Floribella», Rosina i
«Barberen i Sevilla», Donna Elvira i «Don Juan» og Nanna i
«Balders Død».

Ved Theatret havde Jfr. B. lært at kjende den højtbegavede
Violinist, senere Koncertmester, Fr. Wexschall (f. 1798 d. 1845), et 
Bekjendtskab, der, fremmet ved hendes Optræden i Syngespillet,,
hurtig udviklede sig til gjensidig Forelskelse, og 9. Avg. 1823 holdt
de Bryllup. Deres Hus blev et Samlingssted for Tidens litterære
og kunstneriske Personer, og den unge Husmoder har i sin Sjæls
bløde Muld her optaget mangt et befrugtende Sædekorn, der senere
spirede og gav mange Fold igjen. Imidlertid, de 2 Ægtefæller
harmonerede ikke, og efter 8 Aars Forløb opløstes (1831) ganske
uventet for Husets Omgangskreds Ægteskabet; 3 Aar efter -- 8. Juli
1834 -- blev Mad. Wexschall ndfr. nævnte Skuespiller Nic. Pet.
Nielsens anden Hustru, og som Madam (senere Fru) Nielsen lyser
hendes Navn som en af det danske Theaters største Skuespillerinder.

Fru N. fremstillede paa Scenen Kvinden og ganske særlig
den danske Kvinde: først den unge sværmeriske Jomfru, derpaa,,
med den unge, forventningsfulde Hustru som Mellemstadium, den
modne Kvinde, den kjærlige, opofrende Moder. Det var saa at
sige 3 Tidsafsnit af den samme Kvindes Liv, men alligevel var
der en Væsensforskjel mellem hendes Fremstilling af Jomfruen og
hendes Fremstilling af Hustruen og Moderen, i det den første var
Legemliggjøreisen af et Idealbillede, medens de 2 andre hvilede
paa Virkelighedens Grund. Den nordiske Mø, saaledes som hun
gjenopstod i Oehlenschlägers Tragedier, var et Fantasifoster,
undfanget i Romantikkens Verden, et Kvindeideal, dannet over den
ædle Mad. Rosings Person og Spil, og da Fru N. havde den
Lykke af denne at modtage sin kunstneriske Indvielse, faldt det
naturligt, at hun, hvis hele Naturel havde en ganske særegen
Lighed med dennes, fornyede hendes skjønne Form og rene Stil med
sin yndefulde Skikkelse og sjælfulde Inderlighed; saaledes bleve
hendes nordiske Jomfruer -- Valborg i «Axel og Valborg», Helga
i «Stærkodden), Maria i «Væringerne i Miklagard» osv. -- paa
en Maade kun ny Vin paa gamle Læderflasker.

Da Fru N. gjorde Skridtet fra Elskerinden til Hustruen og
Moderen, havde Livet, baade det Liv, hun selv havde levet, og
Livet omkring hende, givet hende Selvstændighed og Karakter;
hun havde smagt Elskovens Tvivl og Glæde, hun havde set den
Mand, hun havde knyttet sig til, blive lille i hendes Øjne, og hun
kæmpede i sit Indre en haard Kamp mellem Forsagelse og
Livsmod. Det var sikkert denne Kamp, der gav f. Ex. hendes Hortense
i «Familien Riquebourg» (1831) en næsten tragisk Højhed, og det
var de ikke glædelige Erfaringer, hun havde indvundet, der gave
en Række Moderskikkelser den dybe Medlidenhed og ædle 
Værdighed, den gribende Smerte og det kvindelige Højmod, der paa
samme Tid fremkaldte Rørelse og Beundring; blandt disse Roller
kunne nævnes Fru Helvig i «Svend Dyrings Hus», Dronningen i
«Hamlet» og fremfor alt Griffenfelds Moder i «Prinsessen af
Taranto».

Fru N. formaaede at fylde en ubetydelig Rolle med sin stærke
Personlighed, men hun ejede paa den anden Side den store
Karakterfremstillers Evne til at tilintetgjøre sit eget Jeg for Rollens
Karakter; denne Evne i Forbindelse med en iagttagende
Virkelighedssans og en klar Forstand gjorde det muligt for hende med
Konsekvens og Fasthed at gjennemføre en Del Karakterer, der
skulde synes at ligge hendes Følelsesliv og Naturel fjærnt; blandt
Saadanne Figurer kunne nævnes den fromladne, men herskesyge Fru
Chopin i «Ude og hjemme», den frivole Marquise af Prie i
«Gabrielle de Belle-Isle», den fordomsfulde Fru Inger i «Tycho Brahes
Ungdom», den intrigante Baronesse Vaubert i «Slottet i Poitou»
og den italienske Matrone Teresa i «Tonietta».

Søren Kierkegaard, der højlig beundrede Fru N. som 
Fremstillerinden af «det kvindelige, ikke indskrænket til én Side, ikke
understøttet af, ikke lidende under en Tilfældighed derved, ikke
anvist et Tidsafsnit deri», havde allerede i 1845 forudsagt, at hun
«fuldendt» vilde fremstille ogsaa Bedstemoderen, naar Tidens Fylde
oprandt. Denne oprandt imidlertid ikke: efter et Par Aars
tiltagende Svagelighed døde Fru N., der 31. Maj 1856 var optraadt
sidste Gang som Grevinden i «Kongens Læge», 20. Juli 1856 paa
Fredensborg.

Overskou, Den danske Skueplads IV-VI. 
P. Hansen, Den danske Skueplads II-III. 
Dansk Pantheon XIV. 
S. Kierkegaard, Stadier paa Livets Vei S. 114 f. 
A. Bournonville, Mit Theaterliv II, 428 ff. 
Nutiden Nr. 642.

Arthur Aumont.



Nielsen, Anna Maria, f. 1863, Billedhuggerinde. 
A. M. N. er Datter af Gaardejer Poul Julius Brodersen og Frederikke Johanne
f. Gylling og født i Sønder Stenderup ved Kolding 21. Juni 1863.
Allerede som Barn viste hun kunstneriske Anlæg og blev efter at
have modtaget nogen Undervisning i en Tegne- og Snitteskole i
Slesvig sendt til Tegneskolen for Kvinder i Kjøbenhavn; her
arbejdede hun fra 1882 og modellerede samtidig i Saabyes Atelier.
Sit første selvstændige Værk, en Buste, udstillede hun i 1884; i de
følgende Aar tildrog hun sig Opmærksomhed ved sine livfuldt og
karakteristisk opfattede Dyrefigurer, navnlig Køer og Kalve; den 
Neuhausenske Præmie tilkjendtes hende i 1887 for Gruppen «Thor
paa Fiskeri». «To Kalve» i Bronce indbragte hende paa 
Verdensudstillingen i Paris 1889 en Medaille; i 1895 fik hun for sit Relief
«Frederik III og hans Dronning til Hest» 2. Præmie ved 
Konkurrencen angaaende den kunstneriske Udsmykning af Kjøbenhavns
Raadhuses Hovedportal.  18. April 1891 ægtede hun Komponisten
Kapelmusikus August Carl Nielsen (s. ndfr.).

Weilbach, Nyt Kunstnerlex.

Sigurd Müller.



Nielsen, Anton Lauritz, 1827-97, Forfatter, 
blev født 5. Maj 1827 i Sneslev ved Fuglebjærg. Her var Faderen, Lars N. (f. 1799
d. 1888), en Bondesøn fra Rørby, Skolelærer; Moderen, Frederikke
f. Olsen, var en Lægedatter. Hjemmet var i enhver Henseende
godt, og man faar i den af Sønnen udgivne Selvbiografi af Faderen
(«Gamle Nielsen», 1888) et ret ejendommeligt og tiltalende Indtryk
af dennes Personlighed. 1845 kom A. N. paa Jonstrup Seminarium
(hvorfra ogsaa Faderen var udgaaet) og dimitteredes 1848; skal man
tro, hvad han selv fortæller i «Seminarieliv i Fyrrerne» (1894), har
Fliden imidlertid ikke trykket ham, og han var paa Jonstrup mere
oplagt til Løjer end til Læsning.  Et Aars Tid var han Huslærer
hos Pastor Schiødte i Store Fuglede Præstegaard, men 1850 blev
han Soldat, uden dog at naa med i Krigen. S. A. blev han kaldet
til Lærer i Roneshøj ved Slagelse, og her fra forflyttedes han 1858
til Munkebjærgby som Lærer og Kirkesanger. 1857 havde han
ægtet Inger Elisabeth Gøtzsche (f. i Gjerslev 1831), Datter af 
Sognepræst Henrik Frederik G. Et i Begyndelsen af Treserne indledet
Bekjendtskab med Ernst Trier gjorde, at N. blev helt vundet for
den grundtvigske Retning, og i 1868 overtog han Ledelsen af den
af hans Aandsfrænde Mads Hansen (VII, 29) rejste Folkehøjskole i
Vester Skjerninge. 1882 flyttede han Skolen til Nabosognet Ollerup,
men solgte den allerede 1884 og flyttede derpaa til Kjøbenhavn.
Ret længe blev han imidlertid ikke her, men drog tilbage til 
Højskolen, boede der i en Del Aar, men flyttede saa til Svendborg
for endelig at havne paa en lille Gaard i Øster Skjerninge, hvor
han døde 6. Marts 1897.

Det første, N. har faaet trykt, er «En Mormonhistorie» i
Flinchs Almanak for 1860. Aaret efter udkom den første 
Samling af «Fra Landet, Billeder af Folkelivet i Sjælland», der senere
(1861-63) fulgtes af 2 Bind med samme Titel (4. Opl. 1889-90;
Folkeudgave 1897). Disse Fortællinger vakte strax Opmærksomhed 
ved deres stærke Virkelighedspræg; Forfatteren gjengav Bondens
Tankegang og Tale paa saa «realistisk» Vis, som det ikke før var
set, Læserne flyttedes selv med ind i de lavloftede Stuer, og med
fuld Ret skrev Anmelderen i «Fædrelandet» (1862), at Fortællingerne
«vel ikke ere Mesterværker, men gode Svendestykker i en for
Tiden hos os kun lidet dreven Profession». En overvældende
Mængde Fortællinger af lignende Art har N. senere skrevet, spredte
i Almanakker og samlede i Bøger, saaledes: «Tre Fortællinger»
(1864), «Nye Fortællinger» (1866), «Bondeliv» I-III (1867-69;
2. Opl. 1887), «Strøgods» (1870), «Livet paa Landet» (1871), «Uden
for Bondestanden» (1875) o. m. a. Meget læste bleve de 2 smaa
Historier «Om Hans, der kom paa Folkehøjskolen» (1867; 4. Udg.
1889) og «Om Karen, der kom paa Højskolen» (1868; 2. Opl. 1886),
i hvilke imidlertid Tendensen, som ofte hos N., fremtræder alt for
kunstnerisk ubehersket. 1873 fik han det Anckerske Legat, rejste
til Syden og skrev derefter «Udenlands, smaa Rejseminder fra
Schweits og Italien» (1875). Siden foretog han paa egen 
Bekostning mange Sommerrejser til Udlandet -- til sidst gjæstede han
endog Amerika -- og skildrede saa i Regelen sine Rejseerindringer
i en Bog: «Paa Farten» (1880), «Fortællinger og Rejsebilleder fra
Udlandet» (1886) og «En Sommer i Amerika» (1891). I de sidste
Aar af sit Liv syslede han navnlig med at skrive om sine Oplevelser
og har, foruden den ovennævnte Bog om Jonstruptiden, udgivet:
«Landsbyliv i Trediverne, Barndomsminder» (1893), «Højskoleliv i
Treserne, Manddomsminder» (1896) og «Skolemesterliv» (1897). --
Hvad det som Forfatter skorter N. mest paa, er Komposition og
Form overhovedet, og nægtes kan det heller ikke, at mange af
hans Skildringer have for meget af Fotografiet og for lidt af 
Kunstværket. Men som han paa sit begrænsede Omraade virkelig er
Banebryder, saaledes ville adskillige af hans bedste Fortællinger
(«Hyrdedrengen», «Under Krigen» o. a.), i hvilke den ægte Følelse
og den skarpe Opfattelsesevne lægge sig klarest for Dagen, blive
læste og atter læste.

P. Hansen, Illustr. dansk Lit.-Hist. II, 616 f. 
Petersen, Den jonstrupske Stat.  
Illustr. Folkeblad 1871, Nr. 169.  
Søndags-Posten 1873, Nr. 486.  
Husvennen 6. Aarg. S. 337.  
Illustr. Tid. 1897, Nr. 25.

Sophus Bauditz.



Nielsen, August Carl, f. 1865, Komponist. Carl N. er født 
9. Juni 1865 i Nørre Lyndelse ved Odense, hvor Faderen, Niels
Jørgen N., Maler og Landsbymusiker, tidlig lærte ham at spille 
Violin og Trompet; Moderen hed Maren Kirstine f. Johansen.
Efter at have været en kort Tid i Handelslære blev han antaget
som Trompeter ved en Infanteribataillon, der laa i Odense, og fik
nogen Undervisning i Musikkens Theori af Kantor Carl Larsen.
En Strygekvartet, komponeret af N., vakte N. W. Gades Interesse
og banede ham Adgang til Musikkonservatoriet i Kjøbenhavn,
hvilket han frekventerede i 3 Aar fra 1884, og hvor han under
V. Toftes og senere A. Svendsens Vejledning uddannedes til en
dygtig Violinspiller, saa at han 1889 efter afholdt Konkurrenceprøve
fik Ansættelse i det kongl. Kapel. Den unge Mand komponerede
ivrig videre, og da en Suite for Strygeorkester (opført 1888) og en
Strygekvintet, spillet i Foreningen «Symfonia», gjorde Lykke og
gjorde ham fordelagtig bekjendt som Komponist, erholdt han 1890
det Anckerske Rejselegat og studerede et Aars Tid i Udlandet.
18. April 1891 ægtede han Billedhuggerinden Anna Marie Brodersen
(s. ovfr.), hvem han havde lært at kjende under sit Ophold i Paris.
Af hans Kompositioner, hvoraf allerede flere ere blevne bekjendte
i Udlandet, skal anføres: Symfoni i G-Mol for Orkester (Op. 7).
opført her 1894 og ligeledes med meget Bifald hørt i Dresden,
2 Strygekvartetter, hvoraf den i F-Mol (Op. 5) oftere er spillet, bl. a.
af Neruda-Kvartetten, Stykker for Klaver, for Klaver og Violin, for
Obo samt forskjellige Vokalkompositioner; af disse kan særlig 
fremhæves den udmærket skjønne Sang «Irmelin Rose». Hans 
betydeligste og mest afgjærede Arbejde er det store Korværk «Hymne
til Kjærligheden», opført i Musikforeningen 1897.

Schytte, Musiklex.

S. A. E. Hagen.



Nielsen, Augusta Wilhelmine, 1822-1902, Danserinde, 
var Datter af Kastellan ved Frimurerlogen i Kjøbenhavn og Kontrollør
ved det kongl. Theater Hans N. og Karen f. Lorenzen. Hun
fødtes 20. Febr. 1822 og kom som lille Pige paa Theatrets 
Balletskole, hvor hun undervistes af Bournonville. Da hun i sit 17. Aar
begyndte at optræde i større Partier, lagde hun strax sine rige
Evner for Dagen og vandt ved sin Debut som «Sylfiden» 6. Sept.
1839 stort Bifald. Den smukke unge Pige med de skjønne Øjne
og den fuldendte Figur glimrede ved sin udmærkede Færdighed,
særlig i seriøs Dans, ved sin Fasthed i alle Attituder og ved en
ualmindelig Elegance. Hvad det derimod skortede hende paa,
var Ild og Lidenskab, og derfor kom hun ikke til som mimisk
Danserinde at træde frem i første Række. Fra sit 8. Aar havde 
hun et Hjem i Generalkrigskommissær Saabyes Hus, og her tilegnede
hun sig det ladylike Væsen, der gjorde hendes Apparition saa 
tiltalende. Efter Lucile Grahns (VI, 161) Bortgang blev hun Ballettens
fornemste Kraft som Solodanserinde, og da hun i 1842 optraadte
som Gjæst i Berlin og paa den store Opera i Paris, gjorde hun
begge Steder Furore. Der var imidlertid ved Theatret kommet et
spændt Forhold mellem hende og hendes udmærkede Lærer, der
fik Ord for at tilsidesætte hende, og skjønt hun fik Lejlighed til i
et Par Balletter -- «Rafael» og «Den nye Penelope» -- at høste
enthusiastisk Bifald af Publikum, var hun dog ikke tilfreds med
sin Stilling som Solodanserinde, men søgte sin Afsked, hvilken
bevilgedes hende fra Udgangen af Theateraaret 1848-49. Hun
optraadte sidste Gang 21. Febr. 1849. Paa Augustenborg ægtede
hun 16. Sept. 1849 Premierlieutenant Anders Johan Afzelius, der
som Student fra Lunds Universitet gik frivillig med i den første
slesvigske Krig. Han var født 13. Dec. 1817 i Alingsås og døde
14. Jan. 1865 som Toldinspektør i Cimbrishamn. I 1851 blev 
Ægteparret skilt. -- Hun døde 29. Marts 1902.

Edgar Collin.



Nielsen, Bentine Henriette Marie, f. 1834, Skuespillerinde.
Frk. N., der er født i Kjøbenhavn 27. Jan. 1834 som Datter af
Viktualiehandler Anders N. og Marie Dorothea f. Munck, forberedte
sig til Scenen først under Overskous Vejledning og optraadte første
Gang paa det kongl. Theater 2. Sept. 1852 som Inger i «En Episode»; 
men skjønt Debuten var ret heldig, følte hun selv, at hun
endnu havde meget at lære, og uddannede sig i 3 Aar, til Dels
under Høedt, indtil hun atter debuterede 28. Okt. 1855 som Dyveke
i Samsøes Sørgespil. Dommen lød enstemmig paa, at den unge
Pige med et smukt Theaterydre forenede megen Naturlighed, 
Følelse og Ynde, men alligevel havde hun i de første Aar store
Vanskeligheder at overvinde, i det man ansaa hende for en 
Protegé af Heiberg og Overskou, og under det Christensenske 
Regimente omgikkes man endog med Tanken om at afskedige hende,
hvilket kun hindredes ved, at hun netop paa det Tidspunkt kom
til at yde Theatret saa væsentlige Tjenester, at Tanken atter maatte
opgives. Efter i adskillige Aar at have gjort god Fyldest i 
Elskerindefaget og med stor Dygtighed spillet Leonora-Roller, exempelvis
i «Maskeraden» og i «Henrik og Pernille» gled hun lidt efter
lidt over i det ældre og Karakterfaget, i hvilket hun har vundet sin
største Betydning. Af hendes temmelig omfattende Repertoire kan 
særlig fremhæves: Margaretha Kurl i «Maria Stuart», Grethe i
«Pak», Rosa i «Rosa og Rosita», Mathilde i «De nygifte», Mathilde
i «En Skavank», Ilse i «Rabbien og Ridderen», Lady Rachel i
«Lord William Russelb, Moderen i «Moder og Søn», Ulrikka i
«Søstrene paa Kinnakullen», Fru Martin i «Den eneste Fejl», Fru
Tjelde i «En Fallit» og Christine i «Arbejderliv». Hun optraadte
sidste Gang 28. Maj 1891 som Fru Friis i «I Ravnekrogen» og tog
paa Grund af daarligt Helbred sin Afsked fra 1. Juli 1892.

Edgar Collin.



Nielsen, Birgitte Dorothea Henriette, 1815-1900, Forfatterinde.
Henriette N., født 23. Jan. 1815, er Datter af Handelsmand og
Forligskommissær Niels Chr. N., Ejer af Torup-Strandgaard i
Vester Han Herred (f. 7. Juni 1777 d. 8. Juli 1843) og Marie f.
Brøndorph (f. i Dec. 1780 d. 10. Nov. 1866). I sin Fødeegns 
alvorlige Natur lærte hun at reflektere og fylde det øde med 
Æventyrskikkelser; blandt sine Kammerater blev hun en meget søgt
Fortællerske. Som ganske ung skrev hun en Komedie, der blev
opført i flere jyske Byer, og i hvilken hun selv spillede 
Hovedrollen; baade hun og Stykket gjorde Lykke. Senere forfattede hun
Fortællingen «Fanny», som hun sendte Blicher til Bedømmelse,
og han udgav den i 1842. Af Christian VIII fik hun en aarlig
Understøttelse til at uddanne sig for. Hun tog til Kjøbenhavn,
hvor hun fik Henrik Hertz til Lærer og senere i en lang 
Aarrække udfyldte en Datters Plads hos Oberstinde Vilhelmine Plessen,
f. Gutfeld. I 1845 udgav hun under Mærket H. T. «To Noveller»
og næste Aar «To Episoder af mit Ungdomsliv». I 1847 fik hun
(anonymt) paa det kongl. Theater opført «Avertissementet», 
Lystspil i i Akt, og i 1849 sammesteds «Slægtningerne», Vaudeville
i i Akt. Der var stærkt Tale om, at hun selv skulde have 
debuteret i dette Stykkes Hovedrolle, og hun aflagde en vellykket
Prøve for Fru Anna Nielsen; men nærmest ved Fru Heibergs 
Indflydelse blev det ikke til noget. Denne Vaudeville-Idyl opførtes
henved 80 Gange, blev oversat paa Tysk og i 1862 opført paa det
tyske Theater i New-York. Paa det kongl. Theater har hun end
videre faaet opført «Den hjemkomne», Lystspil i 3 Akter (1878),
paa Kasino «To Forlovelser», Skuespil i 4 Akter (1863), og paa 
Dagmartheatret «Falske Signaler», Lystspil i 2 Akter (1884). I 1857
udkom «En af Esberns Skolehistorier», i 1860-61 hæftevis «Esberns
Skolehistorier» og i 1876 «Nye Livsbilleder og Fortællinger». I 
«Nord og Syd», i «Folkekalender for Danmark» og i «Dagbladets»
Feuilleton findes flere Fortællinger af hende.

Som Forfatterinde har hun vist Fantasi, Evne til Karakterskildring 
og Iagttagelse, og det staar i hendes Magt at slynge og
løse en Knude; men hun har ikke altid et interessant Stof til sin
Raadighed, hun tegner ikke kraftig nok og gaar aldrig særlig
dybt. Hendes noget oppositionelle Natur har flere Gange bragt
hende ind paa Tendensdigtning, saaledes for Afholdenhedssagen,
for Kvindeemancipationen og for fælles Skolegang for Piger og
Drenge («Esberns Skolehistorier»). -- N. døde 17. Jan. 1900.

Erslew, Forf. Lex. 
A. Andersen, Danske Forfatterinder. 
Overskou, Den danske Skueplads V, 758; VI, 51 f. 
P. Hansen, Den danske Skueplads III, 214 f. 
J.L.Heiberg, Et Liv gjenoplevet i Erindringen III, 23. 

Nic. Bøgh.



Nielsen, Carl, s. Nielsen, August Carl (ovfr. S.  213).



Nielsen, Caroline Louise Amalia, 1797-1869, Skuespillerinde. 
Forældrene vare tyske omrejsende Skuespillere -- Faderen,
Ernst Walter, skal en Tid have forestaaet en mindre tysk Hertugs
Hoftroup -; her i Danmark træffe vi dem som lidet fremstaaende
Medlemmer af Francks tyske Skuespillerselskab fra Odense, der i
Sommeren 1814 gav en Række uheldige Forestillinger paa 
Hoftheatret i Kjøbenhavn. Den eneste af denne Troup, der fandt
Naade for Kjøbenhavnernes Øjne, var Walters unge Datter Caroline
-- hun var født 19. Maj 1797, rimeligvis i Meklenborg-Strelitz --;
hendes rene Skjønhed og friske Sangforedrag indtoge alle, ja en
Anmelder betegnede hende som en Perle i en Mødding, og det
kongl. Theater antog hende som dramatisk Elev fra 1. Avg. 1814
med 200 Rdl.s aarlig Gage. Ved ihærdig Flid tilegnede hun sig
i Løbet af det følgende Aar det danske Sprog, saa hun talte det
korrekt, om end hendes Udtale altid beholdt en lille -- ikke
uklædelig -- Accent, og samtidig lærte hun under Kunzen at
bruge sin fyldige Stemme med Smag og musikalsk Forstand.
21. Sept. 1815 debuterede hun paa den danske Skueplads som
Aline i Schultz' Opera af samme Navn og vandt saa enstemmigt
Bifald, at hun allerede 24. Okt. s. A. ansattes som «syngende
Skuespillerinde». Jfr. W., der 19. Maj 1817 ægtede Skuespiller Hans
Rind (f. 1783 d. 1821) og efter hans Død 3. Juni 1823 indtraadte i
Ægteskab med ndfr. nævnte Nic. Peter N., bevarede i mange Aar
Publikums Sympathi, men hendes Stemmemidler tabte sig lidt efter
lidt, og ved Udgangen af 1832-33 afskedigedes hun, hvis sidste 
Ægteskab var opløst 1831. Mad. N. døde 8. Juni 1869 paa
Kommunehospitalet i Kjøbenhavn.

Mad. N. ejede i ganske sjælden Grad Udtryk for den unge
Kvindes Jomfruelighed; der hvilede en blufærdig Poesi over hendes
smukke Skikkelse med den beskedne Fremtræden, hendes
Ansigtsudtryk var trods det sorte Haar mildt, og hendes Øjne lyste trods
deres mørke Glans med Uskylds Renhed, hun var i sit Spil helt
naturlig, og hendes hjærtevarme Foredrag havde en vemodig
Underklang, der gav dets indtagende Simpelhed en rørende Ynde selv i
muntre Roller. Mad. N. var saa ganske sig selv paa Scenen, at
hendes Spil paa en Maade var ubevidst Skuespilkunst, derfor
døsede hendes Lys lidt efter lidt hen, alt eftersom hun i Alder
fjærnede sig fra Rollernes Aar.

Overskou, Den danske Skueplads IV-V.
P. Hansen, Den danske Skueplads II.

Arthur Aumont.



Nielsen, Christen, 1838-95, Bladredaktør, var Søn af
Sognefoged Niels Christensen og Birthe Larsdatter i Horne i Hjørring
Amt og fødtes 15. Juni 1838. Efter sin Konfirmation kom han i
Handelslære, men han besluttede snart at bryde sin Livsbane ad
anden Vej. Efter først at have underkastet sig Præliminærexamen
tog han i 1862 dansk-juridisk Examen i Kjøbenhavn. Under sit
Ophold her blev han stærkt interesseret for Journalistik, og da han
kort efter blev ansat som Fuldmægtig paa Kjær Herreds Kontor i
Nørre Sundby, hvor han i 1872 fik Bestalling som Underretssagfører,
kom han snart ind paa at skrive Artikler i det i Aalborg
ud-kommende «Nordjyllands Folkeblad», hvis Redaktion han overtog
i April 1874. I Marts 1877 erhvervede han «Jyllandsposten» i
Aarhus, som han derefter redigerede til sin Død. Han var ikke
blot en meget dygtig Journalist, hvis Artikler hævede Provinspressen
op i et Niveau, der ikke før var naaet, men han var ogsaa en
energisk og omsigtsfuld Udgiver, der ved Indførelse af
Nattelegrammer ved særlig Ledning, udbredt Anvendelse af specielle
Korrespondenter og paa anden Maade gik i Spidsen for
Provinspressens raske Udvikling. Han ledede sit Blad fra et besindigt
Højrestandpunkt, men i Følge sin fribaarne Natur gjorde han ofte
Særstandpunkter gjældende under Partikampen. Til Trods for den
skarpe Pen, han i Kampartikler førte efter Plougs Mønster, blev
der ved hans Død, som indtraf 15. Avg. 1895, af hans politiske
Modstandere skrevet, at han altid havde kæmpet med blanke 
Vaaben, og at han vilde blive mindet som en elskværdig Kollega. -- 
Han ægtede i 1865 Ane Helene Mathilde Wittrup, Datter af 
Garvermester W. i Thisted.

C. Christensen.



Nielsen, Christen Lundsgaard, f. 1836, Præst, 
er en Søn af Kjøbmand Gomme Graae N. og Sophie Dorthea f. Lundsgaard. Han
blev født i Lemvig 1. Jan. 1836. 1854 blev han Student fra Kolding,
1861 theologisk Kandidat. Efter en Tid at have været Lærer ved
Kjøbenhavns Kommuneskoler blev han 1864 personel Kapellan i
Søborg-Gilleleje, 1868 resid. Kapellan i Tikjøb, Hornbæk og Hellebæk,
1873 Vicepastor i Sandby paa Laaland, 1877 Sognepræst i
Rudkjøbing og Skrøbelev, 1891 Sognepræst i Bøstrup paa Langeland 
og s. A. Øens Provst. 1870, medens han var i Tikjøb, udgav
han et lille Skrift: «Om den nye, saakaldte «evangeliske» Forkyndelse»,
rettet mod den lutherske Missionsforening (Bornholmerne), som den
Gang begyndte en ihærdig Propaganda i Nordsjælland. 1879, ved 
Universitetets Firehundredaarsfest, vandt han den filosofiske 
Doktorgrad for en Afhandling om Apollonius fra Tyana med en tilføjet
Oversættelse af Eusebius' Gjenmæle mod Hierokles. 1890 udgav
han et Skrift om og imod Baptisterne, og han har desuden givet
forskjellige Bidrag til theologiske Tidsskrifter og kirkelige Blade.
1862 ægtede han sit Søskendebarn Anna Pouline Vilhelmine Nielsen,
Datter af Prokurator Chr. N.; hun døde 1864. 1868 blev han
gift paa ny, med Christiane Elisabeth Raaschou, Datter af Provst
Søren Henrik R. til Søborg-Gilleleje; hun døde 30. Nov. 1894.

Levnedsbeskrivelser af de ved Kbhvns Universitets Firehundredaarsfest
promov. Doktorer S. 127 f.                                                            

Fr. Nielsen.



Nielsen, Christian, d. 1884, s. Nielsen, Hans Mads Christian.



Nielsen, Christian Axel, 1831-86, Officer, Departementschef,
blev født i Kjøbenhavn 14. April 1831 og var ældste Søn af den
senere Provst over Baarse og Møenbo Herreder, Sognepræst til
Kallehave Carl N. (f. 1805 d. 1884) og Eleonore Jacobine Amalie
f. Holm (f. 1807 d. 1884). Efter en kort Tid at have gaaet i 
Metropolitanskolen blev han, privat dimitteret til Universitetet af sin
Fader, Student 1848, Cand. phil. 1849. Han indtraadte paa den
kongl. militære Højskole i 1850, blev ved Oprykningsexamen i 1853
Sekondlieutenant à la suite i Ingeniørkorpset med Anciennitet af
15. Juni 1850 og afgik i 1855 fra Skolen til Korpset som Sekondlieutenant 
i dette og ansattes ved Ingeniørtropperne. I 1857 forsattes han 
til Kjøbenhavns Fortifikation, udnævntes i 1858 til Premierlieutenant
og overgik i 1860 til Vejtjenesten i Slesvig, hvorfra han afgik ved
Krigsberedskabet i Slutningen af 1863 for at ansættes ved den
aktive Armés Ingeniørkommando. Denne forlod han fra
Febr-April 1864 for at overgaa til Fredericia Fortifikation, og han
deltog i denne Stilling i Fæstningens Forsvar. Efter Krigen gjorde
han Tjeneste ved Ingeniørtropperne, indtil han i 1866 forsattes til
Kjøbenhavns Fortifikation. I Foraaret 1867 beordredes han til
Tjeneste i Krigsministeriet under Direktøren for Kommandoen, og
han blev i 1868, efter at være udnævnt til Kapitajn, Chef for
Ministeriets 4. Kontor samt traadte som Følge deraf uden for Nummer i
Ingeniørkorpset. 12. Maj 1880 udnævntes han til Departementschef
i Krigsministeriet og overtog sammes 2. Departement, og han blev
nogle Maaneder senere Oberstlieutenant uden for Nummer. Han
udnævntes til Kommandør af 2. Grad af Danebrog i 1886 og døde
i Kjøbenhavn 18. Sept. s. A. N. ofrede sig fuldstændig for sin
militære Gjerning, men var i øvrigt en fint dannet Mand med
mange aandelige Interesser og en elskværdig Karakter; han var
Medarbejder af de 2 første Udgaver af «Nordisk
Konversationslexikon».

Han ægtede 7. Maj 1856 Juliane Johanne Holten (f. 26. Juli
1834 d. 10. Jan. 1870), Datter af Provst og Sognepræst til Skuldelev
og Selsø Hans Christian H. (f. 1800 d. 1873) og Ane (Anne) f. Holten
(f. 1801 d. 1852). Efter sin første Hustrus Død giftede N. sig 10. Okt.
1872 med Julie Gunny Marie Busck (f. 12. Juli 1847), Datter af
Sognepræst Gunni B. (III, 263) og dennes 2. Hustru, Juliane Marie
f. Bech (f. 1815 d. 1896).

Tychsen, Fortifikations-Etaterne og Ingenieurkorpset 1684-1893.

V. E. Tychsen.



Nielsen, Christian Henrik, 1809-81, Handelsmand, født
1. Jan. 1809 i Hjørring, Søn af Kjøbmand, senere Godsejer, Christen
Chr. N. (f. 1780 d. 1836) og Ane Marie Henriksdatter (f. 1785 d. 1830).
Han lærte 1823-28 Handelen i Aalborg og blev 1831 Kjøbmand
i sin Fødeby, 1845 tillige Tobaksfabrikør; 1844 russisk Konsul,
senere tillige for flere andre Stater. Ved en Fallit paa Vestkysten
mistede han 1842 sin Formue, men arbejdede sig efter nogle Aars
Forløb igjen op til Velstand. I en lang Aarrække var han Byens
ledende Mand (1842-44 Formand for Borgerrepræsentationen) og
indlagde sig ved sin rastløse Virksomhed store Fortjenester af dens
saa vel som af hele Vendsyssels Udvikling. Han gjennemførte 
1841-42 imod stærk Modstand en Opmaaling af alle Grundene i Byen
og af dens Fællesjorder (Heder), hvad der senere førte til disses
Opdyrkning, og han omdannede den fra en stor Landsby med
ufarbare Veje til en brolagt Kjøbstad med Gadebelysning. Han
var Medstifter af «Hjørring Amtstidende» 1842, af Sparekassen 1844,
af Amtets landøkonomiske Forening 1845 og af Laane- og
Diskontobanken 1855 samt var indtil 1870 Formand for dennes Bestyrelse.
Selv grundlagde han 1855 Landboskolen i Smidstrup, 1861 en
Brandforsikring for de mindre Landejendomsbesiddere i Vendsyssel og
1862 en Ulykkesforsikring for Heste og Kvæg og styrede begge
indtil 1872. End videre virkede han for Hovedlande vej enes Anlæg,
for direkte Dampskibsfart fra Kjøbenhavn til Frederikshavn og for
Fiskeriets Opkomst paa Vestkysten; gav 1846 den første Anvisning
paa at bygge Havn ved Hirtshals. 1853-54 var han
Folketingsmand og hørte som saadan til Helstatspartiet. Hans Valgsprog
var: «Hvad du vil, det kan du; hvad du kan, det vil du». Han
døde 1. Maj 1881. Hans Medborgere rejste 1883 hans Marmorbuste
i Plantagen Christiansgave. -- 1832 havde han ægtet Karen Marie
Høygaard (f. 28. Maj 1814 d. 18. Febr. 1881), Datter af Kjøbmand
Jens Pedersen H.

Barfod, Rigsdagskal.
Hjørring Amtstid. 4.-10. Maj 1881.

Emil Elberling.



Nielsen, Christian Ludvig, 1823-85, Præst, var født 29. Juni
1823 i Saxkjøbing; Faderen, Frederik N., var Skipper, Moderen
hed Karen f. Jessen. Blev 1842 Student fra Nykjøbing paa Falster.
Studerede nogle Aar østerlandske Sprog, tog 1851 theologisk
Attestats, og da han s. A. giftede sig med Erhardine Petronella Marie
Mønster (f. 1820), Datter af Overretsprokurator F. M., søgte han
Erhverv ved anstrængt Lærervirksomhed. 1856 blev han personel
og senere fast Kapellan for Frederiksberg og Hvidovre, hvormed
han forbandt Stillingen som Præst ved Kjøbenhavns Sygehjem. 1869
blev han Sognepræst for Dalbynedre, Raaby og Sødring i Aarhus
Stift og 1872, efter en Omannektering, for Dalbynedre og Dalbyovre.
1879 forflyttedes han til Utterslev paa Laaland, hvor han døde
14. Jan. 1885. Han har udgivet nogle Oversættelser, deriblandt
(1863 f.) af Jensens kirkelige Statistik over Slesvig, som M. Mørk
Hansen (VII, 61) ved Indsamling af nye Oplysninger søgte at føre
op til Samtiden. Men Værkets Udgivelse blev afbrudt som Følge
af Krigens Udfald 1864.

Erslew, Forf. Lex.
Elvius, Danmarks Præstehist. 1869-84 S. 553 f.

H. F. Rørdam.



Nielsen, Christian Vilhelm, f. 1833, Arkitekt. 
N. er født i Kjøbenhavn 26. Avg. 1833; hans Forældre ere Snedkermester og
Billedskærer Peter Christian N. (f. 1806 d. 1865) og Ane Kirstine
f. Sørensen (f. 1808). Han besøgte Kunstakademiet, dels 
Dekorationsskolen, dels Bygningsskolen, og vandt forskjellige Medailler,
bl. a. den Hansenske Æresmedaille; som Arkitekt er han Elev af
Hetsch. 1856 og 1873 har han foretaget Studierejser i Udlandet.
Hans Hovedarbejder ere Herresæderne Kokkedal, 1864-65, i 
hollandsk Renæssance, Smidstrupgaard, 1867, i engelsk Gothik, og
Søholt paa Laaland, 1868-69, samt forskjellige Villaer, bl. a. 
Billedhugger Saabyes Kunstnerbolig. N. har desuden tegnet en Del
Møbler og malet en Mængde Akvareller. For øvrigt har N. 
udfoldet en betydelig Virksomhed som Lærer; ved Kunstakademiet
har han virket som Lærer i Perspektiv fra 1862 og som Docent i
Perspektiv og Bestyrer af Perspektivklassen fra 1890, fra 1895 tillige
i samme Stilling ved Akademiets Kvindeskole. Efter Hetsch's 
Opfordring oprettede han 1860 en privat Tegneskole, hvorfra han i
de 15 Aar, den bestod, dimitterede mellem 400 og 500 Elever til
Kunstakademiet. N. har udgivet en Række Skrifter om 
Perspektiven, dels Lærebøger af praktisk Natur som «Linearperspektiven
med Skyggelære» (2. Udg. 1884), «Grundtræk af Perspektiven» (1878),
dels Studier over Perspektivens Betydning i Kunsthistorien, som «Fra
Perspektivens Enemærker» (1893), «Perspektivens Historie; I. Filippo
Brunellesco, II. Leonardo da Vinci, III. Albrecht Durer» (1895 ff.);
det store, fortjenstfulde Værk er endnu ikke fuldført. -- 1861 ægtede
N. sit Søskendebarn Caroline Jacobine Sørensen (f. 1845 d. 1878),
Datter af Drejermester Jens Christian S. (f. 1803 d. 1886) og Jacobine
f. Norberg (f. 1805 d. 1884).

Weilbach, Nyt Konstnerlex.

Erik  Schiødte.



Nielsen, Edvard Emil Peter, 1824-99, Officer. 
N. er født i Odense 17. April 1824 og traadte 1848 som frivillig ind i Hæren
(3. Bataillon), blev Sekondlieutenant med Aldersorden fra 1848 og
kom til 3. Forstærkningsbataillon, hvormed han deltog i Slaget ved
Fredericia, hvor han blev saaret, og, udnævnt til Premierlieutenant
i 1850, i Slaget ved Isted. Efter Krigen var han en kort Tid
Adjudant hos Oberst Wilster og kom derefter til 9. Bataillon samt
i 1860 til 7. Bataillon i Nyborg, hvor han med Undtagelse af den
ved Krigen 1864 foraarsagede Afbrydelse -- han førte da Kompagni
og blev Kapitajn -- tilbragte Resten af sin Tjenestetid; han afgik 
fra Linjen 1881, blev da Forstærkningskapitajn ved 35. Bataillon og
afskedigedes 1886, hvorefter han i 1889 fik Oberstlieutenants Karakter.
N. maa anses for en af Skyttesagens mest utrættelige 
Forkæmpere her hjemme. I 1862 var han Medstifter af den første
Skytteforening i Sønderjylland og arbejdede, efter Krigen 1864 for
Skyttesagen paa Fyn, i det han 13. Nov. 1865 stiftede Svendborg
Amts Skytteforening, hvis Leder, Formand og Repræsentant han
var indtil 1885, da han paa Grund af de politiske Forhold dannede
Svendborg Amts nye Skytteforening, hvis Formand han var, indtil
den i 1895 indgik i den gamle. Som Paaskjønnelse af hans 
ihærdige Virksomhed benaadedes han i 1878 med Fortjenstmedaillen i
Guld, ligesom ogsaa Fynboer og Sønderjyder paa forskjellig Maade
have hædret ham. Ved en Skyttefest i Brahetrolleborg 1893 
overrakte han de deltagende Sønderjyder et Gavebrev lydende paa
8000 Kr. til Støtte for de Foreninger, der kæmpe for Danskhedens
Bevarelse. Ogsaa i Arbejdet for «den frivillige Selvbeskatning» tog
N. megen Del, og det skyldtes for en Del hans Indflydelse og
Virksomhed, at Landet inddeltes i over 400 Kredsforstanderskaber,
og at der blev oprettet en Mængde Damekomiteer. -- N. døde 9. April 1899.

Nyborg Avis 19. Marts 1895.

P. N. Nieuwenhuis.



Nielsen, Emma Alice, s. Thomsen.



Nielsen, Esben, d. 1648, s. Halveg (VI, 519).



Nielsen, Find, d. 1663, s. Trellund.



Nielsen, Frands, --1603, Skolemand og Præst, 
var født i Aalborg og studerede fra 1564 i Wittenberg. Efter Hjemkomsten
blev han den første Rektor ved den 1568 oprettede kongl. Skole
ved Frederiksborg. 1571 tog han Magistergraden og fik et 
Kannikedømme i Roskilde som Tillæg til sin Løn. 1573 blev han
Slotspræst paa Frederiksborg og ægtede s. A. Marine Jacobsdatter
Qvist. Men allerede 1574 afskedigedes han paa Grund af 
Øjensvaghed og flyttede til sit Kanonikat i Roskilde, hvor han dog
snart efter blev Læsemester ved Domkirken og senere eller maaske
samtidig tillige Kompastor ved Kirken og Præst i Svogerslev. 1595
kaldedes han til Biskop i Ribe; men da han omtrent ved samme Tid
mistede sin ovennævnte Hustru og desuden følte sig svagelig, 
lykkedes det ham ved indtrængende Forestillinger at slippe for den
ham tiltænkte Hæderspost. Han døde i Roskilde 6. Okt. 1603.

Kirkehist. Saml. 3. R. II, 296 ff.

H. F. Rørdam.



Nielsen, Frederik, 1809-67, Præst, Søn af Chr. N., første
Kammertjener hos Frederik VI (f 1835), og Caroline Augustine f.
Friedemann, er født i Kjøbenhavn 16. Juli 1809, blev Student fra
Borgerdydskolen i Kjøbenhavn 1827 og tog theologisk
Embedsexamen 1831. Aaret efter blev han Adjunkt i Herlufsholm, men
da G. A. Dichman (IV, 259) blev Rektor 1833, opstod der et
ubehageligt Forhold mellem ham og hans tidligere Kolleger, og N.
tog s. A. sin Afsked. Han privatiserede derefter i Kjøbenhavn,
hvor han 1836 disputerede for den theologiske Licentiatgrad, og
s. A. udnævntes han til Sognepræst for Jebjærg og Lyby i Viborg
Stift. 1843 blev han Forstander for Lyngby Seminarium og
Sognepræst for Lyngby og Albøge. Han udnævntes 1848 til Medlem af
den Forsamling af «erfarne Mænd», der aldrig blev indkaldt, men
som kongevalgt deltog han i den sidste nørrejyske Stænderforsamling. 
1851 fik han Titel af Professor. 1856 forflyttedes han til
Torkildstrup-Lillebrænde paa Falster, hvor han 1860 tillige blev
Stiftsprovst. Han valgtes til Landstingsmand for Maribo Amt 1859
og mødte i de 3 følgende Rigsdagssamlinger. 1863 forflyttedes
han til Toreby paa Laaland, hvor han døde 9. Sept. 1867. -
Han ægtede 1838 Helene Kirstine Hansine Perch (f. 1818), Datter
af Grosserer Niels Brock P.

N. var i alle sine Stillinger en med rette højt anset Præst
med flere theologiske Kundskaber end de fleste. Som mange af
hans samtidige havde han modtaget stærk Paavirkning af
Schleiermacher, og han kunde ved Landemoder og Konventer med stor
Klarhed udvikle sine Anskuelser, men med Undtagelse af sin
Disputats om den Betydning, den gamle Kirke tillagde Daaben, er han
ikke optraadt som theologisk Forfatter. Derimod har han oftere
deltaget i Forhandlinger om Skolevæsenet, og i Lyngby, hvis
Seminarium han skildrede i et udførligt Skrift (1851), skrev han 1858
«Sjæle- og Tænkelære i almenfattelig Fremstilling», der brugtes som
Lærebog paa Seminarierne og 1887 udkom i 5. Oplag. Det er et
lille Skrift (6 Ark), hvori han væsentligst støtter sig til Mynster og
Sibbern, men hans Fremstilling er som altid klar og let fattelig.
I Anledning af Rigsdags forhandlinger om Præsternes Lønning skrev
han 1862 «Om den danske Folkekirkes Ejendomsret til Sognekaldenes 
Gods og Tiender». I Overensstemmelse med H. N. Clausen
forsvarede han denne Ret, som han tillagde Kirken i sin Helhed,
ikke de enkelte Embeder. Men det lykkedes ham ikke at komme
til noget overbevisende Resultat, væsentlig fordi han tillige vilde 
hævde Lovligheden af tidligere Inddragelser af Kirkegods, medens
Tiender og Præstegaardsjorder skulde indtage en Særstilling.

Illustr. Tid. IX, 27.
Erslew, Forf. Lex.

L. Koch.



Nielsen, Fredrik Kristian, f. 1846, Kirkehistoriker. F. N.,
Søn af Kjøbmand Lauritz N. (d. 1861) og Andrea f. Wølffterdt (d. 1893),
fødtes 30. Okt. 1846 i Aalborg. 1855 kom han i sin Fødebys
Latinskole, hvorfra han blev Student 1863. Ved hans Faders Død stod
hans Moder med 3 umyndige Børn i den dybeste Fattigdom, men
det havde været Faderens inderlige Ønske, at hans eneste Søn
skulde studere, saa det maatte føres igjennem, og ved at undervise
sine Meddisciple og ved hans udmærkede Moders Opofrelse lykkedes
det ham at tage Studenterexamen i den reglementerede Tid. Som
Student fik han strax Timer, saa han herved og ved de Spareskillinger, 
hans Moder sendte ham, kunde slaa sig igjennem, indtil
han fik Bolig paa Valkendorfs Kollegium, siden paa Regensen.

Allerede i Skoletiden havde han modtaget en stærk kristelig
Paavirkning gjennem Biskop P. C. Kierkegaard, og som Student
kastede han sig med Iver over Theologien, især Kirkehistorien,
men en Tid drog Historien ham saa stærkt, at han tænkte paa at
opgive Theologien- Tanken om en fremtidig præstelig Virksomhed
holdt ham imidlertid fast. Sommeren 1870 tog han theologisk
Embedsexamen. Hans Studentertid havde kun været en Arbejdstid.
Som Rus oplevede han Danevirkes og Dybbøls Fald, og
Fædrelandets Ulykke, hans Arbejde for Brødet samt Studierne tyngede
saa haardt paa ham, at hans Ungdom egentlig var forbi, før han
havde fyldt de 18 Aar.

1870 blev N. Alumnus paa Borchs Kollegium, men han kom
nu ind i religiøse Kampe, som til Dels udkæmpedes paa en
Udenlandsrejse, under hvilken den fra Biskop P. C. Kierkegaard
modtagne kristelige Paavirkning vandt Sejer over kritiske
Betænkeligheder. 1871 besøgte han tyske og schweitsiske Universiteter og
opholdt sig navnlig i Prag, hvor han kom i Forhold til Fr. Palacky,
i Leipzig, hvor han under Tischendorf arbejdede med græsk Palæografi, 
og i Jena, hvor han blev nøje knyttet til Kirkehistorikeren
Karl Hase. Efter sin Hjemkomst manuducerede han og var Lærer.
I Vintrene 1871-74 holdt han paa Borchs Kollegium for en stor
Kreds af ældre og yngre Damer kirke- og verdenshistoriske
Foredrag. 1873 blev han Kateket ved vor Frelsers Kirke paa
Christianshavn, og her tilbragte han 4 lykkelige Præsteaar i et forfriskende 
og frugtbart dagligt Samliv med den erfarne gamle Sognepræst
P. A. Fenger (V, 119). Trods den stadig voxende Embedsgjerning
kunde han ved en sparsom Udnyttelse af Tiden fortsætte sine
Studier med Kraft. 1872 udgav han et lille Skrift: «Den kristne
Tro og den frie Tanke» (oversat paa Tysk 1873), der røber stærk
Paavirkning af Tertullian, i hvis Skrifter han havde fordybet sig,
1873--82 var han Medudgiver af «Dansk Kirketidende», først
sammen med den senere Seminarieforstander J. K. Madsen (XI, 13),
siden med Pastor C. J. Brandt (III, i); sammen med sidstnævnte
udgav han «Salmer og Sange for Børn» (senere under Titelen:
«Gud ske Lov», 4. Opl. 1898) og «En Aargang Prædikener af
danske Præster» (1875). 1872-82 var han «Dagbladets» theologiske
Medarbejder (jvfr. «Karakteristikker og Kritikker», 1884). 1875-76 
udgav han en «Lærebog i Verdenshistorien til Brug for Realskoler
og Pigeskoler» I-IV (I-III 2. Opl. 1888-89; IV 3. Opl. 1896),
1876 udgav han den ældste Udgave af Luthers «Traubüchlein».
1875 foretog han en Rejse til Hamborg, Wolfenbüttel, Jena og
Dresden for at gjøre Studier til Reformationshistorien, men hans
Studier samledes efterhaanden om Romerkirkens nyeste Historie,
og 1876 holdt han paa Universitetet Forelæsninger, som han udgav
under Titelen «Romerkirken i det 19. Hundredaar)) I (1876; 2. Udg.
1895-98; oversat paa Tysk). 2. Del af dette Arbejde udgav
han 1881.

1877 blev han Professor i Theologi med Kirkehistorie som
Hovedfag, og 1879 erhvervede han den theologiske Doktorgrad for
en Afhandling om «Tertullians Ethik». N. har sjældne Gaver som
Docent, og hans Avditorium er altid fuldt. Med en aldeles
forbavsende Arbejdsevne har han forstaaet at følge med i alle den
nyere Tids Førstehaandsundersøgelser paa det kirkehistoriske
Omraade, og der er næppe en kirkehistorisk Enklave, som han ikke
er fortrolig med; i Forbindelse med hans omfattende Lærdom staar
hans Interesse for alle menneskelige Spørgsmaal, hvilket gjør, at
han over Enkelthederne ikke glemmer Helheden. Som hans egne
Studier bæres af praktisk Interesserthed, forstaar han ogsaa at
interessere sine Disciple. Hans Forelæsninger over Oldkirkens og
Middelalderkirkens Historie ere Grundlaget for hans «Haandbog i
Kirkens Historie» I-II (1885-92; 2. Udg. 1893-98). Desuden har
han udgivet en ypperlig «Ledetraad i Kirkens Historie») I-II (1887;
4. Udg. 1897-98). Med sine Forelæsninger for Øje udgav han
«Aktstykker til Gudstjenestens og Liturgiens Historie» (1878). Hans 
Pen er bleven sleben under journalistisk Virksomhed, let og elegant
fører han den, lettest i en Polemik, hvor det for ham gjælder
hellige Interesser. Han har taget Stilling i Rækken af Grundtvigs
Disciple («N. F. S. Grundtvigs religiøse Udvikling», 1889), dog paa
adskillige Punkter med store Reservationer. Skulde man betegne
ham som noget, maatte det være som «Kirkemand»; Kirkens Tarv
har bestemt hans Arbejdes Gang, ud herfra har han søgt at
forstaa den romerske Kirke og de protestantiske Sekter, og han har
i alt stræbt efter at finde og fremhæve det fælleskristelige, som for
ham væsentlig er udtrykt i den apostolske Trosbekjendelse. Til
Vejledning i Spørgsmaalet om Kirkens Forhold til Staten skrev han
«Statskirke og Frikirke, en historisk Skildring» (1883). -- Ved sit
Skrift «Om Udgaverne af Luthers Katekismus» (1874) deltog han i
«Slaget ved Katekismen» (II, 452- V, 122; XI, 460); ved sin Kritik
af Rabbineren Dr. A. A. Wolffs «Thalmudfjender» (1878),
Afhandlingen «Den moderne Jødedom» (1878), «Den konfessionsløse Skole»
(1880) og «Kristendom og Politik» (1885) kastede han sig ind i den
standende Strid. Den livligste Kamp kom han dog ind i ved sit
Skrift «Frimureriet i Norden» (1882), en Kamp, som mærkedes
langt ud over Landets Grænser. Over for sin Kollega Professor
C. H. Scharlings Angreb forsvarede han Grundtvig («De nye Salmer»
og «Luther og Grundtvig», 1891, «Professor Gaspari og Grundtvig»,
1893), og de romersk-katholskes Angreb paa Luther viste han
tilbage i «Om Luthers Person» (1893).

I det praktisk kirkelige Liv har N. indtaget en fremskudt
Stilling, og Kathedret har aldrig kunnet erstatte ham Savnet af
Prædikestolen. Han var en af de «4o Riddere», som 1883 holdt
den indledende Sammenkomst til «Bethesdamøderne» og var en af
de oprindelige Indbydere til dem, og paa de fleste af dem har
han haft en ledende Stilling. Siden 1892 har han været Medlem
af Kirkeraadet og som saadant deltaget i Udarbejdelsen af
reviderede Ritualer, i Revisionen af Kollekterne osv. Han udgav
«P. A. Fengers Kirkesalmebog» (1880), var Medlem af den Komité,
der udgav «Salmebog for Kirke og Hjem» (1885; 3. Udg. 1892),
var en af Samlerne og Udgiverne af det 2. avtoriserede Tillæg til
Konventssalmebogen (1891). Et Vidnesbyrd om hans Interesse for
dansk Salmedigtning er hans Afhandling «Bidrag til den
evangelisk-kristelige Salmebogs Historie» i Indbydelsesskriftet til 
Universitetets Reformationsfest 1895. -- Han var Medstifter af Foreningen til
Bekæmpelse af Statens Ordning af Prostitutionen. Han udgav 
«Smaaskrifter til Oplysning for Kristne» I-X (1886-96), udgiver
«Kirkelexikon for Norden» (1896 ff.) og er Medarbejder ved 2. og
3. Udgave af Herzogs «Realencyklopädie fur protest. Theologie u.
Kirche». I 1886 og 1890 var han paa Studierejser i Italien og
Frankrig. 1893 deltog han i Bedømmelsen af Konkurrenterne til
et theologisk Professorat ved Lunds Universitet, 1897 havde han et
lignende Hverv ved Christianias Universitet, hvor han samtidig
holdt Forelæsninger, og 1898 ved Universitetet i Upsala.

N. ægtede 23. April 1874 Cathrine Marie Magdalene Groth,
Datter af Kapitajnlieutenant i Flaaden E. P. C. M. G. og M. M.
f. Boye.

Levnedsbeskrivelser af de ved Kbhvns Universitets Firehundredaarsfest promov. Doktorer.                                                                          

L. Moltesen.



Nielsen, Friederich Carl Emil, 1769-1851, Veterinær, blev
født 28. Jan. 1769 paa Augustenborg som Søn af Stutmester paa
Frederiksborg Nicolai N. og Friderike Henriette N. Han blev
Student 1787, tog 2. Examen og 1790 Dyrlægeexamen; blev derefter
ansat ved Frederiksborg Stutteri og foretog i de følgende Aar flere
Rejser, saaledes i 1791 til Trakehnen og 1796 sammen med sin
Svoger Erik Viborg til Tyskland, Polen og Moldau for at kjøbe
vilde Heste til Stutteriet. Efter Faderens Død 1798 blev N. hans
Eftermand som Stutmester, og i denne Stilling virkede han til 1833.
I dette Aar søgte han Afsked -- uden Tvivl paa Grund af den
Betænkning, der blev afgivet af en Kommission, som Aaret før var
nedsat for at overveje Midlerne til at raade Bod paa Stutteriets
Forfald; man besluttede nemlig nu at foretage en betydelig
Reduktion og Omordning af dette. N. var, ligesom hans Fader,
anset for en særdeles dygtig Stutterimand, og den Tilbagegang,
der fandt Sted i Stutteriet under hans Embedstid, synes kun i
ringe Grad at kunne lægges ham til Last. -- Han har skrevet
nogle Beretninger om Stutterier i Udlandet og en om Frugtbarheden
i Frederiksborg Stutteri. Ogsaa om Kvægavl skrev han lidt, navnlig
for at anbefale Indførelsen af Schweitser- og Tyrolerkvæg i
Danmark. 1812 fik han Justitsraads Rang. Efter sin Afsked boede
han ved Kollekolle, hvor han døde 20. Dec. 1851. -- 1794 havde
han ægtet Petrine Sophie Lakier (f. 1771 d. 1846), Datter af Præsten
P. B. L. i Ramløse.

Erslew, Forf. Lex.

B. Bang.



Nielsen, Georg, 1710-97, Hofembedsmand, fødtes 3. April
1710 i Nordborg paa Als, hvor Faderen, Daniel N. (d. 1721), var
Præst. Efter at have studeret i Jena kom han 1739 til Kjøbenhavn
og blev der 1746 Pagehovmester, 1755 Lærer for den senere Kong
Christian VII og 1766 Kabinetssekretær og Kabinetskasserer hos
Dronning Caroline Mathilde, tillige Kasserer ved Chatolkassen og
Bibliothekar ved det kongl. Haandbibliothek. 1759 fik han Titel
af Justitsraad, 1765 af Etatsraad og 1768 af Konferensraad. Som
en bekjendt Musikven udnævntes han til Medlem af den 1772
nedsatte Theaterkommission og var derpaa en Tid Meddirektør
ved det kongl. Theater, hvor han udarbejdede Planer til en dansk
Syngeskole og til Kapellets Gagering; men 1774 udtraadte han af
Direktionen, fordi hans Kolleger i denne ikke vilde følge hans
fornuftige Raad. For øvrigt var hans Liv, som det hedder,
«virksomt uden Glimmer», og han omtales som godgjørende og
elskværdig. Han var Bogsamler og studerede stadig, men af litterære
Arbejder af ham foreligger i Trykken kun en Frimurertale og en
Udgave af en italiensk Beretning om Grev Anton Günther af
Oldenborgs Hof (1756); desuden var han med at forfatte Katalogen
over den kongl. Myntsamling. En Dagbog, han havde ført
angaaende Begivenhederne ved Hoffet i hans Tid, hvilke han jo
havde set paa nært Hold, brændte des værre 1794 med
Christiansborg, Han døde ugift 19. April 1797.

Nyerup, Lit. Lex. 
Lahde, Mindesmærker 4. H. 
Overskou, Den danske Skueplads.                                                                                    

E. Gigas.



Nielsen, Georg Julius Wilhelm, 1811-91, Officer, var født
5. April 1811 i Kastellet, hvor hans Fader, Johan Martin N. (senere
Oberstlieutenant og Chef for 3. Bataillon, d. 18. Juli 1869), den Gang
var Premierlieutenant. Moderen hed Helene f. Liebe. J. N. blev
Landkadet 1821 og tog Officersexamen 1826, men forlod først
Akademiet 1828, da han ansattes som Sekondlieutenant ved 2.
Livregiment, hvorved han blev Premierlieutenant 1835. Udnævnt til
Kapitajn 1847 kom han til 5. Linjebataillon og rykkede dermed i
Felten 1848. Under Kampen ved Dybbøl 5. Juni udmærkede han
sig og blev saaret, men var atter med ved Kolding og Fredericia
Aaret efter samt i Slaget ved Isted, hvorpaa han i Vinteren 1850-51
var Kommandant i Husum. Han blev Major 1853, Chef for 4.
Jægerkorps (21. Bataillon) 1860, Oberstlieutenant 1862 og Chef for 21.
Regiment 1864, i hvilket Aar han ogsaa blev Oberst. Han var en 
Tid Kommandant i den befæstede Lejr ved Fredericia og erholdt
det Hverv at rømme denne Fæstning. Derefter var han med
forskjellige Afbrydelser Chef for 1. Infanteribrigade, blev Generalmajor
1866 samt Aaret efter General og Generalinspektør for Fodfolket.
I Anledning af sit 50 Aars Officersjubilæum benaadedes han 1876
med Storkorset af Danebrog (Kommandørkorset havde han faaet 1864),
og han blev i 1879 kommanderende General i 1. Generalkommandodistrikt, 
hvilken Stilling han beklædte, til han faldt for Aldersgrænsen
i 1881. -- N., som i. Maj 1847 var bleven gift med Ida Marie
Sørine Liebe, Datter af Justitsraad L., Forstander for
Duebrødrekloster i Roskilde, henlevede sine sidste Dage i 
Kjøbenhavn og døde 3. Avg. 1891.

Nationaltid. Nr. 3814.

P. N. Nieuwenhuis.



Nielsen, Godske, s. Nielsen, Henrik Godske Bartholomæus
(ndfr. S. 234).



Nielsen, Hans, --1530--, Provinsialprior, var af Fødsel en
Fynbo og indtraadte i sin Ungdom i Dominikanerordenen. Han
var Lic. theol. og Prior for Sortebrødrekloster i Lund, fra hvilken
Stilling han fritoges, da han 1520 valgtes til Provinsialprior eller
øverste Leder af Dominikanerordenen i Provinsen «Dacia» (de 3
nordiske Riger). Under Reformationskampene gjorde han sig
bemærket som en ivrig Forfægter af det gamle. Han, der imidlertid
var bleven Dr. theol., erhvervede 1527 et kongl. Værnebrev for sin
Orden, men kunde dog ikke hindre, at det gik stærkt tilbage for
den, da de vante Gaver og Almisser udebleve. 1530 udgav han
et til Biskop Knud Gyldenstjerne i Odense stilet Skrift, hvori han
alvorlig advarede ham imod at indlade sig med Lutheranerne og
udkastede en mørk Skildring af den Reformation, der var foregaaet
i Malmø. Dette paadrog ham meget skarpe og haanlige Tilsvar i
samtidige reformatoriske Skrifter. Under Ordenens Forfald trak
H. N. sig tilbage til Klosteret i Aahus (i Skaane); dog kaldes han
endnu 1536 «Provincialis over alle Dominikanere» i det Kongebrev,
hvorved han tillige med en Mængde lutherske Prædikanter og
Repræsentanter for Domkapitlerne indkaldtes for at gjøre Udkast til
Kirkeordinansen. Om han har deltaget i dette Værk, vides dog
ikke. 1537 fik han kongl. Kvittering for Aflevering af Klosterinventar 
fra Lund, Helsingborg og Roskilde. Kort efter beskikkedes
han til Forstander for Helligaands Hospital i Aahus, i hvilken 
Stilling han endnu forekommer 1544. Tillige var han Præst i det
nærliggende Rynkeby, hvilket altsaa viser, at han maa have bøjet
sig ind under den nye Tingenes Orden.

Ny kirkehist Saml. IV,  20 ff.

H. F. Rørdam.



Nielsen, Hans, --1606--, Musiker, begyndte sin musikalske
Løbebane som Sangerdreng i Christian IV's Kapel og viste sig at
være et saa lovende Talent, at Kongen lod ham oplære hos den
berømte Giovanni Gabrieli i Venedig. Maaske var han allerede
her 1599 med sin Læremester i Kapellet, Hoforganist Borchgrevinck; 
sikkert er det, at han 1602 blev sendt til Italien, hvor han opholdt
sig i 2 Aar og antog Tilnavnet Fonteijo. Ved sin Hjemkomst
blev han ansat i Kapellet som Lutenist og rejste 1606 til
Wolfenbüttel for yderligere at uddanne sig paa sit yndede og vanskelige
Instrument hos en udmærket Lutspiller ved Navn Gregorio Howett.
Han kom tilbage 1608, men da Kalmarkrigen 3 Aar efter udbrød,
blev Kapellet delvis opløst, og han gav sig da atter paa Rejse til
Udlandet, lod sig immatrikulere som Student ved Universitetet i
Heidelberg og tilbragte et Aars Tid i Huset hos Professor David
Paræus. Derefter tabes hans Spor. Han dukker først op paa ny,
da han 1623 blev udnævnt til Underkapelmester i Christian IV's
Hofkapel i Steden for Mogens Pedersen, hvilken Stilling han dog
kun beholdt til Slutningen af 1624, og hans senere Skæbne er
ubekjendt, med mindre det var ham, som under Navnet Johannes
Nicolai fik Ansættelse som Organist i Kapellet 1641 og det følgende
Aar kaldes «de unge Frøkeners Organist». Denne Læremester for
Kongens Døtre nævnes sidste Gang 1643. -- N. udgav 1606 i
Venedig 1. Del af et Christian IV tilegnet Madrigalværk: «Il primo
libro de madrigali a cinque voci», indeholdende 21 Stykker, hvoraf
Nr. 7, «Corre al suo fin», gjenfmdes i 2. Del af Borchgrevincks
Madrigalsamling: «Giardino novo bellissimo», der udkom i
Kjøbenhavn s. A. Om der ogsaa er udkommet en 2. Del af N.s Værk,
er ikke ganske afgjort.

Hammerich, Musiken ved Chr. IV's Hof. Hist. Tidsskr. 6. R. IV, 429.

V. C. Ravn.



Nielsen, Hans, 1771-1842, opvakt Lægmand, er rimeligvis
født i Korning Sogn, Hatting Herred, Aarhus Stift, hvor han hele
sit Liv levede som Smed. I Aarene 1808-9 høre vi først om ham
som Deltager i den religiøse Bevægelse der paa Egnen, der vel
havde dybere Aarsag, men som dog især lagde sig for Dagen ved 
Bekæmpelse af Balles Lærebog. Han var den Gang, paavirket af
nogle Kvinder, kommet ind i en temmelig sværmerisk Tankegang,
saaledes at han f. Ex. forlod Byens Smedje og byggede sig en ny
i sin Have, fordi han ikke vilde arbejde for Verdens Børn. Han
laa længe i Strid med sin Sognepræst, J. Kiær, der til sidst
beskyldte ham og hans Tilhængere for «ligesom Jannes og Jambres
at stride mod den Helligaand og modsætte sig Guds Evangelium».
N. blev ikke Svar skyldig, han kaldte Kiær en «Djævelens Præst»
og en Tyv og Morder, hvad han mente sig berettiget til efter Joh.
10, 1. Heraf opstod der en Retssag, og 1817 blev N. ved
Højesteret dømt til et Aars Tugthus. Han afsonede sin Straf i Viborg,
hvor han dog «ligesom Joseph» havde langt mere Frihed og blev
bedre behandlet end de andre Fanger. -- Da han var hjemkommet,
begyndte man at udpante ham og hans Meningsfæller for
Skolemulkter, fordi de ikke vilde lade deres Børn søge Skolerne.
Sognefogeden erklærede, at han vilde udpante N. «til den sidste Fjer»,
og i Virkeligheden var det ogsaa forholdsvis betydelige Summer,
for hvilke der blev pantet; men det skal have været vanskeligt at
faa nogen til at byde ved Avktionerne. 1819 bemyndigedes
Skoledirektionen til at tage Børnene fra N. og andre og foranstalte dem
underviste efter Loven, men heraf blev der intet, og da Kiær s. A.
nedlagde sit Embede, indtraadte der fredeligere Forhold. N., der
synes at have frigjort sig fra Sværmeriet, døde 14. Sept. 1842. Han
nød da megen Anseelse i de opvakte Kredse, hvor det endnu
regnes for en Ære at nedstamme fra ham. Han var gift med
Susanne Mikkelsdatter (d. 1852).

L. Koch.



Nielsen, Hans Andreas, f. 1850, Læge. N. er en Søn af 
Kroejer, Postexpeditør Tobias N. og Christiane Charlotte Sophie
f. Godskesen og fødtes i Skjærbæk ved Tønder 27. Okt. 1850.
Dimitteret fra Herlufsholm Skole 1870 tog han Lægeexamen 1877,
fungerede som Kandidat ved Kommunehospitalet, nedsatte sig 1878
som Læge i Søndersø ved Odense og kastede sig samtidig over
bakteriologiske Studier; 1883 foretog han en Studierejse til Berlin.
1885 flyttede han til Kjøbenhavn, hvor han 1890 erhvervede sig
Doktorgraden og har virket som praktiserende Læge, fra 1887 tillige
som Kredslæge, fra 1893 som midlertidig Docent i Hygiejne ved
Universitetet. Ogsaa i de senere Aar har han foretaget Studierejser.
Baade i sin Disputats og i talrige andre, i Fagtidsskrifter trykte
Afhandlinger har han behandlet hygiejniske Spørgsmaal, navnlig i 
nøje Tilknytning til Bakteriologien. -- 1878 ægtede han Emma
Sophie Cathrine Bertelsen, Datter af Præst Nis B.

Carøe og Selmer, Den danske Lægestand, 6. Udg.

Jul. Petersen.



Nielsen, Hans Mads Christian, 1810-84, Bager, er født
17. Jan. 1810 i Kjøbenhavn, hvor hans Fader, Niels N., var
Skibsfører; Moderen var Serine Christine f. Hansen. Efter først at have
været til Søs kom Chr. N. i Bagerlære i Kjøbenhavn. Som Svend
drog han til Udlandet, var først i England, men tog derpaa fast
Ophold i Paris. Vistnok 1840 kom han tilbage til Kjøbenhavn,
hvor han nedsatte sig som «Franskbager» og snart fik det største
Hvedebrødsbageri. Sine Bestræbelser for at udvikle det danske
Bageri i fransk Retning udstrakte han ogsaa til Mølleriet, og efter
i 1846 at have foranstaltet en Prøvemaling mellem franske og
danske Møllere udtalte Industriforeningen sig 1847 anerkjendende
om hans Fortjenester af vor Brød- og Melindustris Forbedring; den
fremhævede samtidig, at han havde anlagt en Semoule- og
Makaronifabrik. 1850 gik han i Kompagni med Troels Marstrand
(XI, 145) om Anlægget af en Dampmølle, der imidlertid allerede
1856 brændte. Sammen med Grossererne D. Halberstadt (VI,
490) og F. Philip kastede han sig dog nu særlig over Mølleriet
(Christianshavns Dampmølle) og overdrog sit Bageri til en Broder.
Senere drev han en Tid en Landejendom og interesserede sig for
Kaninavl, men kom stadig tilbage til Forsøg med forskjellige Sorter
Mel o. lign. P. L. Panum nævner i 1871 med stor Ros hans
«rensede Blodmel», og omtrent samtidig havde han paabegyndt en
Fabrik for Stivelse, Glutenmel og Glutenbrød, der dog hurtig gik
éver paa andre Hænder. Efter flere Aars tiltagende Svagelighed
døde han 5. Avg. 1884. I Paris havde han 1834 ægtet Sylvie
Josephine Desvignes (f. 10. Avg. 1814 d. 14. Maj 1869).

Industriforeningens Kvartalsberetn. 1846 S. 185; 1847, S. 155f.; 1851, S.157.
Rawert, Danmarks industr. Forhold S. 412. 
T. Marstrand, Slægten Marstrand S. 70 f. 
Dagbladet 27. Okt. 1871.

C. Nyrop.

<chapter name="Nielsen, Henriette, s. Nielsen, Birgitte Dorothea Henriette
(ovfr. S. 216).">

Nielsen, Henriette, s. Nielsen, Birgitte Dorothea Henriette
(ovfr. S. 216).



Nielsen, Henrik Christian, 1805-85, Stiftamtmand, en Søn
af Amtsforvalter i Ribe, Justitsraad Rasmus N. (f. 10. Nov. 1765
d. 27. Nov. 1839) og Abelone Christine f. With (f. 28. Juli 1772
d. 11. Okt. 1835), fødtes 14. Dec. 1805 i Thisted, hvor Faderen den 
Gang var Amtsfuldmægtig, blev 1825 Student fra Ribe, 1830 juridisk
Kandidat, arbejdede derefter som Volontær hos forskjellige Embedsmænd, 
indtil han 1835 udnævntes til Avditør i Slesvig, blev 1837
tillige Regimentskvartermester, fik 1841 Titel af Overavditør og
overtog ved Krigens Udbrud 1848 det vanskelige og ansvarsfulde
Hverv at ordne og bestyre Intendanturvæsenet i Nørrejylland. De
store Fortjenester, han indlagde sig i denne Virksomhed, belønnedes
bl. a. 1850 med Justitsraadstitelen, og Krigsministeriet satte saa stor
Pris paa hans Bistand, at det efter hans Udnævnelse til 
Amtsforvalter i Ribe 1850 formaaede ham til fremdeles i et Aar at lede
Intendanturforretningerne. Som Amtsforvalter var han gjentagne
Gange konstitueret som Amtmand, og 1855 udnævntes han definitivt
til Stiftamtmand over Ribe Stift og Amtmand over Ribe Amt.
Ogsaa i denne Stilling gjorde han udmærket Fyldest og erhvervede
sig ved sin fremragende Dygtighed og overordentlige Nidkjærhed i
Forbindelse med den store Imødekommen, han viste imod alle,
med hvem han kom i Berøring, i høj Grad Amtets Tillid og 
Agtelse. Særlig Fortjeneste indlagde han sig efter Krigen 1864 ved
den varme Interesse, store Omsigt og utrættelige Flid, hvormed
han arbejdede for en Forbedring af de haarde Vilkaar, hvorunder
Ribe Amt levede. Da han 1884 efter eget Ønske afskedigedes,
skete dette da ogsaa med en Tilkjendegivelse af Kongens 
Paaskjønnelse af og Tilfredshed med hans lange og udmærkede Virken
i Statens Tjeneste. 1861 var han bleven Kommandør og 1875 
Storkors af Danebrog; 1866-70 havde han Sæde i Landstinget, valgt
af 11. Kreds, 1876-82 som kongevalgt Medlem. Han døde 19. Nov.
1885 i Ribe. -- 30. Okt. 1835 blev han gift med Jacobine Laurentze
Eilskov (f. 9. Okt. 1809 d. 8. Juni 1855), Datter af Apotheker i Ribe
Chr. Corn. E. og Anania f. Hansen.

G. Kringelbach.

 1826-99, Bladredaktør">

Nielsen, Henrik Godske Bartholomæus, 1826-99, Bladredaktør. 
G. N. er født 17. Dec. 1826 paa Herregaarden Lindersvold 
under Baroniet Gavnø, hvor Faderen, Chr. N. (d. 1888), var
Godsforvalter. Moderen var Frederikke Sølline Thomasine f. Dall
(d. 1871). Han blev sendt til Sorø Akademi, hvor han blev 
Student 1846 og tog 2. Examen 1848. Det begyndte Embedsstudium
lagde han snart til Side for at hengive sig til litterær og 
journalistisk Virksomhed, og da «Dagbladet» var stiftet i Nov. 1851,
blev han fast Medarbejder ved dette. I Slutningen af 1855 kjøbte
han af P. C. Koch (IX, 314) det officielle Organ for den 
dansktalende Del af Slesvig, «Danevirke», og udgav dette Blad, indtil
det 1864 blev forbudt af de allierede tyske Stormagter ved 
Besættelsen af Haderslev. I 1860 valgtes han til Stænderdeputeret for
Haderslev og Christiansfeld og gav som saadan Møde i den 
flensborgske Stænderforsamling 1863, hvis Virksomhed dog standsedes
paa det første Trin ved de slesvig-holstenske Stænderdeputeredes
Nedlæggelse af deres Mandat. Efter at have solgt «Danevirke»
til Rud. Hiort-Lorenzen (X, 389) privatiserede han i Kjøbenhavn
og var fra 1. Jan. 1865 til Slutningen af 1882 Prokurist for Firmaet
Drewsen & Sønner. Han var knyttet til dette ansete Firma, i det
han 1857 havde ægtet Ophelia Drewsen (f. 29. Sept. 1829), Datter
af Fabrikant Chr. D. paa Strandmøllen (IV, 339). Siden 1882 har
han særlig beskæftiget sig med Journalistik; han fører en elegant
og til sine Tider skarp Pen, og hans nøje Kjendskab til en nu 
svunden Tids Politik og Personligheder giver hans Artikler en stor Værdi.
-- N. døde 19. April 1899.

Erslew, Forf. Lex.

C. St. A. Bille.



Nielsen, Herman, 1570-1629, Professor, 
var født i April 1570 i Førslev i Ringsted Herred, hvor hans Fader, Niels Hermansen, var Præst. Efter 6 Aars Skolegang paa Herlufsholm gik han over
til Roskilde Skole, fra hvilken han, 19 Aar gammel, afgik til 
Universitetet, hvor han tilbragte 6 Aar. Derpaa var han i 3 Aar
Hører ved Sorø Skole. Da han var anset som en dygtig og 
paalidelig ung Mand, antog Rigsraad Jørgen Friis til Krastrup (V, 436)
ham til Hovmester for sine 3 Sønner, deriblandt den siden 
navnkundige Kansler Chr. F. til Kragerup, for at han skulde ledsage
dem paa deres Studierejse i Udlandet. I 6 Aar færdedes de i
Tyskland og Frankrig. 2 af Brødrene døde paa Rejsen. Efter sin
Hjemkomst blev H. N. Rektor ved Oslo Skole, som han med 
Berømmelse forestod i 3 Aar. 1607 tog han Magistergraden i 
Kjøbenhavn og ansattes kort efter som Professor Pædagogicus ved 
Universitetet, hvis Notarius han var 1609-10. I det sidstnævnte Aar
blev han Professor i Hebraisk og de østerlandske Sprog, i hvilken
Stilling han forblev til sin Død, 27. Sept. 1629. Han blev 
bortreven af den pestartede Farsot, som den Gang hærgede 
Hovedstaden. Foruden en Del Disputatser har han udgivet «Idea 
lingvarum Aramæarum» (1627). -- 1609 havde han ægtet Marine, Datter
af den kongl. Herold Peder Frandsen og Søster til Professor Claus
Plum.

Vinding, Acad. Haun. S. 225 ff. 
Rørdam, Kbhvns Universitets Hist. 1537-1621 III.                                                                   

H. F. Rørdam.



Nielsen, Ida, 1815-89, Forfatterinde, en Datter af
Komman-dørkapitajn Conrad Valdemar N. (f. 8. Okt. 1771 d. 3. April 1819)
og Wibeke Petrea f. Garde (f. 8. Okt. 1786 d. 11. Nov. 1860). Hun
er født 17. Maj 1815. Sammen med sin Moder levede hun i sin
Barndom og Ungdom meget i Farum og blev her undervist af
Avditør Poul Rasmussen. Senere havde hun her stort Udbytte af sin
Omgang med H. V. Kaalund. I 1854 udgav hun anonymt en
Samling Digte: «Vandringer i Naturen, en Fabelcyklus». Paa det kongl.
Theater har man opført hendes «Prinsessen af Taranto», Skuespil
i 5 Akter (1855), «Cyprianus», Sangspil i i Akt med Musik af
H. Rung (1860), «En Hemmelighed», Skuespil i 2 Akter (1861),
«Et forkjælet Barn», Lystspil i i Akt (1861) og «En Hofintrige»,
versificeret Skuespil i 3 Akter (1866). Desuden har hun paa samme
Theater faaet antaget, men ikke opført, et Skuespil, et Drama og
en Opera i 3 Akter. Til Folketheatret har hun skrevet «Han
drikker», Vaudeville i i Akt (1859, opført 96 Gange, trykt 1884),
«En sørgende Enke», Lystspil i 2 Akter (1860) og «Hvem er Adam?»,
Lystspil i i Akt (1865). Disse sidste Arbejder fremkom under
Forfattermærket «Conradi», og det samme satte hun paa følgende
Arbejder i ubunden Stil: «Uddrag af en afdøds Dagbog» (1857),
«Ellen», en Landsbyhistorie (1858), «Ung og gammel», en
Fortælling (1859) og «Marskandiserens Datter», en Fortælling (1868). Dels
med det omtalte Forfattermærke, dels anonymt ere mange af hendes
Digte og Fortællinger spredte rundt i Blade og Tidsskrifter
(«Fædrelandet», «Illustr. Tidende» osv.). Hun, der var en lige saa livfuld
som fin Natur, holdt til det yderste paa sin Anonymitet, hvorved
flere af hendes Arbejder ere blevne tillagte andre Forfattere. Hun
levede meget tilbagetrukkent, kun knyttet til ganske faa Familier,
og helst dvælede hun ved sit Ophold i Farum, paa hvis Kirkegaard
hun i Følge sit Ønske blev begraven, efter at en indvendig Kræft
havde dræbt hende 16. April 1889. Efter sin Moders Død havde
hun i mange Aar styret Huset for Overkrigskommissær U. A. Rung.
Hendes Arbejder vidne om Evne til Karaktertegning, om Sans for
det theatralske og undertiden om god Intrigebygning; men hun
forstod ikke ret at beherske sit somme Tider noget banale Stof,
benyttede ikke Situationen og viste ikke Dygtighed i at løse Knuden.

P. Hansen, Den danske Skueplads III, 217 f. 
Overskou, Den danske Skueplads VI, 227 f.; VII, 26. 62 ff. 358 f. 
J.L.Heiberg, Et Liv gjenoplevet i Erindringen III, 227 ff. 
Elvius og Hiort-Lorenzen, Patriciske Slægter S. 127.

Nic. Bøgh.



Nielsen, Jacob, 1524-71, Præst, var født i Kjøbenhavn af
jævne Borgerfolk, der holdt Sønnen til Studeringerne, da han viste
godt Nemme. 1544 deponerede han ved Kjøbenhavns Universitet,
men drog strax efter til Wittenberg, hvor Dr. Joh. Bugenhagen tog
sig af ham og skaffede ham Understøttelse af Christian III. Efter
Hjemkomsten har han mulig haft et lavere gejstligt Embede i
Kjøbenhavn, hvormed han fra 1552 forbandt Stillingen som
Universitetets Bibliothekar. Siden erhvervede han Magistergraden og blev
1558 Sognepræst ved St. Nicolai Kirke i Kjøbenhavn. I denne
Stilling vandt han et stort Navn som begavet Prædikant og aflagdes
med en Række Forleninger, hvoriblandt et Kanonikat i Lund. Men
da han var rejst over til Skaane og uden Præstens og Biskoppens
Tilladelse havde forrettet den i Slaget ved Svarteraa (1565) faldne
Rigsraad Steen Rosensparres Begravelse i Skarholt Kirke, paadrog
han sig Anklage fra Lunds Biskop. Sagen henvistes af Kongen
til det akademiske Konsistoriums Paakjendelse; men da J. N. kunde
fremlægge et aabent, beseglet Brev fra Rigsraad Peder Bille (II,
240), hvorved denne paatog sig Ansvaret, turde Professorerne ikke
dømme ham, men undskyldte sig gjentagne Gange. Kongen tog
da endelig Sagen i sin Haand og gav J. N. en Irettesættelse i
skarpeste Form og udstedte samtidig en Forordning om, at ingen
Præst uden vedkommende Biskops Tilladelse maatte forrette nogen
Tjeneste uden for sit eget Sogn. -- J. N. døde 11. Sept. 1571.
Hans Hustru, Magdalene, med hvem han havde været gift o. 20 Aar,
satte ham et Minde, der indtil for faa Aar siden saas indmuret i
Nicolai Taarn og var den ældste bevarede kjøbenhavnske Ligsten;
men nu findes det ikke mere paa sin Plads.

Ny kirkehist. Saml. III, 591 ff. 
Rørdam, Kbhvns Universitets Hist. 1537-1621 I-II.

H. F. Rørdam.



Nielsen, Jacob, --1586, Præst, var sikkert en Skaaning og
blev henimod 1580 Præst i Skurup i samme Landskab, men afsattes
snart efter paa Grund af en ærerørig Skrivelse, han havde tilsendt
Henrik Brahe til Vidskøfle (II, 588). Derpaa drog han til Rostock,
hvor han 1582 tog Magistergraden. Efter sin Hjemkomst lykkedes
det ham ved Biskop Niels Hvids Bistand at blive gjenindsat i sit
Embede. Men da Kongen var bleven underrettet herom, fik
Biskoppen i et skarpt Brev Befaling om paa ny at afsætte ham. Da
dette skete, fattede J. N. et glødende Had til Biskoppen, skjønt
denne ogsaa under hans Studier i Kjøbenhavn havde været hans 
Velgjører, og digtede en Nidvise, hvori Biskoppen haanedes paa
det blodigste og beskyldtes for at have stjaalet en Ligsten (VIII,
193). Da Visen fik en vid Udbredelse, og da J. N., ledsaget af
et Par af Biskoppens adelige Uvenner, i drukkent Mod endog tillod
sig et voldeligt Angreb paa Bispegaarden i Lund, maatte Biskop
Hvid klage til Kongen over hans Adfærd. Ved Professorernes
Dom blev J. N. nu erklæret for udstødt af Præstestanden og
derpaa af en Raadstueret dømt til Døden og henrettet 12. Marts 1586
uden for Kjøbenhavns Slot.

Danske Mag. 3. R. III, 148 ff. 
Cawallin, Lunds Stifts Herdaminne II, 274 ff. 
Rørdam, Kbhvns Universitets Hist. 1537-1621 II, 232 ff. 286.

H. F. Rørdam.



Nielsen, Jacob, 1768-1822, Handelsmand, var Søn af
nedennævnte Agent Niels N. (d. 1786) og dennes 2. Hustru, yngste Barn
af 27 (28?) Hel- og Halvsøskende. Efter Faderens Død kom han
1786 til England og blev ved sin Hjemkomst 1787 ansat ved Bernt
Ankers Kontor. 1799 tog han selv Borgerskab som Kjøbmand i
Christiania, men beholdt ved Siden deraf sin Stilling i Ankers
store Forretning. Efter sin Chefs Død (1805) blev han Administrator
for det af denne oprettede Fideikommis og erholdt dermed den
indflydelsesrigeste Stilling i det søndenfjældske Norges Handelsverden,
hvad navnlig viste sig efter Krigens Udbrud i 1807. Samme Høst
bleve han og Chr. M. Falsen sendte til Kjøbenhavn for at hente
en Sum Penge, der tilhørte den norske Zahlkasse. 1808 blev N.
udnævnt til Agent med Justitsraads Rang. Under Statens
Pengeforlegenhed var N. gjærne den, til hvem Regeringen vendte sig.
Han gjorde Staten mange og store Tjenester og traadte i et
nærmere Forhold til Prins Frederik af Hessen og til Christian Frederik.
1814-18 var han den ene af den norske Rigsbanks Direktører og
led store Tab, da den samlede Direktion maatte erstatte den ved
Kassereren Thranes Underslæb forvoldte Kassemangel, hvilket meget
ærgrede ham og vistnok bidrog til at undergrave hans Helbred.
I 1814 deltog han i Notabelmødet paa Ejdsvold 16. Febr., hvor det
besluttedes at erklære Norges Uafhængighed og at sætte sig ud
over Kieler-Freden; om Høsten var han Medlem af det første
overordentlige Storting. Krigsaarene havde bragt de økonomiske
Forhold stærkt nedad, og det Ankerske Fideikommis, der allerede
gjennem Dispositioner, som vare nødvendiggjorte ved store Krav
fra Slægtninge af Stifteren, var svækket i sin Virkeevne, led
overmaade under de ugunstige Konjunkturer; men N. arbejdede i det 
længste paa at holde det gaaende. Da indtraf 15. Maj 1819 den
store Ildebrand paa Christianias Bordtomter, der ødelagde 
Fideikommissets Trælastoplag til en Værdi af 70000 Sp. Dlr. I Dec. 1819
maatte det standse sin Virksomhed. N. var i sine sidste Leveaar
meget sygelig og døde 15. Dec. 1822 paa sin Ejendom Skansgaarden
ved Kongsvinger. N. ægtede 16. Dec. 1800 Johanne Sophie 
Christine Berg (f. 1777 d. 1866), Datter af Zahlkasserer Niels B. (d. 1798)
og Marie Margrethe f. Flor.

Moe, Eidsvolds-Repræsentanter.

Yngvar Nielsen.



Nielsen, Jacob, 1830-1901, Forfatter. 
J. N. er født 26. Dec. 1830 i Landsbyen Lindum ved Hobro som Søn af Fæstehusmand
Niels Christensen og Hustru Ane Kirstine Jacobsdatter; Faderen
var tillige Træskomand og Musikant, og Arbejde og Sang fulgtes
altid ad i Hjemmet. Sønnen røbede tidlig Sans for andet end det
daglige Livs Gjerning; skulde han vogte Kreaturerne, glemte han
dem ikke sjælden for at se op i Skyerne, og han læste alt, hvad
han kunde overkomme. 1849 blev han Elev paa Ranum Seminarium, 
hvor L. C. Müller den Gang var Forstander, og her fra
dimitteredes han 1851. 1854 kaldedes han til Skolelærer og 
Kirkesanger i Hvilsom ved Hobro; 1859 forflyttedes han til Vorde ved
Viborg og 1866 til Sjelle mellem Aarhus og Silkeborg. 1857 havde
han ægtet Cathrine Marie Holm Monrad. -- Under Psevdonymet
«Knud Skytte», som han siden bestandig har brugt, udgav N. 1867
Fortællingerne «Jysk Bondeliv». 2. og 3. Samling under samme
Titel udkom henholdsvis 1871 og 74. Senere har han udgivet
«Rydde-Lars» (1875), «Landsbyfolk» (1877), «Træk af 
Haandværkerlivet i ældre Tider» (1877) osv. «Knud Skyttes» Fortællinger
have, navnlig i Jylland, fundet en vid Udbredelse og indtage
blandt den folkelige, saakaldte «Skolelærerlitteratur» en hæderlig
Plads næst efter Thyregods og Anton Nielsens Arbejder af 
lignende Art. -- N. døde 4. Marts 1901.

Husvennen 6. Aarg. S. 97.

Sophus Bauditz.



Nielsen, Jacob Christian Frederik, 1841-94, Bogtrykker,
er født 8. Juni 1841 i Kjøbenhavn, hvor hans Fader, Søren Vilhelm
N., var Musiklærer i Artilleriet; Moderen var Bertha Johanne 
Dorthea f. Nielsen. Efter sin Konfirmation kom han i Lære hos 
Bogtrykker Louis Klein, og da Sættemaskinens geniale Opfinder, Chr.
Sørensen, nogle Aar efter fik 2 af sine Maskiner opstillede hos 
denne, blev N. sat til at arbejde sammen med ham, hvad der
ikke blev uden Indflydelse paa hans Udvikling. I 1871-72 var
han med den Reiersenske Fonds Hjælp i Udlandet for at gjøre
sig bekjendt med der fremkomne Sættemaskiner. Sammen med
sin senere Svoger P. G. Lydiche etablerede han sig derpaa 1875,
og det af dem med livlig Energi ledede Bogtrykkeri arbejdede sig
mærkelig hurtig op til at blive et af Kjøbenhavns bedste og
største. N. var altid villig til Forsøg, f. Ex. med Hensyn til
Trykning af Bøger for blinde, og ivrig for nyttige Foretagender; 1889
overtog hans Bogtrykkeri Ugebladet «Nordstjærnen». Det er
derfor forstaaeligt, at N., der alt som Typograf havde været Medlem
af Bestyrelsen for den typografiske Forening, interesserede sig for
den i 1875 stiftede «Forening af danske Bogtrykkere». Han valgtes
til Medlem af dens Voldgiftsret, og da Foreningen i 1893 begyndte
at udgive et Medlemsblad («Dansk Bogtrykkertid.»), blev han
dets Leder. S. A. blev han Medlem af Foreningens Bestyrelse,
ligesom han ogsaa blev Bestyrelsesmedlem i Rejsestipendieforeningen
for Haandværkere og industridrivende. Hans Interesse for
Sørensens Sættemaskine, der allerede kan ses af Artikler fra hans Haand
i «Skand. Bogtrykkertid.» for 1873 og 1874, lod ham nære et
Ønske om at faa den praktisk i Brug, hans Forsøg i saa
Henseende kronedes dog ikke med Held; men ved den 1891 i
Industriforeningen afholdte internationale Bogudstilling viste han Maskinen
i Gang og holdt et (senere særlig trykt) Foredrag om den. Han
var altid ivrig i at forsvare dens Prioritet over for flere senere
fremkomne Sættemaskiner. 6. Maj 1894 blev han pludselig reven bort
fra sin store Virksomhed. -- 15. April 1876 havde han ægtet
Camilla Lorenze Lydiche (f. 25. Okt. 1845), Datter af Cigarmager Niels
Peter L. og Emilie Nicoline f. Hall.

Skand. Bogtr.-Tid. 1873, S. 121 f. 
Bogvennen 1894, S. 32 ff. 
Dansk Bogtr.-Tid. Maj 1894 og Maj 1895. 
Haandværkerbladet 1894, Nr. 37.

C. Nyrop.



Nielsen, Jens, 1538-1600, Biskop, Forfatter, 
blev født i Oslo og var Søn af Skipper Niels Jørgensen (d. 1549) og Hilleborg
Jonsdatter (d. 1578). Faderen, der var danskfødt, kaldes med
Familienavnet Frendesen, hvilket Sønnen ikke brugte. Moderen var af
norsk Bondeslægt. Efter sin Faders Død blev J. N. sat i Skole
først i Kjøbenhavn, derefter i Roskilde, men allerede efter et Aars
Forløb kom han tilbage til Oslo, hvis Skole han besøgte i 3 Aar,
indtil han 1554 atter drog til Kjøbenhavn, hvor han afsluttede sin 
Skoledannelse. Efter at være bleven Student, antagelig 1556,
ansattes han 1558 som Hører ved Oslo Skole, men opgav allerede
det følgende Aar denne Stilling for atter at begive sig til
Kjøbenhavn, hvor han i flere Aar fortsatte sine Studier og derhos gav
privat Undervisning; 1562 tog han Bakkalavrgraden. Dette lange
Ophold i Universitetsstaden nærede hans videnskabelige Tilbøjeligheder 
og bragte ham i Berøring med Datidens lærde, fremfor alle
med Tyge Brahe, med hvem han gjennem hele sit Liv vedblev at
staa i Forbindelse. Efter at have modtaget en Kaldelse til Rektor
ved Oslo Latinskole kom han hjem 1563. Han fik Bolig i det
gamle Olafskloster, hvori Skolen holdtes, og nød, foruden sin
Embedsløn, Indtægterne af et Par Præbender, som Tid efter anden
tillagdes ham. 16. Jan. 1564 blev han gift med den 18aarige
Magdalene Berg, Datter af Magister Frants B., Biskop over Oslo
og Hammer Stifter (II, 92). Der er flere Tegn til, at J. N. har
været en dygtig og energisk Rektor, men Svenskernes Indfald 1567
og Byens deraf følgende Ødelæggelse bevirkede ogsaa Skolens
Ophør for længere Tid. Det var heller ikke J. N.s Tanke at slaa sig
til Ro som Skolemester, men han har vistnok allerede nu taget
Sigte paa en anseligere gejstlig Stilling. Under et 3 Maaneders
Ophold i Kjøbenhavn 1571 lod han sig præstevie og tog
Magistergraden. Efter Hjemkomsten frasagde han sig s. A. Rektoratet.

J. N.s Svigerfader, Frants Berg, som var bleven gammel og
svagelig, fik 1572 udvirket et Kongebrev om, at hans Præsteskab
skulde vælge «en god, gudfrygtig, lærd og forstandig Mand» til
at bistaa ham i hans Embedsgjerning. Som saadan havde J. N.
uden Tvivl faktisk virket siden sin Fratræden fra Skolegjerningen
og opnaaede ved Præsternes Valg om Høsten 1573 alles Stemmer,
hvorefter han 14. Febr. 1574 modtog Kongens Beskikkelse til at
være Bispens «Medhjælper udi Religionen og andre Superintendentens 
Bestillinger»; han fik derhos Tilsagn om at blive dennes
Efterfølger. Fra nu af hvilede Bispeembedets Forretninger omtrent
udelukkende paa J. N. navnlig foretog han hvert Aar omfattende
Visitatsrejser i de 2 omfangsrige Bispedømmer og besøgte derunder
afsides Sogne, hvor ingen Biskop havde været siden Reformationens
Indførelse. Efter 6 Aars Forløb ønskede Frants Berg «for
Alderdom og Skrøbelighed» ganske at træde tilbage. J. N. rejste da
ned til Danmark og modtog 13. Juni 1580 paa Koldinghus af
Kongen Udnævnelse til Biskop i Oslo og Hammer, hvorefter han i
Kjøbenhavn af Sjællands Biskop indviedes til sit Embede. Af dettes 
Indtægter beholdt Svigerfaderen en Del, indtil han 1591 afgik ved
Døden.

Med Undtagelse af en Danmarksrejse i 1584, da han var tilstede 
ved Hertug Christians Hylding i Odense, tilbragte J. N. hele
sit følgende Liv hjemme i Oslo eller paa Visitatsrejser, som han
med usvækket Iver fortsatte, saa længe han levede. I det hele
var J. N. en aarvaagen og virksom Biskop. Det var ham magtpaaliggende 
at opspore og udrydde alle Rester af katholske Skikke,
han holdt skarpt Øje med Præsternes Embedsførelse og private
Vandel, han sørgede for, at de mangesteds meget forsømte
Kirkebygninger kom i ordentlig Stand, og han stræbte at gjennemføre
Ensartethed i Gudstjenestens Ordning, hvorved han jævnlig hentede
Raad hos Sjællands Biskop. I Oslo Skole, for hvilken han var en
kraftig Støtte, holdt han selv theologiske Forelæsninger for de ældste
Disciple, og paa Hammer bragte han Domskolen, der var gaaet ind
efter Syvaarskrigen, atter paa Fode. Trods den Myndighed og
Bestemthed, hvormed J. N. optraadte som Biskop, synes Forholdet
til hans Præsteskab at have været det bedste; i hans Karakter laa
en høj Grad af Omgængelighed og Vennesælhed. Han kunde
glæde sig ved et lykkeligt Husliv og havde om sig en talrig Kreds
af Venner og Frænder, hvoraf flere, saasom hans Svogre Lektoren
Halvard Gunnarsen (VI, 305) og Kantoren Claus Berg (II, 91), delte
hans litterære Interesser. Foruden med danske lærde vexlede han
jævnlig Breve med de rostockske Professorer Chytræus og Frederus
om videnskabelige Æmner; selv havde han aldrig været uden for
Norge og Danmark. Da den skotske Konge Jacob VI's Bryllup
med Christian IV's Søster Anna holdtes i Oslo 1589, forrettedes
Vielsen ikke af J. N., men af den skotske Hofprædikant, hvorimod
Biskoppen paa andre Maader personlig udmærkedes af den lærde
Konge, som fandt Fornøjelse i at føre latinske Samtaler med ham. -- 
Efter henimod 20 Aars Ægteskab blev J. N. Enkemand 1583, men
indtraadte 16. Jan. 1586 i nyt Ægteskab, med den kun 16aarige
Anna Glad, Datter af Borgmester Oluf G. i Oslo. Han havde i
første Ægteskab 9, i andet 5 Børn, men de fleste døde som smaa.
I sine 2 sidste Leveaar synes J. N. at have været sygelig; han
døde om Vaaren 1600.

I Litteraturen optraadte J. N. med en Række Smaaskrifter,
der vise ham som en ivrig Tilhænger af Tidens humanistiske
Retning. Indtryk af Landets Natur, religiøse Stemninger, hans egne
Sorger og Glæder komme ret smukt til Orde i hans latinske Vers. 
Derhos har han udgivet 3 Ligprædikener, theologiske Betragtninger,
et Skrift om den Komet, som viste sig 1577, osv. Af større
Vigtighed for Nutiden ere imidlertid de Skrifter og Optegnelser, som han
efterlod utrykte, og som først i vor Tid ere offentliggjorte. Hertil
høre de udførlige Efterretninger om hans eget Liv og hans Familie,
en Række Dagbogsnotitser, begyndte allerede 1562 under hans
Studieophold i Kjøbenhavn, en kortfattet Udsigt over hans samtlige
Visitatsrejser, Underretning om alle Kirker i hans Stifter osv. Man
har fra hans Haand end videre Afskrift af det senere tabte
Sagahaandskrift Jofraskinna og af forskjellige gamle kronologiske
Samlinger. Et Kildeskrift af fremragende Betydning er de
Dagbogsoptegnelser om sine Visitatsrejser, som han lod nedskrive i Aarene
1593-97; de bleve under hans daglige Kontrol førte i Pennen af
Studenten Oluf Børgesen (senere Sognepræst i Urskog), der
ledsagede ham paa alle disse Rejser. Til Norges Kirkehistorie,
Topografien, Personalhistorien og til Kundskaben om Præsternes og
Almuens Levevis indeholde disse paalidelige og meget udførlige
Optegnelser et Materiale, som længe har været benyttet af de
norske Historikere, men endnu ikke er udtømt.

Biskop J. N.s Visitatsbøger og Reiseoptegnelser, udg. af Y. Nielsen (Kra.1885). 
(Norsk) Hist. Tidsskr. 2. R. VI, 306 ff.; 3. R. II, 141 ff.

A. E. Erichsen.



Nielsen, Jens Peter Zakarias, f. 1844, Forfatter. Zak. N.
er født 5. Juni 1844 i Øster Stillinge ved Slagelse som Søn af
Smed Niels Henrik Rasmussen og Olavia Mathea f. Storm.
Gjennem Moderen fik han allerede som Barn Kjærlighed til Digtning,
og hans Sans for Naturen var ualmindelig tidlig vakt, men ved
Siden heraf var han en kjærnesund Dreng, der smeddede og
snedkrede, lærte sig selv at spille paa Fløjte, Klarinet og Violin og
levede et rigtigt Friluftsliv. Fra han omtrent kunde begynde at
skjønne, stod hans Hu til at blive Lærer, og da han efter Udgangen
af Landsbyskolen var bleven konfirmeret, kom han snart (1860) paa
Jonstrup Seminarium, hvorfra han 1863 dimitteredes. S. A. blev
han Huslærer paa Herregaarden Charlottedal ved Slagelse og Aaret
efter Lærer i Nejlinge og Organist ved Helsinge og Valby Kirker
i Frederiksborg Amt, hvor han havde god Lejlighed til at omgaas
de gamle Kulsvieres Ætlinger, hvad hans Roman «Kulsviere» da
ogsaa tydelig nok vidner om. 1868 forflyttedes han til Herstedvester, 
og det Bekjendtskab, han her stiftede med Kaalund, der jo
var Overlærer paa Vridsløselille, og Christian Richardt, som den 
Gang var Forstander for Tune Folkehøjskole, har selvfølgelig paa
forskjellig Maade haft stor Betydning for ham. 1865 havde han
ægtet Egertha Johanne Hoffmann, Datter af Skolelærer H.; hun
døde 1887, men 1888 indgik han et nyt Ægteskab, med Henriette
Nielsine Hoffmann, f. Christensen. -- Som Lærer i Herstedvester
(1868-84) røgtede han ikke alene sin Embedsgjerning med stor
Iver og Samvittighedsfuldhed, men udfoldede tillige en rig
Virksomhed i Folkevækkelsens og Almenoplysningens Tjeneste: han
holdt Foredrag og oprettede en Sangforening, var ivrig Ven af
Skyttesagen og deltog i mange Aar i Styrelsen af Danmarks
Lærerforening. For at faa Tid til sine litterære Sysler maatte han
derfor mangen Gang gjøre Nat til Dag, han overanstrængte sig, og
en stærk Svækkelse af Hørenerverne i Forbindelse med et
Halsonde tvang ham i 1884 til at søge sin Afsked. Nu bor han i en
Villa ved Charlottenlund.

1871 udkom hans første Bog, «Sange og Smaadigte». Den
vakte ingen større Opmærksomhed, og selv om de følgende
Prosaarbejder, «Tre Fortællinger» (1876; 2. Opl. 1885) og «To
Landsbyhistorier» (1878; 2. Opl. 1884), gjorde noget større Lykke, var 
det dog først ved Fortællingen «Nye Tider» (1881; 2. Opl. 1885), at
det lykkedes ham at slaa igjennem. Hvad der er det «nye» i
denne Bog, er fornemmelig det, at Forfatteren her -- som næsten
bestandig senere -- er helt med i sin Tids aandelige Bevægelser
og med lige saa megen Iagttagelsesevne som Upartiskhed skildrer
det ved Kampen mellem «Højre» og «Venstre», ved Højskolerne
og Skytteforeningerne vakte Folkerøre med religiøs og national
Vækkelse som Understrøm. 1882 udkom Digtet «Et Møde», der
gjennem talrige Oplag (7. Opl. 1897) og utallige Oplæsninger er
blevet bekjendt saa at sige overalt, og siden da ere større og
mindre Arbejder fulgte kort efter hinanden, saaledes «Gamle Vaner»
1883 (2. Opl. 1898), «Maagen» 1889 (3. Opl. 1892), «Kulsviere» 1893
(2. Opl. 1894) og «Mystisk» 1897 (2. Opl. s. A.). Ogsaa for
Skuepladsen har N. skrevet ikke saa lidt: «Nye Tider», en Dramatisering
af Fortællingen, og «Selvstyre», Lystspil med Sange, ere opførte
paa Folketheatret (henholdsvis 1885 og 88), «Ellen Vaage», Skuespil
i 4 Handlinger, paa Dagmartheatret (1896). 1877-78 redigerede
han (sammen med Emanuel Henningsen) «Ugeblad for Børn», fra
1892 har han redigeret «Søndagsbladet» (sammen med Kapitajn
Rasm. Hansen og Lærer Chr. Vestergaard) og fra 1897 Wisbechs 
Almanak; desuden udgiver han (fra 1895) «Børnenes Bogsamling»
og (fra 1896) «Folkets Bogsamling».

N. indtager blandt de «folkelige» Forfattere den ubetinget
mest fremskudte Plads-, han tager højere Sigte end de fleste andre,
og han naar betydelig højere. Dette kommer først og fremmest
af, at han er en virkelig Digter. Et indgaaende Kjendskab til de
Mennesker og det Milieu, han skildrer, et mildt, afgjort optimistisk
Livssyn, fin Natursans, sjælelig Sundhed og lun Humor, det er
Egenskaber, der ere særlig betegnende for hans Digtning, som
ikke blot her hjemme hører til den mest populære, men ogsaa i
Udlandet har vundet en ikke almindelig Paaskjønnelse.

Husvennen 1879, Nr. 32. 
Søndags-Posten 1882, Nr. 943. 
Lærerstandens Adresseavis 1894, Nr. 133. 
Literaturtidende 1893-94, Nr. 7. 
Nordstjernen 1896, Nr. 52. 
Nordslesvigsk Søndagsblad 1896, Nr. 44. 
Petersen, Den jonstrupske Stat.                                                                     

Sophus Bauditz.



Nielsen, Jep, --o.1536, Borgmester i Malmø, indtog ved
Siden af Jørgen Kock (IX, 320) en betydelig Stilling som
Reformpartiets Støtte og deltog selv i den kirkelige Strid. Da nemlig
Kantor Adser Pedersen i Lund havde sendt et Sendebrev til
Borgmestrene i Malmø i Anledning af den i Malmø indførte nye
Kirkeorden, udgav J. N. i Juni 1530 «En liden Disputats ud af den
hellige Skrift mellem Borgmester af Malmø og Hr. Kantor af Lund
om retsindige og kristelige Præster og Messepræster, Sang og
Læsning, Alter og saadan Gudstjeneste» (optrykt i «Danske Mag.» II).
Han var endnu Borgmester 6. April 1536, da Staden under
Grevefejden overgav sig til Christian III, og stod netop i Spidsen for
det Parti i Staden, der i Modsætning til Jørgen Kock søgte
Udsoning med Christian III; kort efter synes han at være død.

A. Heise.



Nielsen, Johan, 1789-1867, Lægprædikant, Søn af Husmand
Niels Johansen og Hustru Edel Margrethe Sørensdatter, er født i
Øxendrup paa Fyn 14. Jan. 1789. Han giftede sig 1815 med
Johanne Marie Johannesdatter og bosatte sig 2 Aar efter ved
Skaarupør. 1826 kom han i Forbindelse med de opvakte og deltog
ivrig i Forsamlingerne. Herved kom han i Strid med sin Præst,
Amtsprovst Wedel, og han havde vanskeligt ved at faa Arbejde,
da Folk skyede ham. Konen mente, at der ikke var andet for,
de maatte igjen blive som andre Folk, men J. N. holdt ud. Han
deltog i mange Møder paa Langeland, blev arresteret og flere 
Gange mulkteret, saa hans Bohave blev solgt for at betale 
Mulkterne. Der kom dog bedre Tider for ham, hans oprigtige 
Fromhed og utrættelige Iver bleve paaskjønnede af Præster, der bedre
forstode ham. Da han 1865 holdt Guldbryllup, takkede hans 
Sognepræst, Professor Schurmann, ham i varme Ord, fordi han altid
havde stræbt at føre Folk til Kirken. Han døde 15. Dec. 1867.
Ved hans Grav kaldte Johs. Clausen ham en Forløber for Indre
Mission, hvis Venner derfor ogsaa vilde mindes ham i Kjærlighed.

Rugaard, Fremrag. danske Bønder S. 386 ff. 
F. Nygård, Kristenliv i Danmark gennem 100 år S. 393 f.                                                        

L. Koch.



Nielsen, Johan Moses Hollard, 1804-70, Litterat,
var Søn af Lærer Hans Chr. N. og Johanne f. Knudsen og fødtes
i Odense 3. Sept. 1802 (efter Odense St. Hans Kirkebog). 
1824 dimitteredes han med Udmærkelse fra
Skaarup Seminarium. Han havde allerede da udgivet flere 
Digtsamlinger, og Fyns Gouvernør Prins Christian lod ham studere;
han blev sat i Nyborg lærde Skole, hvorfra han ogsaa udsendte
Digte; da han i 1828 havde taget Examen artium, nød han den
Ære at blive regnet blandt dette Aars «4 store Poeter». Heiberg
gav hans poetiske Forsøg Plads i «Den flyvende Post», og man
ventede sig noget af ham. Saa meget desto mere skuffedes man
derfor i de følgende Aar ved hans overvejende daarlige Digte og
overspændte Romaner: «Elgitha» (1831), «Den mørke Ridder» (1833)
og «Sophronisbe», diplomatisk Roman i Romancer (1835). Paa
Grund af sine æsthetiske Sysler tog han ikke før end i 1838 
juridisk Examen (i 1840 om igjen). Christian VIII udsaa ham nu
til at være Pennefører mod Tidens frie Rørelser. Under 
Forfattermærket «Nicolai Frank» udgav han i 1841 «Karakterbog for 
Oppositionsbladene» («Fædrelandet» og «Kjøbenhavnsposten»). Sammen
med H. J. Trøjel udsendte han et Par Hæfter «Polemiske Blade»
(1841) og fik senere «direkte betydelig Understøttelse» til -- først
sammen med H. C. Rask, senere alene -- at udgive «Dansk 
Ugeskrift for alle Stænder» (1841-42), hvis Opgave nærmest skulde
være at beskytte Almuen mod liberal Smitte. Hans politiske 
Forsøg fik ikke noget heldigt Udfald; han begyndte nu at forfalde til
Drik, og dette i Forbindelse med hans skuffede Forventninger og
utilfredsstillede Forfængelighed udviklede efterhaanden hos ham en
Forstyrrelse, som efter de stærke Rystelser i Oprørsaarene blev til
ligefrem Sindsforvirring. Han fik den fixe Idé, at han tilhørte det
franske Dynasti Valois og var dettes sidste Spire; paa et Par 
konfuse Smaaskrifter fra 1853 og 1854 kaldte han sig «Hollard, Prins
af Valois», og en Tid lang gjorde han ingen Udflugt fra 
Kjøbenhavn uden samvittighedsfuldt at underrette Udenrigsministeriet og
den franske Gesandt derom, i det han tillige paa Æresord afgav
den Forsikring, at han vilde vende tilbage uden Forsøg paa at
bemægtige sig Frankrigs Krone. Fra Enevældens Tid havde han
en lille Pension; men denne var sat til paa litterære Foretagender,
og han led nu som oftest stor Nød. Hans fixe Idé holdt ham
imidlertid oppe, og hans Stolthed fornægtede sig ikke. Tit 
vandrede han rundt paa Landet og solgte sine Bøger til Bønderne,
som godt kjendte ham og bespiste ham. I Kjøbenhavns 
Hovedgader saa man ham pjaltet, saa det bare Legeme skinnede gjennem
Hullerne, med saaleløse Støvler, ubarberet og uredt. I hans usle
Logi fandt man ham død om Morgenen 18. Febr. 1870; Nattens
haarde Kulde havde nok dræbt ham. -- Foruden de allerede nævnte
Skrifter har han forfattet «Wanka», romantisk Skuespil i 5 Akter
(1846), «Ridder Niels Ebbesen, Danmarks Befrier, en 
historisk-romantisk Skildring fra Middelalderen», 3 Dele (1847-48), «Erik
Ejegod, en romantisk Skildring» (1848) og «Den kullede Greve»,
Skuespil i 5 Akter, anonymt (1849). Desuden har han udgivet
forskjellige af sine poetiske og politiske Skrifter, Digte osv., alt
sammen forglemte og mere eller mindre mislykkede Arbejder.

Erslew, Forf. Lex.
Dagbladet 1870, Nr. 44.
Dagstelegrafen 1870, Nr. 52 f.

Nic. Bøgh.



Nielsen, Johanne Ane Margrethe, 1829-1903, Smør- og Osteproducent. 
Hanne N. er født i Øverød 11. Sept. 1829 af 
Forældrene Gaardejer Jacob Didriksen og Ane Christine f. Andersen. 
Paa sin 19aarige Fødselsdag ægtede hun en dygtig og intelligent
Landmand, Gaardejer Hans Nielsen i Øverød, der Aaret i Forvejen
efter sin Fader havde overtaget Havarthigaarden. Af Danmarks
praktiske Mælkerifolk ejer H. N. det mest bekjendte Navn. Ved
en enestaaende Energi og fremragende Dygtighed har hun bragt
Havarthigaardens Mælkeri op til det Standpunkt, at Smør og Ost
her fra have faaet et Utal af Førstepræmier og alle Slags 
Hædersbevisninger paa Udstillinger i Ind- og Udland. Gjentagne Gange
har hun berejst Evropas fremmeligste Mælkerilande, og med levende
Opmærksomhed har hun fulgt med de videnskabelige og praktiske
Fremskridt i sit Fag. Som et Exempel paa hendes Energi kan
anføres, at da Professor Storch i Marts 1890 havde holdt et 
Foredrag om Pasteuriseringens Betydning, averterede hun inden 
Maanedens Udgang til Salg «Smør af pasteuriseret Fløde». Foruden
ved sit Exempel og ved det Ry, hun i Udlandet har skabt om
sine danske Produkter, har hun tillige indlagt sig stor Fortjeneste
af vort Mælkeribrugs Udvikling ved at uddanne o. 1000 Elever, der
hos hende have gjennemgaaet en vel Stræng, men ogsaa meget
lærerig Skole. Ved hendes Sølvbryllup i 1873 hædrede 
Landhusholdningsselskabet hendes Virksomhed ved at tilkjende hende 
Selskabets store Sølvbæger, en Udmærkelse, som ellers ikke har
været tilkjendt nogen i en lang Aarrække. -- Hun døde 15. Juni 1903.

Bøggild, Mælkeribruget i Danm., 2. Udg., S. 19 ff. 
Galschiøt, Landbrug og Landmænd i Danm. S. 179. 
Ugeskr. f. Landmænd 1876, I, 645 ff.; 1890, II, 113 ff. 
Husmoderens Blad 1. Marts 1896.

H. Hertel.



Nielsen, Joseph, 1772-1848, Handelsmand, 
blev født i Nykjøbing paa Mors 30. Marts 1772 og var en Søn af Niels Josephsen
Bukhauge og Maren Andersdatter f. Steenwad. Allerede i en Alder
af 11 1/2 Aar blev han Hjælpelærer hos en Degn paa Mors og kort
efter Huslærer hos en Gaardmand, men 1785 kom han i Kjøbmandslære, 
og 1798 etablerede han sig som Kjøbmand i Aalborg. N. var
2 Gange gift: 1. med Bolette f. Nørager (d. 1806), Datter af 
Herredsfoged M. N., og 2. med Christiane Jacobe Hansen, f. Tranmoes
(d. 1835), Datter af Kjøbmand Peter T. og Enke efter Klædehandler
Anders H. (hvem hun havde født Sønnen Peder H., Gouvernør,
s. VII, 39). Med sin anden Hustru fik han en Del Formue, som
han ved sin Forretningsvirksomhed betydelig forøgede, men som
senere indskrænkedes adskillig ved Tab paa Grund af flere af
hans norske Forretningsforbindelsers Insolvens efter Norges 
Adskillelse fra Danmark. N. beklædte forskjellige borgerlige 
Tillidsposter og var 1834-40 Medlem af den nørrejyske Stænderforsamling.
1826 udnævntes han til Agent. Han døde 29. Maj 1848.

Selmer, Nekrolog. Saml. I, 74 ff.                                                

E. Meyer.

<chapter name="Nielsen, Julius, d. 1891, s. Nielsen, Georg Julius Wilhelm
(ovfr. S. 229).">

Nielsen, Julius, d. 1891, s. Nielsen, Georg Julius Wilhelm
(ovfr. S. 229).



Nielsen, Jørgen Carl, 1831-74, Xylograf, 
var Søn af Naalemagermester Hans Christian N. og Ane Sophie f. Brockmann og
var født i Odense 9. Juli 1831. Efter at have lært 
Malerhaandværket kom han til Kjøbenhavn, hvor han besøgte Kunstakademiet
og lagde sig efter Xylografi. Da han med Understøttelse fra 
Indenrigsministeriet og den Reiersenske Fond 1864 var i Paris og der
saa mekanisk i Sinkplader overførte Tegninger med Held blive
anvendte i Bogtrykkerpressen, vilde han lære denne Fremgangsmaade; 
men da dette nægtedes ham, opfandt han selv Sinkografien, 
nemlig en Fremgangsmaade til at bringe en paa en Zinkplade 
udført eller overført Tegning til ved Ætsning i Pladen at staa med
et ophøjet Præg, der var stærkt nok til at udholde 
Bogtrykkerpressen. Denne hans Opfindelse, der har været brugt og endnu
bruges meget her i Landet, blev prisbelønnet ved 
Industriudstillingerne i Stockholm 1866, i Kjøbenhavn 1872 og i Wien 1873.
Opfinderen døde allerede 30. Okt. 1874.

Skand. Bogtr.-Tid. 6. Aarg. Sp. 11 f.

Ph. Weilbach.



Nielsen, Jørgen Jacob, 1814-87, Politiker, 
født 26. Febr. 1814 Paa Hovedgaarden Vintersborg paa Laaland, Søn af Forpagter
Anders N. (f. 1761 d. 1850) og Pedernille Knudsdatter (d. 1829), gik
i Nakskov Latinskole indtil 1831 og lærte derefter Landvæsenet.
Han ejede 1838-40 en større Gaard, Simonsbjærg, ved Sorø og
forpagtede derefter en Mølle ved Ringsted og senere en anden
nær ved Kalundborg indtil 1852; boede siden 1856 i Kjøbenhavn.
I Dec. 1850 blev han Sekretær for «Grundejerforeningen» og 
forblev til sin Død i denne Stilling under dens forandrede Navne
(siden 1866 «Godsejerforeningen») samt kæmpede vedblivende i
Blade og Smaaskrifter imod tvungen Fæsteafløsning og for 
Hævdelse af Godsejernes politiske og sociale Stilling («Bemærkninger
til Oplysning om Godsejernes politiske Holdning efter 1848», 1869).
1853-54 var han Folketingsmand for Holbæk Amts 4. Kreds og
hørte til Ministeriets Tilhængere. Døde 15. Juni 1887. -- Han
ægtede 1838 Clara Haderup (f. 6. Dec. 1809 d. 12. Avg. 1892), Datter
af kongl. Tømmerforvalter Erhard H.

Erslew, Forf. Lex.
Barfod, Rigsdagskal.

Emil Elberling.



Nielsen, Knud Christian Julius, f. 1845, Søofficer, Skibsbygningsdirektør. 
N., Søn af Manufakturhandler Bernt N. (f. 19. Juli
1806 d. 15. Okt. 1875) og Emilie f. Esche (f. 8. Okt. 1816 d. 16. April
1894), fødtes 26. Maj 1845. Han kom paa Søkadetakademiet 1860,
deltog 1864 som Kadet om Bord i Fregatten « Niels Juel» i Affæren
ved Helgoland og blev 1866, efter en ualmindelig glimrende 
Afgangsexamen, Lieutenant i Marinen. Fra 1866-70 var N. ret
jævnlig til Søs med Marinens Skibe; det lykkedes ham da at faa
oprettet et Kursus for Søofficerer paa Frederiksberg Officersskole, 
hvilket Kursus han derpaa gjennemgik 1870-72. I de 2 paafølgende
Aar var han Skoleofficer og Lærer paa Søofficersskolen, men gik
derefter over til teknisk Virksomhed, i det han 1874 konstitueredes
som Underdirektør ved Orlogsværftets Skibsbyggeri. 1874-76
foretog N. en længere Studierejse, arbejdede paa Kockums Fabrikker
i Malmø, berejste Frankrig og England, studerede paa forskjellige
private og Regeringsværfter i disse Lande og udnævntes ved sin
Tilbagekomst til Underdirektør. Da Orlogsværftets tekniske Direktør
N. E. Tuxen afgik 1883, overtog N. hans Stilling og var derefter
indtil 1895 den Mand, i hvis Haand Udviklingen af Marinens
Materiel hvilede. Under hans Tjenestetid som Direktør ere
Panserskibene «Tordenskjold» og «Ivar Huitfeldt», til Dels ogsaa «Skjold»,
desuden Fregatten «Fyn», Krydserne «Valkyrjen», «Hekla»,
«Gejser» og «Heimdal» foruden nogle mindre Skibe og Torpedobaade
blevne konstruerede og satte i Vandet* største Parten af disse
Nybygninger bærer Vidnesbyrd om den Hurtighed, hvormed N. til
enhver Tid forstod at indføre nye Fremskridt og Forbedringer
i Flaaden. Som Chef for Marinens Maskin- og Haandværkerkorps
har han indlagt sig stor Fortjeneste ved Korpsernes militære
Organisation og navnlig ved Udviklingen af Flaadens fortrinlige Skole
for Skibsbyggeri og Maskinlære. Samtidig med denne sin
Embedsvirksomhed har N. siden 1880 været Statsbanernes maritim-tekniske
Konsulent og som saadan udarbejdet Tegninger til de første store
Dampfærger, der besørge Store-Bælts-Trafikken; i Søofficerskredse
har han desuden ved mange Lejligheder givet meget værdifulde
Bidrag i Diskussioner, hvor tekniske og maritime Spørgsmaal vare
paa Bane. Hvad der i N.s omfattende Arbejde bestandig har
karakteriseret ham, er praktisk Sans, hurtigt og sikkert Blik i
Forbindelse med solide Kundskaber.

Da i 1895 den daværende Direktør for Burmeister og Wains
private Skibsbyggeri og Maskinværksteder afgik ved Døden, overtog
N. hans Plads og traadte derved ud af Marinens Tjeneste med
Kommandørs Karakter. I sin nye Stilling blev det ham, der i det
væsentlige udførte Arbejdet med den russiske Kejseryacht «Standarts»
Færdiggjørelse, ligesom det er under hans Avspicier, at Selskabets
hele Administration er undergaaet en radikal Forandring. N. har
tillige i en Række af Aar været Borgerrepræsentant samt Medlem
af Havneraadet. Han er gift med Theodora f. Nielsen (f. 29. Okt.
1850 i Tem ved Silkeborg), Datter af Apotheker N. i Silkeborg
(f. 1807 d. 1865) og Hustru, f. Kjerrumgaard (f. 1823 d. 1862). 

C. With.



Nielsen, Laurids, d. 1557, s. Riber.



Nielsen, Laurids, o.1538-1622, Jesuit. L. N., almindelig
kaldet Kloster-Lasse, er født i Oslo i Slutningen af Aaret 1538 eller
Begyndelsen af 1539; efter al Sandsynlighed var han en Broder af
den ovfr. nævnte Biskop i Oslo Jens N. (d. 1600). Om hans
Ungdomstid haves ingen anden Efterretning, end at han omkring 1558
var Elev af vor Frue Skole i Kjøbenhavn. Senere drog han ud
paa Studium til de katholske Universiteter i Douai, Køln og Løwen.
Om han før sin Afrejse var paavirket af den jesuitiske Propaganda
eller ej, derom vides intet med Vished. Sikkert er det derimod,
at han under sit Ophold i Løwen først gik over til Romerkirken,
og at han derpaa lod sig optage i Jesuiterordenen 1564. Efter at
han det følgende Aar var bleven viet til Præst, fortsatte han sine
Studier med den Fremgang, at han blev Magister in artibus, paa
samme Tid som man udnyttede hans Evner som Lærer i forskjellige
Discipliner, lod ham prædike, forestaa de foreskrevne aandelige
Øvelser osv. Glødende i Troen og ivrig i Studier kunde Pater
Laurentius i fuldt Mon glæde sig ved sine overordnedes Tillid og
Tilfredshed. Et talende Bevis herpaa fik han, da han 1575 optoges
som Professus qvatuor votorum og foruden de 3 sædvanlige
Munkeløfter ogsaa afgav det særlige Løfte at paatage sig enhver Mission,
hvortil Paven vilde bruge ham.

Den Gang Pater L. aflagde «de 4 Løfter», var han allerede
af sine overordnede bestemt for den lige saa vanskelige som
vigtige Mission at gaa til Sverige for der at virke for «Guds Sag»,
det vil sige søge at gjenforene Landet med Rom «paa enhver
tilladelig Maade». Med dette Maal for Øje forlod han Løwen, hvor
han havde opholdt sig i saa mange Aar, og tog i Slutningen af
Okt. 1575 til Braunsberg, hvor han blev Vinteren over; i Slutningen
af April 1576 var han ankommen til Sveriges Hovedstad og stod
nu saaledes midt oppe i den Uro og Gjæring, der var Frugten af
Kong Johan III's katholiserende Reformplaner og hans katholske
Dronning Catharina Jagellonicas stille, men energiske Virksomhed
for at undergrave den lutherske Kirke. Ikke længe efter sin
Ankomst til Stockholm blev Pater L. ansat ved den af Kongen netop
da anlagte Højskole i Hovedstaden, det saakaldte «kongelige
Kollegium», hvis Formaal var at meddele Undervisning navnlig i
Kirkefædrene, og som holdtes i Franciskanerklosteret paa
Graamunkholmen -- Riddarholmen --, af hvilken Omstændighed Pater L. 
fik Navnet «Kloster-Lasse». Efter at han fra først af havde
optraadt med stor Forsigtighed og behersket Maadehold og vundet
megen Anseelse ved sin Lærdom, sin dialektiske Færdighed og
sin elegante Latin, blev han efterhaanden mere og mere paagaaende,
indtil han til sidst vovede at kaste Masken og fremkomme med de
mest hensynsløse Angreb paa Luther og Reformationen; hans
anonyme, af raa Fanatisme fyldte «Brev fra Satan til de lutherske
Præster» vakte ogsaa megen berettiget Forbitrelse. Paa samme
Tid faldt han ogsaa i Unaade hos Kongen, der blev harm over,
at Kloster-Lasse og de andre til Sverige komne Jesuiter ikke vilde
eller kunde faa noget Kompromis i Stand mellem ham og Rom.
Efter Folkeopløbet i Stockholm i Pinsen 1580 var Kloster-Lasses
Stilling i den Grad rokket, at Kongen skred til at afsætte ham fra
Kollegiet og forvise ham fra Hovedstaden. I Avg. s. A. forlod
han Sverige; at hans Mission i den Grad, som Tilfældet blev,
mislykkedes, var visselig for en stor Del hans egen Skyld, om det
end vistnok er saa, at en mere besindig Optræden heller ikke
vilde have ført til Maalet.

Om Kloster-Lasses senere Skæbne er det at melde, at han fra
Sverige tog til Braunsberg, ved hvis jesuitiske Seminar han
virkede et Aars Tid. Efter at han derpaa havde opholdt sig i Rom
i nogen Tid, blev han ansat ved Seminariet i Olmütz i Mähren,
der ligesom det i Braunsberg var et af Udgangspunkterne for den
katholske Propaganda i Norden. Efter flere Aars Ophold i Olmütz
overflyttedes han omkring 1586 til Prag, hvor han det følgende Aar
blev Doktor i Theologien, og hvor han i 1600 fik Besøg af sin
Søstersøn, den senere Provst i Tønsberg Fin Sigurdsen. I 1602
møder man Kloster-Lasse i Braunsberg, hvor han affattede sit
betydeligste Skrift: «Confessio christiana», der udkom paa Latin i 1604
og paa Dansk, trykt i Braunsberg, det følgende Aar, tilegnet Kong
Christian IV samt Danmarks og Norges Adel og Raad. Med dette
sit Skrift, der skulde fjærne Miskjendelsen af den katholske Lære
og bane Vejen for den dansk-norske Kirkes Omvendelse til den
eneste saliggjørende Tro, gav han sig i Aaret 1606 paa Vejen til
Danmark, hvor han først i Hemmelighed opholdt sig i Helsingør
og senere tog til Kjøbenhavn; der var han naiv nok til ikke blot
at oversende Kongen et latinsk og et dansk Exemplar af sin
«Bekjendelse», men til ogsaa at tilbyde sin Hjælp til at udjævne
de religiøse Stridigheder og tilvejebringe Enhed i Religionen. Men
i Steden for at modtage hans Tilbud lod man ham transportere 
ud af Landet. Efter dette lige saa frække som mislykkede Forsøg
paa at erobre det frafaldne Danmark tilbragte Kloster-Lasse sine
senere Leveaar dels i Braunsberg;, dels paa andre Steder i
Mellemevropa, indtil han afgik ved Døden i Wilna i Lithauen 5. Maj 1622.

Af sine samtidige Trosfæller roses han for sin oprigtige
Gudsfrygt og grundige Lærdom. Hans Optræden som den katholske
Propagandas Forkæmper i Sverige og Danmark røber en Mand,
der lidet formaar at beregne Virkningen af de til hans Raadighed
staaende Midler, en sangvinsk Natur af glødende Lidenskabelighed
og utøjlet Raahed. Hans Afsky for Lutherdommen var lige saa
ægte som hans Hengivenhed og Begejstring for Romerkirken.

Theiner, Schweden u. seine Stellung zum heiligen Stuhl, passim. 
A. Brandrud, Klosterlasse (Kra. 1895). 
A. Perger, Jesuiterpateren Laur. Nielssen (Kra. 1896).

A. Chr. Bang.



Nielsen, Martinius, f. 1859, Skuespiller og Theaterdirektør.
N. er født 23. Jan. 1859 i Kjøbenhavn som Søn af Kjøbmand
Christian N. (f. 25. Jan. 1821 d. 4. Okt. 1890) og Marie Kirstine f.
Petersen (f. 27. Juli 1828 d. 13. Juli 1886), blev 1878 Student fra
Borgerdydskolen i Kjøbenhavn, tog Aaret efter Philosophicum og
begyndte sin Theaterbane 7. Sept. 1880 paa Kasino som Balder i
«I fremmed Jordbund»; hans egentlige Debut fandt Sted 6. Nov.
s. A. som Aage i «Mester og Lærling». N. spillede ved Kasino,
indtil han i 1884 fulgte Direktør Th. Andersen (I, 253) til
Dagmartheatret, hvor han, der om Sommeren 1884 sammen med sin ndfr.
nævnte Hustru Oda N., som han havde ægtet 31. Maj s. A., var
optraadt som Gjæst paa Bergens nationale Scene, forblev indtil
Udgangen af 1885-86, da han blev engageret til det kongl. Theater;
hans første Optræden her fandt Sted 28. Sept. 1886 som Gérard i
«Den fremmede». Med Udgangen af Okt. 1889 blev N., i hvis
Lod kun et mindre Repertoire var faldet, løst fra sit Engagement
ved det kongl. Theater for at gaa til Dagmartheatret, blandt hvis
Personale han snart vandt frem til en betydende Stilling, forlod
atter dette Theater ved Udgangen af 1893-94, var de 3 følgende
Sæsoner ved Folketheatret og vendte med 1897-98 tilbage til
Dagmartheatret som Skuespiller og som Professor C. Riis-Knudsens
(IX, 290) Meddirektør. -- N.s store og forskjelligartede Repertoire
omfatter adskillige Hovedroller saa vel i den klassiske Tragedie
som i det nyere alvorlige Drama; paa det første Omraade indtager
den tyske Tragedie, navnlig den Schillerske, og paa det andet
Karl Gjellerups Skuespil Førstepladsen; N.s mørktfarvede Diktion 
træffer sikkert Tonen i denne Forfatters stiliserede Højstemthed.
N.s Spil ejer Formsikkerhed og Energi, Elegance og Spændstighed,
men røber ikke stærk Individualiseringsevne.

Arthur Aumont.



Nielsen, Michael, 1776-1846, Skolemand,  blev født 8. Dec. 
1776 i Sønder Vilstrup ved Kolding. Hans Forældre vare Gaardejer 
Niels Michelsen og Karen Hansdatter. I Tyveaarsalderen blev
han sat i Kolding Latinskole, hvorfra han dimitteredes 1801. Aaret
efter tog han 2. Examen med Udmærkelse. Derefter begyndte han
at studere Theologi, men tog ikke nogen Embedsexamen, da heftige 
Hovedsmerter, som han skal have paadraget sig ved overdreven
Læsning, hemmede hans Studier; desuden har han paa Grund af
sine trange Kaar vistnok maattet undervise meget i Skoler og har
da sikkert snart følt, at Skolegjerningen var hans egentlige Kald.
Han var saaledes Lærer i Latin og Græsk i et Par af Hovedstadens
mest bekjendte Skoler, Schouboes Institut og v. Westens Skole, og
vandt snart Anseelse for sine fortrinlige Læregaver. 1811 overtog
han i Forening med theologisk Kandidat Peder Rosenstand Wøldike
(f. 1781 d. 1850) Bestyrelsen af den kjøbenhavnske Borgerdydskole,
som den Gang var i Forfald og sin Opløsning nær; og 2 Aar efter,
da Wøldike blev Præst, blev N. Enebestyrer. Under hans kraftige
Styrelse hævede Skolen sig snart og blev ikke blot Landets største
højere Skole, i det den i sin Glansperiode talte over 300 Disciple
i Forberedelses-, Handels- og studerende Klasser tilsammen, men
havde ogsaa Ord for at være en af Landets bedste Skoler. Fra
selve Undervisningsdirektionen er der mange Udtalelser, som
vidne om, hvilken Pris den satte paa N. som Lærer og Skolebestyrer. 
Saaledes fremhævede den, da den 1822 indstillede ham til 
Professortitelen, at Skolen under hans Styrelse «stedse havde
hævdet sin Rang som en af Landets fortrinligste Undervisningsanstalter»; 
og 9 Aar senere anbefalede den paa det varmeste en
Ansøgning fra N. om, at der maatte gives ham en aarlig
Understøttelse af Statens Midler til dermed at lønne en Medhjælper, naar
han ikke længere havde Kraft til ene at styre Skolen, samt at der
maatte indrømmes ham Pensionsret ligesom Statens Embedsmænd.
Det begjærede Tilsagn blev da ogsaa givet ham ved kongl.
Resolution af 12. Febr. 1831. Et Vidnesbyrd om den Anseelse, han
nød ogsaa i videnskabelig Henseende, have vi deri, at han 1836 i
Anledning af den forestaaende Reformationsjubelfest blev opfordret
af det filosofiske Fakultet til at disputere for Doktorgraden, en 
Opfordring, som han dog ikke fulgte, da han næppe har kunnet
finde den dertil fornødne Tid. Overhovedet har N. intet skrevet
undtagen et Par Skoleprogrammer fra hans sidste Aar.

Skjønt hans Iver og Interesse for Skolen vistnok var usvækket
til det sidste, oplevede han dog den Sorg at se Skolen gaa ned
ad Bakke Aar for Aar, i det Tilgangen af nye Disciple stadig tog
af, mest maaske fordi de strænge Opdragelsesprincipper, som han
altid havde fulgt, ikke længere passede til Tidsaanden. Derfor
søgte og fik han ogsaa det ham 1831 lovede Tilskud (600 Rdl. om
Aaret) til at lønne en Medbestyrer for, der ogsaa kunde overtage
en Del af den Undervisning i de øverste Klasser, som han selv
hidtil havde besørget (1838). Det var vel Skolens mangeaarige
Lærer og Inspektør, den dygtige Filolog og Skolemand E. F. C.
Bojesen (II, 486), som han tog til Medbestyrer; men allerede 1840
forlod denne Skolen, i det han blev udnævnt til Lektor ved Sorø
Akademi, og det gik nu mere og mere tilbage med Borgerdydskolen. 
1842 maatte N. søge om et forøget Tilskud, da han ellers
saa sig nødt til at standse Skolens Virksomhed, og der blev da
ogsaa tilstaaet ham en aarlig Understøttelse paa 1400 Rdl.; men
1844 opgav han Kampen som haabløs, da Skolen kun havde 40
Disciple, fordelte paa 7 Klasser, og trak sig med Pension af Staten
tilbage fra den Skole, som han i en Menneskealder havde viet al
sin Kraft. Han døde paa Frederiksberg 11. Febr. 1846. -- 1818
havde han ægtet Dorothea Elise Gede, Datter af Konferensraad G.,
Direktør for den grønlandske Handel. Hun overlevede ham i
41 Aar.

Der foreligger en Mængde Udtalelser om N. baade fra
forhenværende Disciple og fra Mænd, der have været Lærere under
ham; men Dommene om ham lyde saa forskjellig, at de synes
næsten uforenelige. Nogle have følt sig frastødte af hans
Strænghed, saa meget mere som den skal have været forbunden med
Vilkaarlighed og Partiskhed. En kalder ham saaledes «en Despot,
der lærte os at lyde, at tie til den blodigste Uret og at skrive
latinsk Stil». En anden (Orla Lehmann) siger om hans
Opdragelseskunst, at den var «mere avende end opelskende, mere
respektindgydende end sjælfuld og besjælende». En endnu strængere
Dom fældes af N. C. L. Abrahams. Som Modsætning hertil findes
der en Række højst anerkjendende Udtalelser. En forhenværende
Discipel, den senere saa ansete Rektor R. J. F. Henrichsen, siger
saaledes om ham: «Det var ikke blot denne Mands Undervisning, 
det var hele hans Individualitet, hans store moralske Kraft, det
skarpe Blik, den Kjærlighed, der skinnede igjennem hans
Strænghed, som gjorde ham til Gjenstand for hans Disciples Ærefrygt og
inderlige Hengivenhed». En anden fremhæver, at «N. vilde
behandle enhver af sine Elever saaledes, som han troede det tjente
ham bedst i Følge hans sjælelige Individualitet». «Han vilde
deres Vei, han vilde vække dem til Alvor, til Foragt for det slette,
til Lyst til at gjøre deres Skyldighed.» Til hans Beundrere hører
ogsaa Søren Kierkegaard. Men hvor forskjellig end Opfattelsen af
ham er, staar det fast, at han var en ualmindelig dygtig Lærer,
der stillede store, maaske for store, Krav til sine Disciple, men
heller ikke sparede sig selv og levede og aandede for sit Kald
som Lærer og Opdrager, og dertil en Mand, der var som skabt
til at styre en stor Skole ikke blot paa Grund af sin Karakterfasthed 
og Samvittighedsfuldhed, men tillige paa Grund af sit skarpe
psykologiske Blik, der ogsaa kom ham til gode ved Valget af
Lærere.

Den Højagtelse og Taknemmelighed, som mangfoldige af hans
Disciple nærede over for ham, lagde sig paa en smuk Maade for
Dagen ved hans Bortgang fra Skolen, i det o. 350 af dem lode
præge en Medaille i Guld, som paa den ene Side bærer hans
Portræt og paa den anden Side har Indskriften: «Fra taknemmelige
Disciple og hengivne Venner». Ligeledes er hans Navn knyttet
til et Legat, som blev oprettet 1837 i Anledning af Skolens 5oaarige
Bestaaen.

H. Lund, Borgerdydsskolen i Kbhvn. 1787-1887 S. 113 ff. 
Program fra Odense Kathedralskole i Anl. af Rektorindsættelsen 1843 S. 29. 
Orla Lehmanns Efterl. Skrifter I, 19 f. 
N. C. L. Abrahams, Meddelelser af mit Liv S. 186.
C. Otto, Af mit Liv, min Tid og min Kreds S. 40 ff. 
J. H. Lorck, 75 Aar S. 13 ff. 
F. L. Liebenberg, Nogle Optegnelser om mit Levned S. 13 ff.

A. K. Hasselager.



Nielsen, Mogens, --1390, Ærkebiskop, var af Fødsel en 
Laalik. Han havde været Kapellan hos Kong Valdemar, Provst i
Odense og fra 1370 Decanus i Lunds Domkapitel, da han 1379
valgtes til Ærkebiskop. 12. Maj s. A. bekræftede den nyvalgte
Domkapitlets Privilegier og gav sig dernæst paa Vej til Rom for
at indhente Pavens Stadfæstelse af Valget. Han kom tilbage i
Begyndelsen af 1380. I nogle Aar derefter vare hans Bestræbelser
fornemmelig rettede paa at tilvejebringe fredelige og ordnede
Tilstande i Ærkestiftet. Han sluttede saaledes en Landefred med 
Skaanes Adel, der paatog sig Forsvaret af Kirkens og Kleresiets Ret
og Frihed (10. Nov. 1380). En anden Landefred, rettet mod
«Fredsbrydere, Røvere og Ugjerningsmænd», sluttedes næste Foraar i
M. N.s Navn mellem de danske Lande øst for Øresund og Sverige;
endelig var det sikkert ogsaa af Hensyn til Tilstandene i Ærkestiftet,
at der paa et Provinskoncilium, som M. N. i April 1383 holdt i
Malmø, fastsattes Bandsstraf, ligesom det paa Helsingborgkonciliet
(1345) var sket, for forskjellige Voldsgjerninger. M. N. har i øvrigt
givet Bestemmelser om nogle Helgendage og om Kortjenesten i sin
Stiftskirke og lod (1383) Magnilds, en hellig Kvindes, Ben højtidelig
overføre til Lund fra Fultofte, hvor de siden o. 1215 havde hvilet.
Han omkom ved et Ulykkestilfælde paa Aahus Slot 2. Marts 1390.

Helveg, Den danske Kirkes Hist. til Reform. II, 183 ff.

C. Weeke.



Nielsen, Morten Christian, 1835-91, Højskolemand og 
Filanthrop, en Søn af Snedker Niels Knudsen og Johanne Mortensdatter, 
var født i Skibsted Sogn ved Aalborg 24. Juli 1835. Han
dimitteredes fra Jonstrup Seminarium 1856 med Udmærkelse, blev
s. A. Lærer ved Garnisonsskolen i Altona og i Efteraaret 1858 ved
Hindholm Folkehøjskole efter Opfordring af A. Stephansen. Tillige
tog han væsentlig Del i Bestyrelsen af Holsteinsminde. I Krigen
1864 tjente han som Sekondlieutenant, blev Krigsfange ved Dybbøls
Fald og fremhævet af Overkommandoen for sit Mod. 1887
udnævntes han til Kapitajn. Efter Freden overtog han atter sin
Gjerning paa Hindholm, hvor han blev Forstander efter N. J.
Jensen (VIII, 424), og da Stephansen døde 1870, blev han tillige
Bestyrer af Holsteinsminde, indtil han her afløstes 1879 af L. Budde
(III, 229), medens han vedblev sin Højskolevirksomhed, indtil
uhelbredelig Sygdom tvang ham til at opgive den i Foraaret 1891.
Han døde 15. Dec. s. A.

I sin dobbelte Gjerning udførte N. et stort Arbejde i
Oplysningens og Menneskekjærlighedens Tjeneste, især paa Hindholm,
og han maa sikkert regnes for den betydeligste Højskolemand
uden for den grundtvigske Retning. Han var et aandeligt
Menneske, med et varmt Hjærte for Fædreland og Medmennesker og
inderlig grebet af Kristendommen. Ved Selvstudium og privat
Vejledning havde han udvidet sine Kundskaber betydelig, ogsaa uden
for de Omraader, der laa hans Kald nærmest. Da han tilmed
besad en udmærket Fremstillingsevne, var hans Undervisning
levende og vækkende, og han havde en fortrinlig og varig Indflydelse 
paa Eleverne, som søgte til Hindholm i et stigende Antal, indtil
dette i hans sidste Aar dalede noget af politiske Grunde. N. var
en ypperlig Folketaler og derfor meget søgt som Foredragsholder
ved Møder og i Foreninger; hans Tale fængslede ved Liv og
Humor, men var samtidig præget af dyb Alvor. I den politiske
Strid stillede han sig paa Højres Side og søgte Valg til Folketinget
i Fuglebjærgkredsen, men uden Held. For Afholdsbevægelsen var
han i sine sidste Aar en ivrig Talsmand. Af hans litterære
Virksomhed kan foruden en Mængde Bladartikler nævnes
Maanedsskriftet «Hindholm» (1863-80), i hvilket han behandlede sociale
Spørgsmaal jævnsides filanthropiske og pædagogiske, og «Holsteinsminde, 
filanthropiske Meddelelsen) (1876). Efter hans Aandsretning
laa det nær for ham at ty til Englands og Amerikas Litteratur i
de Spørgsmaal, der interesserede ham; bl. a. oversatte han W. E.
Channing: «Om Dannelse og Selvopdragelse» (1866), der udkom i
flere Oplag. -- 6. Okt. 1863 ægtede han Laura Vilhelmine Marie
Stallknecht (f. 28. April 1840), Datter af Mægler i Kjøbenhavn
Gotfried S. og Johanne f. Haagen.

Joakim Larsen.



Nielsen, Nicolai (døbt Niels), 1777-1854, Præst, 
var født 3. Marts 1777 i Bolbro ved Odense. Faderen, Rasmus N., var
Smed; Moderen hed Kirsten Andersdatter. Han blev Student fra
Odense Skole 1796, var efter Examen phil. Huslærer til 1800, da
han i Kjøbenhavn begyndte paa Theologien. Da Krigen udbrød
1801, fik han Ansættelse som «litterær Bestyrer ved Kysttelegrafen».
Da denne Post blev nedlagt, fik han 120 Rdl. aarlig i Vartpenge
og blev saaledes i Stand til at tage theologisk Examen 1804. Han
blev atter Huslærer, men snart drev «en besynderlig Lyst til at se
Polaregnene» ham til at søge Vardø Sognekald, som han fik 1807.
Her var Præstegaard en ødelagt, og som Ungkarl fik han da Plads
i Kommandantboligen, der stod ledig. Embedet gav saa lidet
Arbejde, at han maatte give Undervisning i Almueskolen for at faa
Tiden til at gaa. Da han 1809 blev gift, maatte han have en
Bolig, men det viste sig umuligt at faa nogen, og han maatte da
1810 forlade Vardø og bosætte sig i Throndhjem, hvor han fik
Vartpenge, indtil en Præstebolig kunde bygges. Han slap imidlertid
at vente saa længe og blev 1812 udnævnt til Sognepræst i Ydre
Holmedal. I dette haarde Embede fik han stor Anseelse og blev
1814 sendt som Repræsentant for Nordre Bergenhus Amt til
Rigsforsamlingen paa Ejdsvold. Her hørte han til 
Selvstændighedspartiet, men tog ellers ikke nogen betydelig Del i Forhandlingerne.
Hjemkommen fra Ejdsvold maatte han fremdeles kæmpe med
Fattigdom og Møje, indtil han 1821 blev udnævnt til Sognepræst i Ejd.
Her fra blev han sendt til Stortinget 1830 og under dette udnævnt
til Provst i Nordfjord. 1835 blev han Sognepræst til Borgund, og
i dette betydelige Embede blev han en Velstandsmand. Han døde
her 10. Juni 1854. Han var en meget dygtig Mand, havde stor
Anseelse, hvor han kom, og var i megen Yndest hos sine Biskopper.
Han var -- efter Pavels' Vidnesbyrd -- i Besiddelse af en vis
hjærtelig Popularitet, hvori han lignede P. O. Boisen, hvis
rationalistiske Standpunkt han ogsaa indtog. Gift 1. Jan. 1809 med Anna
Catharina Margrethe Trost (f. i Rensborg 24. Juni 1790, d. 1. Nov.
1872), Datter af Hans Jørgen T., Kapitajn og Kommandant paa
Vardøhus (f. 1752 d. 1807) og Margrethe Cathrina f. Wandfriedt
(f. 1752 d. 1810).

Thrap, Bidrag t. d. norske Kirkes Hist. i 19. Aarh. I, 309 ff.

D. Thrap.



Nielsen, Nicolai Peter, 1795-1860, Skuespiller. 
N., der var Søn af ovfr. nævnte Stutmester Fried. C. E. N., fødtes 28. Juni
1795 paa Frederiksborg, og i denne naturskjønne Egn voxede han
i sine Forældres lykkelige Hjem op til en rask og god Dreng.
Nok saa megen Indflydelse paa hans Følelsesliv som Forældrene fik
hans Lærer Netting; denne, en Holstener af Fødsel, var ikke blot
en dygtig Lærer, der bibragte sin Elev en solid Kundskabsmængde,
men tillige en poetisk Natur, og han gjorde sig en Fornøjelse
af at aabne den livlige Drengs Øjne for Litteraturens Skjønheder.
Netting, der selv var en smagfuld Oplæser og Recitator, især af
Schillerske Digte, lagde den første Grund til N.s skjønne
Deklamation, og samtidig meddelte han, den fødte Tysker, sin Elev saa
dybt et Kendskab til det tyske Sprog, at denne allerede fra
Barndommen af talte det som sit Modersmaal. Denne skjønlitterære
Undervisning afbrødes, da N., 13 Aar gammel, 1808 kom ind paa
Landkadetakademiet i Kjøbenhavn; allerede 1811 blev han
Sekondlieutenant ved det holstenske ridende Artilleri, og da dette gik ind,
blev han tjenstgjørende paa Kronborg Fæstning. N. var en
paapasselig og flink Officer, der gjorde sin Pligt uden Begejstring og
navnlig uden store Tanker om sin Stands Værd; hans bedste Tid
var i disse Aar Aftenerne, hvor han, selv efter en legemlig
anstrængende Dag, kunde med Begejstring recitere hele Scener af
Oehlenschlägers Tragedier eller med musikalsk Sans blæse paa sit 
elskede Valdhorn. En anden Adspredelse var det ham at spille
Komedie; det var netop da Selskabstheatrenes Blomstringstid, og
Officererne paa Kronborg havde ogsaa deres Theater, hvor N.
jævnlig optraadte, uden dog paa nogen Maade at glimre i det
hovedsagelig komiske Repertoire. Alligevel opstod eller næredes
ved disse Forestillinger hos ham en Lyst til at prøve sine Evner
paa den virkelige Scene, og da ydermere et spændt Forhold til
nogle af hans Kammerater gjorde ham Opholdet paa Kronborg
ubehageligt, henvendte han, der 9. April 1820 var udnævnt til
Premierlieutenant, sig til det kongl. Theaters Bestyrelse med
Anmodning om Tilladelse til at debutere, inden han gjorde Alvor af
at forlade sin militære Karriere, men herpaa turde Bestyrelsen
aldeles ikke indlade sig. Det var akkurat, at han fik Lov til i al
Hemmelighed at aflægge Prøve paa Theatret; denne faldt imidlertid
saa glimrende ud, at Direktionen ikke kunde modstaa at give ham
mundtligt Tilsagn om Ansættelse paa 400 Rdl.s aarlig Gage, vel at
mærke, naar han havde frigjort sig for sine militære Baand. N.
indgav uden Tøven sin Afskedsbegjæring, og da denne var ham
bevilget 9. Avg. 1820, indgik Theaterdirektionen med Forestilling
til Kongen om hans Ansættelse. Frederik VI samtykkede vel heri,
men gav Direktionen Paalæg om, at N. paa Theatrets Plakater
alene benævntes med sit Navn, uden at hans Karakter som
Lieutenant anførtes. En afskediget Officer beholdt ellers, naar han gik
over i civil Tjeneste, sin militære Karakter; dette Kongens
egenhændige Paalæg viste derfor tydelig, at Skuespillerstanden trods
dens Medlemmers Folkeyndest endnu regnedes for en Pariakaste.

En Maaned efter, at N. havde erholdt sin Afsked af Militærtjenesten, 
fandt hans Debut Sted som Axel i «Axel og Valborg»
(12. Sept. 1820). Paa Tilskuerpladsen sade hans tidligere
Officerskammerater i Uniform, ikke, som Rygtet sagde, for at demonstrere
mod ham, men tvært imod for at nedslaa dette Rygte; derfor
ledsagede de hans første Udgang af Scenen med kraftigt Bifald.
N. havde slet ikke fortjent dette Bifald, thi han havde hidtil spillet
uden Begejstring, men det var, som om dette Vennebifald opildnede
ham til at vise, hvad han duede til, og da Tæppet faldt for sidste
Akt, stod det alle klart, at N. med sin raske Fremtræden, sin
skulderbrede Skikkelse, sit mandig-skjønne Hoved, sit frejdige Blik
og sin friske Stemme, der paa én Gang ejede Elskerens bløde
Inderlighed og Heltens fyldige Malmklang, var den længe savnede 
nordiske Helt og Elsker, saaledes som Oehlenschläger havde set
denne for sit Digterøje.

N.s 2 andre Debutroller, Figaro i Beaumarchais' «Barberen i
Sevilla» (29. Sept.) og Kapitajn Harcourt i «De 4 Formyndere»
(14. Okt.), viste, dels at han endnu ikke besad Herredømme
hverken over sit Legeme eller sin Stemme, dels at han ikke ejede
nogen individualiserende Forvandlingsevne. Senere paa Sæsonen
tog han Oprejsning for disse halve Nederlag, først som Vandbye i
«Gulddaasen», derpaa og især som Jørgen i «Erik og Abel»; denne
sidste Rolle er kun lille, men N., der først havde følt sig tilsidesat
ved at faa den og ikke Grev Otto, formaaede ved at fylde dens
Ord med tilbagetrængt Kraft og fast Beslutsomhed at give den
Karakter. I de følgende Aar arbejdede N. sig frem fra en lovende
Begynder til en anerkjendt Dygtighed-, allerede i 1824 tilkjendegav
Theaterdirektionen ham sin Tilfredshed ved at skaffe ham Midler
til en Studierejse til udenlandske Theatre. Rejsen gik til Hamborg
og Miinchen, der fra over Karlsruhe til Paris; paa Tilbagevejen
spillede han i Brunsvig (paa Tysk) «Correggio» og Ferdinand i
«Kabale og Kjærlighed »; hans tyske medspillende overrakte ham
ved Afrejsen et (spøgefuldt) Lærebrev som tysk Skuespiller. Aaret
efter (1825) foretog han for egen Regning en Udflugt til Hamborg
for at se Tragikeren Maximilian Korn fra Burg, og 1827 rejste han,
ligeledes for egen Regning, til München og Wien; begge Steder,
det sidste Sted paa selve Burgtheatret, gav han Gjæsteroller:
«Cor-reggio», Axel i «Axel og Valborg», Ferdinand i «Kabale og 
Kjærlighed» samt Baron Wiburg i «Det stille Vand har den dybe Grund»,
en Rolle, han ingen Sinde spillede paa Dansk.

Da N. ved sin Hjemkomst erfarede, at Regissørembedet fra
næste Sæson blev ledigt, gjorde han saa indtrængende Paastand
paa denne Stilling, at Direktionen konstituerede ham i Embedet,
men efter kun én Maaneds Funktion trak han sig tilbage fra denne
Gjerning, som han kun havde attraaet for Titelens Skyld. Et Aars
Tid efter, i Jan. 1829, gjenoptog N. sine Bestræbelser for at
erhverve en Theatertitel, i det han ligefrem ansøgte Direktionen om
«med en saadan Virkekreds, som hans foresatte nærmere maatte
bestemme, at faa Prædikat af Instruktør, da det vilde være ham
til Nytte som Deklamationslærer ved Musikkonservatoriet og paa
hans Kunstrejser til Tyskland». Trods Direktionsmedlemmerne
Collins og Rahbeks stærke og vel begrundede Modstand lykkedes
det N. ved Theaterchefen Holsteins Protektion at opnaa denne 
Udnævnelse. N. gjorde dog ingen Brug af sin nye Titel i Tyskland, 
thi hans Kunstrejser gik fra nu af mod Nord: 1829 og 1843
gjæstede han Christiania, første Gang i Selskab med Mad. Wexschall,
Jfr. Pätges og Chr. Foersom, sidste Gang optraadte han sammen
med Phister under stor Begejstring tillige i Drammen.

Næste Gang, N. gik paa Kunstrejse til Udlandet, var han ikke
længere knyttet til det kongl. Theater. Da Heiberg 1849 overtog
Direktionen af Theatret, fandt han det uheldigt, at udøvende
Kunstnere tillige fungerede som Embedsmænd, og N. maatte derfor i. Avg.
1849 opgive sin Virksomhed som Sceneinstruktør, uden at dette dog
gjorde noget Skaar i hans Indtægter eller Titulatur. Alligevel
forøgede dette og andre Forhold den Misstemning, som N. havde
næret mod Heiberg, siden denne i «En Sjæl efter Døden» -- efter
den almindelige Mening -- havde i Skuespillerens Figur hudflettet
ham; og da N. kort efter fik flere voldsomme Anfald af en Sygdom,
der allerede i nogle Aar havde voldet ham Smerte, indsendte han
i 1850 sin Afskedsbegjæring, men bevægedes til at tage denne
tilbage, og i Sommerens Løb søgte N. ved en Baderejse, hvortil han
havde modtaget Understøttelse, at styrke sig til den kommende
Sæson. De følgende Aar bragte imidlertid hyppige Sygdomsanfald,
og disse indvirkede ikke alene svækkende paa hans legemlige
Kræfter, men ogsaa deprimerende paa hans Sindsstemning; han
kunde til Tider se sort paa sine Fremtidsudsigter, og hans
Bekymringer vare ikke helt uden Grund, da hans mindre hyppige
Optræden maatte virke forringende paa hans Pension. N. fornyede
derfor baade i 1852 og i 1853 sin Afskedsbegjæring; der førtes nu
ange Forhandlinger for at finde en Form, hvorunder Theatret
kunde beholde N. og denne intet Indtægtstab lide, men de endte
uden Resultat, og 6. Okt. 1854 bevilgedes hans Afskedsbegjæring
paa den lidt besynderlige Betingelse, at han ikke optraadte «offentlig
som Skuespiller ved noget andet Theater her i Staden under
Fortabelse af sin Ret til Pension». 1855 fik N. Titel af Professor,
og der tilstedes ham en Afskedsbenefice, denne fandt Sted 1. Juni
1855, ved en smaalig Chikane fra Heibergs Side ikke paa det kongl.
Theater, men i det langt mindre Hoftheater. I Maj og Juni 1856
lod N. sig høre som Deklamator paa Theatrene i Stockholm, hvor
ogsaa Kong Oscar modtog ham ved en Soiré. Da N. vendte hjem
fra denne Rejse, paa hvilken han ogsaa besøgte Upsala og
Christiania, var Heiberg afgaaet som Theaterdirektør, og den nye
Direktion (Dorph-Christensen) engagerede N. til mod et aftenligt Vederlag 
at optræde et vist Antal Gange i Sæsonen; fra den følgende Sæson
knyttedes N. fastere til Theatret (ved et bestemt aarligt Hononar),
medens han stadig oppebar sin Pension ubeskaaren. Atter i Juni
1857 og i Maj-Juni 1858 gav N. Gjæsteroller i Stockholm, og det
sidste Aar udstrakte han sin Rejse til Finland, hvor han i nogle
Byer optraadte som Deklamator, især af Runebergske Digte.

Skjønt det kunde se ud, som om N. endnu besad sin fulde
legemlige Kraft, og han virkelig ogsaa til Tider kunde byde sig
selv det utrolige af Anstrængelser, var hans Helbred alt andet end
paalideligt: hans gamle Sygdom meldte sig jævnlig, og det blev
ogsaa den, der gjorde Ende paa hans Liv. I Slutningen af Febr.
1860 fik N. et stærkt Anfald af den -- 24. Febr. optraadte han
sidste Gang som Marquis de Rouillé i «Kamp og Sejer» --, og
13. Marts døde han inde i København.

N. skabte paa den danske Skueplads den Oehlenschlägerske
elskende Helt. Hans 2 Forgængere i dette Rollefag, Pet. Foersom
(V, 220) og G. Jul. Liebe (X, 272), havde ikke truffet Tonen og
Rhytmen, dertil var den første for blød og drømmende, den anden
for kold og afmaalt, men N., der var voxet op med den 
Oehlenschlägerske Poesi, følte sig i jævnaldrende Blodslægtskab med disse
Ynglinger i Panser og Plade, disse Elskere med Sværd ved Lænd.
Med sin skjønne Tale indblæste han deres Ord, hvad enten de
svulmede og steg til Vredens Tinder, eller de dæmpedes og dalede
til Elskovens Hvisken, Livsens Aande, og samtidig legemliggjorde
hans muskelstærke, livsfrodige Udseende den nordiske Heltetype.
Medens den Skuespillerinde, Mad. Wexschall, senere N.s Hustru,
der samtidig spillede Elskerinderne, dannede disse efter et 
Idealbillede, formede N. sine Skikkelser i sit eget ungdomsfriske Billede;
han omsatte let sin Kunstbegejstring til Heltens Extase og Elskerens
Henrykkelse, sin Bevægelighed til Frejdighed, sin Haardførhed til
Djærvhed, sin Udholdenhed til Trofasthed osv., kort sagt han 
udstyrede sine Figurer med alle den unge Artilleriofncers aandelige
og legemlige Egenskaber i omsat eller, om man vil, idealiseret
Skikkelse; derfor fik hans Helte og Elskere et saa personligt og
vederhæftigt Præg. N. hørte i tragiske Roller til de Skuespillere,
der spille mere paa lykkelige Naturgaver end paa indtrængende
Studium, mere paa egen Person end paa Karakterisering; derfor
slog han ikke til i de store tragiske Karakterroller, f. Ex. Macbeth, 
Kong Lear, Hakon Jarl og Palnatoke, som han overtog efter Ryges
Bortgang, da han hverken i Fremtræden eller i Stemme ejede
dennes imponerende Majestæt og gigantiske Lidenskab. N.s
Stemmes Klang, siger Bournonville, «forholdt sig til Ryges som det
fyldige, men bløde Valdhorn til Kamplurens skarpe, gjennemtrængende
Toner».

Medens saaledes N.s Frembringelser i det ældre Rollefag
inden for Tragedien langt fra holdt Maal med hans unge Roller,
var det omvendte Tilfældet inden for Lystspillets Omraade. I sin
Ungdom kunde han vel fremstille kjække, aabne Ynglinger med
Hjærtet paa Tungen, men skulde Elskeren skjule sine Følelser bag
Selskabstone eller blot iklæde dem en anstandsfuld Form, var han
ikke Opgaven voxen; i sin modnere Alder traf han derimod med
mundret Naturlighed Tonen og Tempoet i de franske Konversationsstykker 
af den Scribeske Skole, der i de Aar udgjorde saa væsentlig
en Del af det kongl. Theaters Repertoire. Maaske kunde man
finde Forklaring til denne Overgang i den Udvikling, N. selv var
undergaaet i selskabelig Henseende: i sin Ungdom levede han et
temmelig ensomt og tilbagetrukkent Liv, havde ikke ret mange
Bekjendte, færre Venner, medens han, eftersom hans
Kunstneranseelse voxede, droges ind i Hovedstadens selskabelige Verden,
hvor han snart blev en velset Gjæst, ligesom han i sin Tur var
en gjæstfri Vært, og han, der i sin Ungdom havde fundet
Tilfredsstillelse i stille Musiktimer, blev nu en yndet Selskabstaler.
Saaledes bleve Frembringelserne fra N.s modnere Alder paa en Maade
atter formede i hans eget Billede, men det lykkedes ham dog i
de bedste af disse, f. Ex. Raymond i «Badet i Dieppe», Lord
Bolingbroke i «Et Glas Vand» og fremfor alle Marquis de la Seigliére
i «Slottet i Poitou», at hæve sig til en ironisk Betragtning af disse
Figurers Selvgodhed og Bornerthed, uden at han paa nogen Maade
skærpede sin letkomiske Karakteristik til besk Satire eller drev den
ud i Karikatur, tvært imod ejede disse Figurer midt i deres
legemlige Nyden-Tilværelsen og deres aandelige Uforstaaenhed et
elskværdigt Skjær af Godmodighed og Velvilje.

N.s Repertoire omfattede i Aarenes Løb endnu mange andre
Felter; han sang saaledes i sin Ungdom med Smag et stort (Bas-)
Repertoire i Syngestykker, og i sin Manddom gav han, f. Ex. som
Ole Kaninstok i «Capriciosa» og Palle Blok i «Pak», virkningsfulde
Sømandstyper.

N. havde mange Interesser og adskillige Smaatalenter; han 
oversatte en Del Skuespil til det kongl. Theater, og han besad et
lille, men ægte Kompositionstalent. -- Han var 2 Gange gift:
1. med ovfr. nævnte Caroline L. A. N. og 2. med ovfr. nævnte
Anna D. H. N.

Overskou, Den danske Skueplads IV-VII. 
Hansen, Den danske Skueplads II-III.
Erslew, Forf. Lex. 
Berlingske Tid. 1861, Nr. 194 ff. 
Illustr. Tid. 1859-60, Nr. 25. 
Dansk Pantheon XII. 
Bournonville, Mit Theaterliv II, 411 ff.                                                                          

Arthur Aumont.



Nielsen, Nicolaus Johann Ernst, 1806-83, Superintendent,
blev født i Rensborg 19. April 1806. Hans Fader, der var Kjøbmand, 
tilhørte den herrnhutiske Retning, og fra den Side modtog
N. sine tidligste religiøse Indtryk. Efter at have nydt 
Skoleundervisning i Rensborg kom han 1826 til Kiel som Student, og senere
fortsatte han Studierne i Berlin. Da han 1830 havde underkastet
sig den theologiske Embedsprøve, kom han i Huset hos Præsten
Claus Harms i Kiel, som Lærer for dennes yngste Søn. 1832 blev
han Præst i Sarau, 1840 i Friederichsberg (Slesvig) og tillige Provst
for Hutten Provsti og 2. gejstligt Medlem af den slesvig-holstenske
Regering paa Gottorp, 1847 Overkonsistorialraad. Da Oprøret 
udbrød 1848, og C. F. Callisen trak sig tilbage (III, 342), blev N. valgt
til Generalsuperintendent for den tysktalende Del af Slesvig, og
1849 sendte Universitetet i Kiel ham den theologiske 
Æresdoktorgrad. N. var Slesvig-Holstener med Liv og Sjæl, og han satte hele
sin Anseelse ind paa at fjærne de Betænkeligheder, mange alvorlige
tyske Kristne (t. Ex. det Parti, der samlede sig om Professor 
Hengstenbergs «Evang. Kirchenzeitung») havde over for de 
slesvig-holstenske Præsters Brud paa Troskabseden til den danske Konge.
1849 udgav han til Værn for sine Meningsfæller i Gejstligheden
«Materialien zu einer Appellation für Schleswig-Holstein u. dessen
Geistlichkeit», som kaldte L. N. v. Scheele frem med et 
«Vidnesbyrd» (paa Tysk og Dansk, 1850) og bragte N.s Frænde, daværende
Professor H. L. Martensen, til at skrive, et «Sendebrev» om 
Embedseden og den slesvig-holstenske Gejstlighed. 8. April 1850 blev
N. af den danske Regering afsat som Generalsuperintendent, 
hvorpaa han tog til Kiel, og i denne Bys Klosterkirke holdt han 
nogle «Bedetimer» («Betstunden, Vorträge in Bezug auf die 
schleswig-holsteinische Landessache», Kiel 1851), der aflagde nye 
Vidnesbyrd om hans slesvig-holstenske Sindelag. Derpaa blev han 
Superintendent og Hovedpræst i Eutin, men i denne Stilling følte han 
sig i høj Grad trykket, fordi han paa alle Sider var omgiven af dansk 
Territorium og udsat for at blive fængslet, hvis han gik uden for
Storhertugen af Oldenborgs Grænser; han var nemlig udelukket fra
Amnestien af 10. Maj 1851. Derfor fulgte han med Glæde (1853)
en Kaldelse som Superintendent og Overhofpræst i Oldenborg, og
i denne Stilling virkede han, indtil Alderen (1878) nødte ham til
at tage sin Afsked. Han døde 26. Jan. 1883. Han var i mange
Aar et virksomt Medlem af Gustav-Adolf-Foreningen, og han
interesserede sig levende for en Forøgelse af den liturgiske Del af
Gudstjenesten. Medens han var i Eutin, udgav han i flere Aar,
sammen med Pastor Müller, et «Sonntagsblatt».

Alberti, Schlesw.-Holst.-Lauenb. Schriftsteller-Lex. 
Zeitschr. der Gesellsch. f. Schlesw.-Holst.-Lauenb. Gesch. XIX, 76 f. 
K. Jansen, Die Haltung der schlesw.-holst. Geistlichkeit in der schlesw.-holst. Erhebung (Kiel 1891). 
H. H. Studt, Prof. M. Baumgarten (Kiel 1891) I, 61 f.                                       

Fr. Nielsen.



Nielsen, Niels, 1636-1708, Godsejer, er født 16. Juni 1636
«paa» Lundø i Fjends Herred, hvor hans Forældre vare
Bønderfolk. Han kom tidlig i Tjeneste hos forskjellige Adelsmænd i
Vestjylland. 1656 var han Skriver eller lignende paa Riberhus,
1667 Foged paa Kjærgaard, senere Forpagter paa Øllufgaard, og
1671 blev han tillige Provstiskriver. 1674 blev han. Forpagter af
Endrupholm, der tilhørte den stærkt forgjældede Vibeke
Rosenkrantz. N. N. var en virksom og pengebegjærlig Mand, der i sine
forskjellige Stillinger samlede sig Formue, og da han forstod at
benytte sig af Forholdene paa en Tid, hvor det gik stærkt tilbage
for de adelige, samlede han sig snart betydeligt Jordegods. 1679
kjøbte han Hennegaard, 1684 Hesselmed (i Forening med Anders
Nielsen til Søvig) og 1686 Endrupholm, som Vibeke Rosenkrantz
maatte sælge for Gjæld. N. N. samlede det adsplittede Gods til
sine Gaarde og fik dem kompletterede, til Dels gjennem talrige
Processer, der vise ham som en stridbar Natur, der ikke var bange
for at begaa Overgreb. Han døde under et Besøg i Odense
4. Sept. 1708. I 1671 havde han ægtet Anna Stephansdatter, Datter
af Borgmester Stephan Nielsen i Varde; hun døde paa Endrupholm
1717. Deres Børn antoge efter Fødegaarden Navnet Endorf; en
af dem, Stephan Nielsen, der senere ejede Endrupholm, blev adlet
med Navnet Ehrenfeld.

O. Nielsen, Skadst Herred.
Danske Saml. I.

Chr. Villads Christensen.



Nielsen, Niels, 1700-86, Handelsmand, Søn af Skipper Niels
Rasmussen (f. 1649 (?) d. 1706) og dennes 2. Hustru, Else 
Andersdatter, var født i Christiania og tog sammesteds Borgerskab som
Kjøbmand. Han boede i Forstaden Vaterland og var en af dennes
og hele Christianias rigere Mænd. Som saadan stod han oftere i
Udlæg for Bykassen, navnlig i 1743, da han havde istandsat Byens
Vandværk, et for den Tid ikke ringe Foretagende. Ved sit andet
Giftermaal kom han i Besiddelse af den gamle Sædegaard Kambo
ved Moss og blev, paa Ansøgning, for at erholde en Rang, der
kunde tilstede Skattelettelser, 1750 udnævnt til Agent. Endnu 1772
ses han at have været en af de større næringsdrivende og deltog
da i Arbejdet for Oprettelsen af en norsk Bank. Senere gik hans
Formue stadig tilbage, og han var ved sin Død 1786 i smaa Kaar.
N. var 2 Gange gift: 1. (20. Nov. 1727) med Magdalene Hedevig
Andersdatter (f. 1707 d. 1747), 2. (10. Juli 1748) med Elisabeth f. Friis
(d. 1784), Enke efter Kancelliassessor Christensen og Datter af Foged
Mogens F. i Stjør- og Værdalen.

A. Collett, Gamle Christianiabilleder.

Yngvar Nielsen.



Nielsen, Niels, f. 1865, Mathematiker. N., Søn af Landpost
Peder N., er født 2. Dec. 1865 i Ørslev, Vestfyn, kom efter sin
Konfirmation i Giersings Realskole i Odense, afgik der fra 1883, tog
1884 polyteknisk Adgangsexamen, blev 1885 ved en Tillægsexamen
Student, underkastede sig 1891 Magisterkonferens i Mathematik med
Bifag og erhvervede 1895 den filosofiske Doktorgrad. Saa vel i sin
Doktorafhandling som i paafølgende Arbejder, der ere optagne i
Videnskabernes Selskabs Oversigter og Skrifter, har han fortrinsvis
beskæftiget sig med Anvendelse af bestemte Integraler til
Undersøgelse af derved definerede Funktioner og af uendelige Rækker. -
1888 ægtede han Ebba Benzon-Hansen, Datter af hans fordums
Lærer i Almueskolen i hans Hjemstavn. Han har nu det Smithske
Stipendium, men har i øvrigt levet af Undervisning.

Universitetsprogr. til Reformationsfesten  1895.

H. G. Zeuthen.



Nielsen, Niels Christian, 1773-1842, Overbirkedommer, var
Søn af en Hattemager Christian N. og blev født i Hjørring 11. Marts
1773. Han kom ung til Norge som Kontorbetjent, men blev senere
(1795) Examinatus Juris og 1797 Prokurator ved de nyoprettede
Overretter søndenfjælds. Fra 1804 (eller 1805) var hans Virksomhed knyttet
til Jarlsberg Grevskab, hvor han da blev konstit. og senere virkelig
Overbirkedommer samt Overinspektør. Da denne sidste Stilling
som en Følge af Adelsloven af 1821 maatte bortfalde, havde han 
haabet at blive Amtmand i det nye Grevskabernes Amt. Men
dette Haab skuffedes. Han vedblev som Overbirkedommer og
boede til sin Død, 18. Jan. 1842, paa Gaarden Berg ved Jarlsberg.
N. var Medlem af en Række Storting, 1815-16, 1818, 1827, 1828
og 1830, hvorhos han 1821 var valgt, men da frasagde sig Valget.
Han var en for sin Dygtighed og Hæderlighed vel anset Mand.
Gift 28. Dec. 1798 med Johanne Petronelle Winge Plathe (f. 16. Maj
1775 d. 12. Marts 1847), Datter af Overinspektør Hans P. og dennes
anden Hustru, Karen Petronelle f. Thurmann.

Halvorsen, Norsk Forf. Lex.

Yngvar Nielsen.



Nielsen, Niels Peter Grønvald, f. 1857, Forfatter. Han er
født 23. Dec. 1857 paa Krumstrup Mølle, i Nærheden af Ryslinge
paa Fyn, som Søn af daværende Forpagter Niels Petersen og
Christiane Nielsdatter f. Faber. 1862 kjøbte Faderen Egebjærg Mølle
ved Svendborg. N. har navnlig faaet sin Uddannelse gjennem
Højskolen -- først paa Vejstrup Højskole ved Svendborg, siden
paa Askov -- og gjennem Rejser; 3 Gange har han saaledes
opholdt sig længere Tid i England, har besøgt svenske og norske
Folkehøjskoler og gjort kortere Besøg i Tyskland og Frankrig.
1886 overtog han Ledelsen af Vestbirk Højskole ved Horsens. 1883
udgav han Fortællingen «Fra en fynsk Landsby» (2. Opl. 1896) og
1885 «De udviklede». Hvert Foraar og Efteraar plejer han at
rejse rundt i Landet for at holde Foredrag af religiøst, historisk
eller litterært Indhold i Forsamlingshusene, og af disse Foredrag
foreligge flere trykte: «Foredrag og Festtaler» (1891), «Foredrag,
2. Række» (1895. Begge Bind samlede under Titelen:
«Foredrag», 2. Opl.). 

Sophus Bauditz.



Nielsen, Oda Laurenze Helmine, f. 1852, Skuespillerinde.
Fru N., hvis Forældre vare Skibsreder Jens Larssen (f. 14. Marts
1820, d. 22. Dec. 1885 som dansk Vicekonsul i Malmø) og Caresia
f. Møller (f. 21. Marts 1822 d. 24. Juli 1874), fødtes 7. Avg. 1852 i
Libaus Havn om Bord paa Briggen «Molodez». Ikke 18 Aar
gammel debuterede hun anonymt -- hendes Navn anførtes ikke
paa Plakaten -- 11. Maj 1870 paa Kasino som Thora i «Et
enfoldigt Pigebarn» og aabenbarede saa utvivlsomme Evner, at
Direktør Andersen (I, 253) knyttede hende til sit Personale for den
følgende Sæson. Efter at hun i denne havde udført adskillige
Hovedroller saa vel i Skuespillet som i Operetten, afbrødes hendes 
sceniske Virksomhed for en Stund, da hun 24. Juni 1871 ægtede
Jens Petersen (f. 13. Jan. 1843, d. 23. Jan. 1880 som Chef for det
store nordiske Telegrafselskabs Kontor i Paris) og snart efter fulgte
med ham, først til Finland og senere til Frankrig. Under sit
aarelange Ophold i Paris havde hun Lejlighed til paa nært Hold at
studere fransk Skuespilkunst, og at hun ikke havde ladet denne
Lejlighed unyttet, viste sig, da hun i Jan. 1881 som Fru Petersen
gjenoptraadte paa Kasino: der var et fransk Tilsnit over hele
hendes Optræden og navnlig over hendes Udførelse af Roller som
Dora og Froufrou. Kammerherre Fallesen engagerede hende til
det kongl. Theater, hvor hendes første Optræden fandt Sted 8. Sept.
1881 som Anna i «Syvsoverdag», men utilfreds med de Opgaver,
der bødes hende, vendte hun efter 2 Aars Forløb tilbage til Kasino,
hvorfra hun, der 31. Maj 1884 ægtede ovfr. nævnte Martinius N.,
fulgte Direktør Andersen til Dagmartheatret; efter 2 Sæsoners
Virksomhed her blev hun atter fra 1886-87 knyttet til det kongl.
Theater, hvor hun, fra 1. April 1891 som kongl. Skuespillerinde,
siden har virket.

Blandt Fru N.s brogede Mangfoldighed af Roller træde særlig
2 Klasser frem: Overgangsaarenes Pigebarn og den modne Kvinde;
af disse er den første udpræget dansk, selv Fru N.s Frk. Nitouche,
der hører til denne Kategori, var trods sin pikante parisiske Fernis
saare dansk i sine Pudserier, medens den anden har et mere
internationalt Sving. Paa en Maade ere alle Fru N.s Pigebørn
formede over hendes Debutrolle, men de ere dog i Aarenes Løb
undergaaede en kjendelig Forandring: Frk. O. Larssens «enfoldige
Pigebarn» indtog ikke mindst ved den spirende Kvindelighed, der
anedes bag det halvvoxne eller halvt udviklede Ydre, Fru O. N.s
tilsvarende Figurer, f. Ex. Christine i «Et Æventyr i Rosenborg
Have», virke derimod netop ved en virtuosmæssig Eftergjørelse af
Tøsealderens ydre Kjendetegn. Medens Fru N.s Spil paa dette
Felt saaledes nu kan antage en Formens Kølighed, har hendes
Fremstilling af den modne Kvinde vundet i Karakter og Varme uden
derfor at tilsætte den energiske Bravour og nervøse Sætten-i, som
hun bragte med fra Paris; Fru N. evner paa dette Omraade mange
Variationer: hun kan i «Damernes Ven» med kvindeligt Skjælmeri
fremsætte Frk. Hackendorffs Frieri, og hun kan i «Francilion» med
rolig Anstand forkynde Baronesse Smiths stille Husmoderglæde,
hun kan variere den forelskede Kvindes hede Længsel fra kjælen
Sanselighed (Scheïtan-Emisresin i «Ved Bosporus») til vild 
Begjæren (Rita i «Lille Eyolf»), og hun kan med elegant Komik
travestere denne Følelse (Leonore i «Kilderejsen»). Fru N. har
for øvrigt paa det kongl. Theater spillet i Tragedien som i
Lystspillet, i det moderne Skuespil som i den gammeldags Vaudeville,
ja selv Operapartier have hendes friske Sangstemme og ægte
musikalske Foredrag magtet. -- Fru N. er 3 Gange -- i 1884, 86 og
87 -- optraadt som Gjæst ved Bergens nationale Scene.

P. Hansen, Den danske Skueplads III. 
Ugeskr. f. Theater og Musik 3. og 10. Febr. 1881. 
Illustr. Tid. XXVII, 373 f. 
Af Dagens Krønike I, 509 ff.
Nutiden V, 151.

Arthur Aumont.



Nielsen, Ole, 1805-76, Bonde og Politiker, født 14. Sept.
1805 i Gjentofte, Søn af Gaardejer og Sognefoged Niels Nielsen
(f. 1775 d. l852) og Karen Jensdatter (f. 1782 d. 1861). Han
tilgiftede sig 1827 Havsgaard i samme Sogn, var en udmærket
Landmand og vandt ved sin Begavelse og Dannelse megen Indflydelse
i sin Kreds; var 1842-47 og paa ny 1859-64 Medlem af
Sogneforstanderskabet og 1848-54 af Kjøbenhavns Amtsraad. Da
Bondevenneselskabet stiftedes 1846, sluttede han sig strax dertil og blev
Distriktskommissær; var 1848-54 Medlem af dets Bestyrelse. 1847
valgtes han til Suppleant i Roskilde Stænder og gav Møde i deres
sidste Samling 1848; han søgte forgjæves Valg til den
grundlovgivende Rigsforsamling, men var uafbrudt Medlem af Landstinget
1850-66. Han indtog vel ingen fremragende Stilling, men var dog
Medlem af flere vigtige Udvalg; hørte stadig til venstre Side,
stemte 1855 imod Fællesforfatningen og gav i Udvalget om
Lønningsforbedring 1855-56 den første Antydning til Lønning efter
Sædomskrivning. 1850 var han Medindbyder til Kreditforeningen
for Grundejere. Døde 9. Nov. 1876. -- Han ægtede 5. Okt. 1827
Magdalene Nielsdatter (f. 1797 d. 13. Maj 1876), Enke efter
Gaardejer Jens Rasmussen til Havsgaard og Datter af Gaardejer Niels
Nielsen til Onsgaard.

Barfod, Rigsdagskal.

Emil Elberling.



Nielsen, Oluf August, 1838-96, Historiker. O. N. fødtes
24. April 1838 paa Endrupholm, Skadst Herred, som hans Fader,
A. K. N. N., den Gang ejede. Efter at være bleven Student 1857
kastede han sig med stor Iver over nordisk Oldhistorie, sproglige
saa vel som litteratur- og personalhistoriske Undersøgelser, især med
Vestjylland for Øje; naar Foraaret kom, fortsatte han disse i sit 
Fædrenehjem eller foretog antikvariske Rejser i Omegnen.
Imidlertid fik disse frie Studier snart et mere almenvidenskabeligt
Udgangspunkt, hvad ogsaa Faderens økonomiske Tilbagegang nødte
ham til, og han underkastede sig 1863 Magisterkonferens i de
nordiske Sprog. S. A. blev N. Assistent i Kongerigets Arkiv, og det
overdroges ham af Generalstaben at udføre Arbejder til Brug ved
Retskrivningen af Navne paa Stabens nye Kort. Da han snart
efter antoges som Medarbejder ved Udgivelsen af Registret til
Langebeks «Scriptores rerum Danicarum», førtes han ind paa
Studiet af Middelalderen og den indre Historie, som især skulde
beskæftige ham. 1867 forsvarede han for den filosofiske
Doktorgrad Skriftet «Bidrag til Oplysning om Sysselinddelingen i
Danmark ». Fra 1. Jan. 1869 udnævntes han til Arkivar ved
Kjøbenhavns Raadstuearkiv; fra 1885 var han tillige Overbibliothekar for
Kommunens Folkebogsamlinger. Efter en kort Sygdom døde han
5. Jan. 1896. Af Samfundet for dansk-norsk Genealogi og
Personalhistorie var han Bestyrelsesmedlem fra dets Stiftelse 
1879 til sin Død.

Om end N. saaledes blev bortkaldt forholdsvis tidlig, og
medens han endnu stod i fuld Kraft, har hans Virksomhed som
Udgiver og Forfatter været i høj Grad omfattende og fortjenstfuld.
Hans Arbejder dele sig i følgende Grupper. N.s første Skrifter
vare topografiske og vedrørte Vestjylland, og han fortsatte denne
Virksomhed med enkelte Afbrydelser gjennem hele sit Liv. Hans
Samlinger og Studier udkom som særlige Skrifter eller som
Afhandlinger i det af ham i Forening med Chr. Bruun og A.
Petersen stiftede Tidsskrift «Danske Samlinger», i «Samlinger til jysk
Historie og Topografi» og andre Tidsskrifter, saaledes: «Herregaarden
Plovstrup» (1860), «Historiske Efterretninger» om Skadst Herred (1862),
Vester Horne Herred (1866), Slavs Herred (1868), Malt Herred (1870),
Gjørding Herred (1872), Skodborg og Vandfuld Herreder (1894),
Hjerm og Ginding Herreder (1895) samt «Harsyssels Diplomatarium»
(1893). I de samme Tidsskrifter findes i øvrigt mange andre
topografiske Æmner behandlede af ham- han var ogsaa Medarbejder
ved 2. Udgave af J. P. Traps «Kongeriget Danmark».

Nærmest til disse Arbejder slutte sig hans Udgaver af flere af
vore vigtigste Brevsamlinger fra Middelalderen, saaledes «Oldemoder
(Avia Ripensis)» (1869), «Dueholms Diplomatarium» (1872), «Codex
Esromensis» (1880-81); de 2 første af disse udgav han for det
kongl. danske Selskab for Fædrelandets Historie og Sprog -- i 
dette Selskab optoges han til Medlem 1871 --, den tredje for
Selskabet for Udgivelse af Kilder til dansk Historie, som han havde
været med at stifte. For disse Udgaver saa vel som for hans
Udgave af «Kong Valdemars Jordebog» (1873) ere i det hele gode
Principper lagte til Grund ved Udgivelsen; de ledsages af mange
værdifulde Oplysninger.

Ved at overtage Embedet som Kjøbenhavns Raadstuearkivar
kaldtes N. ind paa et nyt Omraade. Han fik af Kommunalbestyrelsen 
det Hverv at udgive et «Kjøbenhavns Diplomatarium»
indtil 1728, hvilket udkom i 8 Bind med 2 Registerbind (1872-87),
og samtidig skrev han sin store, righoldige «Kjøbenhavns Historie
og Beskrivelse» indtil 1730 i 6 Bind (1877-92), hvor mange Punkter
af Landets almindelige Historie behandles og vigtige Bidrag gives
til Personal- og Kulturhistorien. Hertil slutte sig den fortjenstfulde
illustrerede Bog «Kjøbenhavn paa Holbergs Tid» (1884), «Efterretninger 
om Abel Cathrines Stiftelse» (1875), «Vor Frelsers Kirke i
Kjøbenhavn» (i Forening med P. Købke, 1896).

Det siger sig selv, at denne litterære Produktion var for stor
til, at den overalt kunde være bygget paa en omhyggelig
Indsamling og nøjagtig Textbehandling. Især ved yngre Aktstykker kunde
N. lade det mangle paa Korrekthed; man savnede ogsaa ofte i
hans Kritik logisk Sikkerhed, og i formel Henseende fremtraadte
hans Arbejder nærmest som Samlinger. Imidlertid havde han
ledet og fundet med overordentlig Flid, tit paa Steder, som vare
lidet kjendte, og man maatte være ham taknemmelig for, at han
jævnlig tog fat paa at tilvejebringe Oplysninger om Forhold, der
hidtil vare svagt belyste. N. havde end videre under sine Studier
en ypperlig Vejledning i sin uforstyrrelige sunde Sans, der ofte gav
ham Overlegenhed over for Opfattelser, der viste langt større
Skarpsindighed eller en mere skoleret Uddannelse, end han besad.
Dertil kom hans vaagne Iagttagelsesevne og opladte Blik for
Virkelighedsforhold, hans store Begejstring for sin Gjerning og hans
levende Kjærlighed til Land og Folk, Hvor meget end N. følte
sig knyttet til Almuen og beskæftigede sig med dens Liv, var ogsaa
paa dette Punkt enhver Overdrivelse ham imod; med stor Vægt
tilbageviste han i Tidsskriftet «Dania» ufornuftige Theorier om
formentlige Folkesagn og saakaldte stedlige Traditioner, der i
Virkeligheden kun stammede fra Læsning og halvklog Gætning.

Som alt er sagt, havde N. i sin Ungdom drevet sproglige
Studier, og skjønt han ofte i sine Arbejder kom ind paa sproglige 
Spørgsmaal, satte han sig først i en senere Del af sit Liv til
Opgave at give Bidrag til Sproghistorien. Han havde 1879 været
Medstifter af «Universitetsjubilæets danske Samfund» og udgav for
dette «Gamle jyske Tingsvidner» (1882) til Belysning af Sproget i
Ribe Stift, førend det fælles Skriftsprog havde uddannet sig og
haft Indflydelse gjennem den trykte Litteratur. I dette Samfunds
«Blandinger» gav han en Række fortræffelige Undersøgelser over
danske Stednavne, paa hvilket Omraade han i lang Tid var den
eneste, der drev indgaaende Studier, støttede paa omfattende
Samlinger og ledede efter sunde Principper. Ved hans for samme
Samfund udgivne Skrift «Olddanske Personnavne» (1883) findes der
Mangler i sproghistorisk Henseende; men han har ogsaa her
paavist nye Veje til Kundskab om gamle Personnavne og givet mange
rigtige Tolkninger, hvorfor Bogen idelig bliver raadspurgt.

N. var en aaben, bramfri og uegennyttig Natur, der helst
levede i Stilhed. Han var gift 1. med Sofie f. Brünnich (gift 1865
d. 1878), Datter af Toldassistent i Kjøbenhavn C. G. B.; 2. med
Mathilde Margrethe Agathe f. Grüner (gift 1879), Datter af
Justitsraad, Borgmester i Husum H. H. G.

Universitetsprogr. til Reformationsfesten 1867. 
Saml. t. jydsk Hist. og Topogr. 3. R. I, 103 ff.

Johannes C. H. R. Steenstrup.



Nielsen, Oluf Danholm, 1855-94, Forfatter, er født 25. Jan.
1855 i Sengeløse som Søn af Landsbyhaandværker Peder N. og
Antoinette Dorthea f. Bistrup. Faderen, en vel begavet og oplyst
Mand, stammer fra Sverige. D. N. arbejdede efter sin
Konfirmation i nogle Aar under Postvæsenet, men opgav sin Virksomhed
her og blev Medarbejder ved et Par Hovedstadsblade. 1891 udgav
han sin første Samling Fortællinger under Navnet «Trafik», og de
gjorde med rette ikke ringe Lykke ved deres Friskhed og ved det
nye Milieu, i hvilket de spillede. 1892 udgav han «Rødegaardsdrengen». 
4. Avg. 1894 døde han i Kjøbenhavn. 1887 havde han
ægtet Georgine Sørensen, der overlever ham. Efter hans Død
udkom et Bind efterladte Fortællinger: «I Madam Svendsens Kahyt»
(1896).

Sophus Bauditz.



Nielsen, Peder, d. 1483, s. Lodehat (X, 358).



Nielsen, Peter, 1779-1847, slesvigsk Stænderdeputeret, var
født 1. Sept. 1779 i Sønder Sejerslev, Emmerlev Sogn. Hans Fader,
Niels Pedersen, var Sømand, og Moderen, Kirsten Christiansdatter, 
døde tidlig, hvorfor Sønnen 1791 kom til sin Morbroder Kjøbmand
Andreas Christiansen i Flensborg (III, 560) og sejlede i 20 Aar med
dennes Skibe til Vestindien, de sidste 10 Aar som Fører af et
Fregatskib. 1811 kjøbte han en Ejendom i Flensborg og oprettede
her et Sukkerraffinaderi, som ved hans Energi og Dygtighed hurtig
gjorde ham til en velstaaende Mand. 1832 valgtes han til
Raadmand og 1838 til Stænderdeputeret. Kun i Samlingen 1838 var
han en enkelt Gang Medlem af et Udvalg om Skibsfartsvæsen,
men senere blev han, der var udpræget dansksindet og kongetro,
holdt ude fra alle Udvalg. Han deltog dog ofte i Forhandlingerne,
stod 1842 afgjort paa Peter Hiort Lorenzens Side og udeblev
ligesom denne fra Samlingen 1844 Paa Grund af Kongens for de
danske Deputerede ydmygende Afgjørelse i Sprogsagen. 1846
mødte han atter i Stænderne og udtalte sig hyppig med Fynd og
Klem imod Slesvig-Holstenernes statsopløsende Forslag. Paa et
Besøg hos P. H. Lorenzens Enke døde han 26. April 1847 i
Haderslev. Han havde 19. Marts 1812 ægtet Marina Angel (f. 27. Sept.
1790 d. 17. Okt. 1834), Datter af Kjøbmand Hans Petersen A. i
Tønder.

Ottosen, Peter Hiort Lorenzen S. 60.

H. R. Hiort-Lorenzen.



Nielsen, Peter, 1829-97, landøkonomisk Forsøgsleder, var
Søn af Husmand Morten N. og Anne Marie f. Thusen. Han var
født 28. Juli 1829 i Vonsbæk Sogn, Haderslev Amt, bestyrede fra
1848-52 et mindre Landbrug ved Haderslev, var derefter 2 1/2 Aar
inde som Soldat, kom 1855 paa en Forberedelsesskole til Jelling
Seminarium og dimitteredes 1857 fra Seminariet. I 2 Aar var han
saa Lærer paa Flakkebjærg, hvorfra han kaldtes til Lærer i Ørslev,
et Embede, han beklædte til 30. Juli 1886. Han ægtede 9. April
1860 Frederikke Marie Louise Rønne, Datter af Sognepræst
Christian Frederik R., og døde 30. Sept. 1897.

Som Lærer i Ørslev studerede N. ivrig Planternes Liv, og
snart vakte hans Foredrag og Artikler om forskjellige
Plantesygdomme, navnlig Rust og Brand, fortjent Opmærksomhed. Senere
Afhandlinger om Ukrudtsplanter, om Græsarternes og Kløverens
Udvikling og Ydeevne osv. viste, at han var skikket til en
banebrydende Gjerning paa Plantekulturens Omraade. Paa
Foranledning af daværende Præsident i Landhusholdningsselskabet
Etatsraad Tesdorpf opnaaede N. 1877 Tilladelse til at holde
Hjælpelærer, og Selskabet bevilgede ham hertil 600 Kr. aarlig, mod at 
han til Gjengjæld forpligtede sig til at ofre den størst mulige Tid
paa det botaniske Studium. Faa Ørslev Skolelod begyndte han nu
en Række Kulturforsøg med Foderplanter samt paa en Del større
Gaarde en analytisk Undersøgelse af Græsmarkernes Plantedække.
I 1882 blev han ansat som Landhusholdningsselskabets Konsulent i
Plantekultur, og da der efter Selskabets Indstilling paa Finansloven
for 1884-85 blev bevilget de nødvendige Midler til Kulturforsøg,
bestemte han sig til helt at opgive Lærervirksomheden og anvende
alle sine Kræfter i Landbrugets Tjeneste. I 1886 begyndte under
N.s Ledelse Forsøgsstationen for Plantekultur i Tystofte sin
Virksomhed, senere blev der, ligeledes for Statens Regning, oprettet
Filialstationer ved Lyngby og Askov (1893) og Vester Hassing i
Vendsyssel (1894). De 4 Stationer havde 1896 en Bevilling paa
Finansloven paa 43000 Kr.

Sammen med N. J. Fjord (V, 186) maa N. nævnes som
Grundlægger af den landøkonomiske Forsøgsvirksomhed i Danmark, der
har et noget andet Præg end andre Landes. Den er fortrinsvis
praktisk anlagt, den har søgt at tage praktiske og aktuelle
Spørgsmaal frem til forsøgsmæssig Undersøgelse, paa et videnskabeligt
Grundlag har den arbejdet i nøje Forstaaelse med det praktiske
Landbrug, og som Fjord har N. forstaaet at løse Opgaverne og
fremlægge Resultaterne paa en saadan Maade, at Arbejdet har
vundet Landmændenes Tillid. Hans Forsøgsarbejder, der have
omfattet Jordens Bearbejdning, Sædskiftet, Gødningsmidlerne,
Planteavlen o. lign., have haft en betydelig vejledende og nyttebringende
Indflydelse paa Landbruget.

Botan. Tidsskr. XII. 
Jelling Seminarium 1841-91 S. 33 f. 
Schrøder, Danmarks Hjælpekilder og Næringsveje I, 212 f. 
Galschiøt, Landbrug og Landmænd i Danm. 
Skjelskør Avis 1894, Nr. 169. 
Ugeskr. f. Landmænd 1897, Nr. 42.
Vort Landbrug 1897, Nr. 42. 
Landmandsbladet 1897, Nr. 41. 

H. Hertel.

 f. 1834, Hededyrker">

Nielsen, Peder, f. 1834, Hededyrker. 
P. N. er født 28. Jan. 1834 i Oxlund, nordvest for Askov, hvor hans Fader, Niels
Simonsen, var Gaardejer; Moderen hed Ane Marie Nielsdatter. P. N.
blev først uddannet som Bygningshaandværker; men da han 11. Juni
1861 ægtede Marie Kirstine Johansen (f. 17. Febr. 1839), Datter af
den udmærkede Hededyrker J. C. Sørensen Steinmeier i Hovborg,
opdyrkede han en Parcel, Østerbygaard, af Svigerfaderens Gaard
og virkede i den følgende Tid ved sit Exempel saa vel som ved
Vejledning i vid Omkreds for Træplantning, Havedyrkning og 
Engvanding, ligesom han paa mange andre Omraader har indtaget en
ledende Stilling i Arbejdet for Egnens Opkomst, bl. a. efter
Svigerfaderens Død 1880 i Bestyrelsen for Aktieselskabet «Hovborg
Plantage». P. N. er Sognefoged og har beklædt mange andre
kommunale Tillidshverv, efter at have mistet sin Hustru 7. Febr. 1890
solgte han 1896 sin Gaard og flyttede til Hovborg.

Hedeselskabets Tidsskr. Febr. 1894.

A. Oppermann.



Nielsen, Poul, d. 1688, s. Rosenpalm.



Nielsen, Rasmus, 1802-77, Lægprædikant, 
var Husmand i Davinde paa Fyn, hvor han ogsaa er født, vistnok 22. Febr. 1802.
Han blev vakt af C. Madsen (XI, 7), og da denne døde 1829,
ægtede R. N. hans Enke og betragtedes som den, der nærmest
skulde fortsætte hans Virksomhed. I nogle Aar var han en stærk
Lovprædikant; siden gik han over til den grundtvigske Retning og
bidrog meget til, at de opvakte sluttede sig til denne og dens
Præster. Han kjøbte 1852 en Gaard i Ejby ved Odense. Her
sluttede han sig til L. Helvegs Menighed. Han døde 24. April 1877.

F. Nygård, Kristenliv i Danmark gennem 100 år S. 380. 
Højskolebladet 1891, Nr. 43.

L. Koch.



Nielsen, Rasmus, 1809-84, Filosof, er født 4. Juli 1809 i 
Roerslev ved Middelfart, hvor Faderen, Niels Berthelsen (f. 1785
d. 1847), var Husmand; Moderen var Anna Catarina Rasmusdatter
(f. 1784 d. 1854). Stedets Præst E. F. Thorup blev opmærksom
paa den livlige og begavede Dreng, underviste ham først selv i
nogle Aar og satte ham derpaa, 20 Aar gammel, i Viborg
Kathedralskole, hvorfra han 1832 kom til Universitetet. Her studerede
han Theologi, blev 1837 Kandidat med Udmærkelse, forsvarede
1840 for den theologiske Licentiatgrad sin Afhandling «De
speculativa historiæ sacræ tractandæ methodo» og holdt derefter som
Privatdocent et Aars Tid theologiske Forelæsninger. Allerede 1841
blev han imidlertid ansat som Professor i Filosofi i den ved Poul
Møllers Død 1838 ledigblevne Plads, og som filosofisk
Universitetslærer virkede han derefter i over 40 Aar, indtil han 1883, kort før
sin Død, trykket af Alderen tog sin Afsked. 1837 havde han
ægtet Edle Margrethe Nielsen (f. 1815 d. 1893), en naturlig Datter
af Kammerherre, Stiftamtmand over Viborg Stift Niels Sehested.

Han begyndte sin Universitetsvirksomhed som en ivrig
Tilhænger af det Hegelske System og den Hegelske spekulative 
Methode. I denne Aand ere alle hans første Arbejder, baade de
theologiske og de filosofiske, skrevne. Til denne Gruppe høre,
foruden den nys nævnte Afhandling for Licentiatgraden, en 
Kommentar over Pauli Brev til Romerne (1841), en ufuldendt 
«Spekulativ Logik» (1841-44), «Forelæsningsparagrafer til Kirkehistoriens
Filosofi» (1843) og «Den propædevtiske Logik» (1845). Samtidig
havde imidlertid S. Kierkegaard begyndt sin glimrende 
Forfatterbane og havde bl. a. i de 2 Skrifter «Filosofiske Smuler» og
«Uvidenskabelig Efterskrift» baade med Lyrikkens, Ironiens og
Logikkens Vaaben bekæmpet de Hegelske religionsfilosofiske 
Anskuelser. Disse Arbejder saa vel som Kierkegaards øvrige 
Forfatterskab øvede en afgjørende Indflydelse paa N. Han opgav de
Hegelske Resultater, først og fremmest paa det religionsfilosofiske
Omraade, og sluttede sig her nærmest til S. Kierkegaard. Den
Hegelske Forsoning mellem «Tro og Viden», der simpelt hen var
tilvejebragt ved en vidt dreven Forflygtigelse af Troen, forkastes.
Troen bliver som hos Kierkegaard Troen paa det paradoxe og al
spekulativ Theologi, ja al Theologi dermed umulig. N. udtaler
disse Anskuelser først i «Evangelietroen og den moderne 
Bevidsthed» (1849) og senere i «Magister Kierkegaards «Johannes Climacus»
og Dr. H. Martensens «Kristelige Dogmatik»» (1849), et Stridsskrift,
hvori han begyndte den Polemik mod den Martensenske Dogmatik,
der glimtvis fortsattes gjennem næsten alle hans følgende Skrifter.
I «Dr. H. Martensens dogmatiske Oplysninger belyste» (1850),
«Evangelietroen og Theologien» (1850), «Et Levnedsløb i 
Underverdenen» (1853, psevdonymt), «Skæbne og Forsyn» (1853), «Om
personlig Sandhed og sand Personlighed» (1854), «Om Theologiens
Naturbegreb med særligt Hensyn til Malebranche» (i 
Universitetsprogram 1855) fremsætter han yderligere sine Anskuelser 
paa det religionsfilosofiske Omraade.

Paavirkningen fra S. Kierkegaard fik imidlertid endnu videre
gaaende Følger. N.s Tro paa den Hegelske Læres Indhold var
rokket. Ligesom paa det religiøse Omraade saaledes var dette
Indhold ham nu ogsaa paa de øvrige Omraader for abstrakt og
fjærnt fra Virkeligheden. For at finde et sandere Indhold for sin
Filosofi kastede N. sig derfor med Iver over Studiet af de 
forskjellige «Fagvidenskaber», særlig Mathematikken og Naturvidenskaberne, 
og søgte at frugtbargjøre den derved indhøstede Erkjendelse 
for sin Tænkning. Han udgav et Par Afhandlinger: «Filosofi
og Mathematik» (1857) og «Mathematik og Dialektik» (1859), der 
paadroge ham en Fejde med Mathematikeren A. Steen, og han
fremsatte Resultatet af sine sidstnævnte Studier først i «Filosofisk
Propædevtik i Grundtræk» (1857), derefter i «Forelæsninger over
filosofisk Propædevtik» 1860-61 og 1861-62 og endelig i
Hovedskriftet «Grundideernes Logik», hvoraf 1. Del udkom 1864, 2. 1866,
medens det paa mange Dele beregnede Værk i øvrigt lodes
ufuldendt. I Slutningen af Treserne blussede Striden om «Tro og
Viden» atter op. N. deltog i den med flere mindre Afhandlinger
og det mod Martensen rettede Skrift: «Om «den gode Vilje» som
Magt i Videnskaben» (1867). Efter Indbydelse fra Norge holdt
han dernæst i Efteraaret 1867 ved Christiania Universitet en Række
Forelæsninger, der ligeledes væsentlig drejede sig om Forholdet
mellem «Tro og Viden» og det følgende Aar udgaves under Titelen:
«Om Hindringer og Betingelser for det aandelige Liv i Nutiden».
1869 udgav han endelig under Titelen «Religionsfilosofi» en
systematisk Fremstilling af de Anskuelser, han efterhaanden havde
udformet sig angaaende Religionen (Kristendommen) og dens Forhold
til Videnskaben. Som udspringende fra «absolut uensartede
Principper» kunne Tro og Viden begge rummes inden for samme
Bevidsthed, mener han, og skjønt «Troen» endnu væsentlig er den
Kierkegaardske paradoxale Tro, der umuliggjør al Dogmatik, skal
den dog kunne gjøres til Gjenstand for Fremstilling og Belysning
i Religionsfilosofien, der er en «omvendt Videnskab». Foruden
forskjellige mere populære Skrifter udgav han endnu 1873: «Natur
og Aand, et Bidrag til en med Fysikken stemmende Naturfilosofi»,
og endelig gav han i «Almindelig Videnskabslære i Grundtræk»
(1880) et kort Overblik over sine samtlige Anskuelser. En lignende
kort Fremstilling af sin «theistiske Logik» («Grundideernes Logik
i kort Begreb») havde han for øvrigt, særlig til Brug for de
studerende, udgivet 1870.

Og til denne betydelige Række strængere filosofiske Skrifter
knyttede sig endnu et ikke ringe Antal populære Afhandlinger, til
Dels foranledigede ved hans talrige Forelæsninger for en bredere
Tilhørerkreds. 1863 udkom hans glimrende Tale ved
Universitetsfesten: «Den stærkeres Ret», 1867 «Om Holbergs Kirkehistorie»
og «Om Tilværelsens ideelle Magter: Skæbne og Forsyn», 1870
«Tale ved Festen til Thorvaldsens Minde», 1874 «Om Betingelserne
for en kraftig Vilje», 1875 «Folkelige Foredrag» og «Om Liv og
Haab», 1876 «Fantasiens Magt», 1877 «Om Aandsdannelse» og
«Om Samfundets Vilkaar», 1878 «Gamle og nye Profeter», 1879 
«Adam Oehlenschläger» og 1880 «Om Arbejdets Betydning for det
aandelige Liv». 1880-81 var han Universitetets Rektor og skrev
i den Anledning i Universitetsprogrammet «Om det oprindelige
Forhold mellem Religion og Videnskab». 1869 stiftede han i 
Forbindelse med B. Bjørnson og R. Schmidt Tidsskriftet «For Idé og
Virkelighed» (ophørte 1873), hvori han har skrevet en hel Del 
Afhandlinger.

1879 var han bleven Kommandør af Danebrog, og ved sin
Fratrædelse 1883 blev han Konferensraad. 1868 udnævntes han til
Æresdoktor ved Lunds Universitet, og 1876 blev han Medlem af
Videnskabernes Selskab. Han døde 30. Sept. 1884.

N. var en i mange Henseender rigt udrustet Personlighed,
Han var i Besiddelse af en sprudlende Fantasi, en betydelig 
Skarpsindighed, rig Følelse, varm Interesse for alle Livets Hovedproblemer
og en ualmindelig Fremstillingsevne baade i Skrift og Tale. Med
spillende Vid og kaad Humor formaaede han at krydre selv det
tørreste og abstrakteste Æmne, saa at han fængslede endog de
Tilhørere og Læsere, der kun rent overfladisk anede, hvorom det
hele drejede sig. Og han fandt i den Hegelske «Dialektik» en
Klinge, der var som skabt til hans Arm, men som tillige netop af
denne Grund blev ham en skæbnesvanger Hjælper, i det dens 
tilsyneladende saa glimrende Resultater gjorde ham blind for de
væsentlige Mangler, der vedblivende hæftede ved hans Forskning
og efterhaanden traadte saa tydelig frem paa Overfladen, at de
bleve synlige for omtrent alle andre end Forfatteren selv. Saa
naturligt faldt det Hegelske Vaaben i hans Haand, saa nøje passede
det til netop alle hans mest fremtrædende Ejendommeligheder, at
hverken den rammende Kritik, som allerede Poul Møller havde
givet af den Hegelske Methode, eller det Brud med Lærens 
Indhold, som S. Kierkegaard foranledigede hos ham, eller det Bad,
han senere tog sig i Fagvidenskabernes kritiske Bølger, formaaede
at indgyde ham Mistillid til det; han vedblev tillidsfuldt at bruge
det til sin Død. Og dette staar i Forbindelse med en vis Begrænsning 
i hans Begavelse. Han var ingenlunde blottet for kritisk
Skarpsindighed; men denne var af en ejendommelig kortsynet,
utaalmodig Art og manglede Evne til den store Overskuen. Med
glimrende Virtuositet kunde den blotte Modsigelser hos Modstandere,
med genial Opfindsomhed kunde den kaste sig over Forsvaret af
et truet Punkt hos Forfatteren selv, men den var da saa optaget
af sit øjeblikkelige Arbejde, at den uden at mærke det kunde give
en hel Snes andre Punkter til Pris blot for i Øjeblikket at frelse
det truede. I kjække, umiddelbare Syner vandt N. sine Resultater.
Objektivt at prøve deres Rigtighed, før han slog dem fast, eller
taalmodig at føre Læseren fra et eller andet sikkert Udgangspunkt
gjennem lutter logisk nødvendige Skridt til disse Tinder var en
Sag, der laa ham for lavt; dertil manglede han Omhu og
Udholdenhed, &#596;: kritisk Besindighed. Hvad han skulde give sig af
med, maatte i Øjeblikket have hele hans brændende Interesse; det
var ham derfor saa vanskeligt at udarbejde sine Tanker ligelig og
med stadig Overskuen af samtlige Led. At flere af hans Arbejder,
bl. a. Hovedværket «Grundideernes Logik», kun bleve vildtformede
Tilløb, kan derfor ikke overraske.

Den frodige Friskhed, hvormed han traadte frem paa
Skuepladsen som Forkæmper for de Hegelske Ideer, forskaffede ham
naturligvis snart en betydelig Tilslutning. I saa godt Humør havde
Hegelianismen hverken vist sig hos Heiberg eller hos Martensen.
Og da han til den Hegelske Form knyttede det Kierkegaardske
Indhold, blev Beundringen selvfølgelig endnu større. Det var for
mange Toppunktet af Videnskabelighed, det her var lykkedes
Forfatteren at forbinde med Toppunktet af Religiøsitet, saa fuldt og
ubetinget, som hidtil ingen havde drømt om. Et truende Punkt
var ganske vist endnu tilbage, i det de forskjellige Fagvidenskabers
Repræsentanter med stedse stigende Styrke lode haant om de
Hegelske Anskuelser paa deres forskjellige Omraader. Men da N.
efter at have sat sig omhyggelig ind i de forskjellige
Fagvidenskabers Methoder og Resultater ogsaa gav sig til at forbedre
Systemet paa dette Punkt, syntes alt i Orden, og N. stod nu paa
sin Berømmelses Tinde, hyldet ikke blot af den studerende
Ungdom og «de dannedes» store Mængde, men tillige af en ikke
ringe Kreds af mere selvstændige og kyndige Tilhængere. At de
særlig kritiske Naturer allerede nu tvivlende rystede paa Hovedet,
hjalp foreløbig ikke. N. havde fortryllet sin Kreds, og den
vedblev endnu i en Aarrække at være ham trofast. Først i Slutningen
af Treserne begyndte et alvorligere Omslag. 1866 udgav G. Brandes
«Dualismen i vor nyeste Filosofi», 1867 bragte S. Heegaards
«Professor R. Nielsens Lære om Tro og Viden» og Martensens «Om Tro
og Viden», og 1868 kom H. Brøchners «Problemet om Tro og Viden»
og «Et Svar til Professor R. Nielsen», lutter Arbejder, der alle
med sikker Haand blottede Methodens og de opstillede Resultaters
Uholdbarhed. Ogsaa Christianiaforelæsningerne bleve fra norsk 
Side gjorte til Gjenstand for en lignende Kritik, og skjønt
Forfatteren værgede sig tappert og paa enkelte Omraader med afgjort
Overlegenhed, var det dog for enhver kyndig indlysende, at Slaget
var tabt. Var dette Angreb kommet i hans yngre Dage, vilde det
mulig kunne have aabnet hans Ojne for det upaalidelige i den
Methode, han saa uforbeholdent havde hengivet sig til; men den
6oaarige Mand var for gammel til at lære, og i sine efterfølgende
Arbejder staar han derfor ofte nok som en Art sidste Mohikaner
for den Hegelske Dialektik i Danmark. Mere og mere vendte
han sig i disse Aar til de grundtvigske Kredse, uden at det dog
heller her, som det synes, lykkedes ham at vinde egentlig dybere
Tilslutning.

Men har N. end saaledes ikke sin fremragende Betydning ved
det filosofiske System, han efterlod sig, saa var han dog ikke
desto mindre en fremragende Personlighed, ja sikkert en af de
betydeligste i sin Samtid her hjemme. Det egentlig systematiske
laa ham vel endog ualmindelig fjærnt; men som den vækkende,
opildnende og befrugtende Universitetslærer søgte han forgjæves
sin Lige. Her kom alle hans Evner ham til gode. Hans
sprudlende Veltalenhed, hans varme Følelse for alle Livets højeste Idealer,
hans rige Lune, hans ejendommelige Evne til at tale konkret og
levende om selv det mest abstrakte, alt forenede sig for
uimodstaaelig at fængsle Tilhøreren og tvinge ham til at lytte. Og
denne vækkende og opdragende Indflydelse paa Landets studerende
Ungdom øvede han med usvækket Kraft og Iver næsten lige til
det sidste, gjennem næsten et halvt Aarhundrede.

Erslew, Forf. Lex.
G. Brandes, Essays.

K. Kroman.


Nielsen, Thomas, 1838-95, Politiker, 
blev født 13. Nov. 1838 i Sønder Lem ved Ringkjøbing af gammel anset Bondeæt og var
Søn af Gaardejer Niels Jørgensen (f. 1794 d. 1847) og Mette
Kirstine Thomasdatter (f. 1797 d. 1882). Under hans Opvæxt rørte der
sig kun lidet aandeligt Liv omkring ham, og han selv blev haardt
opdraget af sin Stiffader og holdt strængt til Bondearbejde. Efter
sin Konfirmation blev han greben af den kirkelige Vækkelse, der
bredte sig til Egnen, dog uden selv at blive Grundtvigianer, og
fik Lyst til Skolegjerningen. Uden nogen Forberedelse blev han i
Vinteren 1855-56 Omgangsskolelærer i Torsted og var den næste
Vinter Lærer ved en Biskole i Dejbjærg. I Sommeren 1857 optoges
han paa Jelling Seminarium og udgik her fra 1860. Paa Seminariet 
optraadte han jævnlig som Taler, bl. a. som Opponent mod
Forstanderen, Svendsen; end videre læste han her med dyb Interesse
S. Kierkegaards «Øjeblikket» og de frisindede Hovedstadsblade og
blev en ivrig national Venstremand. Efter sin Examen blev han
Skolelærer i Øster Bording nær ved Silkeborg og kom her snart i
Forbindelse med Hostrup, som den Gang var Præst i Silkeborg,
og som i sine Erindringer (II, 91) giver ham følgende Omtale:
«med varme religiøse og folkelige Interesser, en ivrig Demokrat,
et godt Hoved og et ungdommeligt Mod til at gaa paa». Efter
Hostrups Opfordring blev han i Foraaret 1862 Redaktør af
«Silkeborg Avis» og viste strax gode Evner for denne Virksomhed;
optraadte ogsaa som Taler ved Grundlovsfesten paa Himmelbjærget
(«var Dagens Helt») og blev i Efteraaret af M. Drewsen sendt til
Herningkredsen for at virke for Blixen Fineckes Valg til
Folketinget. Saaledes fik han her Indvielsen til hele sin senere Gjerning.

Ved Aarets Slutning forflyttedes han til Birk nær ved Herning
og forblev som Lærer her indtil 1877 (tog formelt Afsked 1881),
men stiftede desuden 1867 Hammerum Folkehøjskole, som han
styrede indtil 1870, og 1877 en Realskole i Herning, som han bragte
i god Gang og styrede indtil 1883. Ogsaa virkede han tidlig som
politisk og religiøs Foredragsholder og forstod at vække Liv i
denne hidtil døde Egn. I Efteraaret 1865 stiftede han «Vejle Amts
Folkeblad», som efterhaanden vandt en stor Udbredelse og betydelig
Indflydelse, og hvis Eneejer han blev 1882 (han skrev i en Række
Aar under Mærket X). Det fik flere Aflæggere, der senere
udvikledes til selvstændige Blade, «Vestjylland» eller «Herning
Folkeblad» 1869, «Frederits Folketidende» (senere kaldet «Fredericia
Dagblad») 1873 og «Esbjærg Avis» 1890, og som alle medvirkede til
at forøge hans politiske Magt og økonomiske Velstand.

I Marts 1864 søgte han første Gang Valg til Folketinget i
Herningkredsen, men uden Held, og det gik ikke bedre, da han
i Okt. 1866 stillede sig i Kolding mod C. Berg paa Grund af
dennes Tilslutning til den gjennemsete Grundlov. 3 Aar senere
valgtes han derimod i Vejlekredsen og repræsenterede denne indtil
Febr. 1887, da han gik over i Landstinget; han gjenvalgtes med
stigende Stemmetal, skjønt under gjentagne haarde Valgkampe.
Han sluttede sig strax til det forenede Venstre, blev allerede 1871
Medlem af Finansudvalget og var dette, saa længe han sad i
Folketinget; han tog meget virksom Del i dets Arbejder og var i
en lang Aarrække Ordfører over de Andragender, som indkom til 
det. Han fik ogsaa Sæde i mange andre vigtige Udvalg og var
jævnlig deres Ordfører. Han var altid en flittig og dygtig Arbejder,
der med Grundighed satte sig ind i Sagerne (bl. a. fordybede han
sig i de vestindiske Forhold og tilegnede sig en virkelig Indsigt
heri), og han stræbte ved Selvstudium at vinde Kundskab om
Statsøkonomi. Mange Haande Spørgsmaal var det, som han i
Tidernes Løb kom til at give sig af med, og til hvis Løsning han
ydede sit ofte ejendommelige Bidrag.

Hvad der særlig laa ham paa Sinde, og hvad han stadig
viede sine Kræfter, var at drage Omsorg for Smaakaarsfolk og for,
hvem der ellers vare paa Livets Skyggeside. Han var 1875
Ordfører for Forslagsstillerne til et Lovudkast om Understøttelseskasser,
og han gav derved Stødet til Nedsættelse af Arbejderkommissionen
(afslog dog selv at tage Sæde i denne) samt forberedte de senere
Forslag om Alderdomsunderstøttelse. Ligeledes rejste han 1878
først Spørgsmaalet om Kreditforeninger for Husmænd og blev
senere (1883) selv Medlem af Bestyrelsen for den nørrejyske
Forening. Han var en varm Talsmand for Statstilskud til
Aandssvage-anstalterne (blev 1888 Medlem af Kommissionen herom), til
Børnehjem og andre humane Formaal, ligeledes for Forbedring af
Almueskolen og for Statshjælp til Realskolerne og til «Bondestudenterne».
End videre virkede han for Bygning af Jærnbaner i Midtjylland,
vistnok med særligt Hensyn til sin Valgkredses og sin Hjemstavn
Hernings Tarv. Som god Demokrat foreslog han 1871 tvungen
Afløsning af Len og Stamhuse, og han vilde ikke nøjes med at
give Menighederne Del i Præstevalget, men krævede ogsaa for
dem Indflydelse paa Præsternes Afskedigelse.

I sine første Rigsdagsaar var N. en af Venstres heftigste
Talere -- ja maaske den bitreste - imod Ministeriet og det
national-liberale Parti, ligesom han paa Folkemøder var en af dets
ivrigste Agitatorer. Han gik endog saa vidt, at han i Jan. 1873
ligefrem udtalte sin «personlige Modbydelighed» imod at forhandle
med Hall, den samme, mod hvis Udenrigsstyrelse han 10 Aar
tidligere havde rettet sine første Angreb i «Silkeborg Avis». Han
hørte ogsaa til det Mindretal, som i Foraaret 1873 vilde nægte
Finansloven; blev snart efter Medlem af det forenede Venstres
Bestyrelse og var som saadan 1876 med at foreslaa Rigsretsanklage
mod 5 Ministre. Ikke mindre skarpt optraadte han imod
Ministeriet Estrup, i det han betegnede det som Bærer af alskens
Standsprivilegier og som Udtryk for en enkelt Klasses Magtsyge, 
hvorimod han selv med Styrke hævdede det menige Folks Ret,
den almindelige Valgrets Betydning og det der fra udgaaende
Folketings naturlige Overvægt i Statslivet.

Men paa den anden Side var han alt for meget en Arbejdets
Mand til længe at kunne nøjes med Agitationen alene og alt for
ædruelig i sin Opfattelse til ikke at øjne den Fare, som den
fortsatte storpolitiske Kamp medførte for Folkets jævne Udvikling.
Han forstod derfor at tæmme sin Lidenskab og blev Talsmand
for Forhandling og Overenskomst, i det han foretrak selv smaa
Fremskridt for at skulle vente paa de store. I Efteraaret 1877
understøttede han Bojsen og Holstein i at slutte Aftalen med Højre
om den provisoriske Finanslov og medvirkede senere til Udjævning
af Tvistemaalene; han hørte fra den Stund til det moderate Venstres
ledende Mænd. Dog glemte han aldrig Naget imod Estrup, fordi
denne ved ikke den Gang at vige Pladsen holdt den politiske
Kamp aaben. Han var næste Aar Ordfører for det vestindiske
Udvalg, hvis Holdning medførte Folketingets Opløsning, sluttede
sig senere, om end modstræbende, til Visnepolitikken og rettede
paa ny i Efteraaret 1883 den skarpeste Dadel imod Estrup.

I Febr. 1887 valgtes han til Landstinget for n. Kreds og var
her indtil sin Død Venstres -- og særlig den maadeholdne Fløjs --
politiske Ordfører. Han var stadig Medlem af Finansudvalget og
tillige af mange andre Udvalg (om Sygekasser, om Skolelærerseminarierne, 
om Statsskole for Lærerinder o. s. fr.); øvede, skjønt
Mindretallets Leder, en meget betydelig Indflydelse og forsømte
aldrig Lejligheden til at fremhæve det provisoriske Systems mislige
Følger baade i finansiel og politisk Henseende. Han havde
væsentlig Del i at forberede og afslutte det politiske Forlig 1894 og
valgtes derefter til Medlem af den store Landbokommission.

Men det forundtes ham ikke at se, hvorledes Udviklingen
kom til at forme sig under den forandrede Partistilling, af hvilken
han havde ventet sig saa gode Frugter. Hans Bryst havde aldrig
været stærkt, og det stadige Arbejde havde tæret paa hans Kræfter.
Et Par Gange var han, vistnok som Følge af Overanstrængelse
paa politiske Møder, bleven ramt af et apoplektisk Slag, og efter
et Par Dages Sygeleje bortreves han af Lungebetændelse 27. Marts
1895 paa 23 Aars Dagen for hans Bryllup. Han var en ægte jysk
Politiker, sej og vedholdende, kløgtig og mistænksom. Flid og
Driftighed havde gjort ham til en velstaaende Mand: han drev
ogsaa med Iver et mindre Landbrug i Herning. For mange unge 
Mænd har han været en virksom Ven og Raadgiver. Siden
1875 var han Medlem af Bestyrelsen for «Dansk Husflidsselskab»
og siden 1885 for «Dansk Folkemusæum». - Han havde 27. Marts
1862 ægtet Margrete Pedersen (f. 17. Jan. 1837 d. 29. Sept. 1884),
Datter af Gaardejer Peder Pallesen Fløe (f. 1805 d. 1892).

Wulff, Den danske Rigsdag. 
Jelling Seminarium 1841-91. 
Vejle Amts Folkeblad og Herning Folkeblad 27. Marts 1895. 
Aalborg Stiftstid. 2. April 1895.

Emil Elberling.



Nielsen (kaldet Schwartz-Nielsen), Thora Marie Christine,
1854-94, Skuespillerinde. Thora Schwartz fødtes 19. Juli 1854 i
Kjøbenhavn, hvor hendes Fader, Wilhelm F. S., var Bogbinder,
debuterede 22. Sept. 1871 paa Kasino som Batli i «Fandens
Overmand» og vandt ved sit pikante Ydre, sin friske Sangstemme, sit
paa én Gang kokette og lystige Foredrag og sit djærve, ægte
kjøbenhavnske Humør hurtig en fremskudt Plads, særlig i Operetten
og Farcen, og bevarede den, indtil hun, der 16. Nov. 1877 havde
ægtet Carl Nielsen (f. 19. Juni 1855 d. 19. Marts 1895), Søn af
Bagermester J. E. N., kort efter Nytaar 1879 forlod Kasino og for
den følgende Sæson tog Engagement ved Mindra Teatern i Stockholm; 
fra Marts 1883 til Udgangen af 1889-90 virkede Fru S.-N.
atter ved kjøbenhavnske Theatre; hendes sidste Optræden fandt
Sted paa Kasino 28. Maj 1890 som Kathinka i «Gutter om Bord».
Efter 7 Maaneders haabløst Sygeleje døde hun 14. Maj 1894 i
Kjøbenhavn. Fru S.-N. var et ypperlig udrustet Pernilleæmne, men
da hun i 1884 endelig fik en Holbergsk Pigerolle, var hendes
komiske Kraft til Dels brudt. -- Hendes Mand, Carl N., drev 2
Gange, først som selvstændig Direktør (Jan. 1888-Maj 1890), senere
som Forretningsfører for Personalet (Jan.-Maj 1894), Kasino med
pekuniært Held.

Arthur Aumont.



Nielsen, Trugels (Troels), 1594-1669, Præst, blev født i Oslo.
Hans Forældre vare Handelsmand Niels Trugelsen og Birte
Olufsdatter. Fra Oslo Skole blev han Student 1613 og opholdt sig
derefter nogle Aar i Kjøbenhavn. 1617 kaldtes han til Rektor i
Helsingborg, men tiltraadte ikke denne Stilling, da han s. A. blev
Præst paa Elfsborg Slot, der den Gang som Pant var i dansk
Besiddelse. Da Elfsborg 1619 igjen aftraadtes til Sverige, fik T. N.
det ledige Rektorembede i Oslo og blev efter denne Bys Brand
den første Rektor i Christiania. Han tog 1621 Magistergraden.
1630 udnævntes han til Sognepræst i Ullensaker paa Romerige, 
men forflyttedes her fra 1641 til Christiania ved Bytte med den
bekjendte Magister Kjeld Stub. 1647 blev han Provst. Baade som
Rektor og Præst nød han megen Anseelse, men hans Nidkjærhed
og myndige Optræden paadroge ham undertiden selv Ubehageligheder. 
I de 10 første Aar, hvori han var Sognepræst i Christiania,
laa han i uafbrudt Strid med Lektoren Niels Svendsen Chronich
(III, 585), der hyldede sekteriske Meninger og forfulgte Byens
Præster i Almindelighed og T. N. i Særdeleshed som «hykkelske
Lærere uden Aandens Lys og Kald». T. N. var en formuende
Mand og byggede sig en efter Datidens Forhold prægtig Gaard
(hvori senere Krigsskolen i 50 Aar havde sit Lokale). Medens han
var Rektor, udgav han under Titelen «Prosodia Græca» en
praktisk anlagt græsk Accentlære til Skolebrug. For øvrigt har man
fra hans Haand kun nogle latinske Lejlighedsdigte og et Par
Smaabøger af religiøst Indhold. T. N. døde i Christiania 1669. Han
var gift 1. med Barbara Kraft (d. i Pesten 1654), Datter af Rektor
i Kjøbenhavn Hans K. (IX, 419); 2. (1655) med Anna Buntzow
(d. 1690), Datter af Matthias B. i Oslo.

Worm, Lex. ov. lærde Mænd. 
Daae, Det gamle Christiania, 2. Udg., S. 158. 161.

A. E. Erichsen.



Nielsen, Tuve, --1472, Ærkebiskop, er født i Viborg, men
i øvrigt vides intet om hans Herkomst; som Ærkebisp førte han
en Lilje i sit Vaabenskjold. Sin Skoletid skal han efter en yngre
Angivelse have tilbragt i trange Kaar. Senere studerede han i
Erfurt, hvor han immatrikuleredes 1426, blev Magister 1428 og
Dr. theol. 1439 og beklædte Posten som Universitetets Rektor i
Vinteren 1439-40; fra hans Virksomhed i Erfurt er der endnu
bevaret et Arbejde af ham angaaende Aristoteles' Metafysik. 1439
nævnes han som Kannik i Lund og i Ribe; efter sin Hjemkomst
fra Udlandet blev han Ærkedegn i Lund og valgtes 7. Juni 1443,
8 Dage efter Hans Laxmands Død (X, 153), til Ærkebisp sammesteds. 
I denne sidste Stilling faldt det i hans Lod at krone
Christian I 1449, ligesom han selvfølgelig, som Rigsraadets første Mand,
findes hyppig nævnt i Tidens offentlige Aktstykker; især forekommer
han som Deltager i mange Forligsmøder med Svenskerne. Mest
bekjendt er han bleven ved sin uforfærdede Holdning under Carl
Knutssons Hærgningstog i Skaane 1452, da han tappert skal have
forsvaret Lunds Dornkirke og Ærkebispegaard mod Svenskerne,
medens Ærkesædets Gaarde rundt om paa Landet og selv en Del 
af Byen Lund gik op i Luer. Ja, en yngre Beretning ved at
fortælle udførlig, men muligvis mindre paalidelig, om Ærkebispens
frimodige Optræden ved en Sammenkomst, som han ved samme
Lejlighed havde med Kong Carl, og hvor denne forgjæves baade
med det gode og med Trusler søgte at drage ham over paa sit
Parti. Et Byggeforetagende, som T. N. senere udførte paa
Ærke-bispegaarden i Lund, skyldes maaske Mindet om det svenske
Angreb*, ogsaa paa Helsingborg Slot har han opført en ny Bygning.
Af den Skaanske Gejstlighed var han ikke vel lidt, i det den følte
sig højlig forurettet over det overdrevne Gjæsteri, hvormed han
plagede dens undergivne; det gik saa vidt, at hans eget Kapitel
besværede sig herover for Paven, som paalagde 2 Bisper at
paadømme Sagen, og ogsaa fra Tommerup Kloster høres Klager i
samme Anledning.

Ærkebiskop T. døde 7. April 1472. Han anføres som
Forfatter af en Fortsættelse af den Krønnike om Lunds Ærkebisper,
der tilskrives en af hans Forgængere, Niels Jonsen (VIII, 536);
men om det er med nogen Berettigelse, at T. N.s Navn er blevet
sat i Forbindelse med dette Arbejde, turde vistnok være meget
tvivlsomt.

Scr. rer. Dan. VI, 622 f. 633 ff. 
M. Matthiæ, Episcoporum eccl. Lundensis series S. 186 ff. 
Kirkehist. Saml. 4. R. V, 99.

William Christensen.



Nielsen, Uffe, --1293, Drost. Som Erik Glippings Drost
afløste U. N. 1268 Matthias af Flortorp, der faldt under et Tog i
Estland, og selv indlagde han sig krigersk Ære, da han under
Kongens Stridigheder med Magnus Ladelaas af Sverige slog denne
sidste ved Rønnebro, da han havde gjort et Indfald i Skaane (1276).
Kort efter maatte U. N. dog vige Pladsen som Drost for Peder
Hoseøl (VIII, 115), der synes at have været en mere udpræget
Tilhænger af Kongen. Senere hen, da Stormændene rejste
Opposition imod Eriks personlige Regimente og fik ham til at udstede
den første Haandfæstning, traadte U. N. atter frem, og efter at
Droststillingen først havde været beklædt af en af Kongefrænderne,
Junker Erik Knudsen (IV, 554), blev han selv Drost 1284. Før
eller lige efter Kongens voldsomme Død maa han igjen være bleven
afløst af Peder Hoseøl; men han stod dog i et godt Forhold til
Dronning Agnes, som regerede for sin lille Søn Erik (Menved),
og nævnes oftere som Vidne under de af hende udstedte Breve.
Ved sin Død, der indtraf 1293, kunde han bl. a. efterlade sine 
Arvinger et helt Herred, Rønne Herred paa Bornholm, som han i
sin Tid havde kjøbt af Fyrst Vitslav af Rygen, og hvorpaa han
1277 havde faaet Erik Glippings Stadfæstelse. Kronen afstod 1303
dette Herred til Ærkestolen i Lund; men ved den Lejlighed toges
dog et Forbehold til Fordel for U. N.s Arvinger, og 1327 maatte
Ærkebispen kjøbe Herredet af hans Søn Johan (Jens). Denne er
vistnok forskjellig fra en Johan Uffesen, der levede samtidig, var
Christoffer II's Raad og hørte til Slægten Neb med et Anker i sit
Vaaben; thi Drost U. N. ses at have ført 3 Bjælker i sit Skjold,
det samme Mærke, der findes hos de mægtige Litler og Erlandssønner.                                                                             

Kr. Erslev.



Nielsen, Wilhelm Theodor Wegener, 1793-1882, Officer,
blev født i Kjøbenhavn 20. Okt. 1793. Han var en Søn af
Etatsraad, Hofinspektør Mogens N. og Anne Marie Øllegaard f. Weisvogt
og blev 1804 Frikorporal i Husarregimentet og 1807 Kornet; paa
Grund af spinkel Bygning kom han dog først 1811 til Tjeneste ved
det sjællandske Rytterregiment (Sekondlieutenant 1809) og kort efter
til Prins Frederik Ferdinands Dragonregiment, hvorved han 1813
blev Premierlieutenant og Adjudant, hvorefter det marcherede til
Frankrig som hørende til Auxiliærkorpset. Allerede 1816 avancerede
N. til Sekondritmester og blev da Chef for Regimentets 2.
Eskadron, medens han i 1818 kom til fynske Regiment lette Dragoner,
hvorved han forblev i en længere Aarrække, kun afbrudt ved en
3aarig Rejse til Udlandet (1827-30). I 1839 blev han Major med
Aldersorden fra 1834 samt Eskadronschef, i 1842 Oberstlieutenant
à la suite og Medlem af en Kommission angaaende Indkvarteringsvæsenet 
samt i 1844 Kommandør for 4. Dragonregiment og i 1848
karakt. Oberst. Da Regimentets Eskadroner under Felttogene 1848
og 49 vare detacherede, kom han ikke til at føre det mod Fjenden,
men var Medlem af en Kommission angaaende Hærens Organisation.
I 1850 gjorde 2 af hans Eskadroner (Meyer og Buchwald) Indhug
paa Insurgenterne ved Stolk under Slaget ved Isted. I 1856
udnævntes han til Generalmajor og Generalinspektør for Kavalleriet
samt benaadedes med Kommandørkorset af Danebrog, hvornæst
han i 1859 fik Kommandoen over 2. Kavalleribrigade. I 1863
erholdt han sin Afsked fra Krigstjenesten, i det der samtidig tillagdes
ham Generallieutenants Karakter. Han døde 26. Juni 1882. -- 
26. Avg. 1830 blev N. gift med Ludolphine Sophie v. Leth, Datter
af Byskriver i Aarhus, Justitsraad Matthias Christian v. L.

P. N. Nieuwenhuis.



Nielsen, Villads, d. 1637, s. Brøns (III, 215).



Nielsen, Villads, 1607-81, Præst, var født 21. (ell. 23.) Okt.
1607 i Holstebro og Søn af Præsten Niels Villadsen (f 1628). Han
blev Student 1627, 1629 Sognepræst i Udbyneder og Kastbjærg i
Aarhus Stift og 1646 Provst i Gjerlev Herred. Hans korte
Studietid faldt paa et Tidspunkt, da der var et stærkt Røre paa det
kirkelige Omraade, nærmest i den saakaldte Weigelske og Arndske
Retning, og da den lærde og fromme Holger Rosenkrantz endnu
øvede en betydningsfuld Indflydelse paa den religiøse Udvikling.
Hvorledes V. N. er bleven ført ind i denne Bevægelse, vides ikke,
men sikkert er det, at han i sin Præstegjerning kjendelig er
paavirket af den. Da han i en meget ung Alder, maaske
modstræbende, indtraadte i gejstlig Virksomhed, blev han greben af stærke
religiøse Anfægtelser. Han frygtede for, at han skulde blive den
lade Tjener, der forvaltede sit Pund slet; men igjennem vedholdende
Bibellæsning vandt han efterhaanden sin Ligevægt tilbage, og som
praktisk Bibeltheolog øvede han derefter i over 50 Aar en mærkelig
Sjælesørgervirksomhed, støttet af Adelsslægterne Krag og Lykke,
der ejede Sædegaardene Trudsholm og Overgaard i hans Sogne.
Men desuden udfoldede han en meget omfattende
Forfattervirksomhed. Hans 12 Skrifter nævnes næst efter Jersins som de mest søgte
danske Andagtsbøger i det 17. Aarhundrede. Flere af de første
Udgaver synes nu tabte. Dette gjælder saaledes om det første i
Rækken: «Dagens og Lysets Børn», en Opmuntring og Vejledning
til at vandre som Lysets Børn, som han uddelte iblandt sine
Sognebørn. Han udgav det igjen 1679 under Titel: «Kjærligheds Maaltids
Gjæsteret» og betegner det da som sin Svanesang til sine
Menigheder. Imellem, disse 2 Udgaver ligge hans øvrige Skrifter,
hvoriblandt 6, der indeholde fortrinlige Forklaringer til de enkelte Dele
af Luthers lille Katekismus. Af disse maa især fremhæves
«Catechismi Postebud og Brevdragere», en Forklaring af Hustavlen. En
samlet Udgave af de betydeligste af disse Skrifter udkom 1681-94 
og 1704.

V. N. døde 24. April 1681. Han ægtede 1. Karen Nielsdatter
(d. o. 1654), 2. (1657) Mette Christoffersdatter Helsing (d. 1716). V. N.
blev begravet i Udbyneder Kirke, hvor en Sten senere blev lagt
over Graven. Nogle uklare Udtryk i Indskriften sigte til et
Epitafium, hans Enke vilde opsætte over ham i Kirken. Da
Kirkeejeren nedlagde Forbud derimod, blev det derfor opsat i Kastbjærg 
Kirke, hvor det endnu findes, men hvor han altsaa ikke er
begravet.

Helveg, Den danske Kirkes Hist. eft. Reform. I, 387. 
Hofman, Fundationer II, 91 ff. 
Pontoppidan, Marmora Dan. II, 160.

S. M. Gjellerup.



Nielsen, Zakarias, s. Nielsen, Jens Peter Zakarias (ovfr. S. 243).



Danholm Nielsen, d. 1894, s. Nielsen, Oluf Danholm (ovfr. S. 273).

<chapter name="Grønvald Nielsen, s. Nielsen, Niels Peter Grønvald (ovfr.
S. 268).">

Grønvald Nielsen, s. Nielsen, Niels Peter Grønvald (ovfr. S. 268).



Hollard Nielsen, d. 1870, s. Nielsen, Johan Moses Georg Hollard (ovfr. S. 246).



Niemann, Sebastian, 1625-84, Superintendent, blev født i
Lybek 2. April 1625. Hans Fader var Kjøbmand; Moderen hed
Salome Stauber. Efter at have studeret ved forskjellige tyske
Universiteter kom han til Jena, hvor han 1651 tog Magistergraden og
begyndte at holde Forelæsninger som Privatdocent. 1654 blev han
sammesteds extraordinær theologisk Professor; fik 1657 den
theologiske Doktorgrad, og samtidig forfremmedes han til ordinær
Professor. Han var den første, der i Jena læste over Kirkehistorie.
1664 blev han Superintendent i Jena og beklædte sit dobbelte
Embede ved Universitetet og i Kirken til 1674, da han af den
gottorpske Hertug blev kaldet til Generalsuperintendent og
Overhofprædikant paa Gottorp som Dr. Reinboths Efterfølger. Han døde
i Slesvig 6. Marts 1684. Efter sin Formand tog han i Arv
Stridighederne med Sværmersken Antoinette Bourignon (II, 551), men han
gik ikke saa lemfældig frem som han. Han har udgivet flere
Stridsskrifter i denne Sag, ligesom han i sin Professortid i Jena
lod trykke en Mangfoldighed af Disputatser og polemiske
Smaaskrifter. Han var 2 Gange gift: 1. (1657) med Martha Justina
Forster fra Erfurt (d. 1676), 2. (1677) med Elisabeth Friis fra Lybek,
der overlevede ham.

Moller, Cimbria lit. I. 
Carstens, Die Generalsuperintendenten in Schlesw.-Holst. (1890) S. 26 f.

A. Jantzen.



Nieuwenhuis, Peder Nicolaas, f. 1842, Officer. N. er født
13. Okt. 1842 i Amsterdam og Søn af Dr. jur., Medlem af
Provinsen Utrechts højeste Ret Coenrad Jacobus Nicolaas N. og
Augusta f. Nygaard. Han blev 1856 Søkadet paa Akademiet i
Willemsvord ved Helder, men afgik der fra i Febr. 1859. Han rejste s. A. 
til Danmark, hvor han først i Ekernførde og siden i Kjøbenhavn
forberedte sig til den militære Højskole, hvis Adgangsexamen han
tog i 1861. Uagtet han bestod Oprykningsexamen i 1863, udnævntes
han dog først til Officer i Febr. 1864, da den ham i 1863 tilstaaede
Indfødsret i Danmark og Slesvig saa først ansaas tilstrækkelig dertil.
I Krigen 1864 gjorde han Tjeneste ved 5. Fæstningskompagni og
var i Fredericia under Bombardementet. 1866 tog han Afgangsexamen 
fra Højskolen, blev 1867 Premierlieutenant, 1879 Kapitajn,
1889 Oberstlieutenant og 1894 Oberst i Artilleriet. Som Officer har
han gjort Tjeneste ved Laboratoriet, Søbefæstningen og
Feltartilleriet. Han har 2 Gange, 1872-76 og 1883-89, været ansat ved
Generalstaben, hvor han forrettede Tjeneste ved den taktiske
Afdeling. Fra 1881-93 var N. Lærer i Krigskunst og fra 1884-93
tillige i Krigshistorie for Officersskolens ældste Klasse. N. har
været Medlem af flere Kommissioner, saaledes af den i 1881
nedsatte Skytskommission om det til den eventuelle Landbefæstning
fornødne Skyts. Han har flere Gange været sendt til Udlandet
for at gjøre sig bekjendt med de paa Befæstningsomraadet
indvundne Resultater og for at skaffe Oplysninger om
Fæstningsvæsenets Organisation, hvorfor ogsaa Artilleriet har anvendt ham ved
Spørgsmaal paa disse Omraader. Paa egen Bekostning har han
foretaget en Rejse til Paris og Berlin for i Arkiverne der at søge
Oplysninger om Angrebet paa Paris i 1870-71, hvorom han saa holdt
Konkurrenceforedrag for Officerer af Kjøbenhavns Garnison, for
hvilket han fik Præmie i 1872. Han udgav det senere som
selvstændig Afhandling, der blev oversat til et hollandsk Tidsskrift.

N. har udfoldet en stor litterær Virksomhed, i det han foruden
nogle Lærebøger til Officersskolen har skrevet Afhandlinger i Blade
og Tidsskrifter om historiske Æmner og om militære, saa vel
tekniske som taktiske, Spørgsmaal; saaledes skal nævnes en om
Materialet til Kystbefæstninger, specielt ved Drøbak Sund, for hvilken
han i 1871 fik Guldmedaille af den norske Militærforening, og en
om «Feltartilleriet i 1866 og 1870), for hvilken han fik
Prisbelønning af det danske krigsvidenskabelige Selskab i 1879. I
Diskussionen her hjemme om Forsvarssagen har han taget ivrig Del, ikke
blot ved Artikler i Blade og Tidsskrifter, men ogsaa ved særlige
Piecer, af hvilke kun skal nævnes den i 1880 udkomne anonyme
«Slaget ved Lyngby». -- N. blev gift 21. Sept. 1866 med Louise
Bagger (f. 16. Nov. 1847), Datter af Frederik Wilhelm B.,
Sognepræst til Brahetrolleborg, og Mariane f. Tofte.

P. C. Bang.



Nifanius, Christian, 1629-89, Superintendent, 
blev født i Lellinge (ved Kjøge) 2. Marts 1629. Hans Fader, Mag. Johan N.
(d. 1667), var den Gang tysk Hof- og Feltpræst hos Christian IV,
men blev s. A., Sønnen blev født, forflyttet til Marne i 
Sydditmarsken. Moderen hed Marie Beyer. Navnet Nifanius er 
Latinisering af Neukirchen. Christian IV skal selv have holdt ham
over Daaben, og efter Kongen fik han sit Døbenavn. Han blev
Student i Kønigsberg 1649, Magister i Wittenberg 1653 og 
disputerede utallige Gange ved forskjellige tyske Universiteter. 1658
blev han Rektor i Corbach i Waldeck og fik 1660 den theologiske
Licentiatgrad i Giessen. Aaret efter blev han Superintendent i
Eisenberg og giftede sig med Anna Catharine Meyer. 1664 blev
han Superintendent i Bielefeld, 1676 Kirkeraad. Han døde 5. Juni
1689. En Mængde theologiske og filologiske Smaaskrifter har han
udgivet, og han havde Ry for at være en tapper Polemiker og
lærd Theolog. Et tysk Stridsskrift mod Mystikeren og Separatisten
J. de Labadie («Matæologia Labadiana», Minden 1673) har endnu
nogen Interesse.

Moller, Cimbria lit. II.
Allg. Deutsche Biographie XXIII.

A. Jantzen.



Niss, Thorvald Simeon, 1842-1905, Landskabsmaler. 
Han er født i Assens 7. Maj 1842 som Søn af Malermester Niels Frederik
N. og Barbara Kirstine f. Ploug-Hempel. Som Dreng arbejdede
han i Værkstedet hos sin Fader, der ikke var uden kunstnerisk
Begavelse; efter sin Konfirmation kom han til Fredericia, hvor han,
18 Aar gammel, blev Svend. Saa tog han til Kjøbenhavn og 
ernærede sig som Haandværker, samtidig med at Professor Hetsch
forberedte ham til Kunstakademiet, hvor han blev Elev 1861. 2 Aar
senere blev han antagen som Dekoratør paa den kongl. 
Porcellænsfabrik, men da Krigen kort efter brød ud, meldte han sig som
frivillig og gjorde Felttoget med; efter Fredslutningen gjenoptog
han saa vel sit Arbejde paa Fabrikken som Tegneøvelserne paa
Akademiet, hvor han studerede til 1869 og atter nogle Maaneder i
1874. Den Tid, Pligtarbejdet levnede ham, brugte han til at male
Studier i det frie, og fra 1870 udstillede han Landskabsbilleder paa
Charlottenborg. Foreløbig tildroge disse sig ikke synderlig 
Opmærksomhed; gjennemgaaende vare de ganske vist prægede af en ærlig
og ret selvstændig Naturopfattelse og udførte med megen Omhu,
men Foredraget var ængsteligt og spidst, som man kunde vente
det af en Porcellænsmaler, Farven tør og monoton. Det var da 
ogsaa under trange Kaar, N., der i 1872 havde giftet sig med
Caroline Kirstine Christensen (f. 1849 d. 1875), i sin første
Kunstnerperiode arbejdede. Vel opnaaede han i 1875 den Sødringske
Opmuntringspræmie og solgte det følgende Aar et Billede til
Kunstforeningen i Kjøbenhavn, men Publikums Interesse lykkedes det
ham først senere at vinde, og mangen Gang kunde han fristes til
at angre det Skridt, han i 1877 havde vovet, at opgive det sikre
Erhverv ved Fabrikken for helt at vie sig til Kunsten.

Gjennembruddet og i Sammenhæng hermed lysere Dage kom
først henimod Slutningen af Halvfjerdserne og skyldes utvivlsomt
for en ikke ringe Del den Omstændighed, at N. da traadte i
Lærlingeforhold til Otto Bache. Under dennes Vejledning, der var
lige saa Stræng og omhyggelig, som den var nænsom over for
Talentets Krav paa selvstændig Udvikling, naaede N. frem til et
klarere og mere bevidst Natursyn, samtidig med at han tilegnede
sig en Kompositionsdygtighed og en malerisk Færdighed, hvorom
der i hans tidligere Frembringelser næppe havde været Varsler.
Udstillingen i 1879 bragte Vidnesbyrd herom i 3 Efteraarsbilleder,
udmærkede ved Kraft i Stemningen, Glans i Farven, Bredde og
Sikkerhed i den maleriske Behandling; lignende Fortrin, og det i
endnu højere Grad, fandtes forenede i Værker som «Funkedammen
ved Frederiksborg» (1881) og det meget store «Septemberdag i
Jægersborg Dyrehave», der var det eneste paa den internationale
Udstilling i Wien 1882 præmierede danske Kunstværk. Disse og
andre Arbejder skaffede N. Navn som vort Lands ypperste
Efteraarsmaler, og i Virkeligheden var han ogsaa i en Række af Aar
fortrinsvis optagen af at skildre Høsttiden, saaledes som den
afsætter sine Mærker i vore Skove kort før Løvfaldet; faa have som
han fortalt om dens Storhed og Stilhed og om dens Farvers
uendelige Rigdom og Pragt. Ensidig udviklede han sig dog ikke paa
dette Omraade; til hans Hovedværker høre saaledes flere
Vinterbilleder med blød, tyktliggende Sne under de bladløse Træer, og
netop i dem har han som Kolorist naaet meget betydelige
Resultater, saaledes i det store Arbejde, som i 1883 hædredes med
Ud-stillingsmedaillen og derefter erhvervedes til Nationalgalleriet.
Nævnes bør det dernæst, at N. i de senere Aar har hævdet sig Plads
som en af vore ypperste Marinemalere (2 Stykker paa
Nationalgalleriet og det ved Friskhed og Liv i Bevægelsen fremragende
«Kjølvand» i den Hirschsprungske Samling) samt som en
fremragende Blomstermaler («Solsikker», Nationalgalleriet). Ogsaa i 
Egenskab af Landskabsraderer staar han mellem danske Kunstnere
i første Række.

N. har adskillige Gange studeret i Udlandet, saaledes i 1885-86 
med Akademiets Stipendium i Italien, 1889 i Paris, 1892 var
han syd paa med det Anckerske Legat, 1893 atter i Italien og i
Grækenland. I 1887 blev han Medlem af Akademiet. Hans anden
Hustru blev 1887 Constance Møller (f. 1855). -- Han døde selv 11. Maj 1905.

Weilbach, Nyt Kunstnerlex.
S. Müller, Nyere dansk Malerkunst.

Sigurd Müller.



Nissen, Carl Adolf, 1839-1905, Sprogmand. N. er født i 
Kjøbenhavn 7. Nov. 1839 og Søn af Sønderjyden Ivar N., Lærer ved
og senere Bestyrer af St. Petri Realskole (f. 1810 d. 1851), og Anna
Christine f. Wentzel (f. 1820 d. 1890). Han blev Student fra 
Metropolitanskolen 1857 og tog 1864 juridisk Examen. Han besluttede
imidlertid udelukkende at hellige sig til Sprogundervisningen (Tysk
og Engelsk), hvorved han allerede fra sin første Studentertid havde
ernæret sig, og har stadig virket som en søgt og anset Lærer ved
forskjellige Skoler (bl. a. Søofficersskolen fra 1885). 1884 erhvervede
han den filosofiske Doktorgrad ved en Afhandling om det 
middelnedertyske Sprogs Syntax. 1892 fik han Titel af Professor. N. har
bl. a. skrevet Lærebøger i tysk og engelsk Handelskorrespondance
og én stor tysk Grammatik og har i 1898 sammen med F. Mohr
paabegyndt Udgivelsen af en tysk-dansk Ordbog. 21. Dec. 1872
ægtede han Bolette Catharina Petersen (f. 18. Marts 1838 d. 14. Juni
1893), Datter af Møllermester O. P., og døde 11. April 1905.

Universitetsprogr. til Reformationsfesten  1885.

Vilh. Thomsen.



Nissen, Georg Nicolaus, 1761-1826, Diplomat og Forfatter,
var født i Haderslev 22. Jan. 1761. Da hans Forældre, Kjøbmand
Jens N. og Anna Elisabeth f. Zoëga, kun sade smaat i det, blev
han i 12 Aars Alderen optaget i Huset hos sin Morbroder Provst Z.
i Møgeltønder og kom 2 Aar efter til Kjøbenhavn til en anden
Morbroder, Postkasserer, Justitsraad Z., der gav ham Plads paa sit
Kontor. I 1778 blev han Student, og 1781 fik han Ansættelse som
Fuldmægtig i Generalpostamtet. Han forlod dog atter Postvæsenet
og slog ind paa den diplomatiske Vej. 1790 blev han Kancellist
ved Gesandtskabet paa Rigsdagen i Regensburg, men allerede et
Par Aar efter forflyttedes han til Wien, hvor han tilbragte en Række
Aar, først som Legationssekretær, fra 1802 med Titel af Legationsraad, 
og fra 1805 som Chargé d'affaires, indtil han 1810 vendte 
tilbage til Kjøbenhavn og blev Censor for de politiske Blade. 1810
udnævntes han til Etatsraad. Efter at han 1820 havde taget sin
Afsked, rejste han atter til Østerrig og blev der optaget i 
Adelstanden. Han døde i Salzburg 24. Marts 1826. -- N. var en Ven
af Kunsten og noget af en Skjønaand, han skrev baade danske og
tyske Smaadigte og var Forfatter til et dansk Skuespil: «Arist». I
Wien giftede han sig 1809 med Mozarts Enke, Maria Constanze
Cæcilia Josepha Johanna Aloisia f. Weber, hvis Bekjendtskab han
havde gjort i 1797, og hvem han havde ydet sin Bistand ved 
Ordningen af hendes Formuesforhold og øvrige Anliggender. Til Minde
om den store Komponist samlede han, især efter at han havde
trukket sig tilbage fra sin Embedsvirksomhed, Stof til en 
Mozart-Biografi, som han imidlertid ikke naaede at faa fuldført. Hans
«Biographie W. A. Mozarts» blev udgivet 1828 af hans efterlevende
Hustru. Denne, der var et Aar yngre end N., døde i Salzburg
6. Marts 1842.

Erslew, Forf. Lex. 
Thaarup, Fædrenelandsk Nekrolog 1827 S. 34. 
Allg. Deutsche Biographie XXIII. 
O. Jahn, W. A. Mozart, 3. Aufl., II, 684.

V. C. Ravn.



Nissen, Hans, 1788-1857, slesvigsk Patriot, var født 18. Dec. 
1788 paa sin Fædrenegaard i Hammelev (døbt med Tilnavnet Søndergaard, 
hvilket han dog aldrig brugte) som Søn af Gaardmand Jørgen
N. (f. 1. Maj 1758 d. 13. April 1827) og Kirstine Hansdatter (f. 22. Okt.
1763 d. 19. Marts 1831). 1814 overtog han Gaarden og udnævntes
s. A. til Sandemand i Gram Herred. Tiderne vare vanskelige,
tilmed da han havde stor Gjæld til sine Søskende, men ved Kraft,
Klogskab og Dygtighed, navnlig som Hesteopdrætter, lykkedes det
ham at holde sig ved Gaarden, medens mange indtil da velstaaende
Bønder bragtes til Bettelstaven. Den Tidsperiodes stærke legemlige
og aandelige Anstrængelser gave ham det ejendommelige Alvorspræg,
han bevarede gjennem hele Livet. Som Sandemand vandt han
hurtig stor Anseelse ikke alene hos Bønderne, men ogsaa hos 
Embedsmændene, der nærede Respekt for hans Skarpsindighed og
ubestikkelige Retfærdighedsfølelse. Og dog var han disse sidstes
erklærede Modstander. Den tysktalende Embedsstand havde aldrig
været yndet i den danske Del af Slesvig, og da den ved 
Stændernes Indførelse ogsaa vilde kapre Stænderpladserne, mødte den
i det nordlige Slesvig en kraftig Modstand hos Bønderne. Den
viste sig strax ved det første Stændervalg 1836, da N. satte Nis
Lorenzens Valg igjennem imod en Kammerjunker Krogh. 

Saa snart Sprogsagen var rejst, kom N. til at indtage en
ledende Stilling blandt sine Standsfæller, hvis første samlede Skridt
var en Takadresse til Christian VIII for Sprogreskriptet af 14. Nov.
1840. Det følgende Aar vedtoge Sognefogederne og Sandemændene
i Gram Herred paa Allemandstinget at ophænge en Tavle i
Tørning Tinghus til Erindring om, at Kongen havde indsat det
tilsidesatte Modersmaal i dets naturlige Ret. Det var N.s Værk. Han
lod forfærdige en Tavle med Kongens og Monarkiets fulde Vaaben
med Krone over og derunder Ordene:

 «I Lov og Rettens Sale
 han løste bunden Tale;
 nu skal alene klinge
 vort Modersmaal paa Tinge.»

Imidlertid skyndte Embedsmændene, der havde faaet Nys om dette
Forehavende, sig umiddelbart før Allemandstinget 1842 at ophænge
en anden Tavle i Tinghuset blot med Kongens Navnetræk, og da
N. samme Morgen, som Tinget skulde holdes, indfandt sig i
Tinghuset og fandt den nye Tavle der, anbragte han sin Tavle lige
over for Dommersædet. Men inden Tinget blev sat, lod
Herredsfogeden Bøndernes Tavle borttage, og en Klage derover til Kongen
førte kun til, at Sagens Afgjørelse blev overladt til Øvrigheden.

Aaret efter stiftedes den slesvigske Forening, for hvilken N.
blev Formand, og hans ansete Navn skaffede den hurtig Fremgang.
Et af dens første Skridt var at sende N. og Laurids Skau til
Kongen, hos hvem de i Avg. 1843 fik Avdiens paa Før. De 2
stovte Bønders kraftige og forstandige Optræden vakte Kongens
Beundring og havde den Virkning, at Kongen paalagde
Amtmændene alvorlig at efterkomme hans Vilje med Hensyn til det
danske Sprogs Haandhævelse. Tavlesagen var ogsaa paa Tale ved
denne Avdiens, og Kongen foreslog at ophænge Tavlen i Hammelev
Kirke, hvad N. dog ikke vilde gaa ind paa. Amtmanden saa sig
imidlertid omsider nødsaget til at give efter for N., og Tavlen
blev nu ophængt i Tinghuset, men Friskarerne brændte den 1848.
I Okt. 1843 var N. sammen med Nis Steffensen fra Styding og
L. Skau atter hos Kongen, denne Gang i Kjøbenhavn, for at
opnaa Tilladelse til at oprette en Folkehøjskole. Kongen drøftede
baade denne Sag og Stænderforsamlingens Forlæggelse fra Slesvig
til Flensborg udførlig med dem, men maatte ogsaa ved denne
Lejlighed høre drøje Ord af den frimodige N. om Embedsmændene.
Kort efter kjøbte N. en Gaard i Rødding til Højskole og indtraadte 
i Skolens første Bestyrelse. Sprogreskriptet af 29. Marts 1844 vakte
den største Forbitrelse hos N., som i den slesvigske Forenings
Navn nedlagde en skarp Protest derimod, hvilket havde Sagsanlæg
imod Foreningen til Følge. N. rejste da atter til Før sammen
med Pastor H. V. Hertel og L. Skau for at faa Sagen hævet,
hvilket ogsaa lykkedes, dog først Aaret efter. 1846 fratraadte N.
Formandskabet i den slesvigske Forening og deltog efter den Tid
kun sparsomt i det offentlige Liv. Men til sin Død, 18. Maj 1857,
nød han sine Medborgeres udelte Agtelse som en af den nyere
Tids dygtigste og mest fremragende Repræsentanter for den frie
nordslesvigske Bondestand.

N. var 2 Gange gift: 1. (29. Okt. 1814) med Cathrine Jensdatter 
f. Thorøe (d. 3. Nov. 1815), Datter af Gaardmand i Hammelev
Jens T.; 2. (27. Okt. 1822) med Mette Magdalene Pedersdatter f.
Bonde (f. 2. Juni 1806), Datter af Gaardmand i Hammelev Peder
Pedersen B.

L. Skau, H. N. i Hammelev, 2. Udg. (1866).

H. R. Hiort-Lorenzen.



Nissen, Hans Nicolai, 1755-1815, Retskyndig, Søn af
Kommunitetsforvalter og Skriver ved Antvorskov Birk, Kancelliraad
Christian Ditlev N. og Cecilie Kirstine f. Lind, var født 17. Juli 1755,
dimitteredes 1770 fra Slagelse Skole, tog 1780 juridisk Examen og
blev 1783 Professor i Lovkyndighed ved Sorø Akademi, 1790 tillige
Vicelandsdommer i Sjælland og Møen, 1791 desuden Landstingshører 
og Skriver, 1808 Etatsraad. Under den engelske Invasion
1807 forrettede han Felt-Generalavditørs Tjeneste og fungerede
1808-10 som Medlem af den da etablerede Overkriminalret i
Odense uden at ønske nogen Godtgjørelse for disse Hverv.
Desuden var han i mange Aar Forligelseskommissær og
Landvæsenskommissær. Død 23. Dec. 1815. N. har, foruden Taler og
Programmer, udgivet adskillige Bind Landstingsefterretninger,
Domssamlinger o. lign.; de af ham selv affattede Domme ansaas for
Mønstre paa, hvorledes Domme skulde skrives. Gift 8. April 1785
med Anna Sophie Top (f. 24. Marts 1765 d. 25. Okt. 1855), Datter
af Deputeret i Admiralitets- og Kommissariatskollegiet, Etatsraad
Hans Pedersen T. og Maria Dorothea f. Brügmann.

Erslew, Forf. Lex.

G. L. Wad.



Nissen, Lorenz, 1754-1842, Præst, blev født af 
Bønderforældre 1. Febr. 1754 i Østerby, Medelby Sogn, Tønder Amt. Fra 
sit 15. Aar var han Lærer ved forskjellige slesvigske Almueskoler
og havnede 1779 som Skrive- og Regnemester i Sønderborg. Paa
egen Haand uddannede han sig videre, og det saa flinkt, at han
1795 -- 41 Aar gammel og Familiefader -- uden i Forvejen at
have været ved noget Universitet kunde underkaste sig med heldigt
Resultat theologisk Examen paa Gottorp. Aaret efter valgtes han
til dansk Præst ved Mariekirken i Flensborg, og 1801 blev han
Præst i Kegenæs paa Als. Her forblev han til sin Død i Febr.
1842. Det interessante ved Manden er, at han var fuldstændig
Avtodidakt. I øvrigt var hans aandelige Retning Rationalisme med
Had til alt, hvad han kaldte «Mysticisme». Derhos var han et
stort mekanisk Talent, sleb optiske Glas, lavede Mikroskoper og
Kikkerter, ja byggede endog et Orgel med 4 Stemmer -- alt dette
i sin fremrykkede Alder i Løbet af 5-6 Aar, da Øjensvaghed
forbød ham vedholdende Læsning. Da han var 72 Aar, udgav
han en avtobiografisk Fortælling, helliget hans Børn og Venner
(«Meine Wege u. Umwege zur Kirche», Altona 1826), hvori han
paa livlig og underholdende Maade fortæller sin Livsførelse.

Lübker u. Schrøder, Schlesw.-Holst.-Lauenb. Schriftsteller-Lex.

A. Jantzen.



Nissen, Martinus Lind, 1744-95, Raadmand, Forfatter, Søn
af Kjøbmand i Throndhjem Niels Hansen N. (f. 1691 d. 1763),
angivelig af svensk Herkomst, og Johanne Kirsten f. Lind (f. 1705
d. 1760). Han var født i Throndhjem 19. Jan. 1744, blev Student
1762, tog 1763 dansk-juridisk Examen og blev 1767 Prokurator ved
Over- og Underretterne i Norge og Kommercesekretær. S. A. fik
han kongl. Privilegium paa at oprette et Adressekontor og begyndte
Udgivelsen af «Throndhjems Adressekontors Efterretninger», hvis
Privilegium efter hans Død overgik til Throndhjems borgerlige
Realskole. Han blev 1776 Kancelliraad, 1777 Medlem af Videnskabernes
Selskab i Throndhjem, 1778 korresponderende Medlem af det kongl.
danske Landhusholdningsselskab, 1780 Raadmand i Throndhjem og
s. A. Justitsraad. Han afgik ved Døden i Throndhjem 9. Juli 1795; 
hans Broder var Legatstifteren Hans N., Kjøbmand i Throndhjem
(d. 1807). M. N. har udgivet en Del juridiske Skrifter og
Afhandlinger, et Arbejde om Landvæsenet og 1768 en Komedie i 3 Akter:
«Jomfru Pecunia», der kjendelig er paavirket af Holberg, og som
vides opført i Christiania 1771. Han var 3 Gange gift: 1. (1767)
med Riborg f. Schielderup (d. 9. Marts 1782, 32 Aar 8 Mdr. gammel); 
2. (6. Febr. 1783) med Maren Louman f. Krog (døbt i Meldalen
21. Febr. 1752, d. 20.  Marts  1787), Datter af Sorenskriver i
Orkedalen Andreas Christian K. og Maren f. Louman; 3. (17. Dec. 1789)
med Knerke Margrethe f. Thurmann, Datter af Kontrollør Jonas T.
paa  Molde og  Knerke f. Schive; hun var Enke efter Regimentsfeltskær 
Christopher Stabell (d. 1776), var født 1751 og døde i
«Thomas Angells Hus» i Throndhjem 1. Avg.  1814.

Worm, Lex. ov. lærde Mænd.
Nyerup, Lit. Lex.
Personalhist. Tidsskr. 3. R. I, 60 f.
Nicolaysen, Norske Stiftelser III, 992 f.
Huitfeldt, Christiania Theaterhist. S. 84 ff.                                                

H. J. Huitfeldt-Kaas.



Nissen, Nicolai Christian, 1772-1836, Medlem af Konsulatsdirektionen, 
var født 25. Jan. 1772, altsaa faa Dage efter Hofrevolutionen, 
der styrtede Grev Struensee, som siges at være hans Fader;
men hvad enten dette var Tilfældet eller ej, saa blev N. i alt Fald
opdraget som Søn af Kapitajn ved Prins Frederiks Regiment C. C. N.
og Justine f. Hansen. N., der havde uddannet sig i kommerciel
Retning ved et 5aarigt Ophold i Kina i det asiatiske Kompagnis
Tjeneste, og som var Examinatus juris fra 1792, blev Aaret efter
ansat i Kommercekollegiet, hvor han 4 Aar senere avancerede til
Fuldmægtig. 1799 udnævntes N. til udsendt Konsul i Tripolis,
hvor han forblev til Slutningen af 1806, uagtet han var blevet
afskediget allerede Aaret i Forvejen, da den afrikanske
Konsulatsdirektion frygtede for, at han havde paadraget sig den herskende
Bejs Uvilje, i det denne stillede overdrevne Fordringer til den
danske Stat, som N. ikke anbefalede at antage. Han ansattes
ogsaa hurtig i en ny Embedsstilling, nemlig som 3. Direktør i
Bank- og Vexelkontoret i Kjøbenhavn, ligesom han en Del Aar efter
(1815) paa ny sendtes til Tripolis om Bord i Briggen «Bornholm»
for at indlede Underhandlinger netop med den samme Bej, hvilke
førte til Fredstraktaten af 13. Jan. 1816, hvis Afslutning rimeligvis
har foranlediget, at han Aaret efter blev Medlem af den afrikanske
Konsulatsdirektion, en Stilling, han beklædte lige til sin Død i
Kjøbenhavn 15. Dec. 1836. N., der var ugift, blev Konferensraad 1833
og havde tidligere erholdt Legationsraads- og Etatsraadstitlerne.

Øst, Materialier t. et dansk biogr.-lit. Lex. S. 810 ff. 
Museum 1890 S. 75.
Dagen 9. Jan. 1837.

C. Zytphen-Adeler.



Nissen, Nicolaus Wilhelm Lorentz, 1850-97, Grosserer.
W. N. var Søn af Kjøbmand J. L. N. og Sophie f. de Wolff i
Haderslev, hvor han fødtes 26. Juni 1850. Da han i 1869, efter at 
have været dansk Soldat i Odense, vendte tilbage til Haderslev,
blev han udvist der fra. Fra 1871 opholdt han sig 5 Aar i
Udlandet. Hans varme Følelse for Nordslesvigs Skæbne aabnede
efterhaanden hans Øje for de store Mangler ved Fædrelandets
Forsvar, og efter at han havde udarbejdet de herhen hørende Planer,
blev han af en større Kreds af Mænd udvalgt til at staa i Spidsen
for den frivillige Selvbeskatning. 28. Marts 1885 udgik det store
Opraab til det danske Folk i 350000 Exemplarer. Det vakte uhyre
Opsigt, og store Kredse i Folket dannedes til Samarbejde for Sagen.
Der blev snart tegnet over 1/2 Mill. Kr., og 27. Marts 1886 kunde
N. gjøre det første Spadestik til Kjøbenhavns permanente
Landbefæstning ved Garderhøjen. 27. Avg. 1892 nedlagde N. den sidste
Sten til dette, udelukkende ved frivillige Bidrag rejste Fort, som
derefter ved Gavebrev skjænkedes Fædrelandet. Da Diskussionen
i 1888-89 var oppe om Anlægget af en Frihavn ved Kjøbenhavn,
fremkom N. med Planen om at anlægge en saadan fra
Kalkbrænderihavnen ind til Langelinje. Yderligere virkede han for
Kjøbenhavns Bespisningsselskab, Understøttelsesforeningen og Kjøbenhavns
Oplysningsbureau for trængende, ligesom han ogsaa var Medlem
af G runers Handelsakademis Komité, Bestyrelsen for Kjøbenhavns
Skytteforening osv. Han døde 1. Nov. 1897. Han ægtede i 1877
Hedvig Augusta Sophie Müller.

C. Christensen.

 1810-39, slesvigsk Patriot">

Nissen, Niels Christian, 1810-39, slesvigsk Patriot, 
Søn af Bogbinder og deputeret Borger i Haderslev Claus N. og Dorothea
Margrethe f. Rind, var født 29. April 1810 i Haderslev. Greben
af Chr. Paulsens første Skrifter kom han, der ligesom Faderen var
Bogbinder i Haderslev, 1836 i Forbindelse med Paulsen, senere med
Professor Flor, og gjennem en livlig Brevvexling med dem kom
han hurtig til levende Erkjendelse af, at det danske Sprog i
Slesvig var i Nød, og at der maatte arbejdes med Kraft paa at
ophjælpe det. Ved Flors Hjælp lykkedes det da ogsaa N. og P. Chr.
Koch (IX, 314) 1838 at opnaa Tilladelse til at udgive Ugebladet
«Danevirke», og i dette Blads Redaktion deltog han med Iver og
Begejstring et Aars Tid, men døde allerede 23. Jan. 1839.

Sønderjydske Aarbøger 1892, S. 20 ff.

H. R. Hiort-Lorenzen.

 1771-1845, Rektor">

Nissen, Niels Lang, 1771-1845, Rektor, fødtes 21. Febr. 1771 
i Ribe, hvor hans Fader, Frederik N., var Organist (d. 1782); hans
Moder, Anna Cathrine f. Thun (d. 1778), var en Præstedatter. 
N. blev dimitteret fra Ribe Kathedralskole 1787, blev 1793 Hører
ved vor Frue latinske Skole i Kjøbenhavn, tog 1794
Skoleembedsexamen og blev 1795 Dr. phil. for en Afhandling om Sophokles'
«Elektra» sammenlignet med Æschylus' «Choephorer» og Euripides'
«Elektra». 1797 blev han Overlærer, Medlem af Skoleraadet og
Lærer i Græsk og Modersmaalet, 1801 Konrektor, i det hele den
disciplinariske Del af Skolens Bestyrelse blev overdraget ham, 1803
konstitueret til at overtage Rektoratets Forretninger, 1805 udnævnt
til Rektor, medens Skoleraadet gik sin Opløsning i Møde, da dets
Medlemmer afgik der fra. Tillige blev han s. A. Lærer og
Inspektor i den danske Sprogklasse ved det pædagogiske Seminarium,
fra hvilket Embede han 1807 tog sin Afsked. For om muligt at
kunne søge gejstlig Befordring disputerede han 1815 for theologisk
Attestats. 1811 blev N. Professor og 1843 ved sit 50 Aars Jubilæum
Etatsraad. 1798 var han bleven Medlem af Direktionen for det
søsterlige Velgjørenhedsselskab, og 1812-24 var han Meddirektør
for Døtreskolen. 1844 tog han sin Afsked og døde 2. Avg. 1845
under et Besøg i Frederiksborg, hvor hans Søn Halvor Frode Høegh
N. var bleven Overlærer. -- N. var gift med Helene Dorothea f.
Vogelius (f. 1778 d. 1858), Datter af Peder V., Sognepræst ved
Helliggejstes Kirke i Kjøbenhavn, og Hedevig f. Høegh, Søster til
Statsministeren Ove Høegh-Guldberg.

N. skildres af en af sine Disciple, Abrahams, som «en høj,
smuk Mand med et ædelt, men aldeles stereotypisk Ansigt, der
aldrig kom i Bevægelse, saa at, naar han talte, egentlig blot
Underkjæben bevægede sig, medens det øvrige forblev koldt og
stift; hans Væsen var afmaalt, der var Værdighed, men ingen
vindende Venlighed i hans hele Optræden». En senere Discipel,
Biskop Fog, siger, at N. var en fuldblods Rationalist. Miraklerne
kunde han bortforklare paa den mest aandløse Maade: Bespisningen
af de 5000 i Ørkenen, der bleve mættede af 5 Brød, beroede paa
en Trykfejl, i det de store Tal gjaldt Brødene, det lille Tal
Menneskene. Den Røst, der hørtes ved Jesu Daab i Jordans Flod,
kom ikke fra Himlen; men det var en omrejsende Duekræmmer,
som netop fik Øje paa en ham kjær, bortfløjen Due, om hvilken
han sagde: «Min elskelige». Ligesom de fleste af Skolens Lærere
var N. ikke videre dygtig som Faglærer; men han forstod at
indgive Eleverne Lyst til Selvstudium. Som Rektor havde N. en
sjælden Evne til at holde Skolen i Hævd, og han indgød saa vel
Lærere som Disciple en stor Respekt. Han traadte altid frem med 
majestætisk Holdning og Værdighed, meget soigneret i sin
Klædedragt. N. havde et godt Blik for Elevernes Dygtighed og tog sig
af dem med Kjærlighed, ligesom han altid blev glad, naar hans
gamle Elever kom og besøgte ham.

N. har bl. a. udgivet en Oversættelse af Æneidens 1. og 2.
Bog (1799), en græsk og en dansk Sproglære, en græsk Anthologi
og en græsk prosaisk Chrestomathi, Plutarchs sammenlignende
Levnedsbeskrivelser af Themistokles og Camillus, Alexander og
Cæsar (1809), adskillige Skoleprogrammer, bl. a. «Om de
Foranstaltninger, som i de senere Aar ere blevne føjede ved Kjøbenhavns
Kathedralskole til at fremme Sædelighed og Flid blandt Skolens
Disciple» (3 Hæfter, 1811, 12 og 22) samt «Revision og Overblik
over de forskjellige om samlet Formiddagsskoletid offentlig fremsatte
Meninger» (1803) og «Hovedtrækkene af Nygræskens Særkjender»
(1826). Han udgav dernæst Efterretninger angaaende det søsterlige
Velgjørenhedsselskab (1799-1845) og var stadig Medarbejder ai
«Borgervennen» 1825-41, ligesom han har givet Bidrag til flere
Tidsskrifter, f. Ex. Fjerdingaarsskriftet «For Sandhed». 1806
overdroges det ham at udarbejde Bogstavet P til Videnskabernes
Selskabs danske Ordbog, men det næste Aar gik hans Manuskript
og de ham betroede Materialier dertil op i Luer under
Hovedstadens Bombardement.

Erslew, Forf. Lex. 
Indbydelsesskr. t. Examen i Metropolitanskolen 1840.
Hundrup, Lærerstanden ved Metropolitanskolen S. 35 ff. 
Abrahams, Meddelelser om mit Liv S. 30. 
Bondo, Biskop B. J. Fogs Levnet S. 11 ff. 

S. B. Thrige.



Nissen, Nis, 1771-1848, Godsejer, Legatstifter, er født 1771 
(døbt 3. Marts) i Hillerup ved Ribe, hvor hans Fader, Peder N., 
var en velhavende Bonde og Studehandler; Moderen hed Bodil
f. Hillerup. Peder N. kunde i 1777 kjøbe Hovedgaarden Voldbjærg
ved Ringkjøbing, som han i 1784 ombyttede med Spøttrup i Salling.
Sønnen N. gik i Ribe Latinskole, men da Faderen døde i 1788,
blev han kaldt hjem for at bistaa Moderen med Gaardens Drift.
I 1799 overtog han selv Gaarden og udbetalte sine 4 Søskende
deres Arv, hvorved han korn i en betydelig Gjæld, som endnu
trykkede ham mange Aar efter. Men ved sin store Dygtighed
som Landmand forenet med Sparsommelighed og Tarvelighed
lykkedes det ham efterhaanden at erhverve sig en betydelig Formue.
Som sædvanlig paa de større Gaarde i Vestjylland lagde han især
Vægt paa Studeopdrætning, og i den Henseende gjorde han 
Spøttrup til en Mønstergaard, hvis Exempel bidrog meget til at fremme
Landbruget i hele Salling. Da han ikke efterlod sig Livsarvinger,
kunde han anvende sin Formue til en storstilet Velgjørenhed. Ved
Testamente af 19. April 1845 bestemte han, at hans Midler skulde
deles i 50 lige store Lodder. Af disse bleve de 30 tildelte
forskjellige paarørende af ham og hans anden Hustru, 10 Lodder
bestemtes til et Legat for Latinskolerne i Ribe, Viborg, Aalborg,
Randers og Aarhus, og de øvrige 10 fordeltes til andre Formaal.
Da Boet var opgjort, fik hver af de 50 Lodder en Størrelse af
6582 Rbdl. 72 ß. Legatet til de 5 Skoler, som saaledes beløb sig
til over 130000 Kr., er det største Legat, der nogen Sinde er
skjænket til Skolevæsenet i Danmark. -- N. døde 29. Juli 1848.
Han havde 1803 ægtet Karen Stadil fra Ullerup paa Mors (d. 10. Maj
1824) og 1825 Ane Dorthea Hagensen.

Selmer, Nekrolog. Saml. I.
Viborg Kathedralskoles Program 1852.

Chr. Villads Christensen.



Nissen, Ulrik Christian, --1756, Stiftamtmand, en Søn af 
Etatsraad Herman Lorenz N. til Lerbæk og Rugballegaard (f. 1661,
adlet 1710, d. 1717) og Ide Sophie Glud (f. 1672 d. 1703), blev 1718
Kommandant paa Dansborg i Ostindien og Opperhoved over Trankebar, 
fik kort efter sin Afgang fra disse Stillinger Titel af Etatsraad
1729, udnævntes 1736 til Stiftamtmand over Throndhjem Stift,
indtraadte 1744 som Deputeret i Søetatens Generalkommissariat, men
afskedigedes 1746 med sin fulde Gage i Ventepenge fra denne
Stilling paa Grund af Generalkommissariatets Sammensmeltning med
Admiralitetskollegiet, overtog 1747 Embedet som Stiftamtmand over
Aarhus Stift samt Amtmand over Havreballegaard og Stjærnholm
Amter, forflyttedes der fra til Amtmandsembedet over Kjøbenhavns
Amt og beholdt dette Embede til sin Død, 15. Okt. 1756, i
Kjøbenhavn. 1747 var han, der i sit sidste Leveaar føjede Navnet Benzon
til sit oprindelige Familienavn, bleven Ridder af Danebrog. -- Han
var ikke gift.

G. Kringelbach.



Nobel, Emilius Ferdinand, 1810-92, Tobaksfabrikant, 
er født 5. Maj 1810 i Assens, hvor Faderen, Bendix Christian N., var
Kjøbmand og Tobaksfabrikant; Moderen var Maren Cathrine f.
Grunnet. Efter at have staaet 5 Aar i Lære hos Tobaksfabrikant
Rasmussen i Svendborg og derpaa arbejdet en Del Aar som Svend
gjorde han Mesterstykke 1835 og etablerede sig s. A. i Nykjøbing
paa Falster. 1854 forlagde han sin Virksomhed til Kjøbenhavn, 
hvor han arbejdede sin Forretning op til en af Landets betydeligste.
Først havde den Sæde paa Frederiksberg, men 1868 byttede han
med Fajancefabrikken Aluminia, saaledes at hans Virksomhed kom
til Christianshavn, medens den kongl. Porcellænsfabrik rejste sig
paa hans Fabriks Plads paa Frederiksberg. Hvad der væsentlig
karakteriserer N., var hans stille, sympathetiske Optræden, der altid
vakte Tillid. Det er kun enkelte Udtryk herfor, naar han i
Nykjøbing blev Byraadsmedlem, paa Frederiksberg blev Medlem af
Kommunalbestyrelsen, fra Landmandsbankens Stiftelse var Medlem
af dens Bankraad ligesom Medlem af Bestyrelsen for Diakonissestiftelsen 
osv. Det betyder mere, naar Staten i fuld Tillid til hans
Retsind ved en særlig Lov af Sept. 1864 ordnede hans Forhold til
Toldloven af 1863. Hans Navn er, hedder det i en Nekrolog,
aldrig nævnt «uden med Kjærlighed og Højagtelse». Som et
Exempel paa hans Velgjørenhed kan det hidsættes, at han
skjænkede en stor Sum til Borgerstiftelsen i Nykjøbing paa Falster. Han
døde 5. Juni 1892. -- 23. Juni 1836 havde han ægtet Laura
Christine Baagøe (f. 15. Juli 1814 d. 31. Marts 1848), Datter af
Kjøbmand Hans Jørgen B. i Svendborg og Maren f. Graae.

Lollands-Falsters Stiftstid. 8. Juni 1892.
Dagbladet 11. og 15. Juni 1892.

C. Nyrop.



Nobel, Hans, 1657-1732, Amtmand, Godsejer, 
var født i Christianopel i Skaane og Søn af Kjøbmand Hans Mortensen
N. og Sophie Eggers. Under den Skaanske Krig blev han 1677
dimitteret fra Christiansstads Skole til Kjøbenhavns Universitet. Ikke
ret længe efter maa han være kommen til Norge, hvor han 1681
indgik et fordelagtigt Giftermaal med Margrethe Tønder, Datter af
Tolder paa Nordmøre Christopher Nielsen T. og Karen Olufsdatter
Skriver samt Enke efter Tolder Johan Garmann. Han blev ved
hende Ejer af Sædegaarden Holden i Hevne (Throndhjems Stift).
Han synes en Tid at have været Tolder i Nordmøre, blev 1702
Bergraad, forpagtede Tolden nordenfjælds og blev 1703 Amtmand
i Romsdals Amt, hvor Oprettelsen af Reknæs Hospital væsentlig
skal skyldes ham. Efter imidlertid at være bleven Kammerraad
udnævntes han 1713 med Bibehold af sit Amtmandskab til Medlem
af Slotsloven i Norge, fra hvilken Stilling han (siden 1717
Justitsraad) entledigedes 1719. Han forlod s. A. Norge og kjøbte
Jordegods i Danmark, navnlig Sandholt i Fyn, som han 1726 fik gjort
til et Stamhus, der fremdeles tilhører hans Efterkommere paa 
Spindesiden. Han var efterhaanden bleven en meget rig Mand,
dels ved sin Nærighed, dels ved nye Giftermaal. Han havde nemlig
o. 1690 for anden (eller, som man, dog næppe med Føje, har ment,
for tredje) Gang ægtet Enken Dorothea Isabella Jessen, Datter af
Møntskriver i Norge Peter J. og tidligere gift med Major J. C.
Testmann, og til sidst 1717 endnu en Gang hjemført en (barnløs)
Enke, Dorothea Hansdatter, der efter sin forrige Mand, Anders
Nielsen i Brevik, skal -- rigtignok efter en Beregning af N.s
Uvenner -- have medbragt ham en Formue af 184000 Rdl. N.
døde som Etatsraad 1732. Mellem hans Børn kan nævnes Hans N.
den yngre, der 1714-25 var Amtmand i Stavanger og døde 1752.

H. N., en af Samtidens mange Parvenuer, gjør et lidet
sympathetisk Indtryk, skjønt han vistnok har været et godt Hoved og
ikke uden Dygtighed ogsaa i andre Forretninger end sine private.
Hans Navn er knyttet til den under Frederik IV saa meget
omtalte norske Matrikuleringssag. Han nedsendte 1713 et Forslag om
en ny Matrikkel, der vandt Kongens Bifald, men derimod vakte
stærkt Mishag hos flere højerestaaende Mænd i Norge, navnlig
Biskop Deichman. Et stort Maskineri sattes imidlertid i Bevægelse
for at fremme denne Sag, og efter at de lokale Embedsmænd
havde udført et betydeligt Arbejde, hver i sine Distrikter, sendtes
N. 1722 til Norge for i Forening med Deichman at berejse Landet
og bringe Sagen i Orden, men Enden blev dog; at det hele
bortfaldt ved et kongl. Reskript af 8. Dec. 1724. For Salget af de
norske Kirker, der vistnok alene kan betegnes som et Misgreb,
var N. meget ivrig, og det blev da ogsaa gjennemført. Han
modsatte sig derimod Salget af de norske Præstegaarde eller rettere
deres Bygninger, hvilket ogsaa afværgedes. Rige Mænd bleve
i den Tid højt beskattede, og N. undgik heller ikke den Skæbne,
og man søgte ogsaa at udpresse af ham store Tvangslaan til det
offentlige, især efter hans sidste og fordelagtigste Giftermaal, men
her gjorde han haardnakket Modstand: «han havde gjort sin Kup,
fundet Havn og bød Lykken og Haabet Farvel». Hojer betegner
i sit Værk om Frederik IV N. som en Intrigant og en egennyttig
Person. Vist er det, at han, der, ved Siden af at fremhæve egne
Fortjenester, strængt kritiserede andre, f. Ex. sine Kolleger i
Slotsloven, til Gjengjæld selv ikke undgik haarde Domme.

N. var en Bekjendt af Arne Magnussen, og af et bevaret Brev
fra ham til denne tør maaske sluttes, at han ikke har været uden
al litterær Interesse. At han kjøbte Reitzers store Bibliothek, var 
imidlertid en slet og ret Pengespekulation, og Bibliotheket blev,
som bekjendt, til sidst solgt til det store kongelige. De ikke faa
Breve fra N.s Haand, der ere trykte i Chr. Bruuns «Fr. Rostgaard
og hans Samtid» II, ere ikke ilde skrevne og indeholde flere ikke
uvigtige Oplysninger.

Blom, Forklaring ov. Hovedmatriculerings-Commissionens Arbeide (Chra. 1826). 
Saml. t. d. norske Folks Sprog og Hist. VI, 177 ff. 
Norske Samlinger I, 134 ff. 
Bruun, F. Rostgaard I-II, passim. 
Personalhist. Tidsskr. 3. R. III, 155 ff.  

L. Daae.



Nold, Christian, 1626-83, Theolog og Orientalist, var født
22. Juni 1626 i Højby i Skaane, hvor hans Fader, Jacob
Christensen N., var Præst (d. 1629); Moderen hed Sophie Haagensdatter.
Tidlig faderløs blev N. dog sat i Lunds Domskole, hvorfra han
1644 afgik til Universitetet i Kjøbenhavn. 1648 tog han
Bakkalavrgraden og blev 1650 Rektor i Landskrone. 1651 erhvervede han
Magistergraden, men nedlagde 1654 Rektorembedet for at fortsætte
sine Studier udenlands. I 3 Aar færdedes han nu i Tyskland (hvor
han især sluttede sig til den bekjendte Theolog J. G. Dorschæus),
Nederlandene, England og Frankrig. Det var theologiske,
filosofiske og orientalske Studier, han drev. 1657 opholdt han sig en
Tid hjemme for at faa Midler til nye Rejser, hvorpaa han igjen
begav sig til Nederlandene, hvor han s. A. i Franeker udgav
«Leges distingvendi» og 1660 «Historia Idumæa s. de vita et
gestis Herodum». 1659 besøgte han England, hvor de østerlandske
Sprog havde udmærkede Dyrkere. 1660 blev han hjemkaldt for at
overtage en Plads som Lærer for Rigshofmester Joachim Gersdorffs
Sønner. Udgav 1662 «Sacrarum historiarum et antiqvitatum
synopsis» og kaldtes 1664 til theologisk Professor ved Universitetet, 
efter at han i en ejendommelig Ansøgning havde stillet sig til
Frederik III's Disposition, lige meget om det var ved Universitetet, som
Hofprædikant, i Justitsen eller i Statstjenesten (Politikken). Ved
en særlig Begunstigelse fra Kongens Side blev han Universitetets
Rektor faa Maaneder efter, at han var bleven Professor.

Den Lykke, N. saaledes gjorde, i Forbindelse med en vis
Hensynsløshed i hans Udtalelser, vakte ham dog Fjender og bidrog
til hans Fald. Den ydre Anledning var nogle uforsigtige Exempler,
han havde brugt i sin «Logica recognita» (1666), der kunde
udlægges som fornærmelige for den da saa ømtaalige Enevælde,
bl. a. følgende Exempel paa en «probabel» Sætning: Valgte
Fyrster ere bedre end fødte. Det synes ogsaa, at han har paadraget 
sig den mægtige Peder Schumachers Uvilje. Nok er det, at N.
1667 fik sin Afsked uden Pension. I 9 Aar maatte han nu
pønitere i saare trange Kaar. «Han boede i stor Fattigdom paa et
Kammer i Studiestræde og havde intet uden, hvad Godtfolk vilde
give ham til Subsistance.» Dette ufrivillige Otium, i hvilket han
levede «som en Eremit i sin Hule», benyttede han imidlertid til
Udarbejdelse af sit Livs Hovedværk, «Concordantiæ particularum
Ebræo-Chaldaicarum Veteris Testamenti», et Arbejde, der vidner
om forbavsende Flid og Sproglærdom. Det udkom dog først 1679,
efter at N. atter var kaldet tilbage til Universitetet. Griffenfelds
Fald (1676) var nemlig Signalet til N.s Oprejsning, i det han paa
ny indtraadte i det theologiske Fakultet, foreløbig dog uden Løn,
indtil en af de normerede Pladser efter et Par Aars Forløb blev
ledig ved Professor Witzlebens Død. 1678 erhvervede N. den
theologiske Doktorgrad ved Forsvar af en Disputats, der indeholdt
en Gjendrivelse af den bekjendte Konvertit Niels Steensens
«Scrutinium reformatorum». 1682 blev N. atter Universitetets Rektor.
Han døde 22. Avg. 1683.

Det vakte i sin Tid megen Opsigt, at N. som aldrende Mand,
25. Maj 1682, ægtede Marie Elligers, Enke efter den kongl. Juveler
Kurtz. Ved dette Ægteskab har han rimeligvis faaet Midler, i alt
Fald vides det, at han i sine sidste Leveaar var Ejer af
Herregaarden Vibygaard ved Roskilde. Tillige fik han flere Stifbørn,
deriblandt Sønnen Christian, hvem han testamenterede Gaarden og
sit Navn. Denne Christian N., der paa Vers har beskrevet sin
meget omvexlende og lidet heldige Livsbane, var Fader til den
yngre Christian N., en i sin Tid bekjendt Academicus, Forfatter
af en Række theologiske Disputatser, som Kommunitetsprovst 1732-35 
faktisk theologisk Professor (Vikar for Biskop Chr. Worm) og
endelig til sin Død (1748) Præst i Karrebæk og Provst i Øster
Flakkebjærg Herred.

Personalhist. Tidsskr.  2. R. I, 31 ff.

H. F. Rørdam.



Nold (Nolde), Thomas, --1634, til Maglø, en kurlandsk
Adelsmand, kom i sin Barndom eller tidligste Ungdom til Danmark,
hvor han anbragtes ved Christian IV's Hof som Edelknabe. 1605
blev han Hofjunker, men allerede det næste Aar fik han Tilladelse
til at besøge sin Hjemstavn og derefter se sig om i Tyskland og
Nederlandene. 1610 var han vendt tilbage, thi da forekommer han
som Fører for en lille Afdeling Gjønger, og s. A. kommanderede 
han Skibet «Stjærnen» paa et Togt i Østersøen. Hans Tjeneste
til Søs var dog dermed til Ende, da han 1611 blev Høvedsmand
for Kongens Livkompagni, hvormed han bl. a. deltog i Kampene
ved Kalmar og paa Øland. 1613 blev han Drabanthøvedsmand,
1615 Befalingsmand over Besætningen paa Kronborg; som Løn
herfor forlenedes han s. A. med Lyse Kloster i Norge, hvilket han
beholdt til sin Død. 1624 kaldtes han til Kjøbenhavn for at
overtage Stillingen som Chef (Kapitajn) for Tøjhuset, og en Tid var
han tillige Oberstlieutenant ved Artilleriet. Han døde i Juni 1634.
Han ægtede i. Okt. 1615 Margrethe Gjedde, Søster til Ove G. (VI,
30). Hun bragte ham Gaarden Maglø i Skaane og døde 16. Maj
1627, hvorpaa han 25. Avg. 1628 ægtede Helvig Urup, Datter af
Axel U. til Vognø. Et Vidnesbyrd om Christian IV's Yndest for
ham er det, at Kongen stod Fadder til hans ældste Søn.

Blom, Kristian IV's Artilleri S. 28 ff. 
Lind, Kristian IV og hans Mænd p. Bremerholm S. 188.                                                              

C. F. Bricka.



Nolsøe, Poul Poulsen, 1766-1809, Skibsfører, Digter, var
Søn af Poul Joensen, Bonde paa Øen Nolsø blandt Færøerne, og
den 4. i Rækken af 6 Sønner. Efter at have sejlet som Skibsfører
for et amerikansk Kjøbmandshus i en halv Snes Aar, i hvilken Tid
han slet ikke saa sine Fødeøer, kom han hjem igjen og blev Fører
for et dansk Handelsskib, som sejlede paa Færøerne. Den færøske
Handel var da et kongeligt Monopol og bestyredes af en kongl.
færøsk og grønlandsk Handelskommission i Kjøbenhavn, der igjen
havde en Handelsforvalter paa Færøerne. Aar 1800 opgav N. denne
Virksomhed og bosatte sig ved Klaksvig paa Bordøen (en af
Norderøerne blandt Færøerne) efter at have indgaaet Ægteskab med Maren
Malene Ziska (hans anden Hustru; hans første Hustru, en Pige fra
Nolsø, var død kort forinden efter nogle faa Aars Ægteskab). I
1804 byggede han i Forening med nogle af sine Brødre det første
færøske Dæksfartøj af et strandet Skibsvrag, som han kjøbte ved
Avktion. Hans Formaal var at ophjælpe Fiskeriet og indøve sine
Landsmænd i Søfart og desuden at nyttiggjøre Øernes Hjælpekilder
ved Udførsel af deres Produkter. Varer, som ikke vare indlemmede
i Handelstaxten, stod det N. frit for at ind- og udføre; men med
Hensyn til de i Handelstaxten optagne Varer maatte han ansøge
Handelskommissionen eller, naar denne afviste ham, Rentekammeret
om Tilladelse til Ud- eller Indførsel. N., som ivrig benyttede
Lejligheden til at virke for Indførelse af Frihandel paa Færøerne, kom 
snart paa Kant med den lokale Øvrighed, som anklagede ham for
Smugleri og gjentagne Gange sværtede ham for Handelskommission
og Rentekammer. I 1806 blev han indstævnet for en Gjæsteret i
Thorshavn i Anledning af forbuden Handel. Han blev dog ikke
overbevist om Smugleri, men dømt for en Del mindre betydelige
Forseelser. Strax derefter anlagde N. Sag angaaende Smughandel
imod Strømø Sysselmand, som havde været Aktor i Sagen mod
ham selv. Han beskyldte de lokale Øvrighedspersoner for at drive
Smughandel efter en større Maalestok, men Sagen blev under
forskjellige Paaskud ikke fremmet. Da digtede N. det paa hans
Fødeøer saa berømte «Fuglekvad» (i det færøske Sprog), hvor han
angriber sine Modstandere, i det han indfører dem i Rovfugles
Skikkelse. Selv optræder han i Kvadet i en Strandskades Lignelse
(Strandskaden værner de smaa Fugle imod Rovfuglene).

Da Krigen med England udbrød i 1807, og Varetilførselen til
Færøerne derved blev gjort usikker, stillede N. sig til Disposition.
Han opnaaede af Kronprinsen (Frederik VI) Tilladelse til at
indtage en Ladning Korn for Handelens Regning og føre den til
Færøerne. Ved Hjælp af et Rejsepas fra en engelsk Admiral
lykkedes det ham at slippe forbi de engelske Kapere og at udlosse
sin Ladning paa Færøerne, hvor der herskede stor Nød. Paa en
Rejse ned til Kjøbenhavn i 1808 blev han overfalden af en engelsk
Kaper, mistede sit Skib, men opnaaede en gunstig Modtagelse hos
Admiralitetet i London. Her fik han et nyt Skib og en Kornladning
at føre til Færøerne mod Løfte om at bringe en Ladning af Landets
Produkter tilbage (1809). Han naaede imidlertid aldrig Færøerne -- 
hvad enten hans Skib er forlist eller blevet skudt i Sænk af Kapere.

Blandt sine Landsmænd er N. højt skattet dels som den
uegennyttige Forkæmper for Øernes materielle Vel og Opkomst,
dels som en af deres betydeligste Digtere. Foruden det allerede
omtalte «Fuglekvad» har han blandt andet digtet den populære
Skjæmtevise «Jákup á Møn» (handlende om en uheldig Frierfærd).
N. var den første, som førte Vaccinationen til Færøerne (ved
successiv Indpodning paa sit Mandskab). For Flid i Landbruget
tilkjendte Landhusholdningsselskabet ham en Sølvmedaille, som
imidlertid paa Grund af hans Død aldrig kom ham i Hænde.

Hist. Tidsskr. 6. R. III.

Jak. Jakobsen.



Noodt, Johann Friederich, 1705-56, Historiker, var født
9. Avg. 1705 i Byen Slesvig, hvor hans Fader, Israel N. (en 
Borgmestersøn fra Slesvig), var Diaconus ved Domkirken (f. 1670 d. 21.
Avg. 1728). Efter Skolegang i sin Fødeby studerede N. 1725-28
i Kiel og Jena. Faderens Død kaldte ham hjem. De følgende
Aar syslede han med Undervisning og historiske Studier, hvortil
han havde en levende Kjærlighed. Da han derhos besad en
utrættelig Flid og en udmærket Hukommelse, blev han en af sin
Tids grundigste Kjendere af Hertugdømmernes Specialhistorie. 1733
udgav han «Versuch einer hist. Nachricht von der Ranzovischen
Familie». 1735 blev han valgt til Præst i Haddeby, hvormed han
fra 1737 forbandt Præsteembedet ved det adelige St. Johannes
Kloster i Slesvig. I sidstnævnte By havde han sin Bolig. Udrustet
med en ualmindelig Arbejdskraft kunde han fortsætte sine historiske
Samlinger og Studier. Vidnesbyrd derom ere hans «Bordesholmische
Merkwürdigkeiten» (Alt. 1737) og især hans «Beiträge zur
Erläuterung der Civil-, Kirchen- u. Gelehrten-Historie der Herzogth.
Schleswig u. Holstein» I-II (Hamb. 1744-56). Som en bekjendt
Bogven blev han udset til at lede det gottorpske Bibliotheks
Overførelse til Kjøbenhavn (1749), i hvilken Anledning han udnævntes
til Konsistorialraad, og han udgav: «Samml. unterschiedener seltenen,
theils gedruckten, theils ungedruckten, zur Erläuterung der
schlesw.-holst. Historie gehörigen Schriften» (Hamb. 1753). Ved sin
tidlige Død, 17. Maj 1756, fik han det Vidnesbyrd: «Hertugdømmet
Slesvig og med samme den lærde Verden har tabt meget i denne
Mand, som besad en ualmindelig Styrke i Fædrelandets Historie
og har efterladt mange didhen hørende skriftlige Optegnelser,
deriblandt et Idioticon Slesvicense, der fortjente at trykkes». -- Hans
Hustru, Mette Christine f. Kirchhoff, Datter af Provst Alb. Chr. K.
i Itzeho, overlevede ham med 4 Børn.

Bilsching, Nachrichten von dem Zustande der Wissenschaften III, 81. 407.
Fortgesetzte Nachrichten II, 84 ff. 
Kordes, Schlesw.-Holst. Schriftsteller-Lex. S. 486. 

H. F. Rørdam.



Norbagge, Svend, d. 1088, s. Svend.



Norby, Søren (Severin), --1530, Søkriger, tilhørte en fattig
fynsk Adelsæt, saa at man ikke engang kan paavise en eneste
Bondegaard, han har ejet, og dog skulde han ved sin kraftige
Personlighed, sin store Krigerdygtighed, sit aldrig svigtende Mod,
sin Snildhed og Raadsnarhed under alle Forhold hæve sig til en
Højde som faa danske Søkrigere. Sin Berømmelse grundlagde han
allerede under de store Krige, der i Kong Hans' Tid førtes med 
Sverige og Lybek, dels (fra o. 1503) som Kaperhøvding, dels som
Fører af større Flaader; 1507 indtog han saaledes Kastelholm paa
Aalandsøerne, men mest bekjendt er det store Tog blevet, som
Jens Holgersen Ulfstand og S. N. i Forening 1511 foretoge med
den da nystiftede Rigsflaade i Østersøen, hvorved Grunden lagdes
til Danmarks Navnkundighed til Søs. I disse Krige vandt han saa
store Rigdomme, at han kunde laane Kong Hans en betydelig
Pengesum, hvorfor han fik Haraldsborg (Roskilde) med tilliggende
Herreder i Pant; desuden blev han for sine Fortjenesters Skyld
allerede af denne Konge forlenet med det rige Børringe Kloster i
Skaane.

Størst Berømmelse skulde S. N. dog opnaa under Christian II,
der havde et aabent Øje for hans store Egenskaber og derfor netop
brugte ham til de betydeligste og farligste Hverv. Saaledes sendte
han ham 1514 til Nederlandene som Fører for sit største Skib,
«Engelen», for at hjælpe sin tilkommende Svoger Carl V i en
Kaperkrig med Geldern; baade Skib og Fører vandt sig herved et
stort Navn i Holland. S. A. sendtes S. N. derpaa til Island og
forlenedes derpaa 1515 med Øen med udstrakt Myndighed for at
holde Ave paa de mange engelske Fiskere og Fribyttere, som i en
lang Aarrække, trods alle Forbud, havde drevet Handel og 
Sørøveri paa Øen, et Hverv, som denne Vikingenatur aabenbart var
udmærket skikket til. 1517, da Krigen med Sverige atter var ved
at udbryde, kaldtes han tilbage her fra og forlenedes med det 
vigtigste af alle Len, Øen Gulland, hvorfra Østersøen kunde beherskes.
Han fik Øen med fuld kongelig Rettighed og fra 1518 tillige som
Pantelen paa Livstid mod at opgive Haraldsborg og Børringe.

I 8 Aar skulde S. N.s Navn være knyttet til Gulland. Her
fik han ret Lejlighed til at udfolde alle sine store Egenskaber, og
hans Navn lever endnu paa Øen i Sang og Sagn som en halvmythisk 
Personlighed, hvem man tillægger de æventyrligste Bedrifter,
medens hans Forgænger, Jens Holgersen Ulfstand, kun mindedes
som den raa Bøddel. Ligesom hans Værnehelgen, Ridder St. Jørgen, 
laa i Kamp med Dragen, laa han i uafbrudt Kamp med alle
Kong Christians Fjender. Han holdt en hel Flaade ved Gulland,
hvormed han kunde forstærke Kongens egen Flaade, til Tider
ogsaa en hel lille Hær. Fra det stærke Visborg kunde han gjøre
Strejftog rundt omkring, og hans Skuder gjennemfore hele Østersøen,
og ve det fjendtlige Orlogs- eller Handelsskib, der kom for nær.
«Det er saa gavnligt for min Sundhed», ytrede han senere med sin 
ejendommelige Sømandshumor, «at rode i Lybekkernes Kramkister.»
Men bag ved denne Fribytterlyst stod en aaben og ærlig
Ridderkarakter, der midt i sin blodige Strænghed skaanede Kvinder,
Oldinger og Børn. Skulde man vinde S. N., maatte man gaa ærlig
til Værks mod ham; men anede han Svig og Underfundighed,
følte han sig heller ikke selv bunden over for sin Modstander.

1517 og 1518 var S. N. Fører for Kongens Flaade paa de
for øvrigt uheldige Tog til Sverige. 1519 indtog han det faste
Borgholm paa Øland og forlenedes kort efter ogsaa med denne Ø.
Paa Hovedtoget 1520 indesluttede han Stockholm fra Søsiden og
blev derpaa ved Christian II's Kroning til Sveriges Arvekonge selv
slaaet til Ridder. Ved det stockholmske Blodbad havde han tillige
med Claus Bille det sørgelige Hverv at fængsle de Udkaarne Ofre;
men under de paafølgende Rædsler reddede han mange Svenskere
om Bord paa sine Skibe, hvor de fandt et sikkert Tilflugtssted.

Tilsyneladende var der nu Fred i Norden. Da overdrog
Christian II, medens han endnu opholdt sig i Stockholm, S. N. et
mærkeligt Hverv: med alle sine Skibe at drage til Grønland for
atter at finde dette forsvundne Land, og der fra skulde han,
saaledes synes Planen at have været, søge at naa «Indien», &#596;: de
spanske Besiddelser i Amerika. Med andre Ord, S. N. skulde for
det store Handelsforbund af nordiske Stæder, hvortil Kongen netop
paa denne Tid lagde Planer som Modvægt mod Hanseforbundet,
søge at skaffe Kolonier i «Indien» ligesom Spanien. Med en
dristig, med de nordlige Farvande vel kjendt Fører som S. N.
kunde denne store Plan vel være lykkedes. S. N. erklærede ogsaa,
at til Paaske skulde han være rede til at drage, hvor hen i Verden
hans Herre vilde sende ham. Men imidlertid udbrød Opstande
rundt om i Sverige, Gustav Vasa traadte frem paa Skuepladsen,
og S. N. kom ikke afsted. Han havde selv til sine øvrige
Forleninger nu ogsaa faaet det vigtige Kalmar Slot. Han var i disse
Aar i uafbrudt Virksomhed; fra Kalmar maatte han føre svære
Kampe mod de oprørske Smaalændinger; her fra eller fra Visborg
søgte han til Søs at undsætte og proviantere de rundt om belejrede
Borge. Vel mislykkedes et Par Forsøg paa at undsætte Stekeborg
i Østergøtland (1521); men i Begyndelsen af 1522 lykkedes det S. N.
at undsætte og proviantere Stockholm, saa at Gustav Vasa foreløbig
maatte opgive Belejringen. Derpaa befriede S. N. Aabo i Finland
og indtog den biskoppelige Borg Kusto, saa at Finland foreløbig
bevaredes for Christian II. I Sept. s. A. fik han derpaa Kusto 
Slot tillige med alle de Herreder, som hidtil havde ligget til Aabo,
Raseborg, Tavasthus og Kunogaard, samt hele Nørrebotten i
Forlening afgiftsfrit mod at holde en større Styrke til Kongens
Tjeneste og med Ret til 2/3 af alt det Bytte, han gjorde. Det var
en stor Tillid, Kongen herved viste sin tro Tjener, men ogsaa et
umaadeligt Ansvar: hele Krigens Førelse mod Øst, fra Kalmar,
Øland og Gulland indtil den russiske Grænse. Fra Finland søgte
S. N. derpaa i Nov. s. A. paa ny at undsætte Stockholm, som atter
belejredes af Gustav Vasa til Lands og indesluttedes til Søs af en
lybsk og en svensk Flaade. Med 9 Orlogsskibe indlod han sig i
en fortvivlet Kamp mod 18 fjendtlige Skibe, men maatte give de
30 Førselsskibe, han førte med sig, til Pris og undslap kun med
sine 9 Krigsskibe. Undsætningen var saaledes mislykket. I
Begyndelsen af April 1523 havde Øland maattet overgive sig, men
Kalmar, Gulland og hele Finland holdt S. N. endnu til Kong
Christians Haand, da denne 13. April 1523 forlod sine Riger.

Nu stod S. N. ene i Kampen mod de nordiske Riger og
Hansestæderne. Men hans Magt var spredt; han kunde ikke selv
være tilstede overalt; i de svenske Landskaber havde han
Befolkningen imod sig, og af hans Lejesvende begyndte adskillige at lytte
til hans overmægtige Modstanderes forføreriske Tilbud. 7. Juli faldt
det stærke og vel forsynede Kalmar Slot, da man havde bildt
Besætningen «en stor Hoben Løgne ind». «Galge og Hjul slaa
dem», skriver han i sin Vrede, «jeg kan ikke se, hvad hver Mand
fører i Hjærtet.» De vel udrustede finske Borge faldt ogsaa alle
i Løbet af 1523 for de svenske Belejringshære og Folkets egen
Stemning. Kun Gulland stod endnu tilbage; men at vriste dette
fra S. N. blev ingen let Sag. Nu var hans Magt samlet paa ét
Punkt; han holdt paa denne Tid en Besætning af en 12-1300
Mand paa Visborg; hans Skibe gjennem strejfede hele Østersøen,
og Hansestæderne maatte betale Gildet; rige Ladninger bleve
opbragte og førte til Visborg. Dertil kom, at alle hans 3 Modstandere,
Danmark, Sverige og Lybek, hver for sig ønskede at komme i
Besiddelse af Landet. Heraf benyttede S. N. sig med stor
diplomatisk Snuhed for netop at sætte Splid mellem de 3
Forbundsfæller. Store Tilbud vare gjorte ham baade fra svensk og dansk
Side, hvis han vilde opgive Øen; Hr. S. svarede slet ikke paa
dem, men de svenske Breve sendte han til Danmark, de danske til
Sverige! Hans Plan gik ud paa saa længe som muligt at bevare Øen
for Kong Christian, men hvis Nødvendigheden bød det, da at 
overgive Øen til Danmark. Med store Anstrængelser og med lybsk
Hjælp sendte Kong Gustav i Maj 1524 en stor Hær til Gulland
under Anførsel af Bernhard v. Mehlen (XI, 212). S. N. forsvarede
med stor Tapperhed Visborg og tilføjede ved Udfald til Lands
eller til Søs Hr. Bernhard store Tab, men sendte samtidig Bud til
Danmark om at ville overgive Øen til Danmark mod at beholde
den i Forlening paa de tidligere Vilkaar. Fra dansk Side gav
man ogsaa S. N. Brev og Segl herpaa; men Sverige vilde lige fuldt
ikke opgive Belejringen. S. N. havde saaledes opnaaet sin Hensigt,
at sætte Splid mellem Danmark og Sverige.

Paa et Møde i Malmø mellem de 2 Konger enedes man dog
i. Sept. om, at hvis Sverige paa denne Dag endnu ikke var kommet
i Besiddelse af Visborg, skulde Øen foreløbig tilhøre Danmark,
men S. N. miste Lenet og han og hans Folk bringes til et Sted,
hvor de ikke kunde skade Sverige eller Hansestæderne. Men dette
stred jo fuldstændig mod det S. N. givne Tilsagn om, at han skulde
beholde Gulland som dansk Forlening. Det kom nu an paa at faa
S. N. lokket fra Gulland. Rigsraaderne Anders og Eske Bille
sendtes i den Anledning der over. Uden at nævne et Ord til S. N.
om Malmøforbundets Bestemmelse om hans Stilling fik de ogsaa
den svenske Hær til at hæve Belejringen (Okt. 1524) og S. N. til
at love med den største Del af Besætningen at begive sig til
Danmark, hvor da Kong Frederik vilde søge at mægle Forlig mellem
S. N. og hans Besætning paa den ene Side, Hansestæderne paa
den anden Side. For saa vidt syntes alt at gaa efter Ønske; men
S. N. havde betinget sig, at den nødvendige Besætning skulde
blive tilbage paa Visborg. Dette var i og for sig en Anstødssten;
man var da uklog nok til at vække Mytteri blandt Besætningen
for at faa den til at bemægtige sig Visby og Visborg i Kong
Frederiks Navn. Med en forbavsende Klogskab, Kraft og Snildhed
fik imidlertid S. N. dette Mytteri dæmpet; Rigsraaderne maatte
vende tilbage uden at faa Hr. S. med sig, og da man nu søgte
at udhungre ham ved at forbyde al Tilførsel til Gulland, ansaa
han sig som løst fra alle Forpligtelser og sad atter paa Gulland
som Kong Christians Mand.

I Vinteren 1524-25 rustede S. N. sig stærkt. I Sverige søgte
han at fremkalde Opstand mod Kong Gustav; dels satte han sig
i Forbindelse med Høvedsmanden paa Kalmar Bernhard v. Mehlen,
der var kommen paa Kant med Kong Gustav, dels med det misfornøjede 
Sture-Parti. Ja, han tilbød endogsaa Sten Stures berømte 
Enke, Fru Christine Gyldenstjerne, sin Haand. S. N. synes nemlig
hidtil at have været ugift; hans Hustru omtales i alt Fald aldrig;
derimod havde han flere Børn, en Søn Oluf, som opdroges hos
Christian II, og i det mindste én Datter, der var født under 
Visborgs langvarige Belejring 1524; Hr. Bernhard v. Mehlen havde
under en Vaabenhvile selv staaet Fadder til hende. Disse Børn
betragtes sædvanlig som uægte; den Mulighed er dog ikke 
udelukket, at S. N. kan have staaet i en efter den Tids Anskuelser
som Ægteskab anerkjendt Forbindelse (uden kirkelig Vielse) med
Moderen, og at denne netop er død 1524. -- Mod Fru Christine
Gyldenstjerne havde S. N. allerede under hendes Fangenskab i
Danmark efter det stockholmske Blodbad vist ridderlig 
Opmærksomhed. Der vexledes ogsaa nu Ringe mellem dem; senere (1526),
da Kong Gustav havde faaet hende gift med en anden, skriver
hun rigtignok i et Brev, at det kun var som Vennegaver, og at
hun kun havde erklæret S. N., at hvis hun atter skulde gifte sig,
var han den, hun helst vilde sætte sin Tro og Love til. Christian II
blev imidlertid saa glad over denne Forbindelse, at han uden 
Betænkning udnævnte S. N. til sin Statholder eller Vicekonge over
hele Sverige, blot mod en aarlig Afgift, hvis han paa denne Maade
atter fik Sverige i sin Magt. Samtidig forberedtes i Nederlandene
Claus Kniphoffs Fribyttertogt (s. IX, 250), der skulde søge at sætte
sig i Forbindelse med S. N. I Danmark var der stor Gjæring, især
i de Skaanske Provinser.

Da viste S. N. sig pludselig i Bleking med en Hær (April
1525). Hele Skaane rejste sig; de befæstede Slotte faldt, de ade-
lige Herregaarde gik op i Luer, S. N. hyldedes paa Lunds Ting i
Christian II's Navn; Rigsmarsken, Tyge Krabbe, maatte med Adelen 
indeslutte sig i Malmø, medens S. N. med en Del af sin Hær
begyndte at belejre det stærke Helsingborg. Med Undtagelse af
disse 2 Stæder vare hele Skaane og Bleking i S. N.s Magt; men
da sendtes Johan Rantzau til Hjælp med tyske Landsknægte.
Nordens 2 største Krigere stode saaledes over for hinanden. Med
sit skarpe Feltherreblik saa Johan Rantzau strax, at S. N. havde
splittet sin Styrke for meget: i Slagene ved Lund og Bunketofte
Lund blev Bondehæren slaaet, hvorpaa S. N. maatte hæve Belejringen
af Helsingborg og indeslutte sig i Landskrone (29. April). Her
maatte han udholde en langvarig Belejring; fra Christian II kom
ingen Hjælp, Opstanden i Sverige mislykkedes, og S. N. syntes
fortabt; men da reddede Lybek ham meget mod sin Vilje. Denne
Stad havde nemlig paa egen Haand gjort et Tog til Gulland for
at erobre Øen for sig selv. For at hindre dette sluttede man da
28. Juni Forlig med S. N., hvorved denne afstod Øen til Danmark
mod at forlenes med Bleking med Slottene Sølvitsborg og Lykaa,
som han endnu havde i sin Magt. Efter langvarige Forhandlinger
lykkedes det endelig at faa Lybek til at opgive Gulland, og S. N.
sendtes tillige med Rigsraad Otte Krumpen til Øen for at bevæge
S. N.s kjække Befalingsmand paa Visborg, Otte Andersen Ulfeldt,
til at overgive Visborg. Dette skete ogsaa, men troløst holdtes
S. N. tilbage som lybsk Fange. Han paastaar selv, at dette skete
efter hemmelige Aftaler med Otte Krumpen, og at han skulde føres
som Fange til Lybek, men «ved Guds og Ridder St. Jørgens Hjælp»
undslap han paa et lille Skib til sin nye Forlening Sølvitsborg
(Nov. 1525).

Fra Sølvitsborg fortsatte S. N. sin gamle Færd. Vel bevarede
han Skinnet af at være Kong Frederiks Mand, men ansaa sig efter
den Adfærd, der var vist mod ham paa Visborg, aabenbart ikke
for videre bunden til denne. Lybek betragtede han som sin Fjende;
han opbragte snart efter atter hanseatiske Skibe, og med sin Nabo
Kong Gustav kom han strax i Strid. Navnlig var han forbitret
over, at Kong Gustav ikke vilde udlevere hans unge Datter, der
var kommet i Kongens Magt, da hendes Gudfaders, Bernhard
v. Mehlens, Borg Kalmar var faldet. Hemmelig satte S. N. sig
atter i Forbindelse med Christian II. Madrider-Freden mellem
Kejseren og Frankrig var sluttet i Jan. 1526; Christian II samlede
Tropper i Tyskland, og Skipper Clement udrustede et Fribyttertog 
for om muligt at komme S. N. til Hjælp. For at fjærne den
urolige Mand, over hvem der indløb stadige Klager fra Lybek og
Kong Gustav, fra Sølvitsborg vilde Frederik I sende ham til
Kønigsberg med sin Datter Dorotheas Brudefærd til Hertug Albrecht
af Preussen; men S. N. nægtede det under Paaskud af sin «private»
Fejde med Kong Gustav. Da han mod udtrykkeligt Forbud fortsatte 
denne, og det var klart, at han atter havde rustet sig stærkt,
enedes endelig Danmark, Sverige og Lybek om et forenet Angreb
paa ham baade til Lands og til Vands. 24. Avg. 1526 blev han
ved Blekings Kyst overvældet af Overmagten. 9 Orlogsskibe
mistede han, men med 2 større og et mindre Skib undslap han;
4 af hans Jagter, der strejfede om i Østersøen, stødte til ham, og
med disse 7 Skibe ankom han til Lifland.

Allerede 1524 havde han efter Christian II's Bud sat sig  i 
Forbindelse med Storfyrst Vasilius af Rusland, der havde været
Kongens P'orbundsfælle mod Sverige. Da ogsaa Kejser Carl V
tidligere havde udnævnt S. N. til sin Mand, drog han med 150
Mand med Brev fra Kejseren og Christian II fra Lifland til Moskov
for at bevæge Storfyrsten til et Angreb paa Finland. Men
Storfyrsten havde nylig sluttet Fred med Kong Gustav. Han holdt
S. N. tilbage i et Slags Fangenskab; ved alle mulige Midler, snart
ved Trusler, snart ved paa ægte russisk Vis at drikke ham fuld i
Brændevin, snart ved de største Løfter om Gods og Herlighed
søgte man at faa ham til at svigte Christian II's Sag; man tilbød
ham 60, ja 100000 Mand, hvis han vilde træde i Storfyrstens
Tjeneste og for ham erobre Norge. Intet hjalp, S. N. vilde ikke svigte
sin Herre. Endelig lykkedes det i Foraaret 1528 Sendebud fra
Kejseren og dennes Broder, Kong Ferdinand af Bøhmen, at
udvirke hans Frigivelse; men alt hans Gods og alle hans Skibe vare
tagne fra ham, de fleste af hans Folk fristede til Frafald; han
angiver selv sit Tab i Bleking til 30000 Gylden, i Rusland til
10000 Dukater, umaadelige Summer i de Tider. Paa sit Ridt fra
Moskov til Belgien maatte han borge sig igjennem eller hjælpe sig
med ædelmodige Fyrsters Gaver. I Breslau og Prag hædredes han
dog i høj Grad, og Kong Ferdinand sendte ham til det burgundiske 
Hof med vigtige Breve-, det syntes paatænkt at stille ham i
Spidsen for et Tog til England, hvilket dog ikke kom i Stand.

Omtr. i Nov. 1528 kom S. N. til Mecheln og kort efter til
Lier, hvor han traf sammen med Kong Christian. Det maa have
været et bevæget Øjeblik, da disse 2 Mænd atter saa hinanden,
men des værre -- Christian II, der netop i disse Aar var i sin
største Nød, kunde ikke tilstrækkelig hjælpe sin tro Mand. Det
blev en sørgelig Tid for S. N.; Nøden var ofte overvældende stor; 
han maatte endogsaa pantsætte sin Ring for at faa sine gamle
Klæder lappede! Desuden efterstræbtes han af sine mange
Kreditorer og af sine talrige Fjenders hemmelige Udsendinger.
Uvirksomheden faldt ham ogsaa lang. I Juli 1529 red han da gjennem
Tyskland til Italien for at tilbyde Kejseren sin Tjeneste. Han
«laa ogsaa i lang Tid foran Florents med kejserlig Majestæts
Hob»; 24. Febr. 1530 overværede han Carl V's pragtfulde
Kejserkroning i Bologna. 26. Febr. skriver han fra Bologna til
Christian II, at naar Florents er faldet, haaber han at komme med
Hoben til Tyskland og atter træffe Kongen; men kort efter endte 
en Kugle fra Fæstningen hans Liv; Dagen kjendes ikke; det synes
dog at være sket i første Halvdel af Marts Maaned.

Saaledes døde Kong Christian II's troeste Mand og Nordens
ypperste Kriger paa den Tid, og i det allerubelejligste Øjeblik,
netop som Kongen skulde have stillet ham i Spidsen for det
paatænkte Tog til Norge. Han ligger begravet i et Kloster ved
Florents. Den største og fineste Hæder viste den lærde Henrik
Rantzau S. N.s Minde, da han paa Breitenburg Slot stillede S. N.s
Billede lige over for sin Fader Johan Rantzaus og derved aner kjendte
ham som dennes jævnbyrdige Modstander.

Hofman, Danske Adelsmænd II, 301 ff. 
Allen, Breve og Aktst. til Fred. I's og Chr. II's Hist. I, 531 ff. 
Ekdahl, Chr. II's Arkiv. 
Allen, De tre nord. Rigers Hist. I-V. 
Hist. Archiv 1870, I, 388 ff.

A. Heise.



Norcross, John Nicholas, 1688-1758, Fribytter og Statsfange,
var Søn af en jacobitisk Major, blev født under aaben Himmel i
Nærheden af Liverpool 23. April 1688, kom allerede som Barn til
Søs og flakkede om i hele den vide Verden. I den store nordiske
Krigs Dage kom han i svensk Tjeneste som Kaperkapitajn, men
blev i 1718 fangen af Tordenskjold ved Dragør og bragt til
Kjøbenhavn, hvor han i nogen Tid sad som Krigsfange paa Bremerholm. 
Her fra flygtede han til Sverige, hvor han nu -- som der
menes under Paavirkning af Gørtz -- fattede den Plan at bortføre
den danske Kronprins Christian (VI) og overgive ham i Svenskernes
Hænder. 4 eller 5 Gange i Sommeren 1718 lagde han sig i
saadant Øjemed med en vel bemandet Baad paa Lur under en Bro
ved Gyldenlund Slot, hvor Kronprins Christian opholdt sig, men
det lykkedes ham ikke at gjøre det forventede Kup. Langt om
længe blev N. 1726 greben og hensat i Citadellet ved Kjøbenhavn.
S. A. brød han ud af sit Fængsel og naaede lykkelig til Hamborg,
hvor han det næste Aar blev paagreben og ført tilbage til sit
Fangehul. Under Forhørerne over N., som ogsaa beskyldtes for
at have villet rydde Frederik IV af Vejen og stikke den danske
Flaade i Brand, brød han ud paa ny, men blev strax indfanget
og derpaa efter Kongens Ordre i Bolt og Jærn indsat i et 4 Alen
langt og 3 Alen bredt Bur af tykke Egestolper; her sad den
ulykkelige 15 Aar, jævnlig fremvist som et vildt Dyr for nysgjerrige.
1742 blev han paa Dronningens Forbøn løst af Jærn og kom ud
af Buret, hvor han havde søgt Trøst i sin Elendighed ved at
tæmme og lege med Musene i hans Fangehul, men sin Frihed 
gjenvandt han aldrig; han sad til sin Død, 4. Dec. 1758, i
Citadellets Fangetaarn. Han skrev der paa Engelsk en Beretning om
sit æventyrlige Liv, i hvilket Skrift, som næppe er meget at lide
paa, han dog ikke vedgaar sine Attentater mod Kronprinsen. -- 
N. havde 1717 ægtet en Miss Brocke; de havde 2 Sønner.

Rothe, N.s Levnet (1756).

F. J. Meier.



Nordberg, Charles Axel, 1740-1812, Fabrikant, er født i
Sverige og drev, efter at have opholdt sig 15 Aar i England, en
Manchesterfabrik i Stockholm. 1778 blev det meddelt i Kjøbenhavn, 
at han kunde være tilbøjelig til at flytte til Danmark, hvor
vi den Gang vare ivrige for at faa Udbytte af Englands Opfindelser
paa Manufakturvæsenets og Maskinindustriens Omraade, og
Resultatet blev, at han Aaret efter fik Privilegium paa en
Manchesterfabrik her. Den blev anlagt for Statens Regning. Samtidig fik
han Stillingen som officiel Appretør, og 1782 fik han Indfødsret.
Hans Manchesterfabrik bestod imidlertid ikke længe som privat
Anstalt, den overtoges af Staten som det kongl. danske Bomuldsmanufaktur, 
ved hvilket han blev Obermester. Strax efter at han
var kommen her til, slog han ogsaa ind paa at bygge Maskiner.
Hans første Forsøg var en Tobakskæremaskine, der bragte ham i
en betydelig Gjæld. Men den blev væsentlig dækket af Staten,
og da han 1785 havde udfundet en forbedret Spindemaskine, blev
en saadan bygget for Kommercefondens Regning. Man satte stor
Pris paa hans Virksomhed. 1787 blev han Medlem af 
General-Fabrikdirektionen, og da han s. A. lod sig forlyde med at 
ville gaa til Preussen, bleve hans Gageforhold forbedrede, ligesom 
han blev sat i Stand til at gjøre en Rejse til England og Tyskland.
De nye Forhold, som Toldloven af 1797 skabte, medførte, at N.
udelukkende blev Maskinfabrikant. Ved Statens Hjælp blev han
sat i Stand til at drive et Maskinværksted, fra hvilket der udgik
en Række Manufakturmaskiner, men ogsaa f. Ex. Tærskemaskiner.
1799 var han paa Statens Regning igjen i England, og 1803 fik
han Eneret paa en Maskine til at slaa Tovværk med. Trods al
Understøttelse gik han imidlertid 1806 fallit og tyede i den
Anledning til Fredericia, hvor han forblev i længere Tid. Da han kom
tilbage, var han imidlertid stadig den velsete og indflydelsesrige
Mand. 1794 var han bleven preussisk Kommerceraad, men 1809
blev han Danebrogsmand, 1811 Kammerraad og 1812 Ridder. Rawert
siger om ham, «at han stedse var tilbageholdende med sin Viden 
og ikke lod sine Maskiner holde Skridt med Tiden». Han døde
29. Nov. 1812, efterladende en Enke (Caroline Maria).

Manthey, Ridderes Levnetsløb 1809-17. 
Rawert, Danmarks  industr. Forhold S. 160. 196 o. fl. St. 
C. Nyrop, N. L. Reiersen S. 167. 188.

C. Nyrop.



Norden, Frederik Ludvig, 1708-42, arkæologisk Rejsende,
var Søn af Oberstlieutenant i Artilleriet Jørgen N. og Cathrine
f. Henriksen og født i Glückstadt 22. Okt. 1708. 14 Aar gammel
kom han paa Søkadetskolen, hvor han viste sig flink, ikke mindst
i Tegning, i hvilket Fag han havde Jacob Fosie til Lærer, og
blev 1732 Sekondlieutenant. Hans Fader var død 1728, men
Overceremonimester Vincents Lerche -- og senere Fr.
Danneskjold-Samsøe -- tog sig af N. og præsenterede Christian VI nogle af
dennes «Situationstegninger» (&#596;: Prospekter), hvorefter den unge
Officer med kongelig Understøttelse blev sendt til Udlandet for at
lægge sig efter Skibsbyggeri. Han gik til Holland, hvor han blev
i 2 Aar, og der fra til Marseille og Livorno for at studere
Bygningen af Galejer. I Italien blev N. fra 1734-37, studerede med
Iver de skjønne Kunster, traadte i personlig Berøring med mange af
den Tids Kunstnere og blev Medlem af Akademiet i Florents. I
denne By havde den berømte Baron Stosch givet ham Lyst til
Ægypten, og efter at N. 1737 var bleven Premierlieutenant, afrejste
han for Christian VI's Regning til dette Land, ledsaget af en
fransk Grev d'Esneval, der nok var noget af en Æventyrer. I
Kairo laa han længe syg af Lungebetændelse. Efter at være
kommen sig gik han i Nov. ned ad Nilen, undersøgte Ruinerne
ved Karnak (&#596;: Theben), Elephantine, de faa Levninger af Syene,
Øen Philæ osv. og trængte et godt Stykke op i Nubien. Overalt,
hvor han havde været, havde han gjort gode Tegninger og Studier
og ført udførlige og nøjagtige Dagbøger. I Maj 1738 forlod han
Ægypten, kom til Venedig og der fra over Land til Kjøbenhavn,
hvor han kort efter sin Ankomst 1739 blev Kapitajn i Søetaten og
Medlem af Skibsbygningskommissionen. I ingen af disse
Egenskaber blev han dog Danmark til nogen Nytte. 1740 fik han
Christian VI's Tilladelse til at gaa i engelsk Tjeneste for at slaas
med Franskmænd og Spaniere i den nys udbrudte østerrigske Arvefølgekrig; 
ventelig var det hans syge Bryst, som allerede 1741 bragte
ham tilbage til England, hvor hans arkæologiske Rejse havde skaffet
ham et anset Navn, og hvor han blev Medlem af Videnskabernes
Selskab i London. I denne By opholdt han sig Vinteren 1741-42 
og udgav der som en Slags Prøve paa det store Værk, man
ventede af ham, sine «Drawings of some ruins etc. in Egypt», med
Tavler, af hvilke én var raderet af N. selv, som fortræffelig forstod
at føre baade Naal og Gravstik. Da hans syge Bryst blev værre
og værre, vilde han begive sig til Rivieraen for at søge Lindring,
men han naaede kun til Paris; her døde han 22. Sept. 1742.

Hvad N. har ydet for Ægyptologien, har naturligvis nu, efter
de kæmpemæssige Fremskridt, denne Videnskab har gjort i de sidste
100 Aar, ikke stor Betydning, men det fortjener dog at erindres, at
baade N. og Niebuhr (ovfr. S. 194) vare udsendte af Danmark, og
at Danmark saaledes er blandt de allerførste Stater, der virksomt
have rakt Haand til videnskabelig Forskning i fjærne Oldtidslande.
N. selv har med Undtagelse af Tegningerne kun haft lidet at
gjøre med det store Værk, der bærer hans Navn; kun de 3 første
Afsnit af det, som omhandle Alexandria og Kairo, ere udarbejdede
af ham selv, Resten efter hans Optegnelser og Dagbøger, som
overførtes til Danmark, hvor nu hans gamle Velynder Fr.
Danneskjold-Samsøe udvirkede, at det ægyptiske Rejseværk skulde udgives
paa Statens Bekostning og N.s Ven Marcus Tuscher indkaldes (1743)
til Danmark for at stikke Pladerne. N.s Papirer bleve overgivne Gram
til Ordning, efter Grams Død betroedes de til Møllmann (ovfr. S. 102),
som i lange Tider ikke gjorde videre ved dem, skjønt man baade
her hjemme og navnlig i Tyskland og England med stigende
Utaalmodighed imødesaa Værkets Fremkomst. Kort efter sin Tronbestigelse
befalede Frederik V, at Videnskabernes Selskab skulde besørge
Værket udgivet og føre Tilsyn med Tuschers Stik samt søge i Udlandet
at finde en Forlægger til Værket. Men da Selskabet ikke i Udlandet
kunde finde den forønskede Forlægger, erklærede Frederik V, at han
skjænkede N.s efterladte Papirer og Dagbøger til det med Forpligtelse
til at fuldføre og udgive Værket paa egen Bekostning. Selskabet
søgte, saa vidt muligt, at dække sig mod alt for stort Pengetab ved
Prænumeration og -- meget uklogt -- ved kun at lade et ganske lille
Antal Exemplarer trykke; de fleste af disse gik strax til England 
og Tyskland, og derfor er den oprindelige (franske) Udgave:
«Voyage d'Egypte et de Nubie etc.», med 159 Kobbertavler (1755),
nu meget sjælden her hjemme. En ny fransk Udgave i 3
Kvartbind er 1802 fremkommen i Paris; ogsaa er Værket udkommet paa
Engelsk (1757) og paa Tysk (1779), ligesom det er oversat paa Dansk.

Athene VII, 533 ff. 
Molbech, Videnskab. Selsk. Hist. 
Nyerup, Lit. Lex.
The monthly review XV og XVII.

F. J. Meier.



Nordmand, Jacob Jensen, 1614-95, Elfenbensskærer, var
som ganske ung i dansk Orlogstjeneste, gik derefter til Holland
og lærte Smeddehaand værket, men blev atter Kriger og tjente først
et Aar som Soldat i Flandern, var derefter 5 Aar i hollandsk
Krigstjeneste i Brasilien, hvorfra han vendte tilbage til Norge. Her tog
han Tjeneste som Konstabel paa Akershus og deltog i Krigen mod
Sverige som Rustmester. Under Frederik III's og Sophie Amalies
Ophold i Christiania 1648 fik han Lejlighed til at komme i
Forbindelse med Kongefamilien, han blev udnævnt til Drabant hos
Kongen og fik, efter at være kommen til Danmark, Bestalling som
kongl. Ladmager, ligesom han blev Læremester for Kongefamilien
i Drejning; som saadan har han undervist Frederik III, Sophie
Amalie, Christian V som Prins, Charlotte Amalie og Frederik IV
som Prins. Han havde end videre Opsyn med Kongens
Livrustning paa Rosenborg og arbejdede for Kunstkammeret, til hvilket
han forfærdigede adskillige ypperlige Stykker i Elfenben, hvilke nu
findes paa Rosenborg; blandt disse maa fremhæves den prægtige
Model af Fregatten «den norske Løve». Han døde 1695 og
efterlod sin anden Hustru, med hvem han var bleven gift i en
fremrykket Alder, som Enke med smaa Børn i kummerlige Forhold.

Suhms Saml. II, 3, 134 ff. 
Nyerup, Frederik III. 
Brock, Rosenborg I, 79 f. 
Museum 1893, I, 245 ff. 
Liisberg, Kunstkammeret S. 61 ff. 87 ff.
Weilbach, Nyt Kunstnerlex.                                                                       

P. Brock.



Nordmand, Peder Olsen, --1676, Handelsmand og Kriger,
var en Søn af Sognepræsten til Id Hr. Oluf Nielsen, der selv var
en Bondesøn fra Gaarden Torp paa Id, hvorfra P. O.s Broder
hentede det senere brugte Familienavn Dorph (IV, 310). Han
har formentlig tidlig været bosat paa Halden som Handelsmand,
i det han vistnok er forskjellig fra den Lieutenant Peter Norman,
der nævnes under Hannibalsfejden 1644. Snarere er han identisk
med den Peder Olufsen, der 1645 kaldes Henrik Bielkes Foged.
Da Tønne Huitfeldt (VIII, 166) 1658 var bleven Lensmand i Idde
og Marker Len, men endnu, optagen af Krigen mod Carl Gustav,
opholdt sig i Danmark, beskikkede Statholder Niels Trolle P. O. N.
til Fuldmægtig i Lenet, og det er som saadan han i Forening med
sin Svoger, Tolderen i Svinesund Matthias Bjørn (II, 365), traf de
fornødne Forberedelser og fik hentet den nødvendige militære Hjælp
fra Frederiksstad, hvorved det lykkedes at tilbageslaa det Anfald
paa Halden, som Svenskerne foretoge 14. Sept. 1658. P. O. N., der 
var bleven udnævnt til Major ved Landfolket, deltog med ikke
mindre Dygtighed i Haldens Forsvar efter Tønne Huitfeldts
Hjemkomst, først ved det korte Anfald 4. Febr. 1659 og senere under
den 6 Uger lange Belejring i Begyndelsen af Aaret 1660, hvorved
han led store Tab paa sin Formue og sin Handel, hvilke han dog
synes at have forvundet, da han senere viser sig som en formuende
Mand, der stedse er beredt til patriotiske Opofrelser. I Nov.
1659 var han med paa et Indfald i Sverige. For Frederikshalds
senere Befæstning var han stærkt interesseret, og det var dette,
der foranledigede Statholder U. F. Gyldenløve til 1675 at kalde
den af ham opførte Skanse «Petersborg». Han var allerede
udnævnt til Oberstlieutenant og skulde have deltaget i Indfaldet i
Sverige 1676, da han blev syg og nogen Tid efter afgik ved Døden
(i. Nov. 1676). Aarsdagen derpaa skjænkede hans Enke efter hans
Ønske betydeligt Jordegods til Frederikshalds fattige og husarme.
Hendes Navn var Mette Meng (f 1697); hun var en Datter af
Præsident Niels Hansen M. (XI, 259) og Johanne Christensdatter
og blev 1681 gift med Assessor og Præsident i Christiania Niels
Kjeldsen Stub.

(Norsk) Hist. Tidsskr. 3. R. II. 
Nicolaysen, Norske Stiftelser III. 
Saml. t. d. norske Folks Sprog og Hist. II. 

H. J. Huitfeldt-Kaas.



Normand, Ernst, 1579-1645, var Søn af Jochim N. til
Tribbewitz paa Rygen og Catharina v. Kalden og blev født paa sin
Fædrenegaard 26. Sept. 1579. Efter at være bleven opdraget i
Hjemmet til sit 13. Aar blev han sendt til sin Frænde Adam Normand,
der var i dansk Tjeneste som Jægermester, og sagtens ved dennes
Hjælp blev han 1593 antaget som Edelknabe hos den unge Kong
Christian IV, der efter sin Hylding gjorde ham til sin Livtjener.
Som saadan ikke blot ledsagede han Kongen paa de bekjendte
Rejser til Nordkap og til England, men blev ogsaa brugt til
Sendelser til Brandenborg, Pommern og England. Paa sin Englandsrejse 
1606 gjorde Kongen ham væragtig og udnævnte ham til sin
Kammerjunker. Senere ledsagede han Kongen i Kalmarkrigen, og
i Krigens sidste Aar kommanderede han -- i det mindste af Navn -- 
et Kompagni Ryttere. 1613 blev han Hofskjænk og fik sin første
Forlening, Lyse Kloster i Norge. Et nyt Bevis paa Kongens Yndest
fik han det følgende Aar, da han 30. Juli holdt Bryllup med
Ingeborg Arenfeldt (f. 9. Okt. 1594 d. 8. Febr. 1658), thi Kongen
bekostede Brylluppet og bivaanede det selv. 1615 fratraadte han sin 
Hoftjeneste og blev forlenet med Bygholm, som han 1620 ombyttede
med Antvorskov og dette atter 1631 med Kolding, som han beholdt
til 1643. Kongen betroede ham Værgemaalet for sin uægte Søn
Hans Ulrik Gyldenløve, og i Jan. 1628 blev han beskikket til at
være en af de 2 Landkommissærer i Sjælland, men alt en Maaned
efter blev han, uvist af hvilken Grund, afløst af Palle Rosenkrantz.
At han i en usædvanlig Grad havde sluttet sig til sit nye
Fædreland og var bleven mærkelig fortrolig med indre danske Forhold,
maa vel udledes af den Omstændighed, at han, den fremmedfødte,
oftere fungerede som Landsdommer paa Sjællands Landsting. Han,
der endnu 1623 skrives til Tribbewitz, var imidlertid ogsaa bleven
dansk Godsbesidder, baade i Sjælland og i Jylland, hist Selsø, her
Palsgaard, hvilken sidste hans Frue bragte ham; hans Jordegods
taxeredes 1625 til 742, 1638 til 1325 Tdr. Hartkorn. E. N. døde
2. Okt. 1645 Paa Selsø, men da i stærkt reducerede Kaar.

C. Brochmand, Ligpræd. ov. E. N.

Thiset.



Normann, Carl Frederik, 1798-1856, Retskyndig, var Søn
af Koffardikapitajn, senere Brygger, Gerd Gerdsen (d. 1806) og Anna
Catharina f. Klim og blev født i Kjøbenhavn 24. Juni 1798. 1821
blev han adopteret af Etatsraad, Kommitteret i General-Toldkammer- 
og Kommercekollegiet Andreas Normann, med hvem hans Moder
efter Faderens Død havde indgaaet Ægteskab. 1816 blev N.
Student, 1820 juridisk Kandidat. Han var derefter Volontær i det
danske Kancelli samt i Generalavditoriatet for Danmark og
Hertugdømmerne, erholdt 1823 Licentiatgraden for en Afhandling om
Legitimation, udnævntes 1824 til Avditør i Armeen og 1825 til
Avditør ved 1. jyske Infanteriregiment. 1824 holdt han paa
Universitetet offentlige Forelæsninger om Intestatarv efter Fædrelandets
gamle og nugjældende Love, og 1828 tildeltes den juridiske
Doktorgrad ham for en Afhandling om den arveretlige Repræsentationsret.
1829 erholdt han Overavditørs Karakter, s. A. blev han surnumerær
og 1830 virkelig Assessor i Landsover- samt Hof- og Stadsretten,
og 1839 udnævntes han til Birkedommer, Birkeskriver og
Politimester i Kjøbenhavns Amts Rytterdistrikts nordre Birk. 1846 blev
han Justitsraad, 1852 Etatsraad. 1826 ægtede han Thomine
Catharina Bartholina Funder, Datter af Postmester Hans Peter F. og
Christiane f. Raae. Han døde i Kjøbenhavn 27. April 1856.

Foruden de nævnte akademiske Afhandlinger, der vidne om
ikke ringe videnskabelig Evne, -- af Afhandlingen om 
Repræsentationsretten findes en meget udførlig Recension af J. E. 
Larsen i dennes Saml. Skr. 2. Afd. III, 2 -- har N. skrevet et Par 
Recensioner af juridiske Arbejder og givet en Række Oversættelser af
latinske Forfattere. Hans «ualmindelige Gaver til Politi- og 
kriminelle Sagers Behandling» fremhæves af hans samtidige.

Erslew, Forf. Lex.                      

Jul. Lassen.



Normann, Carl Otto Emil, 1839-99, Søofficer,  Søn af Kapitajn 
à la suite i Flaaden Emil Vilhelm N. (f. 18. Dec. 1798 d. 21.  Juni 
1881) og Ossonie f. Høeg (f. 11. Juni 1807 d. 12. Jan. 1890). N. selv
er født i Tønning 4. Maj 1839, blev Lieutenant i Marinen 1861 og
Kapitajn 1877. Som ung Officer var N. stærkt beskæftiget i Søfart,
saa vel til Orlogs som Kofardis, fra 1862-69 (Krigsaaret undtaget)
udførte han 9 Rejser (deraf 6 som Skibsfører) efter Kryolith fra
Ivigtut i Grønland. Under Krigen 1864 var han ansat dels i 
Panserbatteriet «Rolf Krake», som havde Station ved Als, dels i 
Korvetten «Heimdal» samt Hjuldampskibet «Hekla». I Foraaret 1870
udrustedes Fregatten «Tordenskjold» til Udlægning af Telegraf kabler
for «Store nordiske Telegrafselskab» i de østasiatiske Farvande.
N. var Deltager i Togtet, der varede til Jan. 1872, en efter danske
Orlogsforhold ualmindelig lang Rejse; fra 1873-?6 førte han 
derefter Postdampskib mellem Korsør og Kiel, var i de paafølgende
4 Aar jævnlig udkommanderet med Marinens Skibe, førte 1881
Panserbatteriet «Rolf Krake» paa Isbrydning i Sundet og blev s. A.
ansat som Chef for Marineministeriets Admiralitetskontor. I denne
Stilling forblev han indtil 1886, dog med flere Afbrydelser ved
Udkommandoer; blandt disse skal nævnes, at han 1884 var Chef
for Skonnerten «Fylla» paa en videnskabelig Expedition til 
Grønland, samt at han de 2 paafølgende Aar som Chef førte Kongens
Dampskib «Danebrog».

I Slutningen af 1887 traadte N. uden for Nummer for at overtage 
Posten som Meddirektør i «det forenede Dampskibsselskab»;
ved dette Selskabs administrerende Direktør C. P. A. Kochs (IX,
306) Død arvede han 1892 dennes Stilling, i hvilken han forblev
indtil Sept. 1896, da en Sygdom nødvendiggjorde, at han maatte
trække sig tilbage. Afsked som Officer havde han erholdt 1891
med Kommandørs Karakter. Som administrerende Direktør for
«det forenede Dampskibsselskab» udvidede han Selskabets 
Virksomhedsfelt med adskillige nye Linjer: bl. a. Levant-Sortehavs
Linjen, Portugal-Madeira Linjen, Kjøbenhavn-Hangø Routen samt 
den oversøiske Kjøbenhavn-New-Orleans Route. Ved den store 
Sømands- og Fyrbøderstrike 1890 lagde han megen Konduite for 
Dagen, saa at Uvejret forløb uden større Tab for Rederiet. -- N.
blev 1869 gift med Camilla Dorothea Ingeborg Hoppe (f. 21. Nov.
1848), Datter af Skibsmægler Fr. Lauritz H. (f. 1815 d. 1885) og
Ida Amalie f. Jexen (f. 1817 d. l893) og døde 7. Marts 1899.

C. With.



Normann, Gottlieb Philip Geritus Diderik, 1749-1821, Officer, 
er født 14. Juli 1749 og Søn af Jørgen N. til Godset Lebbin paa
Rygen. Moderen var født v. Oldenburg. 1763 kom N. som Page
til Hertug Frederik af Glücksborg og blev 1769 dansk Sekondlieutenant, 
men tiltraadte først i Slutningen af 1772 Tjenesten,
nemlig ved Livgarden til Fods. Ved denne Afdeling stod han nu
i 37 Aar, men han har dog fra 1785 næppe forrettet Tjeneste, thi
da Hertug Frederik Christian af Augustenborg (V, 346) det nævnte
Aar kom til Kjøbenhavn, blev N. Kavallér hos ham, og i denne
Stilling forblev N. til Hertugens Død 1814. Imidlertid avancerede
N., der 1803 blev Kammerherre, i Armeen og blev 1809 Oberst og
Chef for 3. jyske Infanteriregiment, 1810 Generalmajor og 1813 Chef
for danske Livregiment til Fods. 1816 stilledes han efter Ansøgning
à la suite med Behold af sin hele Gage. Han døde i Kjøbenhavn
12. Juni 1821. N., der 1777 fik dansk Indfødsret, giftede
sig 1795 med Louise Caroline Francisca Charlotte v. Holstein
(f. 15. Dec. 1770 d. 1828), Datter af General A. E. v. H. (VIII,
23) i 2. Ægteskab.                                                                   

Lesser.



Norrie (kaldet Petterson-Norrie), Anna Hilda Charlotte,
f. 1860, Operettesangerinde. Anna Petterson er født 7. Febr. 1860 
i Stockholm, hvor Fr. Lundquist var hendes første Sanglærer og
derefter Jul. Günther, da hun kom ind i det derværende 
Musikkonservatorium. Senere fik hun Undervisning af Fr. Arlberg, medens
Signe Hebbe var hendes dramatiske Sanglærerinde og sceniske 
Instruktrice. Efter at have debuteret med Held 1882 i et Par 
Operetter paa «Nya teatern» sang hun i nogle Aar paa flere af 
Stockholms Theatre, studerede 1885 i Udlandet, navnlig i London, og
optraadte i Sommeren 1887 og ligeledes det paafølgende Aar i 
Kjøbenhavn, hvor hun gjorde overordentlig Lykke i Titelrollerne i
«Nitouche» og «Den skjønne Helene». I Sept. 1891 kom hun igjen
til Kjøbenhavn og modtoges med Jubel for sine fortræffelig sungne
Kupletter i «Niniche». 12. Nov. s. A. ægtede hun Cand. phil., 
senere Inspektør ved Dagmartheatret, W. G. Norrie, Søn af
Bogbindermester J. R. N., og har uagtet de Lavrbær, hun i de
efterfølgende Aar har vundet ved sine Gjæstespil i Helsingfors,
Stockholm, Bremen, Leipzig, Hannover og Berlin, taget fast Ophold i
Kjøbenhavn, hvor hun er Publikums erklærede Yndling i
Operettefaget.

Schytte,  Musiklex.

S. A. E. Hagen.



Norrie, Gordon, f. 1855, Læge. Han fødtes i Helsingør 
6. Maj 1855 og er en Søn af Skibsklarerer, portugisisk Vicekonsul,
Kapitajn William Gordon N. og Fanny Thea Marie f. Wright.
Dimitteret fra Sorø Akademi 1873 tog han 1880 Lægeexamen,
fungerede nogen Tid som Kandidat ved Almindeligt Hospital og
praktiserede senere i Kjøbenhavn, særlig som Øjenlæge. 1891
udnævntes han til Korpslæge i Hæren. Litterært har han været
virksom ikke blot inden for den aktuelle Ofthalmologi, men ogsaa og
fornemmelig som Medicinalhistoriker. Han har særlig arbejdet i den
danske Kirurgis Historie og paa dette Omraade, foruden talrige
mindre Tidsskriftsafhandlinger, publiceret 2 paa grundig Kildeforskning
hvilende monografiske Skrifter: «Georg Heuermann» (1891) og
«Kirurgisk Akademis Historie» (1896). -- Hans Hustru, Helga Charlotte
f. Harbou (Datter af Generalmajor J. W. A. H., VII, 89), hvem han
ægtede 1885, har udfoldet en ihærdig praktisk og litterær
Virksomhed for Sygeplejesagen.

Carøe og Selmer, Den danske Lægestand, 6. Udg.

Jul. Petersen.



Nors, Hans Kjeldsen, 1624-92, Præst, siges født i Thisted. 
Faderen, Kjeld Christensen (Nielsen?), døde o. 1660 som Sognepræst
i Nors; Moderen var Hedevig Hansdatter Paludan. Han deponerede
1642 fra Viborg og blev Baccalaureus 1644. Han skal have rejst
i Tyskland og blev 1656 eller 57 ordineret til Feltpræst i Norge.
1663 blev han personel Kapellan i Bygland hos Provst Jens
Pedersen, hvem han 1668 succederede. I dette Kald døde han 1692
(før 16. Nov.). Han var Provst og bekjendt som en Mand af
Lærdom. Han skal have skrevet en «Harmonia evangelistarum»
i 6 Foliobind, en Forklaring over Jonas og en Bog kaldet
«Ægteskabets Spejl», men intet af alt dette er trykt. Gift 1. med
Cathrine Jensdatter Hommelhagel, der havde været Hovmesterinde hos
et Herskab i Danzig (d. 18. Avg. 1672), 2. med Anne Ludvigsdatter
(f. i Skaane, d. 1689), 3. med Petronelle Larsdatter Lind, Datter af 
Laurids Gabrielsen L., Provst og Sognepræst til Aamli. Samtlige
Ægteskaber vare barnløse.

Faye, Christianssands Stifts Bispe- og Stiftshist. S. 272.           

D. Thrap.



v. Nostitz, Frederik Hartvig Greve, --1738, Officer, 
hørte til en gammel, bekjendt Adelsslægt i Lausitz; hans Fader var Otto
v. N. til Neudorf, kursachsisk Raad, Kammerherre og Amtshauptmand. 
Han var 1680 Kapitajn i vesterlenske nationale Infanteriregiment, 
kom der fra til bergenhusiske, hvor han 1689 blev Major,
og s. A. blev han Kommandant paa Fortet Frederiksholm ved
Christianssand; 1694 blev han tillige Vicekommandant og snart
efter virkelig Kommandant i Christianssand. 1693-99
kommanderede han derhos et Kompagni af Boyneburgs, siden Gyldenløves,
hvervede Regiment; Oberstlieutenant 1694, Oberst 1701. Han var
gift med Sophie Juliane f. Ellbrecht, hvis Brødre A. G. og C. C. E.
vare danske Officerer (IV, 500 f.). I Tidens Løb blev Livet i den
lille norske Fæstning dog N. for trangt; maaske Ludvig Holberg,
der med nogen Stolthed nævner ham blandt de Elever i fremmede
Sprog, han havde under sit Ophold i Christianssand 1705, har
vækket hans Rejselyst; 1707 tog N. Afsked og gik i fremmed
Krigstjeneste, hvor han erhvervede sig en vis Navnkundighed.
Først drog han til Rusland, blev Generalmajor og, efter 1710 at
have erobret den vestpreussiske Fæstning Elbing, som Svenskerne
holdt besat for Kong Stanislaus, Generallieutenant, men skal
dernæst være rømt med en stor Sum, han havde brandskattet Byen
for. 1711 søgte han forgjæves Ansættelse i Danmark og kæmpede
senere som venetiansk General mod Tyrkerne i Dalmatien. Efter
Hjemkomsten her fra traadte han i kursachsisk Tjeneste. Han
blev Rigsgreve og døde 1738 paa sine Godser i Lausitz.

(Norsk) Hist. Tidsskr. II, 282; 2. R. IV, 456 f. 
Gauhe, Adelslex. I, 1507 f.
J. Juel, En Rejse til Rusland, ved G. L. Grove.

H. W. Harbou.



v. Nostitz, Gottwald Adolf, 1691-1770, Officer, 
Slægtning (Brodersøn?) af den foregaaende, Søn af Caspar Christoph v. N.,
kursachsisk Oberst og Arvelensherre til Reichstedt i Sachsen, og
Susanne Luitgarde v. Bünau, var født paa Reichstedt 16. Jan. 1691.
Han blev 1708 Fændrik ved den til de danske Hjælpetropper i
Braband hørende Bataillon af Fodgarden, s. A. Sekondlieutenant,
1711 Premierlieutenant, 1714 karakt. Kapitajn, 1716 Kompagnichef
ved M. Krags (det senere holstenske) hvervede Regiment, 1731 
Major, 1734 Oberstlieutenant, 1737 forsat til Marineregimentet, men
1738 ansat som Chef for Landkadetkompagniet, med hvilken Stilling
han fra 1740 forenede Posten som Overfører for Drabantgarden.
S. A. fik han Obersts Karakter, blev 1747 Chef for holstenske
Regiment, 1753 Kommandant i Glückstadt, 1754 Generalmajor, 1760
Generallieutenant. 1761 hvid Ridder. Han døde ugift i Glückstadt
18. Avg. 1770.

H. W. Harbou.



Nothold, --1134--, Biskop i Ribe, var oprindelig Kapellan
hos den sjællandske Stormand Peder Bodilsen (II, 458) og ses at
have været ivrig for de kirkelige Ideer, eftersom han nemlig fik
sin Herre til at iværksætte en Forfølgelse af de gifte Præster paa
Sjælland (1123). Da Ribebispen Thure var falden ved Fodevig
(1134), indsatte Erik Emune under et Ophold i Slesvig N. til hans
Efterfølger. I sin korte Bispetid maa N. have fortsat sin
Forgængers Værk, Opførelsen af Ribe Domkirke-, men først under
hans anden Efterfølger, Elias, fuldendtes Kirken.

Kinch, Ribe Bys Hist. I.

Hans Olrik.



Noviomagus (ell. van Nijmegen), Poul, --1571, Præst, var,
som hans Navn viser, en Nederlænder af Fødsel. Men vi vide
intet om ham, før han 1542 blev immatrikuleret i Wittenberg, hvor
han 1544 tog Magistergraden. Under sine Studeringer her blev
han nøje knyttet til Reformatorerne, hvis Anbefaling skaffede ham
Understøttelse af Kong Christian III og 1545 Ansættelse som tysk
Hofprædikant hos denne og senere tillige som Lærer for Kongens
Søn Magnus. I disse Egenskaber maatte han følge Hoffet og havde
derfor afvexlende Ophold i Kjøbenhavn, Nyborg og Kolding,
hvilket havde sine Besværligheder, da han var gift og havde sin gamle
Fader Thomas (f 31. Dec. 1558) hos sig. For øvrigt blev han mest
bekjendt ved sin Optræden over for de reformerte Flygtninger fra
England, der under Jan Laskis Ledelse havde søgt Tilflugt i
Danmark. Efter den nævnte Førers Ankomst til Koldinghus for at
søge Christian III's Beskyttelse holdt N. nemlig en Prædiken, hvori
han saa skarpt advarede mod «Sakramenterere» og andre falske
Lærere, at han derved medvirkede til Kongens Beslutning om ikke
at optage de fremmede her i Landet, noget, der siden, særlig fra
reformert Side, blev lagt N. stærkt til Last. «Tempora nostra sunt
confessionis, non adulationis» sagde N. ved en saadan Lejlighed,
og af disse Ord lære vi hans Grundstemning at kjende. Det kan 
dog bemærkes, at en Mand som Niels Hemmingsen med anerkjendende 
Ord 1564 tilegnede N. sin Fortolkning af Efeserbrevet. Da
Christian III ved Nytaarstid 1559 laa paa sit Dødsleje paa
Koldinghus, var N. hos ham og var ham til megen Trøst. Han skal have
holdt Ligtale over Kongen-, men Talen er ikke trykt, ligesom vi
i det hele ingen trykte Skrifter have fra N.s Haand. Sikkert har
han dog været en velstuderet Theolog; som Menneske roses han
højlig («vir consilio, prudentia et multis singularibus virtutibus et
donis Dei ornatus et præstans»). Den betydelige Indflydelse, han
havde haft i Christian III's Tid, tabte sig under Frederik II. Sine
gejstlige Forleninger beholdt N. dog, ligesom han fremdeles
fungerede som Hofpræst hos Enkedronning Dorothea. Da Kong
Frederik skulde tiltræde sit Erobringstog til Ditmarsken (1559),
formanede N. ham paa en meget indtrængende Maade til at undgaa
Grusomhed, en Formaning, som des værre ikke blev tagen til Følge.
1569 sagdes N. at være død. Hans Bortgang indtraf dog først
26. Jan. 1571. -- Han efterlod flere Børn, der alle bleve danske.
Datteren Dorothea ægtede Biskop Poul Madsen i Ribe (XI, 21),
men døde meget ung.

Zwergius, Siellandske Clerisie S. 450 ff. 
Rørdam, Hist. Kildeskr. II og 2. R. II. 
Ny kirkehist. Saml. III. 
Rørdam, Kbhvns Universitets Hist. 1537-1621 I og II. 
Aarsberetn. fra Geh. Archivet I og III. 

H. F. Rørdam.



Numsen, Christian Frederik, 1741-1811, Officer, Diplomat,
Hofmand, var den næstyngste af nedennævnte Feltmarskal Michael
N.s 10 Børn og fødtes n. April 1741. Han ansattes 1757 som
Kornet ved Livgarden til Hest og udnævntes s. A. til
Kammerjunker. 1759 blev han Ritmester, 1763 Sekondritmester ved
holstenske Kyrasserregiment og s. A. forsat til Livgarden til Fods
som Kompagnichef. 1766 blev han Kammerherre- 1768 tillagdes
der ham Oberstlieutenants Karakter, og Aaret efter udnævntes han
til Sekondmajor ved Livgarden til Fods. 1772 sattes han à la suite
ved Garden som Følge af hans Udnævnelse til dansk Gesandt ved
det russiske Hof og var som saadan akkrediteret saa vel hos
Kejserinde Cathrine II som hos dennes Søn, Storfyrsttronfølgeren 
Poul Petrowitsch (Poul I). Han kom derved til at afslutte
Forhandlingerne angaaende Oldenborgs og Delmenhorsts Udvexling mod
den hertugelig holsten-gottorpske Andel af Holsten, i hvilken
Anledning han udnævntes til Ridder (Storkors) af Danebrog 1773. I
Aaret 1776 afgik han, i Følge Ansøgning, fra Gesandtposten, 
udnævntes s. A. til Direktør for Øresunds Toldkammer og tog
samtidig sin Afsked fra Landmilitæretaten. 1778 blev han 
Overkammerjunker, 1779 Gehejmeraad, 1781 1. Deputeret i
General-Toldkammeret og Aaret efter 1. Deputeret i Rentekammeret. 
1782-83 var han Medlem af General-Vejkommissionen og i samme
Tidsrum, ligesom ogsaa 1784-98, Medlem af Overbankdirektionen.
Han synes en Tid at være kommen godt overens med det Guldbergske 
Parti, men dog af og til ikke at have villet bøje sig for
de af dette repræsenterede Principper, hvorfor han ogsaa af og til
hurtig fjærnedes fra sine Bestillinger, saaledes som da han allerede
1783 igjen maatte træde ud af Rentekammeret.

Ved Kronprins Frederiks Overtagelse 1784 af Regeringens
Ledelse, til hvilken Begivenhed N. har været nærmere knyttet, ligesom det
overhovedet synes, at han har nydt megen Tillid hos Kronprinsen,
udnævntes han til som Overhofmarskal at træde i Steden for E. C. E.
Schack, der havde været en betroet Mand hos de tilbage trængte
Magthavere. Denne Stilling, hvormed tillige var forenet Posten
som de kongelige Theatres 1. Direktør, beklædte N. indtil 1791,
da han afgik der fra og bosatte sig i Helsingør for særlig at kunne
varetage Bestillingen som Direktør for Øresunds Toldkammer. I
Aaret 1790 var han bleven Gehejmekonferensraad, 1808 tillagdes
der ham Rang i i. Rangklasse Nr. 9, og 1810 udnævntes han til
Ridder af Elefanten. Han døde i Helsingør 26. Nov. 1811. --
Han blev 1784 gift med Margrethe f. Grevinde Holck (f. 1741 d. 1826),
Enke efter Overpræsident i Kjøbenhavn, Gehejmeraad V. A. v. d.
Liihe (X, 502) og Datter af Generallieutenant C. C. Greve H. (VII,
543). Af dette Ægteskab efterlod N. sig ikke Børn. I 1783 havde
han kjøbt Bjærgbygaard i Sjælland, hvilken Ejendom han dog
solgte allerede 1787.

Manthey, Ridderes Levnetsløb 1809-17 S. 30 f. 
Bobé, Efterladte Papirer fra den Reventlowske Familiekreds III, 395 f. 

C. L. Løvenskiold.



Numsen, Frederik, 1737-1802, Officer, Søn af nedennævnte
Feltmarskal Michael N. Han var født 10. Febr. 1737, blev 1750
Kornet i Hestgarden, 1754 Lieutenant, 1756 kongelig Fløjadjudant,
1759 Generaladjudant, 1761 Ritmester, 1766 Kammerherre. N. havde
deltaget i Syvaarskrigen paa fransk og Østerrigsk Side og blev ved
Mobiliseringen i Holsten 1763 ansat som Generaladjudant i
Overgeneralen Grev Saint-Germains Stab. S. A. blev han Oberstlieutenant 
ved slesvigske Kavalleriregiment, 1769 karakt. Oberst. Da 
Struensee i Maj 1771 opløste Hestgarden, blev det overdraget N.
af samtlige Dragonregimenter at udsøge 300 af de bedste Folk og
Heste til en saakaldet Exercertrop. Denne, hvis Kommandør N.
blev, skulde være en Mønsterafdeling og særlig fremme
Ridefærdigheden i Hæren, men tillige danne et Slags Livvagt («den flyvende
Garde»), medens Hoffet havde Sommerophold paa Hirschholm.
N. var imidlertid nøje knyttet til Struensees Modstandere, og maaske
fordi man havde Mistanke herom, blev Exercertroppen opløst i Sept.
s. A. og N. sendt til Fredericia (senere til Randers) som Chef for
3. jyske Dragonregiment (1772 jyske Regiment Rytteri, 1785 jyske
Dragonregiment). Efter Regeringsskiftet 1772 blev N., der nød
Anseelse som en ualmindelig dygtig og kundskabsrig Officer, en
Del benyttet i særlige Hverv. Saaledes var han 1773 Medlem af
en Kommission, der skulde gjøre Forslag til Hærens Reform i
national Retning. S. A. blev han Ridder af Danebrog, 1777
Generalmajor. Ogsaa hos Kronprins Frederik, der jo nærede en
lidenskabelig Interesse for Militærvæsenet, tegnede det til, at N.
skulde faa stor Indflydelse, da der pludselig skete et Omslag. 1785
fremkom der Klager over N. for mislig Embedsførelse i forskjellige
Retninger, og en Overkrigskommission blev nedsat for at undersøge
disse. Han fik 1788 Befaling til at fratræde Kommandoen over
Regimentet, men Beskyldningerne viste sig dog snart i Hovedsagen
at være grundløse, saa at han, uagtet Sagen imod ham endnu ikke
var endelig paadømt, 1789 udnævntes til Generallieutenant. N. havde
dog allerede forladt Fædrelandet og var med samme Grad gaaet
i russisk Tjeneste. Her fik han Kommando over en Afdeling af
den mod de svenske i Finland opstillede Hær og førte denne
Afdeling med Udmærkelse, bl. a. i Fægtningen ved Anjala, ved
Grænsefloden Kymene, 1790. N. døde i Rusland 1802. Først et
Aar forinden var der falden Resolution paa den over ham fældede
Generalkrigsretsdom, ved hvilken han var idømt en Pengebøde. -- 
N. blev gift 1. (16. Dec. 1763) med Hofdame Francisca Eleonore
v. d. Osten (d. 8. Jan. 1765), Datter af Gehejmeraad Wilhelm August
v. d. O.; 2. (3. Nov. 1775) med Elisabeth Birgitte Sehested (d. 23. Juni
1804), Datter af Oberstlieutenant Niels S. til Broholm og Enke efter
Oberstlieutenant Jens Sehested til Rydhave.

Hist. Tidsskr. 3. R. IV, 412 ff.
Øst, Materialier t. et dansk biogr.-lit. Lex. S. 379 f.                                                                

H. W. Harbou.



Numsen, Matthias, 1648-1731, Officer, var Søn af
Materialskriver ved Holmen Hans N. og Ingeborg Margrethe Vibe, efter 
hvis Fader, Biskop Mads Jensen Medelfar (XI, 207), han var
opkaldt. 16 Aar gammel blev M. N. Soldat, ved Nationalrytteriets
Oprettelse 1670 Kornet ved dets sjællandske Regiment, 1675, da
Regimentet dubleredes, Lieutenant ved i. sjællandske. Under den
Skaanske Fejde steg han rask i Vejret: 1676 til Kapitajnlieutenant,
1677 til Ritmester og Generaladjudant, 1678 til Oberstlieutenant.
1685 forfremmedes han til Oberst og Chef for 2. sjællandske
Rytterregiment. Da man i Foraaret 1700 frygtede for et svensk Angreb
paa det nordlige Jylland, der var næsten helt blottet for Tropper,
blev N. med sit Regiment sendt til Vendsyssel. Nogle Maaneder
senere beordredes han til at gaa syd paa for, medens Hovedhæren
i Holsten stod over for en forenet svensk-lyneborgsk-hollandsk Hær,
at holde den gottorpske Besætning i Tønning i Skak. N. optraadte
her i Forening med Brigader Niels Krabbe (IX, 396), men viste
lige saa lidt som denne synderlig Energi eller Foretagsomhed. 1701
gik han som Brigader med Hjælpetropperne til Nederlandene, men
fik allerede i Begyndelsen af 1703 Tilladelse til at fratræde
Kommandoen og vende hjem, da han ikke længere kunde taale
Feltlivets Strabadser. Først 1710 traadte han atter ind i Statstjenesten
som Generalkrigskommissær og Deputeret i Generalkommissariatet
for begge Etater (efter Delingen 1712 alene for Landetaten); 1720
blev han efter General Scholten Præses i Kollegiet, men afgik fra
samme kort efter Tronskiftet 1730. Ved Siden af sin egentlige
Embedsvirksomhed blev N. meget benyttet til Kommissioner; den
vigtigste af disse angik Ryttergodsets Ordning. Han var allerede
1688 bleven adlet, 1717 blev han Ridder af Danebrog, 1711 fik han
Titel af Generalmajor, 1726 af Gehejmeraad. -- N., der døde
17. April 1731, var gift med Marie f. Worm, Datter af den berømte
Læge Ole W. Hun havde forud været gift med Land- og
Krigskommissær Peder Lassen til Brusgaard ved Randers, hvilken Gaard
hun medbragte sin 2. Mand, men som denne solgte. I Stedet
kjøbte han Fuglebjærggaard og siden Sal tø paa Sjælland. Han
ombyggede og udvidede Karrebæk Kirke.

H. W. Harbou.



Numsen, Michael, 1686-1757, Officer, Overkrigssekretær, Søn
af den foregaaende, født 28. Marts 1686. 1701, altsaa kun 15 Aar
gammel, blev han Kornet ved Faderens Rytterregiment (2.
sjællandske) ved Hjælpetropperne i Holland, 1703 Lieutenant, 1706
Kapitajn ved Württemberg-Oels' Dragonregiment, 1712 Ritmester
ved Livgarden til Hest, 1717 virkelig Major og karakt. 
Oberstlieutenant af Garden samt karakt. Oberst af Kavalleriet, 1723 Chef
for 3. jyske Rytterregiment, 1728 Generalmajor, 1731 Ridder af
Danebrog, 1735 Generallieutenant. Ved Løvenørns Død 1740 valgte
Christian VI N. til hans Efterfølger som Overkrigssekretær for
Hæren. N. synes i det hele at have været en Mand med baade
humane og forstandige Ideer, men at have savnet Kraft og
Overlegenhed til at gjennemføre disse under de ofte ret vanskelige
Forhold, hvorunder han arbejdede. Det kan saaledes nævnes, at han,
da der af Hensyn til Landboforholdene ønskedes en Skærpelse af
Stavnsbaandet, var imod en saadan Forholdsregel, som alligevel
blev indført. I N.s Embedstid udkom en Bestemmelse om, at
det overhaandtagende Kjøb og Salg af Officerspladser fremtidig
ikke vilde blive tilladt, men til Trods herfor mærkede man i
Virkeligheden ikke synderlig til, at Forholdet bedredes. I sin Helhed
betegner derfor N.s 6aarige Embedstid snarest Begyndelsen til den
Dekadence i vort Hærvæsen, som først endte, da Saint-Germain
1763 kom til Roret. Allerede inden Christian VI's Død skal det
have været bestemt, at N. skulde fratræde som Overkrigssekretær;
strax efter Tronskiftet blev han afløst af Chr. Lerche (X, 220). Ved
sin Afgang udnævntes N. dog til virkelig General, og han modtog
ogsaa senere mange Naadesbevisninger: 1748 blev han Ridder af
Elefanten, 1750 af l'union parfaite og s. A. Kommandant i
Kjøbenhavn, 1752 fik han Rang med Gehejmeraader i Konseillet, 1756
Titel af Feltmarskal. Han døde 7. Sept. 1757.

N. havde 8. Marts 1725 ægtet Margrethe Marie Thomasine
Ingenhaeff (f. 8. Marts 1705), Datter af Generalmajor J. P. I. (VIII,
296). Hun spillede ogsaa som Enke en betydelig Rolle i
Hofkredsene og gik for at have megen Indflydelse paa højere Steder,
men omtales i øvrigt ikke altid paa bedste Maade. 1753 blev hun
dekoreret med l'union parfaite. Strax efter Caroline Mathildes
Fængsling i Jan. 1772 blev Fru N. Overhofmesterinde for den
4aarige Kronprins Frederik, hvis Kjærlighed hun forstod at vinde
(Prinsen kaldte hende for «Mutter»), saa at de 1 1/2 Aar, i hvilke
hun var knyttet til ham, kom til at staa som Lyspunktet i hans
Barndomstid. I Sept. 1773 fjærnedes Fru N. fra denne Stilling,
efter Sigende fordi hun var indviklet i nogle Intriger mod
Enkedronningen og hendes Parti. Hun udnævntes samtidig til Dekanesse
for Vallø Stift og døde 8. Okt. 1776 paa Løvenborg.

N.s yngre Broder var Christian Vilhelm N. (f. 1689 d. 25. Sept.
1756). Han blev 1707 Sekondlieutenant i Grenaderkorpset, 1710 
Premierlieutenant, 1711 Kapitajn ved Dronningens Livregiment, 1715
ved Arnolds Regiment, 1718 ved Livgarden til Fods, 1728 Major,
1732 karakt. Oberst, 1737 Chef for sydjyske nationale, 1747 for
falsterske hvervede Regiment, 1745 Generalmajor (med Anciennitet
fra 1742), 1752 hvid Ridder, 1755 Generallieutenant. Han var gift
med Sophie Hedevig f. v. d. Maase (f. 1699 f 18. Febr. 1739),
Datter af Hofpræst H. G. Masius (XI, 179).

H. W. Harbou.



v. Nutzhorn, Bendix Conrad Heinrich Andersen, f. 1833, Højskolemand, 
er Søn af Lægen Ditlev Andersen v. N. og Charlotte 
Cathrine f. Feilberg. H. N. blev født i Kjøbenhavn 20. Febr.
1833, gik i Melchiors Skole og Metropolitanskolen, blev privat
dimitteret til Universitetet 1850 og theologisk Kandidat 1860. Da
hans Ven L. Schrøder blev Forstander for Rødding Højskole, fulgte
N. med som Lærer, var der til 1864 og ledsagede atter Schrøder
til Askov, hvor han siden har undervist, især i Nordens Historie
og Sang, og 1898 blev Medbestyrer. Siden 1891 har han været
Medlem af Bestyrelsen for Højskolelærerforeningen og 1872 og 1894
deltaget i Udarbejdelsen af Sangbøger for Højskolerne. Ved sit
friske Lune og sin livlige Undervisning har han haft megen 
Indflydelse paa sine Elever og gjennem sine Sangkompositioner, af
hvilke kun en Del ere offentliggjorte, i vide Kredse. N. var 
Medudgiver af «Nordisk Maanedsskrift» (1883-88), har været 
Medarbejder ved flere andre grundtvigske Tidsskrifter og haft Sæde i
Bestyrelsen for «Dansk Samfund til Indsamling af Folkeminder»
(1883-91). Han har været virksom for den danske Mission i
Bagindien og den skandinaviske Sømandsmission i Kalkutta 
(«Hvorledes Hans Poulsen blev Rødkarenernes Missionær», 2. Udg. 1887).
Ægtede 27. Sept. 1866 Ane Johanne Bertelsen, Datter af Gaardejer
Johan Vilhelm B. i Starup.

Rosendal, Bidrag t. Rødding Højskoles Hist. 
Schrøder, Meddel. om den udvidede Folkehøjskole i Askov. 
Højskolebladet 1890.

Joakim Larsen.



v. Nutzhorn, Carl Ludvig Vilhelm Rømer, 1828-99, Minister, Amtmand, 
Søn af Major, Branddirektør Bendix Conrad Heinrich v. N.
(f. 12. Juni 1771 d. 12. Okt. 1853) og Anna f. Buhl (d. 14. Sept. 1829).
Han fødtes 9. Maj 1828 i Fredericia, blev 1844 Student fra 
Roskilde Kathedralskole og 1850 juridisk Kandidat, ansattes 1851 som 
Assistent i Indenrigsministeriet, udnævntes 1856 til Kancellist, 1857
til Fuldmægtig, 1859 til Kontorchef og 1862 til Departementschef 
sammesteds. Det Navn, han i disse Stillinger havde erhvervet sig som
en arbejdsom, indsigtsfuld og kundskabsrig Mand, bevirkede, at 
Monrad ved Dannelsen af sit Ministerium 31. Dec. 1863 optog ham i dette
som Indenrigsminister; men af Misfornøjelse med 
Vaabenstilstandsbetingelserne udtraadte han allerede 10. Maj 1864 af Ministeriet 
og overtog paa ny sit Departementschefsembede. 1866 udnævntes han
til Amtmand over Thisted Amt, og 1868 indtraadte han som 
Justitsminister i Frijs-Frijsenborgs Ministerium, men kunde trods den
Ihærdighed og Klarhed, hvormed han forsvarede sine Anskuelser i
Folketinget, intet væsentligt udrette over for denne Repræsentation,
naar undtages, at det ved klog Eftergivenhed i Spørgsmaalet om
Præsternes militære Tjenestetid lykkedes ham at faa Værnepligtsloven 
gjennemført. Faa Dage efter Ministeriets Afgang 1870 
udnævntes han til Amtmand over Vejle Amt, og i denne Stilling,
som han tidligere (i Vinteren 1861-62) midlertidig havde beklædt,
har han siden den Tid virket med en fra alle Sider anerkjendt og
paaskjønnet Dygtighed, Energi og Humanitet.

Ved Siden af sin egentlige Embedsgjerning har han i Aarenes
Løb beklædt forskjellige andre Stillinger. Saaledes var han 1859-62 
Sekretær ved Landinspektør- og Landmaaler-Examenskommissionen; 
1861 blev han Medlem af Kommissionen angaaende Islands
forfatningsmæssige Stilling; 1864 fik han Sæde i Kommissionen 
angaaende de inkorporerede sønderjyske Distrikter, 1870 i 
Kommissionen angaaende Provinskjøbstædernes Forhold; 1894 blev han
Kommissarius ved Vejle-Vandel Banen, 1895 ved Kolding-Egtved
Banen. 1859 udnævntes han til Kancelliraad, 1862 til Justitsraad
og senere s. A. til Etatsraad, men frasagde sig 1871 denne Titel.
1869 blev han Kommandør af 2. Grad af Danebrogsordenen, 1871
af 1. Grad. -- 1873 ægtede han Emilie David, f. Aarestrup (f. 1. Sept.
1841), Datter af Stiftsfysikus Carl Ludvig Emil A. (I, 18) og tidligere
gift med Distriktslæge Vilhelm Julius D. (d. 1883), og døde 29. Okt. 1899.

Vejle Amts Folkeblad 31. Maj 1895.

G. Kringelbach.



v. Nutzhorn, Henning Frederik Feilberg, 1834-66, Filolog,
var en Broder til ovennævnte Højskolelærer B. C. Heinr. A. v. N. og
fødtes i Kjøbenhavn 15. Nov. 1834. Han gik i Metropolitanskolen fra
1844, tog Afgangsexamen 1851 og filosofisk Examen 1852; derefter
studerede han Filologi og tog 1858 den filologisk-historiske 
Embedsexamen. 1856 blev han Alumnus og 1859 Inspector paa Elers'
Kollegium. Efter sin Embedsexamen virkede han i flere Aar som 
Lærer i de gamle Sprog ved begge Borgerdydskolerne, foruden at
han gav megen privat Undervisning. Han var en ren, sund og
stærk Natur, højt begavet og kundskabsrig som Filolog og besad
ved Siden heraf stor æsthetisk og filosofisk Dannelse. Græsken var
hans Yndlingsstudium, og fra 1862 af leverede han en Række
værdifulde Afhandlinger især til græsk Mythologi («Om Danaidesagn et»)
og Litteraturhistorie («Om den antike Tragedies Karaktertegning ».,
«Om de tabte Epopeer af den trojanske Sagnkreds» osv.), som
findes optagne i «Filologisk Tidsskrift» II-VIL Hans
Hovedarbejde blev Afhandlingen «Om de homeriske Digtes Tilblivelsesmaade», 
et af de dygtigste Indlæg til Forsvar for Enhedstheorien
i Modsætning til F. A. Wolfs Hypothese; han forsvarede den for
den filosofiske Doktorgrad 1863; efter hans Død er den bleven
oversat paa Tysk og udgivet (med en Fortale af Madvig) i Leipzig
1869. Han var utvivlsomt bestemt til at blive Universitetslærer og
havde ogsaa begyndt at holde Forelæsninger (over Aristophanes) som
Privatdocent; men en tidlig Død rev ham bort. Efter en kortere
Udenlandsrejse til Rom i Vinteren 1863-64 tiltraadte han en ny
i Efteraaret 1865, og det var hans Agt at udstrække den til
Grækenland for at studere nygræsk Sprog og Litteratur; men i Venedig,
hvor han opholdt sig i Vintermaanederne for at sammenligne
Haandskrifter af Aristophanes (Udbyttet af hans Arbejde hermed findes paa
Universitetsbibliotheket), blev han angreben af en Sygdom, der
snart udartede til Tyfus; han døde 20. Febr. 1866. Blandt hans
Efterladenskaber fandtes en Afhandling om Apulejus og hans
Forfattervirksomhed med en dertil knyttet Oversættelse af Fortællingen
om Amor og Psyche; den blev udgiven 1867 med et Forord af
hans Ven G. Brandes, som deri har givet, en smuk Karakteristik
af ham.

Hundrup, Philolog. Kandidater, 2. Udg., S. 63 ff.

M. Cl. Gertz.



Nyblom, Helene Augusta, f. 1843, Forfatterinde. 
Hun er Datter af Maleren Jørgen Roed (f. 13. Jan. 1808 d. 8. Avg. 1888)
og Emilie Mathilde f. Kruse (f. 27. Dec. 1806 d. 30. Dec. 1894).
Hun er født 7. Dec. 1843 og blev opdragen i et Hjem, som
karakteriseredes ved levende Interesser paa Aandens forskjellige Omraader,
og inden for hvis Vægge der samlede sig en Mængde betydelige
Mennesker. I 1861-62 rejste hun med sine Forældre til England,
Frankrig og Italien; her traf hun i Rom sammen med Digteren,
daværende Docent, senere Professor i Æsthetik ved Upsala 
Universitet, Carl Rupert Nyblom (f. 29. Marts 1832), hvem hun ægtede
15. Sept. 1864. I sit nye, svenske Hjem fik hun rig Lejlighed til
aandelig Væxt; Videnskab, Digtekunst, Musik og Sang
gjennemtrængte Atmosfæren her, der var Lykke til Huse, og denne forøgedes,
efterhaanden som hun blev Moder til 7 Børn. I 1877 opholdt hun
og hendes Mand sig 3 Maaneder i Italien, i 1888 var hun der med
sin Datter, i 1895 lod hun sig optage i den katholske Kirke og
rejste atter i Maj 1897 sammen med sin Mand til Rom for at blive
der i længere Tid. -- Hun har udgivet 3 Digtsamlinger (1881, 86
og 94), 5 Samlinger af Noveller (paa Dansk 1881, 82, 83, 85, 89);
disse have tidligere været udgivne i Sverige (1875, 76, 79, 81, 88),
og flere af dem ere oversatte paa Tysk. Blandt hendes andre
Arbejder kan endnu nævnes «Sveriges Skam, et ord om o. till
Svenskarne» (1893), «Fantasier, 4 berättelser» (1896) og «Det var en
gang; sagor for unga o. gamle» (1897; overs. paa Dansk s. A.).
I forskjellige svenske Tidsskrifter har hun skrevet kritiske
Afhandlinger.                                                                                   

Nic. Bøgh.



Nyboe, Emanuel, 1780-1840, Forfatter, er født 28. Dec. 1780 
i Durup, hvor hans Fader, Poul Friis N., var Præst. Han blev
dimitteret fra Viborg Skole 1798 og tog theologisk Embedsexamen
1802, men søgte foreløbig ikke Præstekald. I 1811 blev han
Medarbejder ved Videnskabernes Selskabs Ordbog, i hvilken han har
udarbejdet Bogstaverne N, O og S, et Arbejde, som er blevet
stærkt kritiseret (af C. Molbech o. a.). 37 Aar gammel blev han
Præst i Tømmerby og Lild, forflyttedes 1821 til Tæbring, Ovtrup
og Rakkeby og 1829 til Lille Lyndby og Ølsted, hvor han døde
23. April 1840. -- Da han var henimod 50 Aar gammel, begyndte
han at optræde som lyrisk Digter i forskjellige Tidsskrifter, og i
1839 samlede han sine ældre spredte Digte, tillige med nogle nye,
i «Løvfaldsblade». I et Indledningsdigt siger han: «Nøglen har
jeg tabt til Digterlunden»; rettere sagt: han har aldrig haft den.
I hans Digte er der intet originalt, de ere kun Efterklang, f. Ex.
af Chr. Winther (ligesom denne har han en særlig Afdeling «Træsnit»). 
Han har end videre skrevet «Stambogsblade» (1839) og
«Vinterrosen» (1833), et idyllisk Forspil, der er en Studie efter
Thaarups «Høstgildet» .

Erslew, Forf. Lex.

F. Rønning.



Nyborg, Johan, --1344, Biskop. J. N. var Prædikebroder 
og blev af Paven udnævnt til Pønitentiar; som saadan opholdt 
han sig i Avignon, da Roskilde Bispestol blev ledig ved Johan
Hinds Død 1330, og 15. Juni providerede Pave Johan XXII
da J. N. med Stiftet. Uet var vanskelige Tider, hvori J. N.
tiltraadte Styrelsen af Roskilde Stift, og naar Paven overdrog ham
sammen med Ærkebispen at formaa Grev Gerhard af Holsten til
at sone et af ham begaaet Kirkeran, har han vel knap kunnet
sætte noget igjennem imod den almægtige Greve. Med Glæde
hilste J. N. derfor Valdemar Atterdags Indsættelse paa Tronen, og
han støttede ham i hans Virksomhed ved at overlade ham
Kjøbenhavns Slot og By samt Amager paa 2 Aar (1341); til Gjengjæld
skulde Bispen have Søborg Slot og 5 Herreder i Nordsjælland.
Maaske er dette dog ikke sket ganske med Bispens gode Vilje;
i alt Fald beholdt Kongen Kjøbenhavn i hele sin Regeringstid,
men J. N. døde allerede 23. Jan. 1344.

Kr. Erslev.



Nybuhr, Georg Carstens, d. 1713, s. Niebuhr (ovfr. S. 197).



Nyegaard, jvfr. Nygaard.



Nyegaard, Hans Haagen, 1824-93, Forfatter, er født 8. Febr.
1824 i Kjøbenhavn som Søn af Overretsprokurator Lauritz N. og
Charlotte Amalia f. Haagen. Han dimitteredes 1841 fra Borgerdydskolen, 
tog 1849 juridisk Embedsexamen og blev, efter først at have
været Sagførerfuldmægtig og Prøveprokurator, i 1861 udnævnt til
Prokurator ved alle Over- og Underretter og s. A. til Censor ved
Folketheatret. 1851 ægtede han Thora Marie Alberg, Datter af
Konferensraad P. A. (I, 167), og -- efter hendes Død -- i 1871
Louise Regine Larsen. Han døde 13. Maj 1893. -- N. var en
ivrig belletristisk Forfatter, af hvem Aviserne i sin Tid idelig
bragte Digte, uden at dog hverken disse eller hans dramatiske
Arbejder («Studenterne fra Salamanca», Syngespil i i Akt,
«Turandot», romantisk Syngespil i 2 Akter, opførte paa det kongl.
Theater henholdsvis i 1854 og 55) have noget stort poetisk Værd.

Erslew, Forf. Lex.

Sophus Bauditz.



Nyegaard, Malthe Bruun, 1789-1877, Stænderdeputeret,
Proprietær. N., Søn af Forvalter Jens N. og Hedevig Margrethe
f. Norup, blev født 3. Sept. 1789 i Urlev ved Horsens. N. tog
1811 dansk-juridisk Examen og fik 1814 Tilladelse til at procedere
ved Retterne. 1818 blev han Landvæsenskommissær i Kjøbenhavns
Amt. Som Prokurator vandt han s. A. en vis Navnkundighed, da 
han førte og vandt den Sag, som Jens Baggesen havde anlagt mod
Student Peter Hjort, der havde beskyldt ham, Digteren, for Plagiat.
N. blev Ejer af Stenalt Gaard ved Randers og valgtes som
Sædegaardsejer til Medlem af de 2 første jyske Stænderforsamlinger, 1836
og 1840. 1836 stillede han som Stænderdeputeret Forslag om, at
alle Statens gejstlige og civile Embedsmænd, for saa vidt deres
Embedsindtægter vare ubestemte eller bestode i Sportler, herefter
skulde sættes paa fast Gage. Forslaget bekæmpedes af den kongl.
Kommissarius, og Stænderforsamlingen nægtede med et betydeligt
Flertal Nedsættelsen af et Udvalg angaaende denne Sag. 1843
kjøbte N. Gaarden Kokkedal ved Hørsholm, hvilken han ejede
indtil 1864. Han havde 1826 faaet Justitsraadstitelen, og 1867
udnævntes han til Etatsraad. Han døde i Kjøbenhavn 1. April 1877.
N. var en trofast Ven og varm Beundrer af Digteren Ingemann,
hvorom dennes udgivne Korrespondance vidner. N. ægtede 1818
Abel Marie Catharina Paulsen (d. 19. Maj 1870), Datter af
Generalmajor P. P. og Anna C. C. f. de Cederfeld.

Erslew, Forf. Lex.
Breve til og fra Ingemann.

A. Thorsøe.



Nyegaard, Peter Nicolaus, (1758), s. v. Gartenberg (V, 576).



Nyeland, Stephan Peter, f. 1845, Gartner. S. N. er født
12. Sept. 1845 i Korsør, hvor hans Fader, Thomas N. (f. 1820 d. 1865),
var Grosserer. Efter at have taget Præliminærexamen ved
Latinskolen i Roskilde 1861 kom han i Lære hos Handelsgartner F. J.
Koch i Kjøbenhavn (IX, 308). 1866 tog han Havebrugsexamen
ved Landbohøjskolen, og efter et kortere Ophold i samme
Læreanstalts Haver og i Tranekjær Haver paa Langeland omlagde han
den gamle Have og anlagde den nye Have ved Gyldenholm paa
Sjælland. 1869 blev han ansat som Assistent ved Landbohøjskolens
Haver og tog i 1871 Examen i Driveri og Blomsterdyrkning,
ligesom han senere under et Ophold i Udlandet tog Examen i Gent.
1875 oprettede han en Havebrugsskole paa Skovlyst ved
Charlottenlund, hvor der gaves saa vel theoretisk som praktisk Undervisning.
Aaret efter blev der bygget en ny Hovedbygning, og Skolen fik
sit nuværende Navn «Vilvorde». Tilslutningen til Skolen har været
i stadig Stigning, og Tallet paa Elever er i de senere Aar naaet
op til 32 ad Gangen, hvilket er det Antal, Hovedbygningen kan
rumme. Foruden at der gives Undervisning i de egentlige
Havebrugsfag, undervises der tillige i de almindelige Højskolefag, og i 
1877 blev der af Kultusministeriet givet Tilladelse til, at der maatte
afholdes Examen under Tilsyn af en Examenskommission, bestaaende
af en Botaniker og 2 examinerede Gartnere, som udnævnes af Ministeriet. 
Til Skolen høre større Samlinger af Læreapparater samt en
20 Tdr. Land stor Have med Plantesamlinger af forskjellig Art.
Foruden det egentlige Havebrugskursus er der oprettet aarlige
Kursus for Damer, privat Kursus i Anvendelse af Frugt og 
Grøntsager, Kursus i Havebrug for Skolelærere og Kursus i Anvendelse
af Frugt og Grøntsager for Lærerinder og Læreres Hustruer.

N. har udfoldet en ret betydelig litterær Virksomhed. I 1873
udkom «Frugthavedyrkningen» (2. Udg. 1879), 1878 «Køkkenhavedyrkningen» 
og «Blomstervennen», af hvilken sidste 4. Opl. udkom 
1883. I 1880 udgav han «Havevennen», i 1893 «Frugttrædyrkning 
og Frugtanvendelse» samt «Frugtanvendelse med Tillæg om
Grøntsagers Henkogning og Tørring» og i 1896 «Køkkenhavedyrkningen 
samt Køkkenurternes Anvendelse». Endelig har N. holdt
en stor Mængde Foredrag om Havebrug og skrevet adskillige mindre
Afhandlinger i forskjellige Fagblade. -- N. ægtede 12. Sept. 1877
Marie Isabelle Caroline Willems Raman (f. 1845), Datter af Pierre R., 
Receveur des hypothéques i Vilvorde i Belgien (d. 1868).

L. Helweg.



Nyerup, Rasmus, 1759-1829, Litterærhistoriker, Bibliothekar,
var født 12. Marts 1759 i Byen Nyrup i Ørsted Sogn i Fyn, hvor
hans Fader, Christen Rasmussen, var vorned Fæstebonde under
Godset Brahesholm. Moderen hed Karen Simonsdatter. Da 
Forældrene siden flyttede til en Gaard i Ørsted, blev denne Landsby
R. N.s egentlige Barndomshjem, «hvor han i Have og Mark, i Eng
og Skov nød Barndommens uskyldige Glæder, hvis Minde aldrig
siden udslettedes af hans Sind». Endnu som gammel Mand glædede
han sig som et Barn om Foraaret ved at plukke Markblomster paa
Grøftekanten, naar han en Gang imellem kom ud af den Bogverden,
i hvilken han til daglig færdedes.

Da N. tidlig lagde for Dagen, at han besad et ypperligt
Nemme, og da Læsning var hans Fryd, besluttede Faderen at lade
ham studere, i Haab om en Gang at se ham som Præst. Han
kom derfor 1768 i Huset hos den lærde Degn Frederik Krogh i
det nærliggende Skydebjærg og efter 5 Aars Forløb i Odense
Skole (1773). Her boede han, ligesom senere ved Universitetet,
sammen med Jørgen Lottrup Schydtz, der endte som Justitiarius i
Bergen og blev ham en overordentlig trofast Ven, som han satte 
den største Pris paa. I det sidste Aar i Odense besøgte N. Gymnasiet, 
hvor han hørte Dr. N. E. Nannestads Foredrag (s. foran
S. 127), der efterlode et stærkt Indtryk paa ham. «Nannestad læste
over Guldbergs naturlige og aabenbarede Theologi, og da hans
store Skarpsindighed kuldkastede en hel Del af de Guldbergske
Læresætninger, gav det den første Anledning til, at N. siden ved
Universitetet ofte betvivlede Rigtigheden af, hvad han enten læste
i Balles Dogmatik eller hørte i hans Forelæsninger.» Fra den Tid
af var og blev N. afgjort Rationalist, noget, der ellers ikke synes
ret at have passet til hans øvrige Individualitet, men dog jævnlig
fandt temmelig stærke Udslag i hans Skrifter, som naar han i sin
«Kjøbenhavns Beskrivelse» (1800) ved Omtale af Universitetet
betegnede Theologien som «Kundskab om den menneskelige Aands
Forvildelser» og derfor mente, at den passende kunde reduceres til
en Underafdeling af Historien. Endnu som Skolediscipel forlovede
N. sig (hemmelig) med Elisabeth Margrethe Clausen, en
Kjøbmandsdatter fra Odense, der, efter en lang Ventetid, 28. Maj 1788 blev
hans Hustru og siden i 30 Aar «forsødede Livet» for ham.

Studenterexamen bestod N., ligesom hans ovennævnte
Kontubernal, med Udmærkelse 1776 og hengav sig nu til et flittigt
Studium med Filologi og Theologi som Hovedfag. 1779 tog han
den saakaldte store filologiske Examen og Aaret efter theologisk
Attestats. Den sidste Examen underkastede han sig for at glæde
sin Fader, uden dog at have til Hensigt at blive Præst. Snarere
stod det for ham som hans Livsmaal at blive Skolemand; men
Forholdene føjede sig saaledes for ham, at han tidlig kom ind i
Bibliotheksvirksomheden, og den holdt ham siden fast, saa meget
mere som den gav ham en bekvem Adgang til de litterærhistoriske
Studier, som mere og mere bleve Hovedsagen for ham, og i hvilke
han har udrettet saa meget, at skjønt en Del af, hvad han har
skrevet, nu er glemt, vil dog ingen, der sysler med dansk
Litteratur, Historie og Antikviteter, lettelig kunne undgaa at 
komme i et Taknemmelighedsforhold til ham.

Sin Bibliotheksvirksomhed begyndte N. 1778, da Professor
J. H. Schlegel, der nys var bleven Bibliothekar ved det store kongl.
Bibliothek, privat antog ham som sin Medhjælper mod at yde ham
Kost og Bolig i sit Hus, og da Schlegel snart kom til at skjønne
paa N.s Flid og Kundskaber, knyttedes herved en Forbindelse, der
siden paa flere Maader kom N. til gode. I Bibliothekets Chef,
Grev J. G. Moltke (XI, 424), vandt N. ogsaa en Velynder, der 
senere ved mange Lejligheder ydede ham en gavmild Støtte. Da
den hidtilværende Amanuensis Chr. Brandt (III, 3) døde, fik N.
18. Jan. 1781 kongl. Udnævnelse som hans Efterfølger ved
Bibliotheket. Lønnen, 3 Kommunitetsportioner, var vel kun ringe, men
N. var vant til at nøjes med lidt, og Moltke skaffede ham en
Gratifikation paa 150 Dlr. for den Tid, han havde tjent uden anden
Løn end Kost og Bolig hos Schlegel. I Okt. s. A. fik N. Plads
paa Borchs Kollegium, og som Disputats for samme udgav han sit
første selvstændige Skrift («de Lactantio»), der siden efterfulgtes af
saa lang en Række Bøger og Afhandlinger, at det er vanskeligt
at overskue dem alle. Hans Magisterdisputats («Spicilegium
bibliographicum», 1784) hørte til Førstegrøden af hans litterærhistoriske
Studier, der siden skulde bringe saa mange andre smukke Frugter.

1785 blev N. Decanus i Kommunitetet. S. A. fik han en Sag
i Anledning af et af ham udgivet Stridsskrift, hvis Indhold formentes
«anstødeligt» for Politiet. Sagen indbragte vel Forfatteren nogle
Ydmygelser, men endte dog uden blivende ubehagelige Følger for
ham. 1786 deltog han i Oprettelsen af Selskabet for Efterslægten,
hvilket gav Anledning til, at han fattede Planen til en Fremstilling
af de gamle Folkebøgers Indhold, et Æmne, der fra hans
Barndom havde interesseret ham. Frugten af dette Arbejde fremkom
dog først senere i hans Yndlingsbog: «Almindelig Morskabslæsning
i Danmark og Norge gjennem Aarhundreder» (1817). 1790 blev N.
Bibliothekssekretær; s. A. overtog han Redaktionen af «Lærde
Efterretninger», en paa Grund af Tidsforholdene vanskelig Opgave, saa
meget mere som N. i flere Retninger nærede temmelig radikale
Anskuelser, men som han (dog med Afbrydelser) forestod i 13 Aar.
1796 blev han extraordinær Professor i Litterærhistorie og s. A.
adjungeret og succederende Universitetsbibliothekar, med hvilke
Hverv han fra 1797 forbandt Stillingen som Regensprovst (før 1814
dog kun som Interims- eller Viceprovst). Da disse Stillinger dels
vare ulønnede, dels meget slet aflagte, maatte han være glad ved
i en Aarrække at kunne oppebære 200 Rdl. som Tilsynsmand ved
Kommunitetets Arkiv. Pladsen ved det kongl. Bibliothek opgav
han definitivt først 1804.

Da N. tidlig var kommen i Forbindelse med P. F. Suhm, hvem
han gik til Haande i hans Bibliothek, gaves der ham Anledning
til af dettes rige Haandskriftskat at udgive «Nye Samlinger til den
danske Historie» I-IV (1792-95). Samtidig udgav han
«Luxdorphiana» (1791) og «Langebekiana» (1794) og efter Suhms Død 
dennes «Levned og Skrifter» (1798) samt «Suhmiana» (1799), alle
indeholdende Bidrag til Litterærhistorien, især det 18. Aarhundredes.
Et i «Suhmiana» indført «Udkast til en ny Regeringsform» havde
for øvrigt nær bragt N. i ubehagelig Berøring med Generalfiskalen;
gode Venner hjalp ham dog ud af Klemmen, saa han slap med
en Erklæring om at have «handlet i sit Hjærtes Enfoldighed uden
at ane det mindste ondt».

I Forbindelse med Baggesen, Pram og J. K. Høst lagde N.
1796 Grunden til «det skandinaviske Litteraturselskab», hvis
Formaal var en nærmere litterær og sproglig Forbindelse mellem de
nordiske Lande, men «hvis tilsigtede Formaal døde i Fødselen, og
hvis Bestræbelser Politikkens Dæmon lagde uovervindelige
Hindringer i Vejen for». Selskabet kom dog ved sine udgivne
Arbejder til at udbrede Lys over mange Videnskaber, og det bestod
i en lang Aarrække, saa man med N. kan sige, at det gik med
dette Selskab som med Manden, der vilde gjøre Guld, men i
Steden derfor opfandt Porcellæn.

N.s selskabelige og vennesæle Natur har bl. a. givet sig
tilkjende derved, at ikke saa faa af hans Skrifter ere udgivne ved
Samarbejde med andre. Dette gjælder saaledes hans i Forening
med Lahde udgivne «Samling af fortjente danske Mænds Portrætter
med biografiske Efterretninger » I-III (1797-1802). « Danmarks
Kjøbstæder og Slotte i Kobbere» er udgivet sammen med Sander og
Lahde (1806). I Forening med K. L. Rahbek udgav N. det endnu
skattede Værk: «Bidrag til den danske Digtekunsts Historie» I-IV
(1800-8) og senere en Fortsættelse af Værket, «Udsigt over den
danske Digtekunst under Frederik V» (1819). Med R. K. Rasks
Hjælp udgav N. «Edda ell. Skandinavernes hedenske Gudelære,
overs. af Islandsk» (1808). Med Abrahamson og Rahbek udgav
han «Udvalgte danske Viser fra Middelalderen» I-V (1812-14)
og sammen med P. Rasmussen «Udvalg af danske Viser fra Midten
af 16. Aarhundrede til henimod Midten af det 18., med Melodier»
I-II (1821). I Forbindelse med Nordmanden J. E. Kraft udgav
N. endelig det Værk, der formodentlig vil bevare hans Navn længst:
«Almind. Litteraturlexikon for Danmark, Norge og Island» (1818-20),
efter at han mange Aar tidligere havde ydet J. Worm betydelige
Bidrag til 3. Del af hans «Lexikon over lærde Mænd» og beriget
Schlegels Udgave af Kofod Anchers Skrifter med vigtige Tillæg.
At nævne alle de Tidsskrifter, N. har leveret Bidrag til, vilde være
at opregne saa godt som et halvt Aarhundredes hele periodiske 
Litteratur her i Landet, ikke at tale om, hvad han har beriget
fremmede Tidsskrifter med. En Art Tidsskrift, N. selv var Leder
af, var hans «Magasin for Rejseiagttagelser» I-IV (1820-25), der
indeholder gammelt og nyt og deriblandt et og andet, som endnu
har Betydning, saasom «Kong Christian IV's egenhændige
Optegnelser i hans Skriv- og Rejsekalendere» (ogsaa udkommet som
særligt Skrift).

En ret fremragende Plads blandt N.s Skrifter indtager hans
«Historisk-statistisk Skildring af Tilstanden i Danmark og Norge i
ældre og nyere Tid» I-IV (1802-6). 3. Del af dette Værk
bestaar af 2 Bind, hvoraf den første vedrører Universitetets og den
anden Latinskolernes Historie. Begge maa endnu raadspørges af
enhver, som sysler med disse Æmner. 4. Del, der indledes med
«Antikvarisk Fodrejse i Fyn 1805», handler om danske Oldsager
og danner paa en Maade Indledningen til en væsentlig Side af N.s
Virksomhed, nemlig hans Bestræbelser for at redde og bevare
fædrelandske Oldsager og Mindesmærker, hvorved han har indlagt
sig stor Fortjeneste. Efter at han allerede paa egen Haand med
Universitetskonsistoriets Bifald og under Bibliothekskommissionens
Opsyn havde gjort Begyndelsen til Anlæggelse af et Kabinet for
Fædrelandets Oldsager i Universitetsbibliothekets Lokale paa
Trinitatis Kirkes Loft, udstedte han 12. Marts 1807 en offentlig
Opfordring til Ejere af nordiske Oldsager om at indsende, hvad de
havde, til denne Samling. Den vandt saa god Anklang, at der
strax indkom værdifulde Bidrag, og paa Fr. Münters Forslag
nedsattes en kongl. Kommission for Oldsagers Bevaring, hvis Sekretær
N. blev. Uagtet de for Fædrelandet ulykkelige Forhold, som snart
efter indtraadte, virkede N. dog med stor Energi i denne Stilling
indtil 1816 og fik gjort en god Begyndelse. Selv ansaa den
beskedne Mand det dog for sin største Fortjeneste af
Nationalmusæet, at han fik C. J. Thomsen udnævnt til sin Efterfølger i
Sekretariatet; thi «Mage til ham til en saadan Post findes ikke i
7 Kongeriger». N.s Stilling i Oldsagskommissionen gav Anledning
til, at han gjorde flere antikvariske, af ham selv beskrevne Rejser
i Fædrelandet og i Sverige og Norge og til sidst ogsaa i Tyskland.
I Sverige var han 1810 og 1812, i sidstnævnte Aar med Rask som
Ledsager. Men da han samtidig havde det politiske Hverv at
sondere Stemningen i Sverige for Frederik VI's Kandidatur til den
svenske Trone, var han nær kommen i Forlegenhed, og kun hans
Anseelse som Videnskabsmand synes at have friet ham for at blive 
sat fast som dansk Spion, da han havde vovet sig til Ørebro, hvor
den svenske Rigsdag var samlet; han slap dog med Paalæg om
ufortøvet at forføje sig bort (s. «Meddel, fra Krigsark.» V).

Af N.s overordentlig frugtbare Produktion kan endnu nævnes
hans Udgave af «A. S. Vedel, Om den danske Krønnike at
skrive» med Oplysninger om de danske Historiografer (1787), hans
«Karakteristik af Kong Christian IV» (1816) og «Efterretninger om
Kong Frederik III» (1817) samt forskjellige sproglige og
mythologiske Skrifter, saasom: «Symbolæ ad litteraturam Teutonicam»
(1787); «Udsigt over Nordens ældste Poesi» (1798); «Det danske
Sprogs Retskrivningstheorier» (1805); «Peder Syvs kjærnefulde
Ordsprog, udsøgte og ordnede, med en Fortale, indeholdende Bidrag til
de danske Ordsprogs Litteratur» (1807); «Wörterbuch der skandinav.
Mythologie» (1816); «De litterære Bergmænd i Indien» (om
Sanskritlitteratur, 1820); «Peder Laales Samling af danske og latinske
Ordsprog, med Anmærkninger» (1828). I en Række Aar var N.
Medarbejder i Videnskabernes Selskabs danske Ordbog.

N. har skrevet saa meget, at det fordelt paa 10 forskjellige
Forfattere vilde være nok til at sikre enhver af dem, om ikke just
Udødelighed, saa dog agtelsesfuld Ihukommelse; thi blandt det
meget er der forholdsvis kun lidt, der kan kaldes betydningsløst,
selv om det ikke alt, og navnlig ikke nu for Tiden, tilfredsstiller
Faglærdommens strænge Fordringer. I det meste af, hvad der
foreligger fra hans Haand, er noget vist tiltalende, gemytligt, der
giver endog det mere trivielle en vis Ynde. Dette fremtræder ikke
mindst i hans «Levnedsløb, beskrevet af ham selv», som efter hans
Død udgaves af hans Svigersøn Præsten C. L. Strøm. Sagen er,
at bag det hele aabenbarer sig en ualmindelig elskværdig
Personlighed, fuld af Kjærlighed til Fædrelandet og Lyst til at fremme
dets Ære. Hans levende Interesse for dansk Bogvæsen fremtræder
endnu i et af hans sidste Aar i hans «Udkast til en Plan til
Samfundet for den danske Litteraturs Fremme» (1827).

Som Bibliothekar, først ved det store kongl. og siden i en
meget lang Aarrække ved Universitetsbibliotheket, gjorde N. sig
vel fortjent. Villig gik han de studerende til Haande med sin
Bogkundskab. Med egen Haand har han forfattet Katalog over
en stor Del af det sidstnævnte Bibliotheks Samlinger, ligesom han
har gjort sig fortjent ved flere store trykte Katalogarbejder,
hvoriblandt især «Katalog over det norske Videnskabers Selskabs
Samlinger» (1808) fortjener at nævnes paa Grund af de tilføjede 
interessante Bemærkninger om gamle og sjældne Skrifter. Endelig kan
det bemærkes, at N. i en lang Aarrække holdt Forelæsninger paa
Bibliotheket til Vejledning for de studerende, hvorom et
Vidnesbyrd foreligger i hans Skrift «Om Bibliothekarforelæsninger paa
Univ.-Bibl. med Fortegnelse over Bibliothekets Velgjørere» (1815).

I ingen af sine forskjellige Virksomhedsgrene har N. dog
vundet større Paaskjønnelse og Yndest end som Regensprovst.
«Hans simple, fordringsløse Adfærd, hans rene og varme Iver for
Videnskabeligheds Fremme som for alt, hvad han ansaa for ret
og godt, i Forening med hans utrættelige Flid, samvittighedsfulde
Pligtopfyldelse og exemplariske Vandel, men endnu mere: den
kjærlige Omhu, hvormed han tog sig af de studerendes Anliggender
og ufortrøden gik ind i Detaillen af deres Ønsker og
Fornødenheder, den vennehulde, liberale Tone, som fandt Sted i hans
Omgang med dem, uden at derfor Værdigheden tilsidesattes, den
faderlige Velvilje, som viste sig i enhver af hans Foranstaltninger, Raad,
Advarsler, Opmuntringer, saa at det stedse var tydeligt, at det kun
var deres eget bedste, han havde for Øje, -- hans hele humane
Tænke- og Handlemaade tillige med hans øvrige, selv i sine
Abnormiteter elskværdige, Individualitet var det, som med
uimodstaaelig Magt virkede paa de unge Gemytter ligesom i
Almindelighed paa enhver, der kom i nærmere Berøring med ham.»

At en Mand som N. i Tidens Løb har modtaget forskjellige
Beviser paa Anerkjendelse af hans Virksomhed i Litteraturens og
Videnskabens Tjeneste, siger sig selv. Saaledes blev han 1793
Medlem af det danske Selskab (fra 1816 dets Viceformand) og 1823
af Videnskabernes Selskab, ikke at tale om en Række udenlandske
litterære Samfund. Ved hans 50 Aars Jubilæum som Bibliothekar
(15. Sept. 1828) og paa flere andre Mindedage i hans Alderdom
modtog han, der i Sang pristes som «hver Fynbos Ven, hver
Nordbos Fryd», talrige Beviser paa den Yndest, han nød i den
studerende Verden, noget, der glædede den gamle, beskedne Mand
højlig. Hans udstrakte Brevvexling (s. L. Daae, Udvalg af Breve,
hovedsagelig fra bekjendte Nordmænd, til Prof. R. N., 1861) vidner
ogsaa om den Agtelse og Tillid, han nød i vide Kredse.

N. døde, 70 Aar gammel, 28. Juni 1829. Hans Hustru var
død 10 Aar tidligere (7. Okt. 1818). De havde i Søn og 3 Døtre,
af hvilke den yngste, der var ugift, ved kjærlig Omhu og Pleje
bevarede Faderen fra at føle sig forladt og ene i sin Alderdom.
Sønnen mislykkedes -- i saa Henseende havde N. samme triste 
Skæbne som hans Ungdomsven, den fortræffelige Rektor O. Worm
i Horsens, hvis Breve til N. (s. J. Møller, Nyt theol. Bibl. XIX)
give os et sjælden smukt Billede af trofast Venskab, trods
væsentlige Differenser i Anskuelserne.

Erslew, Forf. Lex.

H. F. Rørdam.



Nygaard, jvfr. Nyegaard.



Nygaard, Frederik Sextus Otto Alfred Petersen, 1845-97, 
Præst og historisk Forfatter, var en Søn af Justitsraad, Lic. jur. 
Christian Poulsen Norbom Petersen og Emilia Scavenia f. Ringsted 
(d. 1878). Han blev født 1. Maj 1845 i Holbæk, hvor Faderen var
Borgmester, men da hans Forældre i hans tidlige Barndom bleve
skilte, fulgte han med Moderen til Kjøbenhavn. Hun giftede sig
senere med Prokurator K. O. V. Nygaard, Ejer af Aldershvile ved
Lyngby, og efter ham fik Stifsønnen Navnet N. 10 Aar gammel
kom F. N. i Metropolitanskolen, 1864 blev han Student, 1870
theologisk Kandidat. I sin første Ungdom havde han modtaget en
stærk religiøs Paavirkning af Pastor R. Frimodt, men som Kandidat
og Præst sluttede han sig afgjort til den grundtvigske Kreds. Kort
efter sin Examen blev han Lærer ved Ryslinge Folkehøjskole, som
da styredes af Pastor Johs. Clausen (III, 627), og 1872 Forstander
for en nys oprettet Højskole i Sønderholm ved Nibe. Efter at
have virket der i 3 Aar blev han 1875 resid. Kapellan for
Karby-Hvidbjærg-Redsted paa Mors, 1878 Sognepræst for Frøslev-Mollerup
paa samme Ø. I Efteraaret 1882 modtog han Kaldelse som Præst
for en i 1875 oprettet Valgmenighed i Sønder Næraa paa Fyn, der
oprindelig var en Filialkirke for Ryslinge Valgmenighed, men blev
anerkjendt som selvstændig Valgmenighed 28. Marts 1882. 1883
fik Valgmenigheden i Sønder Næraa et Annex i Odense, væsentlig
dannet af en Del af Dr. L. N. Helvegs Menighed (VII, 319); i den
første Tid holdt Odensekredsen sine Gudstjenester i Højskolehjemmets 
Sal, men 19. Dec. 1886 fik den sin egen Kirkebygning
indviet. N. var en nidkjær og livlig Præst, der læste meget og
var vel oplagt til boglig Syssel. Foruden en stor Mængde
Bladartikler har han efterladt sig en ikke lille Række, til Dels ret
udførlige, biografiske Skildringer af Th. Thaarup (1878), P. K. Algreen
og J. K. Sørensen (1883), Edv. Storm (1886), Fr. Sneedorff (1893),
Kristen Kold (I-II, 1895) og J. C. Lindberg (1897), et Par Bidrag
til N. F. S. Grundtvigs Biografi (VI, 246) og 2 «Rejseminder» 
(«Luthers Venner, kirkehistoriske Nutidsskitser fra Vesttyskland og
Elsass», 1892, og « Mellem Protestanter og Katholikker, Skitser fra
Kirkelivet i Tyskland og Elsass», 1893). Hans betydeligste Arbejde
er dog hans Skildring af den fynske Opvækkelse (1897), der skulde
danne Indledningen til et større Værk om «Kristenliv i Danmark
gjennem 100 Aar (1741-1840)». Inden det blev fuldendt, døde
han (29. Avg. 1897). Han var 2 Gange gift: 1. (1871) med Elise
Henriette f. Christiansen (d. 1885), Datter af Toldkontrollør Chr.
C.; 2. (1887) med Øllegaard f. Refslund, Datter af Gaardejer Chr.
R. i Sønderjylland.

Elvius, Danmarks Præstehist. 1869-1884 S. 374.
P. Boisen, Minder om Valgmenighedspræst F. N. (1898).
Højskolebladet 1898, Nr. 6. 21 f.

Fr. Nielsen.



Nyholm, Carthon Kristoffer Valdemar, f. 1829, Højesteretsassessor 
og Politiker, blev født 30. Juni 1829 i Nyborg, hvor hans
Fader, nedennævnte Christopher N., var Sognepræst. Han blev
1847. Student fra Sorø Akademi og 1853 juridisk Kandidat; var 
derefter Manuduktør, indtil han 1856 blev Avditør, først i Aarhus,
1857-62 i Altona og til sidst i Kjøbenhavn; 1863 Assessor i 
Kriminalretten, 1876 i Landsoverretten i Kjøbenhavn og endelig 1881
i Højesteret. Allerede tidlig var hans Interesse delt mellem 
Retsvidenskab og Politik, og denne Dobbelthed kommer til Syne 
gjennem hele hans Forfattervirksomhed. Hans første Skrift, «Helstatens
Separatister» (oprindelig trykt i «Dagbladet» i Dec. 1853), var en
skarp Kritik af det slesvigske Forfatningsudkast, og fra Altona
skrev han senere jævnlig Breve til «Fædrelandet». Derefter fulgte
nogle Smaaskrifter om, d. v. s. imod, «Dødsstraffen» (1858), om
«den offentlige Anklagemyndigheds Væsen og Betydning» (1862),
om «Lægens Vidnepligt» (1863) og om «den franske Militærrettergang» 
(1870) til Anbefaling for en indgribende Omdannelse af den
militære Retspleje her hjemme. Efter at have udgivet 1864 en
meget kortfattet «Politisk Katekismus for Menigmand» udarbejdede
han 1869 til Brug for Folkeoplysningsudvalget «Grundtræk af 
Danmarks Statsforfatning og Statsforvaltning», til hvis nye Udgave 1880
føjedes et Omrids af Sveriges og Norges. 1891-93 kom der en
4. Udgave.

Af mere selvstændig Karakter ere nogle Indlæg i den politiske
Strid: «Om Udstedelsen af provisoriske Love» (1883); «Provisoriet
efter gjældende dansk Statsret af en Jurist af den gamle Skole»
(1886), hvis Titel alene udtaler Modsætningen imod den nye Lære 
om foreløbige Finansloves Berettigelse; 2 Artikler i «Tilskueren»
1890 og 1892 om «Rigsrettens Omdannelse» og «Stridspunkterne i
Grundloven». I den første foreslaas den nuværende Tvedeling af
Dommerne imellem Højesteret og Landstinget afløst af en Tredeling,
hvorved det politiske Element i Rigsretten bliver afgjort overvejende,
medens begge Rigsdagens Ting faa lige Del i Rigsrettens
Sammensætning og desuden lige Anklagemyndighed. I den anden
Afhandling fremsættes Forslag til Ændringer i nogle Grundlovsbestemmelser
for at afværge provisoriske Tilstande i Fremtiden. I en vis indre
Sammenhæng med disse statsretlige Forslag staar en sammenlignende
Fremstilling af «Ministeransvarligheden i det konstitutionelle
Kongedømme » i forskjellige evropæiske Stater (i «Tidsskr. f.
Retsvidenskabs 1895).

1864 kom N. ind i egentlig politisk Virksomhed, i det han
i Nyborgkredsen valgtes til Rigsraadets -- og snart efter tillige til
Rigsdagens -- Folketing, og han beholdt sit Sæde i dette indtil
1872, da han fortrængtes af en Venstremand. Han hørte den Gang
til det national-liberale Parti, var derfor ogsaa Medstifter af
«Martsforeningen» s. A. og Repræsentant i «Dansk Folkeforening»
1864-65, men han hørte til Partiets venstre Fløj. Dette kom stærkt
frem under Grundlovskampen, i det han saa længe som muligt
stræbte at undgaa enhver alvorlig Ændring af Grundloven (stemte
i April 1865 imod det første Udkast) og i hvert Fald vilde
overlade Rigsdagen Gjennemsynet; først da fortsat Modstand syntes
haabløs, stillede han et Forslag til Landstingets Ordning, hvis
Vedtagelse førte ham og andre af Folketingets Flertal ind paa et
Skraaplan og derved banede Vej for den endelige Ordning.
Derefter var han sammen med N. C. Frederiksen og M. Gad Stifter
af «Mellempartiet», der efterhaanden naaede op til at omfatte en
Tredjedel af Tingets Medlemmer, og som i flere Aar holdt
Ligevægten mellem det national-liberale Parti og Venstregrupperne samt
væsentlig fremmede Lovgivningsarbejdet. Det stræbte ogsaa med
større Iver end Held efter at skyde den politiske Kamp ud ved
at bringe indgribende Reformer i Forslag, saaledes om Lens og
Stamhuses Overgang til fri Ejendom.

N. indtog i disse Aar en fremragende Stilling i Folketinget
og var Medlem af de vigtigste Udvalg, saaledes 1864 om Krigens
Førelse, 1865 om Grundloven, 1866-67 om Valgloven,
Værnepligtsloven (Ordfører) og Hærens Ordning (Formand), 1867-68 om
Søværnets Ordning, 1867-70 om Lønningslovene (1869-70 Formand).
Han fik derfor ogsaa Sæde i den store Forsvarskommission 1866
og i den første parlamentariske Kommission om Vallø og
Vemmetofte 1871-72 (var Viceformand i denne). Derimod søgte han
forgjæves at faa lignende Kommissioner nedsatte om Forvaltningens
Ordning og om Almueskolen. Da han 1872 var falden igjennem,
søgte han næste Aar forgjæves Valg først i Helsingør (imod
Højremanden General Thomsen) og senere i Bogense (imod
Venstremanden Klaus Berntsen) og holdt sig derefter tilbage, men gav
sine Tanker Luft i et Flyveskrift: «Hvor vidt ere vi naaede?» (1874),
i hvilket han aabent udtalte sig for det parlamentariske Systems
Optagelse og for et omfattende Reformarbejde.

Først 1883 vovede han sig frem igjen, i det han stillede sig
ved et Udfyldningsvalg i Frederiksbergkredsen som «liberal (d. v. s.
antiministeriel) Højremand». Han opnaaede vel ikke at blive valgt;
men denne Valgkamp, der førtes med ualmindeligt Liv, gav Stødet
til den «liberale» Bevægelse, som i den følgende Tid saa væsentlig
har omdannet de politiske Forhold i Hovedstaden og dens Omegn.
1884 ved de almindelige Valg var N. heldigere, men kunde under
de daværende Forhold i Rigsdagen intet udrette, og efter
Opløsningen 1887 faldt han igjennem imod Krigsminister Bahnson.

Senere har N. ikke deltaget i det politiske Liv uden som
Forfatter af de ovennævnte Afhandlinger. Derimod blev han, der
allerede 1868-76 var Medlem af den store Proceskommission, 1892
udnævnt til Medlem af den nye Kommission i samme Øjemed.
Desuden har han i de sidste Aar udgivet sin Faders «Optegnelser
fra et Ophold i Frankrig 1815-18» (1897) og «Optegnelser om
Familien Nyholm» (1897).

N. ægtede 1. Avg. 1857 Rosaline Schrøder (f. 19. Juli 1834
d. 12. Avg. 1865), Datter af Juveler Conrad S. i Kjøbenhavn (f. 1795
d. 1865), og 12. Juli 1867 Jenny Augusta Risting (f. 28. Maj 1844),
Datter af Skibsreder Jonas R. i Drammen (f. 1806 d. 1873).

C. K. V. Nyholm, Fam. Nyholm S. 103 ff.
Nutiden 4. Jan. 1885.

Emil Elberling.



Nyholm, Christopher, 1781-1859, Præst, fødtes 10. April
1781 i Overby paa Sjællands Odde, hvor hans Fader, Christopher
N., der senere blev Garnisons- og Sognepræst i Nyborg, da var
Præst. Moderen hed Beate Jacobine f. Würnfeldt. Han blev, 12
Aar gammel, sat i Roskilde Kathedralskole og boede i sin Skoletid
tillige med flere andre Disciple hos Byens Skarpretter. 1799 blev
han Student og tog 1804 theologisk Embedsexamen med 
Udmærkelse. Ved den store Skolereform 1806 ansattes han som Adjunkt
i Nykjøbing paa Falster; efter nogle i økonomisk Henseende meget
trange Aar -- han maatte søge Bierhverv bl. a. ved at være
Svømmelærer -- udnævntes han i Slutningen af 1815 til Feltpræst ved det
danske Troppekorps, som deltog i Frankrigs Besættelse efter Slaget
ved Waterloo. Til denne Stilling, i hvilken han blev, saa længe
de danske Tropper vare i Frankrig, var han særdeles vel egnet
og fik ogsaa megen Anerkjendelse for den Omhu og Dygtighed,
hvormed han røgtede det vanskelige Hverv; at han 1818 reddede
en Soldat fra at drukne i den rivende Strøm i Scheldefloden,
bidrog i høj Grad til at forøge hans Anseelse. 1819 blev han kaldet
til Sognepræst i det store Kald i Helsinge og Valby, og 1825 blev
han sin Faders Eftermand i Nyborg. N., der var en begavet Taler
og en varm Ven af Frihed og Fremskridt, vandt ogsaa i Nyborg
megen Anseelse, navnlig for den Iver, hvormed han tog sig af
Skolevæsen og Fattigvæsen. I Litteraturen er han ikke optraadt,
men han har efterladt sig en Del interessante Optegnelser om sit
3aarige Ophold i Frankrig, hvilke hans Søn Højesteretsassessor
C. K. V. N. (s. ovfr.) har udgivet 1897. N., der døde 22. Jan. 1859,
blev 25. Avg. 1819 gift med Jacobine Christiane Høyberg (f. i. Juni
1798 d. 21. Febr. 1851), Datter af Sognepræst til Frørup Rasmus H.
og Sophie Frederikke f. Nøragger.

Wiberg, Alm. Præstehist. II, 467.
C. K. V. Nyholm, Fam. Nyholm.
Berlingske Tid. 1859, Nr. 26.                                                       

Sofus Elvius.



Nyholm, Johannes Christopher, 1803-67, Landmand og
Politiker, fødtes 24. Nov. 1803 (ikke 1804) paa Turebyholm, hvor hans
Fader, Lars Christian N. (f. 1758 d. 1824), var Godsforvalter for Grevskabet
Bregentved; hans Moder hed Anna f. Brandt (f. 1771 d. 1805). Han
blev 1823 Student fra Vordingborg Skole og tog ogsaa 2. Examen,
men vendte sig derefter til Landvæsenet. Han ejede først
Duemosegaard ved Græsted 1828-30, kjøbte 1830 Sohngaardsholm ved
Aalborg og Vorgaard i Bælum Sogn, men solgte dem for ar kjøbe
Baggesvogn ved Hjørring 1837; 10 Aar senere kjøbte han tillige
Vrejlevkloster, som han 1856 solgte til sin ældste Søn. I
Førstningen gik det kun smaat; paa Duemosegaard, som dog havde
15 Tdr. Hartk., «sultede de unge Folk» -- det var jo i
Landmændenes værste Tid --, og baade Sohngaardsholm og Baggesvogn
vare i en meget slet Stand, da N. kjøbte dem af Staten, den
sidste for 90000 Rdl. Men han var en dygtig Landmand, 
opdyrkede store Hedestrækninger og opførte 2 Afbyggergaarde samt
forøgede Kvægbesætningen i 15 Aar til mere end 3dobbelt
Størrelse. Han arbejdede ogsaa for Kvæg- og Hesteavlens Forbedring
ved engelske Racer, foretog store Plantninger og gav ved hele sin
Drift gavnlige Forbilleder for Omegnens Bønder, hvorfor man ogsaa
maa tilskrive ham en væsentlig Del af Æren for Landbrugets
Opkomst i Vendsyssel. Sit Fæstegods (over 200 Tdr. Hartk.) solgte
han siden 1843 for meget billige Priser til Bønderne. Han var
1842-60 Medlem af Amtsraadet, 1845 Medstifter af Hjørring Amts
landøkonomiske Forening og 1851-60 Formand, 1850 Medstifter af
den nørrejyske Kreditforening og 1858-62 Formand for dens
Repræsentantskab, 1852 en af Hovedmændene for Dampskibsfarten
mellem Frederikshavn og Kjøbenhavn. Ogsaa fik han 1849 Sæde
i den store Landbokommission og 1851 i Stutterikommissionen
samt førte 1856 Forsædet paa Landmandsforsamlingen i Aalborg.

Det var dog ikke alene af Landbrugets Udvikling, at N. har
Fortjenester; ogsaa i det offentlige Liv tog han i en Snes Aar
virksom Del. I den nørrejyske Stænderforsamling havde han Sæde
1838-48 og blev meget brugt i Udvalg, ikke alene om
Landbo- og Finansforhold, men ogsaa om de store politiske Spørgsmaal
(Skattebevillingsret, Trykkefrihed, den slesvigske Sag og almindelig
Værnepligt). Han stod afgjort paa den frisindede Side, talte ivrig
for den nye Landkommunallov, for Fæstegodsets Salg til Bønderne,
for Forbedringer i Husmændenes Kaar, for det privilegerede
Hartkorns Afløsning samt imod Len og Stamhuse, og han gjaldt, skjønt
selv Godsejer, for en af Bøndernes bedste Talsmænd. Han fik
derfor ogsaa 1846 en Æresgave fra Vendsyssels Bønder. 1848
valgtes han til den grundlovgivende Rigsforsamling, var Medlem
baade af Adresse- og Finansudvalget, men hørte her til Højre og
talte for Klassevalg og et enkelt Ting. Derefter var han 1850-59
med et Par Afbrydelser Landstingsmand. Ogsaa som saadan var
han i de 3 første Samlinger Medlem af Finansudvalget og Ordfører
for flere Landbolove. Han talte for udvidet Valgret til Amts- og
Sogneraad, for Tiendens Fastsættelse og for Selvejendoms Fremme,
men vilde ingen tvungen Fæsteafløsning og stemte imod de nye
Love om Jagtretten og om Møllenæringen som formentlige Indgreb
i Ejendomsretten. I de politiske Spørgsmaal skilte han sig fra sine
tidligere Meningsfæller, vilde hverken 1852 eller 1854 være med at
udtale Mistillid til Ministeriet; i Foraaret 1853 var han Formand
for den forenede Rigsdag, der endelig vedtog Arvefølgeloven.
N., som 1853 blev Etatsraad, førte i mange Aar et meget
gjæstfrit Hus paa Baggesvogn, indtil han 1860 kjøbte Dronninggaard
ved Furesøen og flyttede her til; 1866 solgte han dog igjen sin nye
Ejendom og flyttede tilbage til Baggesvogn, hvor han døde 28. Jan.
1867. Han havde 10. Avg. 1827 ægtet Adelheid Margrethe Bang
(f. 23. Sept. 1806 d. 17. Juni 1861), Datter af Birkedommer Hans
Jørgen B. (f. 1758 d. 1826).

Barfod, Dansk Rigsdagskal.
Hjørring Amts Landboforening 1845-95 S. 25 f. 74 f.
C. K. V. Nyholm, Fam. Nyholm S. 79 ff.

Emil Elberling.



Nyholm, Lauritz Christian, 1823-82, Officer, blev født i
Nykjøbing paa Mors 27. Aug. 1823 og var Søn af praktiserende
Læge Jochum Severin N. (f. 1785 d. 1834) og Dorothea Margrethe f.
Vandborg (f. 1792 d. 1855). Efter at have nydt Skoleundervisning i
sin Fødeby ansattes han paa Byfogedkontoret der, hvorefter han i
nogle Aar var Kontorist i Thisted. Han tog dernæst til Kjøbenhavn
for at underkaste sig dansk-juridisk Examen og bestod ogsaa
Præliminærexamen, men fik da Lyst til at gaa den militære Vej. Hans
første Forsøg i saa Henseende kronedes dog ikke med Held,
hvorfor han i 1846-47 atter forlod Hovedstaden for at overtage en
Huslærerplads. I 1848 tog han Adgangsexamen til den kongl.
militære Højskole og indtraadte som Elev paa samme, men
gjennemgik samtidig Central- og Kommandoskolen i Kjøbenhavn 1848-49.
Han udnævntes efter Oprykningsexamen ved Højskolen i 1850 til
Sekondlieutenant à la suite i Artilleriet med Anciennitet af 1. Maj
1848 og afgik, da Skoleundervisningen paa Grund af Krigsforholdene
kort efter hævedes, til Tjeneste ved Armeen (Artilleriet) fra Aug.
1850 til Begyndelsen af 1851, da han paa ny indtraadte paa
Højskolen, hvor han i 1853 bestod Afgangsexamen som Artilleriofficer.
Han traadte da i Sekondlieutenants Nummer i Artilleriet, men fik
s. A. Tilladelse til at gjøre Tjeneste ved Ingeniørtropperne og
til at følge Undervisningen i Ingeniørfagene paa Højskolen. I
1855 tog han Afgangsexamen som Ingeniørofficer og udnævntes til
Sekondlieutenant i Ingeniørkorpset; s. A. var han beskæftiget ved
Projekteringen af Dybbølstillingens Befæstningsanlæg, og i Okt.
afgik han til Vejtjenesten i Danmark, hvor han forblev, indtil denne
i 1868 overgik fra Ingeniørkorpset til den civile Bestyrelse. Han
forfremmedes i 1858 til Premierlieutenant og i 1867 til Kapitajn.
1865 sendtes han af Kjøbenhavns Kommune til Arbejderne ved
Suezkanalen. 1868-72 gjorde han Tjeneste ved 1. 
Ingeniørdirektion og fungerede tillige fra 1871 som Sekretær i Ingeniørkorpsets
tekniske Komité. I 1872 gik han uden for Nummer i Korpset og
var beskæftiget ved Undersøgelse og Projektering af Jærnbaneanlæg
i Grækenland. Aaret efter traadte han dog atter i Nummer og
ansattes ved 1. Ingeniørdirektion, hvor han forblev, indtil han
27. Avg. 1875 erholdt Afsked efter at have naaet Aldersgrænsen
som Kapitajn.

N. syslede meget med civile Ingeniørarbejder. Han udarbejdede
saaledes Planer til forskjellige Havneanlæg paa Jyllands Vestkyst,
som dog ikke kom til Udførelse, og fik i Forening med Etatsraad
Juel Koncession paa en Jærnbane over Holbæk til Kalundborg,
der imidlertid afstodes til et Konsortium. Ligeledes tog han Del
i det politiske Liv og var 1869-72 Folketingsmand for Hjørring
Amts 3. Valgkreds, 1881-82 for Aalborg Amts 2. Valgkreds; som
Politiker stod han Venstrepartiet nær. Kort før sin Afsked af
Krigstjenesten kjøbte han Herregaarden Bangsbo ved Frederikshavn,
som han ombyggede. Han udnævntes til Hofjægermester 1878 og
døde 7. Juni 1882. -- N. ægtede 22. Sept. 1857 Maren Giedde
(f. 11. Juni 1838 d. 5. Marts 1884), Datter af Justitsraad Diderik
Galtrup G. til Højris og Glomstrup paa Mors (f. 1810 d. 1863) og
Gjertrud Kirstine f. Nyeborg (f. 1815 d. 1876).

C. K. V. Nyholm, Fam. Nyholm S. 110 ff.
Tychsen, Fortifikations-Etaterne og Ingenieurkorpset 1684-1893.

V. E. Tychsen.

 1810-69, Overretsprokurator,
Bankdirektør">

Nyholm, Samuel Frederik Carl, 1810-69, Overretsprokurator,
Bankdirektør, fødtes paa Turebyholm 27. April 1810 og var Søn af
Justitsraad Lars Christian N. (d. 1824) og Armgard Maria f.
Hammershaimb (f. 1784 d. 1859). I 1827 blev han Student fra Vordingborg
Latinskole og tog i 1832 juridisk Embedsexamen. Efter en kort
Tid at have arbejdet som Volontær i Rentekammeret blev han
Sagførerfuldmægtig, i 1837 Prøveprokurator og 1839
Overretsprokurator i Kjøbenhavn. Omtrent samtidig blev han Notarius i
Kjøbenhavns Borgerrepræsentation. Især fra 1842 tog hans Sagførerforretning
et betydeligt Opsving, saa at han blev en af de mest ansete og
benyttede Sagførere i Hovedstaden. Men da hans Helbred ikke i
Længden kunde taale den opslidende Virksomhed, lod han
efterhaanden Sagførerforretningen gaa over paa andre Hænder og blev i
1865 Direktør for Nationalbanken. Skjønt han ikke tog aktiv Del i
Politik, blev han en af Hovedstifterne eller rettere maaske
Hovedmanden for Stifterne af «Avgustforeningen», hvis første Formand 

han blev. Det var ogsaa ham, der tidligst opdagede Jules Hansen
(VII, 9) og forskaffede ham Midler til hans Pariser-Rejse med de
deraf flydende Konsekvenser. Ligeledes var han 1849-50 med til
at grundlægge «Østifternes Kreditforening», i hvis Direktion han i
nogle Aar havde Sæde. Der foreligger fra hans Haand forskjellige
Afhandlinger i juridiske Tidsskrifter og desuden nogle Skitser i
Dagspressen. I 1860 udnævntes han til Kancelliraad, i 1866 til
Etatsraad. Han døde 24. Juni 1869. I 1836 ægtede han Brigitte
Elisabeth Christiane Balvig (f. 1813 d. 1885), Datter af 
Konsumtionsinspektør Chr. B.

C. K. V. Nyholm, Fam. Nyholm.
Erslew, Forf. Lex.

C. Christensen.



Nyrop, Agnes Flemmine, 1841-1903, Skuespillerinde. 
Da H. V. Lange (X, 25) 18. Sept. 1857 aabnede Folketheatret, lod han
sin Datter (af 1. Ægteskab) Agnes L., født 21. Nov. 1841 i Aarhus, 
ikke alene fremsige Prologen, men ogsaa spille Hovedrollen
Fanchon i «En lille Hex»; hun, der i Faderens Kasino-Tid havde
udført adskillige Børneroller, 1. Gang Charles i «Munterheds Triumf» 
2. Febr. 1849, vandt strax Tilskuerne ved sin ungdommelige
Sikkerhed og anerkendtes i Folketheatrets første 7 Sæsoner som
dets ubestridte Primadonna i Kraft ikke alene af sin æggende
Skjønhed, men ogsaa af sit temperamentsrige Spil; i disse Aar
bar hun, der nød godt af Høedts stadige Instruktion, de store
Folkekomedier, til hvis ofte trodsige og viltre Heltinder hendes
klangfulde, om end haarde, Stemme og hendes djærve, lidt kantede
Bevægelser passede særdeles vel. Fra 1864-65 fik hun fast 
Ansættelse ved det kgl. Theater, hvor hun 1. Gang optraadte 3. Sept.
1864 som Charlotte Corday i Stykket af samme Navn, og virkede
her til Udgangen af 1895-96. Fru N., som hun 18. Sept. 1868 blev ved
Giftermaal med ndfr. nævnte Jens Larsen N., vandt sig ingen Sinde
nogen betydende Stilling ved det kgl. Theater; vel fandt hun
anerkjendende Velvilje for Udførelsen af sine Debutroller, særlig af
Ragnhild i «Svend Dyrings Hus», men hendes lidenskabelige
Temperament og svulmende Tale ligesom skurrede mod det 
borgerlige Repertoire, der prægede de sidste Aar paa det gamle
Theater. I den første Sæson paa det nye Theater fik Fru N.
Hjørdis i «Hærmændene paa Helgeland», en Rolle, der var som
skreven for hende netop paa hendes daværende Udviklingstrin:
hun forstod til fulde Hjørdis' Lede ved Uvirksomheden, og hun
fandt virkningsfulde, glimtvis gribende Udtryk for dennes 
lystne Haanskhed og sansebetagne Glød. Dog Theaterbestyrelsen
agtede den Gang ikke paa dette Fingerpeg, og da Fru N. flere
Aar senere fik en Del store tragiske Roller, antog hendes Spil et
uheldigt melodramatisk Anstrøg. -- Hun døde 19. Juni 1903.

H. Bang, Kritiske Studier S. 143 ff.
Nutiden XIII, N. 35.

Arthur Aumont.



Nyrop, Camillus, 1811-83, kirurgisk Instrumentmager, 
var den yngste af Sognepræst i Nørre Vedby og Nørre Alslev paa
Falster, Provst Christopher N. s og hans 2. Hustrus, Cathrine 
Elisabeth Magdalene f. Heilmanns, store Børneflok og fødtes i Riserup
Præstegaard 18. Febr. 1811. Som Dreng førte han et ubundet
Friluftsliv, tilegnede sig ikke synderlige boglige Kundskaber, men
derimod forskjellige manuelle Færdigheder, saaledes særlig at bruge
en Drejerbænk, og blev efter sin Konfirmation 1826 anbragt i
Kunstdrej erlære hos den ansete Hof kunstdrejer Schwartz i 
Kjøbenhavn, hos hvem han gjennemgik Datidens 6 meget strænge 
Lærlingeaar. Kunstdrejerne beskæftigede sig (som Kunstnere) med at
forfærdige kunstige Tænder og kirurgiske Instrumenter, og Schwartz
stod i Forbindelse med de ansete Kirurger, saaledes med C. C.
Withusen, der i Værkstedet gjorde Bekjendtskab med den unge,
kvikke Lærling og fattede Interesse for ham, ligesom dennes 
begyndende Interesse for det kirurgiske Instrumentmageri derved
æggedes. For at kunne give sig for Alvor af hermed maatte han
ogsaa kunne arbejde i Jærn og Staal, og han gik da (1833) i Lære
hos den dygtige Klejnsmed Hüttemeier (VIII, 213); han forblev her
et Aar, i det han samtidig søgte Uddannelse paa den polytekniske
Læreanstalt, hvor han vakte H. C. Ørsteds Interesse for sig.

1834 var han saa vidt, at han, klar over, at han vilde være
kirurgisk Instrumentmager, mente at maatte søge sin videre 
Uddannelse i Udlandet, og støttet af den Reiersenske Fond drog han
afsted, først til Berlin, der fra til Wien, og kom 1836 til Paris, hans
Rejses Hovedmaal. Her fik han Arbejde paa de berømte Instru-
mentmagere Charriéres og Luers Værksteder og kom derved ogsaa
i Forbindelse med de mest fremragende franske Kirurger, for hvem
han til deres Tilfredshed udførte forskjellige Arbejder. 1838 kom
han tilbage til Kjøbenhavn, beriget med udstrakte faglige 
Kundskaber og frugtbare Impulser, begejstret for sit Fag og energisk
besluttet paa at bringe det til fortjent Anerkjendelse; hidtil havde
det kirurgiske Instrumentmageri i Kjøbenhavn kun ført et hensygnende 
Liv, og de vigtigste Instrumenter forskreves fra Udlandet. 
Ved Bistand fra Fonden ad usus publicos og den Reiersenske
Fond blev han endnu i 1838 i Stand til at etablere sig som
Instrumentmager og Bandagist; sit Borgerskab fik han dog først 1845.
1839 indgik han Ægteskab med Karen Christine (Kamma) Andersen
(f. 1822 d. 1893), Datter af Traktør og Forpagter af
Toldbod-Vinhus H. A. Lægerne fik snart Øje for hans fremragende
Dygtighed, og den anatomiske Prosektor Ibsen og Overkirurgen Professor
Gundelach Møller skaffede ham, der stadig med utrættelig Iver
tragtede efter at udvide sine Indsigter, Adgang til Uddannelse paa
det anatomiske og teknisk-kirurgiske Omraade. 1841 fik han
Prædikat af det kirurgiske Akademis Instrumentmager, 1843, efter
Akademiets Sammensmeltning med det medicinske Fakultet, af
Instrumentmager ved Universitetet. S. A. udvidede han sin
Forretning. Med offentlig Understøttelse foretog han i de følgende Aar
nye, kortere Rejser for at kunne følge med i sit Fags Fremskridt,
i øvrigt ogsaa for at gjøre sig bekjendt med anden Jærnindustri,
for hvilken Regeringsmyndighederne og Fabrikdirektøren
interesserede sig, saaledes Forfærdigelsen af Væveritter; 1846-50 drev
han i Kompagniskab med Th. Marstrand og i Forbindelse med
sin Hovedvirksomhed tillige en Værktøjsfabrik. Som en betydelig
Kraft i Industriens Verden blev han ogsaa allerede 1843 Medlem
af Industriforeningens Bestyrelse.

Krigsaarene satte ham i stærk Bevægelse og Anspænding.
Ikke blot meldte han sig som varm Patriot 1848 ind i Professor
Steins frivillige Korps, men Krigen stillede nye Opgaver til
Løsning af hans store tekniske Snille. Han forfærdigede det bekjendte
Sikkerhedskyras til Frederik VII -- dertil endnu 2 andre, som
han forærede Kong Oscar I --, men navnlig blev han optagen af
at skaffe de mange amputerede bedre kunstige Lemmer, end man
tidligere kjendte, og ogsaa disse gjennem et langt Tidsrum
fortsatte Bestræbelser kronedes for en stor Del med Held. I de
følgende Aar samlede hans rastløse Aand sig i det hele om
Forbedringer af forskjellige kirurgiske Instrumenter og Bandager, af
hvilke han konstruerede ikke faa, der ved deres Sindrighed vakte
Opsigt paa de Udstillinger i Ind- og Udland, hvori han stadig
energisk deltog, efterhaanden gjorde hans Navn bekjendt og anset
hele Verden over og 1860 her hjemme forskaffede ham
Professortitelen. Senere kom han dog til klart at se, at hvad Tiden nu
fordrede, var en Simplifikation af det kirurgiske Armamentarium; 
herpaa arbejdede han da ogsaa med vanlig Utrættelighed i sin
sidste Virksomhedsperiode.

Ganske særlig var det Orthopædien og dens mekaniske
Hjælpeapparater, der i en lang Aarrække vare Gjenstand for hans
ivrige Tragten og Arbejden, i øvrigt stadig i Samvirken med Læger,
først J. C. A. Bock, senere C. Jessen og A. Friedenreich. Men
da han her dog selv optraadte som den virkelige orthopædiske
Praktiker og med Energi gjorde sine selvstændig erhvervede og
nok noget ensidige mekaniske Synsmaader gjældende, kom det nu,
for første Gang i hans Liv, til Sammenstød mellem  ham og Lægerne, 
navnlig med vor orthopædiske Avtoritet A. G. Drachmann
(IV, 319). I de velskrevne Indlæg, hvori han varmt forfægtede sin
Overbevisning,   optraadte  han  vel med  berettiget Selvfølelse, men
tillige med beskeden Erkjendelse af sin Begrænsning i videnskabelig 
Henseende og med hensynsfuld Takt -- et Udtryk for 
hans ægte humane Aand og Tankegang. Og han  gik  da  ogsaa
med Ære ud af Striden, for saa vidt som hans Fjedertrykmaskine
mod Rygskjævhed (Skoliose), hvorom for en stor Del Debatten
drejede sig, i den følgende Tid vandt Udbredelse rundt om ogsaa
i Udlandet og maaske mere end nogen anden af hans  sindrige
Opfindelser bidrog til hans Navns Berømthed.

Den litterære Evne, han trods Mangel af enhver Forskole i
saa Henseende viste sig at besidde, bragte han ogsaa i Anvendelse
til større Arbejder. Foruden Anvisninger til Bandagers Anlæggelse
og Beskrivelser af Maskiner og Bandager, han har konstrueret, udgav 
han 1864-77 et omfattende Arbejde i 3 Dele: «Bandager og
Instrumenter», et Værk, der har sin ikke ringe Betydning som 
afgivende et fyldigt Grundlag for en kirurgisk Instrumentlære.

Efter nogen Tids Svagelighed døde han pludselig 24. Dec.
1883. Hans  Virksomhed  fortsættes  med  Bevarelse af de smukke
Traditioner af 2 af hans Sønner, af hvilke den ældste, Johan Ernst
N. (f.  1850), allerede fra 1872 har været optagen i Firmaet.

C. Nyrop, C. N. og det kirurgiske Instrumentmageri (1884). 
Erslew, Forf. Lex.
Illustr. Tid. XXV, Nr. 1267.

Jul. Petersen.



Nyrop, Camillus,  f. 1843, haandværkskyndig og industri-historisk 
Forfatter, Søn af ovennævnte Professor Cam. N. Han er
født 31. Juli 1843, blev Student 1861, tog juridisk Embedsexamen 
1867 og var Sagførerfuldmægtig 1869-73. Paavirket af Hjemmets
Kjærlighed til dansk Industri og Stolthed ved Haandværkerstanden 
tog han tidlig fat paa Studier over den danske Industris Udvikling
og skrev Biografier af fremragende Haandværkere; han valgtes
1869 til Medlem af Industriforeningens Repræsentantskab, 1876 til
Medlem af dens Bestyrelse, af hvilken han dog s. A. udtraadte,
i det han overtog Posten som Foreningens Sekretær. Fra nu af
samlede N. hele sin Virksomhed om Industrien og dens Historie,
han var i en lang Aarrække -- indtil han nedlagde sin Stilling
1896 -- Industriforeningens utrættelige Embedsmand og virksom
ved alle dens Foretagender, ligesom han redigerede
«Industriforeningens Tidsskrift» (fra 1885). Da Fællesrepræsentationen for dansk
Industri og Haandværk stiftedes 1879, blev N. dens Sekretær og
udgav dens Tidsskrifter: «Meddelelser» og «For Industri og
Haandværk». 1893 trak nan sig tilbage fra denne Stilling, og
Fællesrepræsentationen hædrede ham da med en Fest og Gave af
Kunstværker.

N. har udfoldet en stor litterær Virksomhed, og det skyldes
hans industrihistoriske Arbejder, at denne Side af vort Lands
Kulturhistorie er bleven belyst paa en Maade, som det næppe er
Tilfældet i noget andet Land. Af den lange Række af Skrifter kunne
her kun de betydeligste nævnes, saaledes «Bidrag til den danske
Boghandels Historie» (2 Bind, 1870), «Meddelelser fra Industriens
Omraade» (1876), «Strandmøllen» (1878), «Meddelelser om dansk
Guldsmeddekunst» (1885), «Kjøbenhavns Tømmerlav» (1887), «Johan
Fr. Classen» (1887), «Industriforeningen i Kjøbenhavn 1838-88»
(1888), «Bidrag til dansk Haandværkerundervisnings Historie» (1893),
«Ny Carlsberg, et Jubilæumsskrift» (1896), «Niels Lunde Reiersen»
(1896). Til disse store Arbejder, der næsten alle ere foranledigede
ved et fejret Jubilæum, slutte sig en Række mindre Undersøgelser,
saaledes «Dansk Jærn» (1877), «Den danske Porcellænsfabrikations
Tilbliven» (1878), «Danmarks Glasindustri indtil 1750» (1879), «Dansk
Pottemageri» (1882), og end videre mange Biografier af fremragende
Haandværkere eller Fabrikanter. Efter i forskjellige Afhandlinger
at have behandlet Afsnit af Lavenes Historie -- saaledes i «Fra
Roskilde Smeddelavs Lade» (1886) -- er N. 1895 begyndt at
udgive en fuldstændig «Samling af Danmarks Lavsskraaer fra
Middelalderen». Disse med stor Flid udarbejdede Skrifter angaa, som
det vil ses, alle Tidsaldere af Danmarks Historie, og de hvile i
lige saa høj Grad paa et omhyggeligt Studium af Arkiverne som
paa et nøje Kjendskab til den trykte Litteratur.

Ved Siden af denne omfattende Virksomhed paa det historiske 
Omraade har N. ved Foredrag, ved Artikler i Blade og Tidsskrifter,
som Medlem af talrige Udvalg og Komiteer utrættelig taget Del i
Arbejdet for den danske Industris Fremskridt. Særlig kan nævnes,
at N. var Sekretær ved den nordiske Kunst- og Industriudstilling
i Kjøbenhavn 1872, Medlem af den internationale Jury ved 
Verdensudstillingen i Wien 1873, Sekretær ved Komiteen for Danmarks
Deltagelse i Verdensudstillingen 1878 og for den nordiske Industri-,
Landbrugs- og Kunstudstilling i Kjøbenhavn 1888; i Medfør af
disse Hverv har N. udgivet mange vejledende Kataloger, 
Meddelelser og Beretninger. N. har end videre virket for Haandværkernes 
bedre Uddannelse, han var fra 1875 Medlem af Bestyrelsen 
af den nye Haandværkerskole, og efter at denne ved 
Sammensmeltning med det tekniske Institut blev omdannet til det
tekniske Selskabs Skole, er han Medlem af denne Skoles Bestyrelse.
Ligeledes har N. betydelig Fortjeneste ved sin Virken for dansk
Kunstindustri. Tanken om Oprettelsen af et dansk Kunstindustrimusæum 
har N. varmt støttet, saaledes i det Skrift, som han 1877
udgav, -- efter at han Aaret før med offentlig Understøttelse havde
rejst i Udlandet for at gjøre sig bekjendt med Industrimusæer -- 
«Om Kunstindustri og kunstindustrielle Musæer». Nogle Aar senere
opnaaede han, at Industriforeningen begyndte Udgivelsen af 
«Tidsskrift for Kunstindustri» (fra 1885), af hvilket N. er Redaktør.
Støttet ved privat Rundhaandethed og det offentliges Hjælp 
besluttede Industriforeningen 1890 at oprette «det danske 
Kunstindustrimusæum», der aabnedes 1895; N. er valgt til Medlem 
af dets Bestyrelse.

N. blev 1888 titulær Professor; han er af den danske og af
forskjellige fremmede Regeringer bleven hædret med Ordenstegn. -- 
Han ægtede 1871 Josefine Agnes Fleron (f. 1848), Datter af 
Hofskrædder Louis F.

Johannes C. H. R. Steenstrup.



Nyrop, Christopher, 1680-1733, Biskop, er født 29. Marts 
1680 i Lødingen, hvor Faderen, Hans N. (d. 1700), var Sognepræst. 
Moderen hed Benedicte Mikkelsdatter Storm. Han deponerede fra
Bergens Skole 1697, fik Attestats 1700 og blev 1705 personel 
Kapellan hos Sognepræst Poul Hansen Glad i Ejd (Nordfjord). Da
denne (1708) var dømt fra Embedet for Dokumentfalsk, drog N.
til Kjøbenhavn og blev 1710 Skibspræst, 1711 Sognepræst til 
Herrested, 1714 til Nyborg og s. A. Magister. 21. Juni 1720 blev han
udnævnt til Biskop i Christianssand, og i denne Stilling døde han 
paa sin 53 Aars Fødselsdag 1733. Der foreligger intet trykt fra
hans Haand, men efter alt, hvad der kan ses af hans Embedsskrivelser 
m. m., maa han have været en ivrig, alvorlig og myndig
Biskop af den gamle orthodoxe Skole. Hans Iver for Katekisationen
kunde maaske tyde paa, at han ikke var upaavirket af Tidens 
pietistiske Luftninger, medens hans Forsøg paa at holde det gamle
Skriftemaal oppe ikke var forenet med nogen Tanke om 
Konfirmationen, der allerede holdt paa at arbejde sig frem hos pietistiske
Præster. At han var en kraftig Mand, der forstod at bruge 
Myndigheden med Visdom, maatte komme vel med, da der i 
Menighederne var megen Raahed, Elendighed og Last, og han derhos
havde Møje med enkelte af sine undergivne Embedsmænd. Der
ses ikke andet, end at han klarede Vanskelighederne godt. 
Holberg berømmer ham som en klog og veltalende Mand, der var en
Fader for sine Præster. Gift 1. (1706) med Malene f. Glad (d. 1707),
Datter af ovennævnte Sognepræst Poul G. og Malene Rasmusdatter, 
2. med Elisabeth Kirstine f. Hiort (f. 1690, d. paa Norderhov
21. Avg. 1755), Datter af Hans Gregersen H., Sognepræst til 
Stenstrup, og Ellen Poulsdatter Boesen.

Faye, Christianssands Stifts Bispe- og Stiftshist. S. 296. 
Lampe, Bergens Stifts Biskoper og Præster II, 173. 179. 

D. Thrap.



Nyrop, Jens Larsen, 1831-1904, dramatisk Sanger. 
J. L. N. fødtes 11. April 1831 i en hans Forældre tilhørende Udflyttergaard
ved Landsbyen Nyrup paa Refsnæs. Han maatte som Brødrene
tage Del i Gaardens Arbejde og vogtede Gæs og Lam under 
uafladelig Syngen. Ved Bryllupper og Gilder forstærkede han 
Dansemusikken med sin Sang. Han lavede sig meget primitive Violiner,
og efter at have faaet nogen Undervisning paa Violin blev han
Egnens populære Spillemand. Orkesterspiller vilde han være. Men
hans myndige Fader lagde uoverstigelige Hindringer i Vejen. Saa
besluttede han at hugge Knuden over ved Flugt, og kun hans
eneste medvidendes, Moderens og Søsterens, Taarer bragte ham
et Øjeblik til at vakle. Med sin paa landlig Vis i garvet rødt
Kalveskind indsvøbte Violin under Armen meldte den 17aarige
Yngling sig i Kjøbenhavn hos Lumbye, men ved at høre Tivolis
Orkester og Brigademusikken forstod han, at han endnu ikke havde
betraadt Tempelets Forgaard.

Medens han under dygtige Lærere uddannede sit Violinspil,
ernærede han sig som Musikant. Under gjentagne Besøg i 
Hjemmet samlede han de nødvendige Penge ved sit Spil, men
maatte saa se, hvordan han kom bort igjen; da han paa
Sessionen i Kalundborg trak sig fri, gik han strax i en andens
Sted som Fodgardist uden at tænke paa Vederlag. I Kjøbenhavn
begyndte han med at spille i en Dansebod for Kulsjovere, hvorfra
han arbejdede sig op til Folketheatrets Orkester. Og her gik
Scenens Verden op for ham. Han vilde paa Brædderne trods
Dialekten og andre Hindringer. Da opdagedes det pludselig, at
han var et Tenoræmne, og nu begyndte de lange Forberedelser.
Han var bleven gift 1856 med en Gaardmandsdatter, Margrethe
Nielsen, og havde den Lykke, at hun forstod hans kunstneriske
Higen og troede paa hans Kald. Til Debutrolle vilde han ikke
vide af nogen anden at sige end Masaniello i «Den stumme i
Portici». Debuten fandt Sted paa det kongl. Theater 12. Febr.
1862.

Publikums Spænding var overordentlig, og Forventningerne
bleve fyldestgjorte. Denne kraftig byggede Masaniello med det
smukke, sydlandske Udseende forenede Naturlivets Friskhed med
plastisk Ro og blev et Organ for Musikkens Glød og elektriserende
Kraft. I inderligt Forbund med Musikken forstod han som den at
skildre og fremkalde Enthusiasme. Billedet var nyt og originalt
og ramte med saadan Sikkerhed det centrale, at man trods
senere lige saa udmærkede Fremstillinger af andre Roller dog altid
fortrinsvis tænkte sig Kunstneren som Masaniello. Til hans Kunsts
Foraarstid hørte Arnold i «Vilhelm Tell», som førte ind paa det
erotiske, hvis forhaabningsfulde og lyse Karakter fik et saadant
Udtryk, at Scenen med Prinsessen (Fru Gerlach), befriet for al
Operakonveniens, syntes en lykkelig Improvisation. Saa kom Faust
i Gounods Opera og Eleazar i «Jødinden», begge lige fortrinlige
i deres Forskjelligartethed. Blandt andre Roller kunne nævnes
Joseph i «Joseph og hans Brødre», der indbragte ham en
Violbuket fra Fru Heiberg, og det østerlandske Æventyrs Helt, den
unge Lastdrager Selim i «Paschaens Datter».

Sangen i og for sig var ikke hans Kunsts bærende Kraft,
skjønt den havde hans fulde Sympathi, og Foredraget var varmt
og smukt; et for ham ejendommeligt Pianissimo var navnlig i
«Vilhelm Tell» af udmærket Virkning. Spil og Sang kunde hos
ham ikke holdes ude fra hinanden. De meget høje Toner
frembragtes ikke med Lethed, og Stemmen, som han et Aars Tid
uddannede videre hos Wartel i Paris (i 1866 og 67), var vel kommen
lovlig sent i Skole. «Faust» vedblev at være den Opera, hvor
hans Stemme bedst holdt ud. Efterhaanden spillede han flere
store Roller i Dramaet, som Ørnulf i «Hærmændene paa Helgeland», 
uden dog at kunne naa tilsvarende Resultater som i
Operaen, og i 1882 tog han sin Afsked. Publikum viste ham da,
at han bestandig hørte til dets Yndlinger.

Nu er han Klasselotterikollektør i Kjøbenhavn, men hans
Interesse for Musik og Opera er usvækket ligesom for Jagten, den
eneste landlige Syssel, han fra Ungdommen af havde Forkjærlighed 
for. Efter sin Hustrus Død i Foraaret 1867 ægtede han kongl.
Skuespillerinde Agnes Lange (s. ovfr.), hvilket Ægteskab senere
er blevet opløst. -- N. døde 4. Okt. 1904.

Illustr. Tid. IX, Nr. 439.

C. Thrane.



Nyrop, Kristoffer, f. 1858, Sprogmand og Litteraturhistoriker.
N., Søn af ovfr. nævnte Professor Camillus N. (d. 1883), er født
i Kjøbenhavn 11. Jan. 1858. Da han var bleven Student 1875
fra det v. Westenske Institut, valgte han strax den romanske 
Filologi til Studium. I Aarene 1877 og 78 hørte han i Paris 
Forelæsninger hos de ypperste Universitetslærere i Faget og deltog
med stor Iver i de videnskabelige Øvelser. Efter sin Tilbagekomst 
underkastede N. sig (1879) Magisterkonferens i Fransk.
Medens han i de nærmest følgende Aar gav sig af med Undervisning 
i Skoler og privat, vandt han Universitetets Guldmedaille
for Besvarelsen af en i 1881 udsat Opgave, «den oldfranske 
Heltedigtning i alle dens Forgreninger». Sin Afhandling udgav han 2
Aar efter, forøget til en anselig Bog, og har ved dette Arbejde
udfyldt et virkeligt Savn, da her med praktisk Greb er givet 
Romanisterne en udførlig og dog let læselig og overskuelig Fremstilling
af en vigtig Litteraturperiode. En italiensk Oversættelse udkom
1886. S. A. (1886) disputerede N. for den filosofiske Doktorgrad
over Afhandlingen «Adjektivernes Kjønsbøjning i de romanske
Sprog». Efter at han i et Par Semestre havde holdt Forelæsninger
over disse Sprog og deres Litteraturer, blev han 1888 ansat som
Docent deri ved Universitetet og 14. Dec. 1894 som Professor.
Ved sin spændstige og energiske Personlighed, sin Veltalenhed
og Kundskabsrigdom har han erhvervet en betydelig Anseelse hos
de studerende og staar blandt udenlandske Kolleger som en 
Kapacitet af Rang. Sit indgaaende Kjendskab til selve det levende
Sprog saa vel som til Forhold og Tilstande i de romanske Lande 
har han vedligeholdt og opfrisket ved flere Rejser til Frankrig,
Italien, Spanien og Rumænien, -- en Række Indtryk fra det
sidstnævnte Land og fra Provence har han meddelt i de interessante
«Romanske Mosaikker» (1885). N.s Forfattervirksomhed gaar i det
hele i dobbelt Retning, dels sproglig, dels litteraturhistorisk. Til
den første høre bl. a. de fortrinlige Lærebøger, han har udarbejdet
fornemmelig til Brug ved Universitetsforelæsningerne: en fransk
Lydlære, italienske og spanske Grammatikker og Chrestomathier. Til
den anden er at regne et Antal mindre Studier og Afhandlinger over
litterærhistoriske, kulturhistoriske og folkloristiske Æmner. De ere
Vidnesbyrd om Aandslivlighed, udstrakt Viden og Sans for klar og
tiltrækkende Form. Her kunne fremhæves «Navnets Magt» (1887),
«Nej, et Motivs Historie» (1891), «En Theaterforestilling i
Middelalderen» (1892) og «Kysset og dets Historie» (1897). Af lignende
Art ere de populære Sprogundersøgelser, der betitles «Sprogets
vilde Skud» (1882). Som Repræsentant for Folklorestudierne har
han fra 1890 deltaget i Redaktionen af Tidsskriftet «Dania». -- N.
ægtede 13. Juli 1888 Andrea Margrethe Schjelderup (f. 7. Sept.
1861), Datter af Byfoged S. i Bergen.

Universitetsprogr. til Reformationsfesten  1886.

E. Gigas.



Nyrop, Martin, f. 1849, Arkitekt, er Søn af Sognepræst 
Christopher N. (f. 1805 d. 1879) og Helene f. Ahlmann (f. 1807 
d. 1874). Han er født 11. Nov. 1849 paa Holmsland ved Ringkjøbing Fjord.
Da hans Forfædre i 5 Ætled havde været Præster i Danmark og
Norge, blev N. selvfølgelig sat til Studeringerne og tilbragte Aarene
1859-65 paa Sorø Akademi, men forlod det uden at tage Examen,
gik i Tømmerlære og blev Svend 1869. Han besøgte nu
Kunstakademiet, fik Afgangsbevis 1876, den lille Guldmedaille 1877 for
«et Skulpturmusæum» og den store Guldmedaille 1880 for «en
Børs til en større Hovedstad». Samtidig arbejdede han for
Arkitekterne Tvede og Dahlerup, hvilken sidste havde stor Indflydelse
paa hans kunstneriske Udvikling, ligesom ogsaa Deltagelsen i
Opmaalingerne af Kronborg, 1875-77, under Hans J. Holms Ledelse
bidrog til hans Uddannelse. 1881-83 foretog han en større
Udenlandsrejse paa Akademiets Stipendium, 1883-93 var han Assistent
hos Hans J. Holm paa Akademiets Arkitekturskole, 1887 blev han
Medlem af Akademiraadet, 1888-91 var han Borgerrepræsentant.
1885 ægtede han Louise Frederikke Laub (f. 1851), Datter af
Sognepræst Hans Jørgen Trojel L. (f. 1817 d. 1863) og Ernestine
Deichmann f. Linnemann (f. 1827 d. 1885). 
Før sin Udenlandsrejse havde N. bygget Grosserer Vald.
Petersens Villa ved Hørsholm og forestaaet en Ombygning af
Gammel Kjøgegaard. Efter sin Hjemkomst byggede han en
Præstebolig i Kjøge 1884, Heimanns Villa paa Fasanvej 1884, Achens
Villa paa Lindevangsvej 1885, Mottlaus Villa ved Hellebæk 1885,
Egholms Villa paa Citadelsvej 1890-91 samt Provinsarkivet i
Kjøbenhavn 1891-92. Paa Vallekilde Højskole byggede han fra
1884 Øvelseshus, Beboelseshus osv., paa Tranekjær Slot indrettede
han Værelser 1890-91, i Roskilde Jomfrukloster istandsatte han
Sal og Trappe 1890-91, paa Gisselfeld byggede han Husmandshuse 
osv. fra 1889, og i Kjøbenhavn istandsatte han Bispegaarden
1896. Mange af disse Arbejder røbe en ualmindelig Originalitet
og et nyt og rationelt Syn paa mange Forhold i Bygningskunsten,
men det er dog fortrinsvis de 2 store Arbejder Udstillingsbygningen, 
1886-88, og Kjøbenhavns Raadhus, begyndt 1892, som
hidtil have gjort N.s Navn berømt ude og hjemme. Ved at se paa
Trækonstruktionen i Herholdts Banegaardshal og Trægitterkonstruktionerne 
i Gnudtzmanns Skibsværftsbygninger i Helsingør fik N.
Lyst til at udføre Udstillingsbygningen af Træ, og med en
forbavsende konstruktiv Sans og en frodig kunstnerisk
Opfindelsesevne skabte han en Bygning, som i lange Tider vil vedblive at
være Forbilledet for Træmaterialets rationelle og kunstneriske
Behandling. Og da den stolte Bygning maatte sløjfes med Jorden,
skete det som et Æventyr, at N. paa samme Plads kom til at
opføre sit Hovedværk: Raadhuset, efter at have sejret i begge
Konkurrencer 1889 og 1890. Raadhuset, som endnu ikke er færdigt,
er utvivlsomt Kjøbenhavns monumentaleste og originaleste Bygning
fra det 19. Aarhundredes sidste Fjerdedel og udmærker sig i lige
Grad ved den overlegne Beherskelse af de store Masser og den
uudtømmelige Fantasi i Enkelthederne. Intet Under, at N. staar
som en beundret Fører for den unge danske Arkitektstand, som i
ham ser sin nærmeste Lærer og Mester. -- N. har udgivet
«Bygningerne ved den nordiske Industri-, Landbrugs- og Kunstudstilling
i Kjøbenhavn 1888» (1891) og «Danske Præstegaarde, en Række
vejledende Tegninger» (1896).

Weilbach, Nyt Konstnerlex.

Erik Schiødte.



Nysted, Hans Olufsen, 1664-1740, Præst og Sprogmand,
blev født 14. Avg. 1664 i Throndhjem, hvor hans Fader, en dansk
Mand af Fødsel, var Skipper; Moderen hed Cathrine 
Christensdatter Sehsted. Han gik i Throndhjems Skole; men en stor
Ildsvaade, som 1679 hjemsøgte Byen, lagde ogsaa al Undervisning øde
i længere Tid, og N. maatte ud at tjene Brødet som Lærer. 1681
dimitteredes han fra Skolen, men immatrikuleredes først 1684. 1685
kom han til Jylland som Huslærer, først til Saxild Præstegaard,
senere til Aarhus. Biskoppen der kaldede ham 1691 til Rektor i
Horsens. I 2 Aar varetog han dette Embede, indtil han 1693 blev
Præst i Løsning og Korning ved Horsens og ægtede Formandens
Enke, Lene Holgersdatter Tøxen (d. 1714), der var 25 Aar ældre
end han, men bragte ham betydelige Midler. Et halvt Aar efter
hendes Død indgik han nyt Ægteskab, med en rig Præsteenke fra
Hedensted, Maren Gjødesen, f. Juel (d. 1738), som ogsaa var
betydelig ældre end Manden. Det var ham en dyb Hjærtesorg, da
han mistede hende. Selv døde han 31. Dec. 1740; i 27 Aar havde
han haft Kapellan. I sine første Præsteaar havde han i sit Hjem
unge Mennesker, hvem han dimitterede til Universitetet. Han var
en Mand af mange Kundskaber; hans egentlige Fag var Filologien,
især den nordiske (s. ndfr.); men Særhederne, der kom frem ved
hans litterære Arbejder, gave sig ogsaa Vidnesbyrd i hans øvrige
Færd. Han var i hele sin Optræden en Original; men Bønderne
holdt af ham og morede sig over hans Fortællinger. Sine
Prædikener læste han altid op og brugte stærke Ord mod dem, der
gjorde det anderledes. Hjemmedaab var efter hans Mening
utilstedelig; Daaben turde kun udføres i Kirken. -- Han førte en
temmelig udstrakt lærd Brevvexling.

Treschow, Jubel-Lærere S. 215 ff. 
Bendz, Horsens lærde Skoles Hist. S. 52 ff. 
Nyerup, Lit. Lex.

A. Jantzen.

-- H. O. Nysted var i sin Samtid meget bekjendt og blev
meget omtalt for sin Sproggranskning. Han var en af Moths
Medarbejdere og tilkjendtes bedste Karakter af denne for de Bidrag,
han sendte til den danske Ordbog. Han var stærkt optaget af
Studier over det danske Sprogs Oprindelse og dets Slægtskab med
andre Sprog, især med Græsk, og han forfattede et vidtløftigt
Værk om dette Æmne, «Athena Cimbrica», som det dog ikke
lykkedes ham at faa udgivet. Det er bevaret i Haandskrift.
Sammenligningerne her ere hverken værre eller bedre end det
meste af, hvad der paa hin Tid kom frem af sammenlignende
Sprogvidenskab. Hans Oplysninger om det danske Sprogs
Tilstand og Beskaffenhed ere dog ikke uden Interesse for vor Tids 
Sprogstudium. Desuden har han som de samtidige
Sproggranskere Fortjenesten af at have vedligeholdt Sansen og Interessen
for det danske Sprog og dets Studium. Han udgav 2 Smaaskrifter,
et af sprogligt og et af religiøst Indhold. «Rhetorica laica *c:
Lægmands Talekunst» (1708) er en ganske mærkelig Bog. Han søger
her at vise, at Menigmand i sit daglige Sprog benytter de
Veltalenhedsmidler, der siden den klassiske Oldtid have været i
Anseelse. «Melligo ex plantariis Hengeddi &#596;: Bidræt af Engeddi
Plantebed» (1702) er ogsaa, hvad Form og Stil angaar, en ret
mærkelig Bog.

N. M. Petersen, Den dsk. Lit. Hist. III, 506 ff.

P. K. Thorsen.



Næraae, Laurids Pedersen, 1714-94, Præst, Personalhistoriker, 
blev født 10. Juli 1714 i Sønder Næraa paa Fyn, hvor hans
Fader, Peder Lauridsen Bull, var Degn; Moderen hed Gertrud
Hansdatter. 1724 blev han optaget i Odense Latinskole, og 1735
dimitteredes han til Universitetet fra Odense Gymnasium. Først
1748 naaede han at tage theologisk Attestats og havde da allerede
i et Par Aar været Kordegn i Faaborg, i hvilken By han 1754
blev resid. Kapellan. 1762 udnævntes han til Sognepræst ved Frue
Kirke i Svendborg og virkede her, fra 1772 tillige som Provst, til
sin Død 1794, men var blind i de sidste 4 Aar af sit Liv. Han
var gift 1. med Anna Helene f. Hempel (d. 1753), hvis Fader var
Kirurg i Faaborg; 2. med Birte f. Hvalsøe, en Kjøbmandsdatter
fra Svendborg. -- Han har udgivet nogle ubetydelige agronomiske
Afhandlinger. Det hedder om ham, at han var «lærd Oldgransker
og Orientalist», men hans Virksomhed i denne Retning har ikke
afsat andet Spor end en enkelt Recension. Derimod har han
Betydning som Udgiver (1787-90) af Begyndelsen af de «Samlinger
til Fyns Stifts Gejstligheds Historie», som hans Ven og
Skolekammerat Biskop J. C. Bloch (II, 406) havde gjort, og hvorved
han havde været en flittig Medarbejder; Blindhed og Alderdom
hindrede ham i at fortsætte Udgivelsen.

Worm, Lex. ov. lærde Mænd. 
Nyerup, Lit. Lex. 
Wiberg, Alm. Præstehist. III, 230.                                                                             

Vilh. Bang.



Næsted, Nelaus Poulsen, d. 1626, s. Nested (ovfr. S. 179).



Nødskov, Poul Matthias, 1757-1805, Forfatter, 
er født 24. Sept. 1757 i Holstebro, hvor hans Fader den Gang var Snedker.
Han blev Student fra Viborg Skole 1774 og Examinatus juris 1780. 
I 1785 blev han Foged og i 1789 tillige Birkeskriver paa Tim, som
den Gang tilhørte Kancelliraad Søren Tang. Opholdet her blev N.s
lykkeligste Tid, og hans litterære Virksomhed viser, med hvor stor
Kjærlighed han omfattede sin Fødeegns Natur og Befolkning. I
1787 udgav han en «Beskrivelse over Timgaard og Tim Sogn»,
og i 1798 skrev han «Ejerne af Voldbjærg» (trykt efter hans Død
i «Iris og Hebe»). Her ovre samlede han ogsaa «Jyske Ord og
Talemaader, gangbare blandt Almuen i Ulvborg og Hind Herreder»,
som bleve optagne i «Lærde Efterretninger» for 1804, og han
efterlod sig end videre utrykte Samlinger af gamle danske Ord, som
senere benyttedes ved Arbejdet paa Videnskabernes Selskabs
Ordbog. Ligeledes undersøgte og aftegnede han de Fortidslevninger,
som fandtes i denne Egn, ligesom han i hele denne Tid var en
flittig Bidragyder med Vers og Prosa til «Viborger-Samler». Men
Lykken var ikke med ham. I 1795 blev han Krøbling efter et
Fald paa Isen, og i 1797 mistede han sin Stilling paa Tim, efter
at Søren Tang var død og Gaarden solgt. I nogle Aar levede
han som Huslærer forskjellige Steder i Vestjylland, men rejste i
1804  til Kjøbenhavn, hvor han leverede Bidrag til forskjellige
Tidsskrifter under stadig Kamp med Fattigdom og Sygdom.  Han døde
ugift paa Frederiks Hospital 13. Okt. 1805.

Nyerup, Lit. Lex.
Iris og Hebe 1806.

Chr. Villads Christensen.



Nørgaard, Bertel, 1805-62, Bonde og Politiker, f.  18. Avg. 
1805 i Oddense ved Skive, Søn af Gaardmand Laust Nielsen  (f.
1767 d. 1822), bestyrede 1822-26 sin Moders Gaard, men kjøbte
1827 Nørgaard i Krejbjærg Sogn, ligeledes i Salling. Han var
1848-58 Formand for Sogneforstanderskabet, 1856-62 Medlem af
Viborg Amtsraad og blev 1860 Branddirektør. Han oprettede 1851
en Bondehøjskole i Krejbjærg, som 1855 flyttedes til hans gamle
Hjemstavn. 1848 valgtes han til den grundlovgivende Rigsforsamling, 
hvor han med Varme talte for Værnepligt uden Undtagelse
og almindelig Valgret, da man ikke kunde udelukke de Klasser,
hvis Blod man krævede til Landets Forsvar. Han var Folketingsmand 
1850-53 samt paa ny 1854-58 og derefter Landstingsmand
til sin  Død. Han var vel begavet, havde mange Kundskaber og
megen Selvstændighed, tog meget tit Ordet og brugtes jævnlig i
Udvalg. Han har ogsaa haft virkelig Fortjeneste af flere Forholds
Ordning; men han var paa den anden Side stridbar i Ordskiftet
og stundum snæversynet i Opfattelsen. I de store politiske 
Spørgsmaal 1853-55  gik han sammen med det national-liberale Parti.
Døde 31. Okt. 1862.

Barfod, Dansk Rigsdagskal.

Emil Elberling.

Nørgaard, Peter Christopher, f. 1835, Departementschef og Generaldirektør">

Nørgaard, Peter Christopher, f. 1835, Departementschef og 
Generaldirektør, Søn af Sognepræst Poul Moth Thestrup N. (f. 26.
Marts 1802 d. 4. Jan. 1889) og Margrethe Johanne f. Sødring (f. 24.
Maj 1808 d. 21. Maj 1885). Han fødtes 3. Nov. 1835 i Ovsted
Præstegaard, blev 1855 Student fra Sorø Akademi, 1861 juridisk
Kandidat, 1863 Assistent i Indenrigsministeriet, 1872 Fuldmægtig og
1878 Kontorchef sammesteds, udnævntes 1880 til Assessor i
Landsover- samt Hof- og Stadsretten, men indtraadte 1884 paa ny i
Indenrigsministeriet og overtog dettes 2. Departement samt de
dermed forbundne Stillinger som Generaldirektør for Statsjærnbanedriften 
(til 1885) og Telegrafvæsenet. Desuden var han 1872-84
Sekretær ved Kjøbenhavns Borgerrepræsentation, 1883-84 Docent
i Landboret ved Veterinær- og Landbohøjskolen, og fra 1884 har
han været kongl. Kommissarius ved Laaland-Falster Banen. Siden
1888 er han Carlsberg-Fondets Kvæstor. 1886 blev han Kommandør
af 2. Grad af Danebrogsordenen, 1892 af 1. Grad. -- 30. Juni 1865
ægtede han Charlotte Cecilie Marcher (f. 9. Maj 1838), Datter af
Forpagter Eilert Christian M. og Christine f. Petersen.

G. Kringelbach.



Nørnissom, Jens Sørensen, 1609-- , Boghandler og Folkeskribent, 
var født, vistnok af Bondeslægt, i Nørre Nissum i Skodborg
Herred, Ribe Stift, 21. Juli 1609. Om hans Uddannelse vides intet,
men formodentlig har han været en opvakt Avtodidakt, der i
Tjeneste hos en Bogfører har erhvervet sig en Del Litteraturkundskab.
1635 eller før nedsatte han sig som Boghandler i Roskilde, hvor
han endnu virkede 1660, efter at han ved Byens Brand 7. Juli
1647 havde lidt betydelige Tab. Han synes at have været en
meget stræbsom og hæderlig Mand, der gjorde sig bemærket i sin
Tid ved Udgivelse af en lang Række af Saadanne religiøse,
moralske, historiske, lægevidenskabelige o. a. Smaaskrifter, der egnede
sig til Folkelæsning og lode sig afsætte paa Markeder eller fra
Udsalgsboder. Et ret mærkeligt Vidnesbyrd om den Agtelse, han
nød, er det, at den kongl. Historiograf Professor Stephen Hansen
Stephanius i Sorø forsynede hans af Saxes, Huitfeldts og
Lyskanders Historier uddragne «Kort dansk Krønnike» (1645 og paa ny
1655 og 1750) med en udførlig Fortale, hvori han med Berømmelse 
omtaler Forfatteren som en Mand, der «meget beflitter sig paa
med adskillige gode Bøger at være sit Fædreland til Gavn og
bedste». Blandt N.s andre Skrifter kan nævnes: en ny Udgave
af Ærkebiskop Jens Grands Historie (1635 og 1650 forøget med
«Catalogus paa de Biskoppers Navne udi Roskilde»), «En liden
Vandtavle om Urters Vand» (1641), «Aandelig Husspejl» (1643),
«Om den ædle og dyrebare Guds Gave, Fred» (1647), «Klagelig
Advarsel over Had og Avind, item Krig og Gjerrighed» (1647),
«Dødens og Dommens aandelige Spejl» (1653), «Liden Tidsfordriv
af aandelige og verdslige Ordsprog» (1657). Ogsaa som
Salmedigter har N. gjort sig bekjendt.

Worm, Lex. ov. lærde Mænd II, 128. 
Rørdam, Hist. Saml. og Studier I, 269 ff. 
Brandt og Helveg, Den danske Psalmedigtn. I. 

H. F. Rørdam.



Nørregaard, Jens, f. 1838, Højskoleforstander, 
er Søn af Fuldmægtig i Skiftekommissionen, Kancellisekretær Frederik
Christian N. og Cæcilie Cathrine f. Satterup. Født i Kjøbenhavn 13.
Nov. 1838 blev han Student fra Borgerdydskolen paa Christianshavn 
1856 og theologisk Kandidat 1861, underviste i Frk. Zahles
Skole og Blaagaard Seminarium og fik Accessit for Besvarelsen
af Universitetets Prisopgave i Theologi 1862. Gjennem en
Forening af unge Theologer, der bl. a. talte C. Baagø, L. Schrøder
og E. Trier som Medlemmer, blev han vunden for «den kirkelige
Retning», og hans Deltagelse som frivillig i Krigen 1864 -- der
fremkaldte Skildringen af «Tre Hovedpersoner og Hovedbegivenheder 
1864» (1884) -- vakte Sans hos ham for Folkets nationale
Oprejsning, hvorfor han 1866 i Forening med Cand. theol. C.
Baagø for egne Midler oprettede en Folkehøjskole i Testrup ved
Aarhus som Modvægt mod L. Bjørnbaks (II, 366) Skole i Viby.
N. har været en af de mest fremtrædende Ordførere for de
grundtvigske Tanker paa Kirkens og Skolens Omraade, ikke mindst for
Ønsket om en af Staten oprettet Folkehøjskole i Sorø, baade i
Lejlighedsskrifter («Christi Ære og Menighedens Tarv», 1877; «Svar
fra den grundtvigske Højskole i Testrup», 1878; «Sorø og Viborg»,
1881) og som søgt Foredragsholder ved Folke-, Kirke- og
Skolemøder, hvor hans tændende Varme og slagfærdige Veltalenhed i
en sjælden Grad have formaaet at fængsle Tilhørerne, og i givne
Tilfælde er han ikke veget tilbage for at kritisere sin Retnings
Ensidigheder. For at vinde Forstaaelse blandt den studerende
Ungdom af det, som Højskoledannelsen tilsigter, tog han 1886 den 
filosofiske Doktorgrad for en Afhandling om «Ingemanns
Digterstilling og Digterværd» og holdt derpaa 1886-90 Forelæsninger
paa Universitetet over et Udvalg af de Spørgsmaal, der ere ledende
i Folkehøjskolekredse («Spencer, Lotze og Grundtvig», 1890). Han
har været en af Hovedmændene for at faa de nordiske
Folkehøjskolemøder i Gang, af hvilke det første fandt Sted paa 
Testrup 1883. N., der 1864 blev Lieutenant og 1882 Kapitajn i
Forstærkningen, har været stærkt interesseret for Skyttebevægelsen; 
i en Aarrække har han siddet i Bestyrelsen for Aarhus Amts
Skytteforening og siden 1887 været Medlem af Hovedbestyrelsen for de
danske Skytteforeninger. -- Gift 1. 15. Marts 1864 med Anna
Fabritius-Tengnagel (d. 8. Marts 1880), Datter af Cand. jur. Michael
F.-T., Ejer af Hovedgaarden Petersgaard, og Nanna f. Bilsted; 2. 27.
Sept. 1881 med Elisabeth Fabritius-Tengnagel, Søster til hans første
Hustru.

Universitetsprogr. til Reformationsfesten 1886. 
J. Nørregaard, Testrup Folkehøjskole 1866-91.                                                      

Joakim Larsen.



Nørregaard, Laurids, 1745-1804, Retslærd, 
er født i Kjøbenhavn. Hans Fader, Peter Larsen (Koch eller Kock?), der
antog Navnet Nørregaard efter sin Fødegaard i Jylland, kom som
Bondekarl til Kjøbenhavn og ejede senere et bekjendt Ølhus i
Pilestræde, hvor agtbare Borgermænd samledes. Moderen hed
Johanne Marie. N. blev Student fra Frederiksborg Skole 1760 og
søgte allerede som Student Erhverv ved Manuduktion til juridisk
Examen. 1772 blev han juridisk Kandidat, og s. A. blev han af
det juridiske Fakultet foreslaaet til at aflægge Prøve tillige med J.
E. Colbjørnsen og Andr. Bang til et ledigt Professorat, som blev
besat med Colbjørnsen. 1775 udnævntes han til Sekretær ved
Protokollerne i Højesteret, 1782 tillige til Professor designatus i
det juridiske Fakultet, i hvilket han siden 1779 havde tjent som
Adjunkt, 1787 til Generalavditør ved Søetaten og 1795 tillige til
Deputeret i Admiralitetskollegiet. 1803 fritoges han for at tage
Del i den juridiske Examen, men virkede i øvrigt som Medlem af
det juridiske Fakultet og Konsistorium til sin Død. Fra 1784 var
han (extraordinær) Assessor i Højesteret. -- Omtr. 1792 ægtede han
Anna Henriette Hagenau. 13. Febr. 1804 døde han i Kjøbenhavn.
1801 havde han faaet Konferensraads Rang.

1776 udgav N. «Natur- og Folkerettens første Grunde» og 1784
samme Bog i omarbejdet Skikkelse som «Naturrettens første Grunde» 
(oversat paa Svensk af Wåhlin 1796). End videre har han udgivet
«Forelæsninger over den danske og norske Privatret»: I. Indledning
og Personernes Ret (1781), II. Om Tingenes umiddelbare Ret eller
Ret i Tingen (1785), III. Om Tingenes middelbare Ret eller Ret
til Tingen (1787), IV. Om Kriminalretten (1788), V og VI. Om
Processen eller Rettergangsmaaden med Tillæg og Rettelser til alle
Delene (1790-97), VII. Realregister (1799). Slutningen af
Fremstillingen af Processen (fra § 1822) er paa N.s Foranledning skreven
af Cand. Juris Viborg. Til N.s Forelæsninger har A. S. Ørsted
skrevet et Supplement i 3 Bind (1804-12). 1782 udgav N. Stampes
og Sevels «Svar paa Spørgsmaal til det juridiske Fakultet». -- N.
anerkjendtes som en særdeles dygtig Docent. Hans Bøger vare
klart skrevne og flittige Arbejder paa Forgængeres Grundlag, men
næppe mere. Hans Forelæsninger afløstes snart af Hurtigkarls og
Ørsteds Arbejder.

Nyerup, Lit. Lex.

Jul. Lassen.


*


v. Obelitz, Balthasar Gebhard, 1728-1806, Retslærd. Han
var født i Kjøbenhavn 6. Avg. 1728. Hans Fader var Major
Balthasar v. O., Moderen hed Anna Margrethe f. Lindner. 1744 blev
han dimitteret fra Roskilde Skole og var som Student en Tid
Alumnus paa Valkendorfs Kollegium. Efter at have taget juridisk
Examen 1749 blev han 1753 Vikar til at læse og disputere for den
daværende Qvæstor universitatis Henrik Stampe, der var en Ven
af hans Fader, og hvis betydningsfulde Støtte han i den i
Anledning af hans Doktorpromotion udgivne Avtobiografi mindes med
Taknemmelighed. Efter i 1754 at være blevet Professor Juris et
philosophiæ designatus blev han det følgende Aar Doctor Juris og
1759 ordentlig Professor i Lovkyndighed. Han blev 1762 virkelig
Justitsraad, 1770 Etatsraad, 1781 Konferensraad og døde 15. Marts
1806. I mange Aar havde han været blind. -- Han var 2 Gange
gift: 1. (1762) med Louise Charlotte f. Langhorn (d. 1763), en Datter
af Oberstlieutenant og Kommandant M. L. paa Rosenborg, 2. (1769)
med Christiane Birgitte f. Gaarder (d. 1814), Datter af Kapitajn
Poul G.

De litterære Vidnesbyrd, O. har efterladt sig, ere ikke talrige.
De indskrænke sig væsentlig til 3 Disputationer om Kavtion («de
fidejussione», 1746-53), som han efter Datidens Skik forsvarede i
Avditoriet paa det Kollegium, hvor han boede, samt hans
Doktordisputats, der behandlede Spørgsmaalet om Vanhjemmel («De
evictione jure naturali pariter ae Danico præstanda, nec non de eo,
qvod jure patrio «Uhjemmelt» vocatur»). O. har opnaaet en vis
Navnkundighed i den almindelige Litteratur ved sit Kollegium over
«de 30 Samvittigheder», hvorover Baggesen harcellerer i
«Forfatterens Liv og Levned», men hvorom dog intet paalideligt lader 
sig oplyse. I sine Disputatser og i sine Forelæsninger, hvoraf der
findes et haandskrevet Exemplar paa det st. kongl. Bibliothek,
viser han sig vel i sin Form og Udtryksmaade stærkt naturretlig
paavirket, ligesom han overhovedet tillægger Romerretten den
overvejende Vægt, men han mangler ingenlunde sund kritisk Sans
og Blik for den nationale Rets Betydning, i det han endogsaa
søger ad retshistorisk Vej at belyse denne nærmere; ogsaa en
efterladt akademisk Tale bærer Vidnesbyrd herom. Alt i alt synes
han saaledes vel at fortjene det gode Lov, som hans Samtid gav
hans Virksomhed som Jurist. Saaledes roser Båden den
Nidkjærhed, han viste i sin Docentvirksomhed, i det han i 7 Aar var den
eneste juridiske Professor, der holdt Forelæsninger, og den Iver,
hvormed han særlig tog sig af trængende juridiske studerende.

Worm, Lex. ov. lærde Mænd.
Nyerup, Lit. Lex.
Hundrup, Doctores.
Baden, Lovkyndighedens Hist.

H. Munch-Petersen.

 1816-81, 
Højesteretsassessor">

Obelitz, Gebhard Christian Vilhelm, 1816-81,
Højesteretsassessor, en Søn af Chef for Hof- og Stadsrettens Arkivkontor
Frederik O. (f. 26. Okt. 1773 d. 31. Marts 1839) og Ellen f. Findt
(f. 16. Nov. 1782 d. 28. Dec. 1869), fødtes i Kjøbenhavn 30. Okt.
1816, blev 1833 Student fra Borgerdydskolen sammesteds, 1837
juridisk Kandidat, arbejdede derefter i nogle Aar i Højesterets
Justitskontor, blev 1842 Avditør i Armeen, 1843 surnumerær Sekretær ved
Protokollerne i Højesteret, 1845 fast ansat i denne Stilling,
konstitueredes i de følgende Aar gjentagne Gange som Assessor i
Landsover- samt Hof- og Stadsretten, udnævntes 1854 til Assessor
i den nævnte Ret, fungerede tillige efter 1865 af og til som
Formand i Sø- og Handelsretten og beskikkedes 1870 til
Højesteretsassessor, hvilken Stilling han beklædte indtil sin Død, 
12. Sept. 1881, paa Høvdinggaard ved Præstø. -- O., der 1841 vandt
Universitetets Guldmedaille for en retsvidenskabelig Afhandling, var
ikke blot en samvittighedsfuld Embedsmand og en dygtig Jurist,
men havde tillige en levende Interesse for Hovedstadens
kommunale Forhold, hvilket havde til Følge, at han 1871 blev Formand
for Kjøbenhavns Overligningskommission og 1877 blev valgt til
Borgerrepræsentant. -- Han ægtede 18. Juni 1846 Julie Johanne
Munthe af Morgenstierne (f. 4. Avg. 1820), en Datter af
Oberstlieutenant og Toldinspektør i Vejle Bredo Ove Ernst M. af M. og
Henriette f. Scharffenberg.

G. Kringelbach.



Occo, d. 1167, s. Aage (I, 7).



Ocksen, Henrik, 1660-1750, Stiftamtmand, en Søn af
Silke- og Klædekræmmer Thomas O. (f. 1624 d. 1686) og Elisabeth Thofall
(f. 1634 d. 1725), fødtes i Kjøbenhavn 26. April 1660, blev 1692
udnævnt til Zahlkasserer og 1712 til Deputeret for Finanserne, men
afskedigedes allerede 1716 fra dette Embede og beklædte derefter
ikke nogen offentlig Funktion, før han i Slutningen af Aaret 1730
beskikkedes til Stiftsbefalingsmand over Island og Færøerne,
hvilken Stilling han beholdt til sin Død, 9. Sept. 1750, i Kjøbenhavn
uden nogen Sinde ved personlig Nærværelse paa de nævnte Øer
at erhverve sig en Førstehaands Erfaring om deres Forhold. 1701
var han bleven Kancelliraad, 1707 Justitsraad og 1712 Etatsraad.
Han blev 22. Avg. 1698 gift med Margrethe Hartvigsdatter, der
døde 1747 i en Alder af 74 Aar.

G. Kringelbach.



Ocksen, Johannes, 1667-1738, Biskop, er født i Kjøbenhavn
5. Dec. 1667 og Broder til foregaaende. Han fik sin Undervisning
i Hjemmet, hvorfra han blev dimitteret til Universitetet 1687 af en
ungarsk Student. Han studerede først Medicin, men da han paa
en vidunderlig Maade var bleven frelst ud af Operahuset ved
Amalienborg under Branden 1689, forandrede han sin Studieplan og
kastede sig over Theologien, som han studerede under Vejledning
af Professor H. G. Masius. Efter at have taget Embedsexamen
1690 rejste han i flere Aar i Udlandet. Han studerede i Holland
og derefter i England, hvor han en kort Tid gjorde Tjeneste som
Hofprædikant hos den danske Prins Jørgen. 1691-92 rejste han
i Frankrig, Schweits og Østerrig og studerede siden en Tid i
Leipzig. Under sit Ophold i Tyskland traadte han i Forbindelse
med Pietisterne. 1693 vendte han tilbage til Kjøbenhavn. Hans
Prædiken i tysk Kirke vakte snart Opmærksomhed, ogsaa ved
Hove, hvor han ofte maatte prædike for Christian V, der udnævnte
ham til Informator for sin yngste Søn, Prins Vilhelm. 1694 blev
han Præst ved Mariekirken i Flensborg. Da den senere bekjendte
Sværmer O. L. Strandiger 1698 blev Fripræst i denne By, hvor han
endnu foreløbig indskrænkede sig til at arbejde i pietistisk og
særlig i filanthropisk Retning, fandt han Understøttelse hos O.
Under den Bevægelse, der snart rejste sig imod dem fra orthodox
Side, afgav det theologiske Fakultet i Kjøbenhavn 1703 en
Erklæring, hvori det udtalte Ønsket om, at der maatte blive givet dem
og især O. Tilhold om «at blive ved Guds Ord og de symbolske
Bøger og ikke anbefale vildfarende og af rene Lærere forkastede 
pietistiske Bøger». O. synes dog ikke at være bleven rokket i sin
Stilling ved denne Erklæring. Frederik IV udnævnte ham 1707 til
2. Hofpræst. 1708 blev han Meddirektør ved de fattiges Væsen,
og i Forbindelse med 1. Hofpræst Lütkens førte han Tilsynet med
Missionen i Trankebar. 1712 blev han Biskop i Ribe, 1713 Biskop
i Aarhus og 1714 Dr. theol. bullatus. I Missionskollegiet var han
korresponderende Medlem til sin Død, 13. Jan. 1738. -- 9. Juni
1696 havde han ægtet Anna Petersen, en Raadmandsdatter fra
Flensborg.

Zwergius, Siellandske Clerisie S. 763 ff. 
Helveg, Den danske Kirkes Hist. eft. Reform. I, 528 f.                                                            

S. M. Gjellerup.



Odinkar, --1043, Biskop, var Søn af Jarlen Toke i 
Vendsyssel og beslægtet med Kongeætten. O. blev sendt til Bremen,
hvor han blev døbt af Ærkebiskop Adaldag, der gav ham sit eget
Navn; dog kaldtes han bestandig med sit hedenske Arvenavn.
For øvrigt blev han oplært af sin Frænde, den ældre Odinkar (hos
Saxo kaldet med Tilnavnet Hvide), som forkyndte Kristendommen
paa de danske Øer og dernæst drog til Sverige som Missionsbiskop.
Ved Aar 1000 indviede Ærkebiskop Liavizo I O. til Biskop i Ribe.
At en saa højbyrdig Høvding tog Plads blandt Kirkens Styrere,
maatte i høj Grad bidrage til, at Kristendommen endelig trængte
helt igjennem, og det saa meget mere, som O. virkelig var en
fremragende Mand, af Eftertiden hædret med Navnet «den store»,
og besjælet af stor kirkelig Iver; herom vidne hans Tilstedeværelse
ved Bodsmødet i Dortmund 1005, hans Missionsrejser til Sverige,
hans ydmyge Bodsøvelser og hans store Gaver til Kirkerne, baade
i Ribe og Viborg. Hele Nørrejylland blev lagt ind under
Høvdingebispens Stav. Som Kongens Frænde opnaaede han end videre
for Bispekirken i Ribe Halvdelen af al kongelig Ret af Ribe By,
og da Knud den store var bleven greben af Datidens kirkelige
Opsving, lod han O. drage til England og Frankrig for at studere
videre og lære det nye Kirkeliv at kjende. Med den hamborgske
Ærkebisp stod O. sig stadig vel, og hans Søster Åsa levede endog
i Bremen som from Kanonisse. Efter en lang Bispetid døde O. i
Paasken 1043 og jordfæstedes i vor Frue Kirke i Ribe; da
Trækirken senere afløstes af en Stenkirke, indmuredes hans Ben 
tillige med en Blyplade i den nye Kirkes Væg.

Kinch, Ribe Bys Hist. I. 
A. D. Jørgensen, Den nord. Kirkes Grundlæggelse. 
H. Olrik, Konge og Præstestand I.

Hans Olrik.



Oe-, s. under Ø.



Offesen, Oluf, 1494-1575, Skolemand, Prælat, 
var født i Aahus i Skaane og er maaske den Oluf Skaaning, der 1541
forekommer som «Skolemester i Kjøbenhavn og Vicarius ved St.
Andreas' Alter i vor Frue Kirke». Stillingen som Rektor ved
Kjøbenhavns Skole synes O. O. at have indtaget i det mindste
siden 1530. Han var en vellærd Mand, der formodentlig havde
studeret udenlands. Som Magister nævnes han 1539, da
Universitetet tilstod ham 20 Daler i Løn, fordi «han længe og trolig 
havde tjent i Skolen». Efter at Theologen Niels Hemmingsen var
kommen hjem «fra sin kjære Lærers, Melanchthons, Værksted», var
O. O. en af de Mænd, med hvem han (o. 1543) havde daglig
Omgang, der dog blev afbrudt ved, at O. O. 1544 blev Rektor ved
Domskolen i Roskilde. Som saadan aflagdes han med et Kanonikat 
ved Domkirken, og 1557 valgtes han til Kantor i Kapitlet,
et af Prælaturerne i samme, der navnlig medførte et Opsyn med
Kirkesangen. Som Prælat og Kannik henlevede han siden sin Tid
i Roskilde, indtil han 14. Okt. 1575 døde i meget høj Alder. Nogle
Aar tidligere (1571) havde N. Hemmingsen tilegnet ham sit Skrift
«Demonstratio indubitatæ veritatis de Domino Jesu» og paa en
meget venlig Maade mindet om deres fordums Samliv. -- O. O.,
der var ugift, gav ved sin Død en Sum til fattige Børn i vor Frue
Skole i Kjøbenhavn; men da han ikke havde faaet Bestemmelsen
derom indført i sit Testament, opstod der forskjellige
Vanskeligheder, der, som det synes, først jævnedes ved 
Universitetets Kjendelse i Sagen.

Rørdam, Kbhvns Universitets Hist. 1537-1621 I. II. IV.

H. F. Rørdam.



Oftedahl, Laurentius Andreas, 1781-1843, Præst, 
er født i Kjøbenhavn 19. Maj 1781 af Forældrene Lars Larsen O., der
døde som Kapitajn og Arsenalforvalter i Christianssand (f. 1750
d. 15. Sept. 1827), og Ellen Andersdatter f. Evetoft (f. 1758 d. 27. Juli
1843), flyttede med Forældrene til Nyborg og kom her i Latinskolen
1790, saa til Christianssand, fra hvis Skole han deponerede 1796.
Efter at have taget Examen artium, philos. et philol. blev han 1797,
16 Aar gammel, ansat som Hører ved Christianssands Skole. I
denne Stilling tog han 1801 sin theologiske Examen og blev ved
Skolereformen 1805 ansat som Adjunkt. 1809 blev han Sognepræst
til Rennesø, fik her et Ry som Taler og blev sendt som 1.
Repræsentant for Stavanger Amt til Rigsforsamlingen 1814. Her 
sluttede han sig til Grev Wedel, men spillede ellers ingen Rolle. 1817
blev han resid. Kapellan og 1825 Stiftsprovst i Christianssand.
Forholdene vare imidlertid her særdeles vanskelige under den store
Nød efter Krigen, og den tvang ham til at søge et bedre Embede.
Han blev da 1831 Sognepræst til Eker, hvor han døde 17. Marts
1843. O. var et lyst Hoved og en dygtig Mand, saa han endog
var paa Tale til Christianssands Bispestol 1832, hvilket næppe var
blevet Tilfældet, om Regeringens Personalkjendskab havde været
større. Han var en dygtig Filolog og udgav 1823 en latinsk
Grammatik. Som alle dygtige Præster af rationalistisk Retning i den
Tid interesserede han sig meget for Fattig- og Skolevæsenet og
arbejdede paa Reformer i dem begge. Paa det sidste Felt var
han ikke heldig med sin Katekismusforklaring (1814), der næppe er
bleven benyttet. -- Gift 1. Maj 1807 med Anne Norberg (f. 1789,
døbt 17. Jan., d. 6. Maj 1867), Datter af Lodsoldermand Thomas
Jensen N. (d. 1811) og Else Marie f. Michelsen.

Thrap, Bidrag til d. norske Kirkes Hist. i 19. Aarh. I, 322 ff. 
P. B. Lassen, Beretn. om Christianssand S. 121. 
Halvorsen, Norsk Forf. Lex. 

D. Thrap.



Ohlsen, Jørgen Ernst, 1814-62, Handelsgartner, 
er født 23. Sept. 1814 i Kjøbenhavn, hvor Faderen, Ole O., ligeledes var
Handelsgartner. Sin første Uddannelse fik O. i Faderens Gartneri,
og efter at have taget Gartnerexamen i 1834 rejste han flere Aar
i Udlandet. Efter Faderens Død overtog han Ledelsen af
Gartneriet, og ved sin ualmindelige Energi og Dygtighed drev han
Forretningen op til at blive en af de betydeligste paa den Tid i
hele Norden. Han indførte mange nye Planter fra Holland,
Belgien og Tyskland af saa vel Træer, Buske og Stauder som
Potteplanter, og de Udstillinger, som han lod afholde i sit Etablissement
paa Østerbro, samlede hele det blomsterelskende Publikum, selv
Kongefamilien aflagde hyppige Besøg. Drevne Asparges og tidlig
drevne Løgvæxter vare en Specialitet for Gartneriet. Han havde
kongl. Privilegium paa hermetisk Henkogning af Grøntsager, Kjød,
Fisk o. l. O. døde 2. Nov. 1862. Han ægtede 24. Okt. 1846 Albertine
Christine Ravn (f. 5. April 1821), Datter af Lodsbogholder R. (f. 1787
d. 1855).

L. Helweg.



v. (ell. d') Ohme, Johan Andreas Cornelius, 1746-1818, Officer, 
er født i Danmark eller (efter norske Angivelser) i Holsten.
Hans Fader kjendes ikke, men hans Moder skal have været Søster 
til Generalmajor J. F. G. Lehmann (X, 166). Af denne sin Onkel
indført som Artillerikadet i 1764 blev han i 1765 2., 1773 1.
Sekondlieutenant og s. A. Premierlieutenant i Artilleriet. 1772 kom han
til Norge og var fra 1773-79 i Throndhjem. Da han der fra
kom tilbage til Danmark, blev han forlagt til Kronborg, hvor han
fungerede som Kontrolofficer ved Kronborg Geværfabrik.
Stabskapitajn 1787 blev han i 1788 Kapitajn og Chef for 3. Kompagni.
Da dette gjordes til ridende, blev han med det i 1790 forlagt til
Rensborg. Dette Kompagni beholdt han som karakt. Major 1795 og
som virkelig Major 1796 lige til 1802, da han fik 17. Kompagni,
ogsaa i Rensborg. Udnævnt til virkelig Oberstlieutenant i 1804
forflyttedes han til Danmark som Kommandør for danske
Artilleribrigade og Chef for 1. Kompagni, men allerede 1805 forsattes han
til Kommandør for norske Artilleribrigade og Chef for 11. Kompagni.
Medens han laa i Norge havde han i 1808 en kort Tid Kommando
over en Reservebrigade, der opstilledes langs Glommen til Forsvar
af Grænsen. 1809 udnævntes han til Oberst med Anciennitet af
1808 og til Chef for Artillerikorpset, men efter egen Ansøgning
afgik han 2 Maaneder efter fra denne Plads, fik Vartpenge og
stilledes til Raadighed for Prins Christian August i Norge. I 1812
udnævntes han til Generalmajor efter i 1810 at være bleven
Kommandant paa Frederikssten. Ved Svenskernes Angreb paa Norge i
1814 ledede han denne Fæstnings Forsvar og overgav den efter 
Konventionen i Moss kun paa en udtrykkelig Ordre fra Kong 
Christian Frederik. Da han var forbleven i Norge efter dette Riges
Afstaaelse i Kieler-Freden, udgik han af Listerne over den danske
Hærs Officerer. Da Svenskerne droge bort fra Norge, blev han i
1815 Kommandant i Frederiksstad og døde som saadan der 5.
Marts 1818.

O. var en dygtig, karakterfast og modig Officer af et mandigt,
imponerende Udseende. Som ung Officer havde han vist sin
Selvstændighed, i det han var den eneste Officer, som i Theaterfejden
i Nov. 1771 efter Opførelsen af «Den dramatiske Journal» vovede
at tage Parti for Studenterne imod Hoffet og Garnisonens andre
Officerer (s. III, 34). Det indbragte ham under Slagsmaalet en
Dragt Prygl og nogle Kaardestød. Under Bombardementet paa
Frederikssten gav han flere Exempler paa Koldblodighed og roligt
Heltemod. En ulykkelig Kjærlighed under hans Ophold i
Throndhjem, hvor en fornem Bejler blev ham foretrukken, bevirkede, at
han aldrig giftede sig, men endog en Tid hengav sig til 
Udsvævelser, hvilket hans gode Natur dog bragte ham til at ophøre med.
Faa sin Dødsdag stiftede han ved Testamente et Legat, som efter
de deri nævnte Personers Død skulde fordeles ligelig til ugifte
Officersdøtre i Danmark, Norge og Holsten.

N. W. Brock, Beskr. af Frederiksteens Beleiring 1814 S. 27. 
Nicolaysen, Norske Stiftelser III. 
Anker, Norske Generalspersoner S. 195. 
Hist. Tidsskr. 5. R. III, 483. 
Overskou, Den danske Skueplads II, 474 f.

P. C. Bang.



Olafsen, s. Ólafsson.



Ólafsson, Arnljótur, 1823-1904, Forfatter, Politiker. Han er 
født 23. Nov. 1823 paa Auðúlfsstaðir i Húnavatns Syssel i det 
nordlige Island, hvilken Gaard hans Fader, Ólafur Bjørnsson, gift med
Margrjet Snæbjørnsdatter, ejede. Efter at være dimitteret fra 
Reykjavik Skole 1851 studerede han ved Kjøbenhavns Universitet, men
uden at tage nogen afsluttende Examen. 1860 deltog han som en
af de 2 danske delegerede i Fox-Expeditionen til Forberedelse af
et transatlantisk Telegrafanlæg over Island. 1863 blev A. Ó. 
theologisk Kandidat fra Præsteskolen i Reykjavik og udnævntes til Præst
til Bægisá, hvorfra han 1889 forflyttedes til Sauðanes. 1864 ægtede
han Præstedatteren Hólmfriður Thorsteinsdatter. I det politiske Liv
har han deltaget som folkevalgt Altingsmand 1859-67 og 1877-85,
samt som kongevalgt 1886-91 og ført Ordet for en alsidig Udnytning 
af den givne Tilstand uden yderligere Forfatningsændring.
Fra Ungdommen af har A. Ó. følt sig hendragen til statistiske og
nationaløkonomiske Studier, hvorom adskillige Afhandlinger i 
islandske Blade og Tidsskrifter vidne. End videre er særlig udgivet
en af ham forfattet Nationaløkonomi («Auðfræði», Kph. 1880). Saa
vel i denne som i en i 12. Aarg. af «Timarit» (1891) offentliggjort
filosofisk Afhandling «Rökfræði» (Logik) har han med stor Energi
dannet og gjennemført islandske Betegnelser for de mangfoldige
nye Begreber og Udtryk i disse hidtil paa Islandsk næsten 
ubearbejdede Fag. -- Ó døde 29. Okt. 1904.

Kr. Kaalund.



Ólafsson, Eggert, 1726-68, Forfatter, er født 1. Dec. 1726 
paa Øgruppen Svefneyjar i det vestlige Island, hvor Forældrene, 
Ólafur Gunnlaugsson og Ragnheiður Sigurðsdatter, dreve den 
derværende Gaard; Faderen roses for Opvakthed og Dygtighed. Efter
at have faaet en forberedende Undervisning hos 2 af sine 
Morbrødre sendtes E. Ó., 15 Aar gammel, til Skalholt Skole, hvorfra
han dimitteredes 1746. Ved Kjøbenhavns Universitet studerede han 
de følgende Aar, stærkt hendraget til den nationale Oldlitteratur
og boglige Sysler overhovedet, men gjorde dog efterhaanden
Naturvidenskab til Hovedstudium. Herom vidner allerede en af ham
1749 udgiven latinsk Afhandling om Islands naturlige Beskaffenhed:
«Enarrationes historicæ de natura et constitutione Islandiæ». For
at forberede sig til en paatænkt Fortsættelse af dette lille Arbejde
rejste E. Ó. 1750 til Island og færdedes, til Dels i Forening med
sin senere Værkfælle Bjarne Pálsson, over en Del af Landet, som
den Gang efter kongl. Befaling undersøgtes af N. Horrebow (VIII,
107). De 2 unge Mænd, der samme Efteraar vendte tilbage til
Kjøbenhavn, maa have tiltrukket sig Opmærksomhed; allerede i
Foraaret 1751 besluttede Regeringen at kalde Horrebow tilbage og
i samme Øjemed at lade Landet berejse ved disse; foruden hvad
der ellers anvistes til deres Underhold, tilstedes der dem en
Understøttelse af det egentlig til Fremme af nordisk Oldforskning
indstiftede Arnamagnæanske Legat. Det videnskabelige Tilsyn
overdroges Videnskabernes Selskab, og paa dettes Anbefaling udsattes
Rejsen et Aar, for at de kunde lægge sig efter de til denne
nødvendige Færdigheder. Selve Rejsen varede 1752-57. Hvert
Halvaar nedsendtes sædvanlig Beretning til Selskabet, som lod et og
andet heraf trykke i sine Skrifter; end videre holdt de rejsende
udførlige Dagbøger. Paa Grundlag af disse samt af, hvad han
dels havde set 1750, dels iagttog under et 4aarigt Ophold 1760-64
i det nordvestlige Island, forfattede senere E. Ó. den under hans
og Bjarne Pálssons Navn i 2 Kvartbind udgivne «Rejse igjennem
Island», der dog først efter hans Død udkom i Sorø 1772, besørget
i Trykken ved Professorerne J. Erichsen og G. Schøning, ledsaget
af et Kort over Island og talrige Afbildninger. Værket fandt
fortjent Anerkjendelse; omtrent samtidig offentliggjordes en tysk
Oversættelse, og 1802 fulgte en fransk. Overensstemmende med den
udkastede Plan lægges særlig Vægt paa de landøkonomiske Forhold,
Naturhistorien og den geografiske Oversigt. Men lejlighedsvis
indflettes Meddelelser om Befolkningens Levevis, Sæder og Skikke,
overtroiske Forestillinger, ligesom ogsaa fremhæves, hvad der kan
være af historisk eller arkæologisk Interesse. Bogen har til Dels
bevaret Karakteren af en Rejsebeskrivelse, hvorved Gjentagelser
ikke ganske have kunnet undgaas, i det Landet afdelingsvis beskrives;
som Regel tages under de først behandlede Landskaber det for hele
Landet fælles, under de senere Afsnit det for hver Landsdel mest
karakteristiske og de her foretagne Specialundersøgelser. Med rette 
betragtes dette Værk som Grundvold for al senere Islandsforskning.
Man fik her for første Gang en paa fuld Sagkundskab hvilende,
udførlig Oversigt over Landet med dets Beboere og Næringsveje
samt en med stor Interesse for Naturen forfattet Beskrivelse af Dyr,
Planter og Mineralier.

E. Ó. og Bjarne Pálsson, som under Islandsopholdet i Regelen
havde tilbragt Vinteren hos Landfoged Skule Magnusson paa Vidø
(XI, 65), gave sig efter Tilbagekomsten til Kjøbenhavn i Færd med
at bearbejde deres indsamlede Materiale, men faa Aar efter
forflyttedes Bjarne Pálsson til Island, og ogsaa E. O. foretrak (som
det synes af Helbredshensyn) at vende tilbage til Fødeøen, hvor
han tog Ophold hos sin Svoger Præsten Bjørn Halldórsson i
Saudlauksdal (VI, 512). Klager over, at Værket trak i Langdrag, førte
ham til Kjøbenhavn, hvor han 1764-66 tilendebragte den
foreløbige Udarbejdelse. Regeringen viste sin Tilfredshed med hans
Virksomhd ved 1767 at udnævne ham til Vicelagmand paa Island.
S. A. ægtede han sit Søskendebarn Ingibjørg Gudmundsdatter.
Efter at det nygifte Par havde tilbragt den første Vinter i
Saudlauksdal, brød E. Ó. op med Hustru og samtlige Ejendele for at
bosætte sig længere syd paa, i Snefjældsnæs Syssel, hvor han havde
ladet opføre en Bolig; men da han vilde sætte over den store
Bredefjord 30. Maj 1768, begravede en pludselig opkommen Storm
Fartøjet i Bølgerne, saa at intet Spor af de forulykkede senere
saas. Dette Dødsfald var en Landesorg for Island, hvor E. O. ved
sin Personlighed, sin Forfattervirksomhed og sin
Fædrelandskjærlighed berettigede til store Forventninger.

Drivfjederen i E. Ó.s hele Virksomhed var en brændende
Kjærlighed til Island, som i smaat og stort lagde sig for Dagen.
Han var en stor Beundrer af Fortiden, og skjønt stærkt paavirket
af sin Samtid og med aabent Blik for de mange Fordomme, der
vare at bekæmpe paa Island, nærede han dog Uvilje mod de nye
Moder, som han frygtede for at hans Modstandere skulde indføre
til Islands Skade, hvorfor han ogsaa i Kjøbenhavn blev Fører for
det saakaldte Bondesønneparti blandt de islandske Studenter og
stillede sig i Modsætning til den af den senere Biskop H. Finsen
ledede Oplysningsbevægelse. Selv kæmpede han for gammel Sæd
og Skik, for Benyttelsen af Islands egne Hjælpekilder, hvad Spise,
Drikke og Klædedragt angik. Sit Bryllup lod han fejre paa
middelalderlig Vis, og selv bar han en hjemmevævet Dragt.

E. Ó. vilde gjennem sin Digtning -- over hvilken den 1832 
udgivne «Kvæðabók» giver en Oversigt - være en Opdrager for
sit Folk. Mest bekjendt er hans «Bunaðarbálkur», der under Titel
af «Det islandske Landlevned» er oversat af hans Brodersøn Finn
Magnusson i «Skandinavisk Musæum» I, 1803 (dog med forandret
Versemaal og i en noget pompøs Stil). Han giver her en Skildring
af et islandsk Hjem, som det bør være, med sin Svoger B. Halldórssons 
Husholdning som Forbillede, og mange Steder faar hans 
Kjærlighed til Naturen et smukt Udtryk. E. O.s Digtning -- 
hovedsagelig Læredigte -- er mærkværdig som den første paa Island,
der bærer kjendelige Spor af sin Forfatters alsidige Dannelse og
Kjendskab til fremmede Forbilleder. Han tiltaler ved sin nationale
Følelse, Natursans og sædelige Alvor, men trykkes af et overvældende 
lærd Apparat, stor Bredde og bliver ofte stiv, tør og mindre
smagfuld. Med Forkjærlighed anvender han kunstige Omskrivninger
og forældede Udtryk, der dog ofte stikke besynderlig af mod
Fremmedord og nye Laan.

E. Ó. var en frugtbar og mangesidig Forfatter, og Fortegnelsen
over de af ham udarbejdede eller paabegyndte Skrifter, til Dels af
historisk-antikvarisk Art, udgjør en lang Liste, men for største
Delen gik de tabt ved det ulykkelige Forlis. I Uddrag er bevaret
en (utrykt) islandsk Retskrivningslære, hvor han som Rettesnor
anbefaler de ældste og bedste Skindbøger. En islandsk Vejledning
til Havedyrkning («Lachanologia eda Maturtabók»), ligeledes i 
Uddrag, udgaves 1774.

Æte Eggerts Ólafssonar (Hrappsey 1784). 
Minerva 1803, II, 303 ff. 
Bjarni Jónsson, Um E. Ó. (Reyk. 1892). 
Saga Jons Espolíns (1895), Fortalen. 
Molbech, Videnskab. Selsk. Hist. 
J. C. Poestion, Isländ. Dichter der Neuzeit (1897).                                                                         

Kr. Kaalund.



Ólafsson, Guðmundur, 1652-95, Oldforsker, er født paa 
Island; hans Fader, Ólafur Hálfdanarsson, skal have været Præst
paa Undirfell i Húnavatns Syssel. Han kæmpede i sin Opvæxt
med trange Kaar, men dimitteredes dog 1678 fra Skalholt Skole
til Kjøbenhavns Universitet. Her gjorde 1680 tilfældigvis en svensk
Afsending hans Bekjendtskab, og han modtog dennes Tilbud om
litterær Virksomhed i Sverige. Som Følge heraf ansattes han 1681
som Translator ved Antikvitetskollegiet, ved hvilket han virkede
til sin Død, 20. Dec. 1695. -- Han medførte eller hidskaffede
adskillige islandske Sagaafskrifter, som senere indlemmedes i det
kongl. Bibliothek i Stockholm, og sammesteds opbevares en stor 
Del af ham forfattede Oversættelser af nordisk Oldlitteratur samt
hans Forarbejder til et islandsk Lexikon. Udgivne af ham ere 2
mindre Sagaer («Sturlaugs saga», 1694; «Illuga saga», 1695) med
tilhørende svensk Oversættelse; end videre ligger en af ham udført
Oversættelse til Grund for den Peringskjølds Udgave af
«Heimskringla» (1697) ledsagende svenske Text.

G. Ó. ægtede en svensk Dame af god Familie, Juliana
Margaretha Bagge, havde 1682-86 sin Broder Helgi O. hos sig som
Amanuensis og synes i det hele under den i Sverige herskende
patriotiske Interesse for Oldsproget at have haft gode Udsigter,
men skal være forfaldet til Drik.

N. Dal, Specimen biograph. de antiqvariis Sveciæ (Stockh. 1724). 
(Sml. F. Johannæus, Hist. eccl. Island. III, 578 og Svenska Fornskrift-sällskapets
årsmöte 1847.) 
Antiqvar. Tidskr. f. Sverige XVI.

Kr. Kaalund.



Ólafsson, Jón, 1705-79, nordisk Filolog, fødtes 15. Avg. 1705 
paa Staður i Grunnavik i det nordvestligste Island og benævnes,
til Adskillelse fra sin Studiefælle af samme Navn, efter Fødestedet
Grunnavik eller med Tillægget «den ældre». Forældrene vare
Stedets Præst Olafur Jónsson og Thórun Pálsdatter. Da Faderen
2 Aar efter bortreves af en hærgende Koppeepidemi, flyttede
Moderen til sine Forældre paa Præstegaarden Melstaður paa
Nordlandet. J. O. optoges i Huset hos Faderens Ven, den bekjendte
Lagmand P. Vídalín, som ogsaa efter, at han var bleven Student
fra Holar 1723, beholdt ham hos sig, indtil han 1726 efter Opfordring
fra Arne Magnusson begav sig til Kjøbenhavn for at tjene denne
som Skriver. Efter Arne Magnussons Ønske deponerede han ved
Universitetet, oprindelig dog uden Tanke om at studere videre,
hvorimod han under Arne Magnussons Vejledning uddannede sig i
Læsning og Afskrivning af gamle Membraner. 1728 indtraf
Kjøbenhavns Brand, under hvilken han deltog i Redningen af A.
Magnussons Haandskriftsamling, og som han har givet en omstændelig
Beskrivelse af (trykt i Oversættelse i «Danske Saml.» II). Ved
denne Lejlighed tilintetgjordes et Fragment af det eneste kjendte
Haandskrift af «Heiðarviga saga» tillige med den af J. Ó. kort
forud tagne Afskrift, men støttet til nogle til eget Brug nedskrevne
Citater formaaede han ved Hjælp af Hukommelsen udførlig at
gjengive det tabte (trykt med Udgaverne af denne Saga).

Efter A. Magnussons Død 1730 forfattede han Katalog over
dennes til Universitetet legerede Haandskrifter samt danske og 
islandske Diplomer og tog desuden 1731 theologisk Examen, men
forblev dog i Kjøbenhavn, da han 1732 ansattes som
Arnamagnæansk Stipendiar, hvilken Stilling han indehavde til 1743. Da
opgav han Stipendiet og rejste til Island -- af Ærgrelse, som det
synes, over Landsmænds Skumlerier over hans, i alt Fald senere
fremtrædende, Hang til stærke Drikke. Paa Island, hvor han i
øvrigt 1733 havde aflagt et Sommerbesøg med efterfølgende
ufrivilligt Vinterophold i Norge, levede han tilsyneladende temmelig
planløst hos Slægt og Venner eller arbejdede som Skriver hos 
Retsbetjente, til han paa ny søgte om Antagelse ved det
Arnamagnæanske Legat og efter erholdt Tilsagn indtraf til Kjøbenhavn
1751. Fra nu af til sin Død, 17. Juni 1779, var han en Slags «emerit»
Stipendiar, men i de trangeste Kaar. Legatets Bestyrer Professor
Møllmann betalte Kost og Logis for ham hos en tarvelig
Haandværkerfamilie, og i øvrigt maatte han lade sig nøje med det
nødvendigste. Under alt dette arbejdede og skrev han, men da al
Vejledning og vel ogsaa de nødvendige videnskabelige
Hjælpemidler manglede, blev Resultatet derefter.

J. Ó. var ingen skarpsindig Mand, og hans Hukommelse
svækkedes efterhaanden stærkt, han var ukritisk og overtroisk, men sad
inde med et rigt Forraad af Tradition, Viser, Sagn og alle Haande
Folkeminder, hvoraf meget lejlighedsvis anføres i hans Værker, 
men hvorom han øjensynlig havde kunnet fortælle langt mere, hvis
han ikke havde skammet sig over for sin oplyste Samtid. Det er
navnlig hans, 9 utrykte Foliobind optagende, «Lexicon Islandicum»,
der bevarer meget sligt, men rigtignok saaledes begravet i det
ubearbejdede Materiale, at det kun ved en møjsommelig
Gjennemgang kan findes. Dette maa vel kaldes hans vigtigste Værk; et
tilsvarende Arbejde, «Contractismus», er som etymologisk Ordbog
ganske mislykket, men indeholder adskilligt lignende Stof. Om
Runernes Brug paa Island meddeler hans «Runologia» adskilligt.
Han har efterladt Udkast til en islandsk Litteraturhistorie samt
biografiske (ogsaa avtobiografiske) og annalistiske Samlinger. Ogsaa
helt forskjellige Æmner, som Islands Opkomst, Islands Fiske og
Sødyr, behandler han. Mindst Værdi have hans strængt filologiske
Arbejder; dog vides det, at hans Bearbejdelse af Snorra Edda har,
før nogen tilfredsstillende Udgave forelaa, tjent Forskere til
Vejledning. Trykt er kun en ringe Del af hans voluminøse
Produktion paa Dansk, Latin og Islandsk. Mærkes kan, foruden det
ovennævnte, hans af Werlauff udgivne Biografi af Arne Magnusson 
(«Nord. Tidsskr. f. Oldkynd.» III) og Afhandling om Studiet af
nordiske Oldsager («Ann. f. nord. Oldkynd.» 1853), en islandsk
Biografi af P. Vídalín samt, som Kuriosum, en Afhandling om
Oldtidslevninger paa Island («Antikv. Ann.» II).

Nord. Tidsskr. f. Oldkynd. III, 4 ff. 
Annaler f. nord. Oldkynd. 1853, S. 300 f. 
Isl. Thjóðsögur S. 22 ff. 
Kålund, Beskr. af Island I, 126 f. 
Vísnakver P. Vidalins (1897). 
Thoroddsen, Landfræðissaga Isl. II, 241 ff. 313 ff.

Kr. Kaalund.

 1731-1811, nordisk Filolog">

Ólafsson, Jón, 1731-1811, nordisk Filolog, Broder til 
ovennævnte Eggert Ó., er født paa Snefneyjar og benævntes til 
Adskillelse fra sin ældre samtidige af samme Navn efter sit Fødested,
hyppig med latiniseret Afledning «Hypnonesius», eller, i Henseende
til Aldersforskjellen, «den yngre», uagtet han selv blev meget
gammel og desuden havde en yngre Broder, der ligeledes hed Jón.
1753 indskreves han ved Kjøbenhavns Universitet, tog 1765 
theologisk Examen, men studerede samtidig Filologi og arbejdede ved
det Arnamagnæanske Legat, med hvis Understøttelse han 1770 og
1771 udgav 2 latinske Afhandlinger om den nordiske Kirke i 
Middelalderen («De baptismo», «De cognatione spirituali»). Fra 1775
knyttedes han til den store «Heimskringla»-Udgave; her tilfaldt
ham særlig den lidet tilfredsstillende Opgave at oversætte Texten
paa Grundlag af Peder Clausens fra 16. Aarhundrede stammende
Oversættelse, saaledes at Sprog og Stil afpassedes efter denne.
Hans betydeligste Arbejde er det 1786 udkomne Skrift «Om 
Nordens gamle Digtekunst», der fremkom som en Besvarelse af en af
Videnskabernes Selskab 1783 udsat Prisopgave. I en særdeles 
grundig Fremstilling gjøres her Rede for Eddadigtningens og 
Skjaldedigtenes ejendommelige Beskaffenhed: Versarterne, Ordforraadet og
de indviklede Omskrivninger. Et og andet er nu forældet, og over
Metrikken have først den nyeste Tids Undersøgelser kastet fuldt Lys,
men det fortjenstlige Arbejde lader sig dog endnu læse med Interesse.

J. Ó. har udarbejdet adskillige Glossarer og deltog i 
Videnskabernes Selskabs Ordbogsarbejde, men med Hensyn til, hvad han
selv betragtede som sin Livsopgave, Tilvejebringelsen af et 
Supplement til Svenskeren Ihres bekjendte etymologiske Ordbog: 
«Glossarium Sviogothicum» (1769), var Lykken ham ikke gunstig. 
Videnskabernes Selskab havde paataget sig Udgivelsen, da ved 
Kjøbenhavns Brand 1807 de færdigtrykte Ark med tilhørende Manuskript
brændte. Vel blev ved den aldrende Forfatters store Ihærdighed 
nyt Manuskript tilvejebragt, men Værket kom dog til at henligge
utrykt. Han, der havde et svagt Syn og til sidst var blind paa
det ene Øje, var en stille, nøjsom Gransker, hvis
Samvittighedsfuldhed og agtværdige Karakter berømmes af alle, der kjendte ham.
Han døde ugift 18. Juni 1811. Til Medlem af Kommissionen for
det Arnamagnæanske Legat udnævntes han 1800.

Dansk Lit.-Tid. 1811, S. 200 ff.
Sml. P. Pétursson, Hist. eccl. Island. S. 415 f.                                                                     

Kr. Kaalund.



Ólafsson, Jón, f. 1850, Politiker, Digter. Han fødtes 20. Marts 
1850 paa Kolfreyjustaður i det østlige Island, hvor Faderen, Ólafur
Indriðason, var Præst, i dennes andet Ægteskab med Thorbjørg
Jónsdatter. J. O. undervistes i Reykjavik lærde Skole 1863-68, men
forlod denne uden at tage Studenterexamen. Pur ung kastede han
sig som ivrig Oppositionsmand ind i Politikken og knyttedes til
Bladet «Baldur», hvis Redaktør han blev, indtil dette 1870 ved
hans revolutionære Digt «Islendingabragur», en islandsk Marseillaise,
fik en brat Afslutning, og Forfatteren for en Tid begav sig til Norge.
1872-73 udgav han et halvt Aars Tid i lignende Aand
«Gönguhrólfr», indtil fornyede Sammenstød med Avtoriteterne dreve ham
til Amerika, hvor han arbejdede for Islændernes Udvandring til
Alaska. 1877 nedsatte han sig paa Handelspladsen Eskifjordur i
det østlige Island som Redaktør af Bladet «Skuld» (1877-Si) og
udgav bl. a. et Bind Digte (1877). Her giftede han sig med Helga
Eiriksdatter. 1881 valgtes han til Altingsmand og flyttede Aaret
efter til Reykjavik, hvor han overtog Redaktionen af Bladet
«Thjódolfur» (1882-85). 1890 udvandrede han igjen til Amerika,
redigerede forskjellige for den islandske Koloni i Winnipeg i
Kanada udgivne Aviser, men skiftede ogsaa her Virksomhed og
Opholdssted. I Winnipeg udkom 1892 2. forøgede Udgave af hans
Digte («Ljóðmæli», 1896 optrykt i Reykjavik med nogle faa Tillæg).
1897 vendte han tilbage til Island og er nu bosat i Reykjavik som
Redaktør af «Nyja Öldin» (1897).

Baade som Politiker og Digter er J. Ó. en glødende Frihedsmand, 
voldsom og ubetænksom i sine Udtalelser, en afsagt Fjende
af politisk og personlig Afhængighed samt kirkelig Ufordragelighed,
om end i det enkelte foranderlig. Foruden Friheds- og
Fædrelandssange findes i hans ikke særdeles talrige Digte Udtryk 
for de mangeartede Stemninger og Paavirkninger, som hans vexlende 
Skæbne har fremkaldt. Han var en Ven og Beundrer af Digteren
Kr. Jónsson (VIII, 550), hvis Digte og Biografi han har udgivet.

En ældre Halvbroder af J. Ó. er Páll Ó., af hvem kun
spredte Digte ere trykte, men som er en i folkelige Kredse 
særdeles yndet Forfatter. Han, der aldrig har nydt højere 
Undervisning og som Landbruger driver Gaarden Hallfreðarstaðir i 
Norder-Mula Syssel, har en medfødt poetisk Begavelse med stort 
Herredømme over Formen. Hans livsglade Natur med Sans for Spøg
og Livets lyse Sider skaffer sig Udtryk i flydende Vers, som gaa
fra Mand til Mand. Han er født paa Dvergasteinn 8. Marts 1827
(Moderens Navn er Thórun Einarsdatter), er foruden «Bonde»
Klostergodsadministrator og har beklædt forskjellige Tillidshverv.

Sunnanfari II, 49 f.; IV, 17 f. 
Dagskrá (1896) I, Nr. 12. 22 f. 
Nord. Månedsskr. 1879, I, 122 ff. 
Sml. J. C. Poestion, Isländ. Dichter der Neuzeit S. 472 ff.                                                                             

Kr. Kaalund.



Ólafsson, Magnús, 1573-1636, Oldforsker, fødtes paa 
Gaarden Hofsá i Øfjord Syssel i det nordlige Island. Faderen, en
fattig Bonde, Ólafur Helgason, var død før Sønnens Fødsel, og
Moderen maatte for sig og det spæde Barn gribe til Tiggerstaven.
En Vinterdag blev hun funden ihjelfrossen paa aaben Mark, men
Barnet blev optaget i Huset hos Klosterholderen paa Munkatværaa
Benedikt Halldórsson, der blev ham i Faders Sted. Efter at have
gjennemgaaet Skolen paa Holar studerede M. Ó. ved Kjøbenhavns
Universitet. 1591 blev han Præst til Vellir i Øfjord Syssel, 1622
forflyttedes han til det øst for Øfjorden liggende Kald Laufás, som
han indehavde til sin Død, 22. Juli 1636. Under Rektorens 
Fraværelse styrede han 1621 Latinskolen paa Holar. Han var gift
med Agnes Eiríksdatter. Til M. Ó.s Navn -- eller rettere Navnet
paa hans Embedsbolig -- er den saakaldte «Laufás-Edda» knyttet.
Dette er en af ham foretagen Omredaktion af Snorra Edda, der
blev meget bekjendt ved langt tidligere end nogen af dette Værks
ægte Oldtexter at blive offentliggjort, i det den tryktes i Resens
Edda 1665, ledsaget af en dansk og latinsk Oversættelse, hvilken
sidste væsentlig ogsaa skyldes M. Ó.; et enkelt i Originalen nu
tabt Fragment er kun gjennem denne kjendt. Med O. Worm stod
han i stadig Forbindelse, hvorom deres i Worms «Epistolæ» 
bevarede Brevvexling vidner. Han udarbejdede for Worm en 
oldnordisk Ordsamling (det ældste islandske Lexikon), som i omarbejdet
Skikkelse tryktes som «Specimen lexici runici» 1650, samt forskjellige 
Kommentarer, hvoraf en Afhandling om den islandske Poesi med
Fortolkning af «Krákumál» indlemmedes i Worms Runeværk 1651.
Ogsaa som Digter har han forsøgt sig, og baade islandske og
latinske Vers fra hans Haand foreligge.

J. Thorkelsson, Om digtningen på Island i det 15. og 16. årh. S. 468 ff.

Kr. Kaalund.



Ólafsson, Ólafur, d. 1788, s. Olavius (ndfr. S. 393).



Ólafsson, Páll, s. ovfr. S. 389.



Ólafsson, Stefán, o.1620-1688, Præst, Digter, 
er født i Kirkjubær i Norder-Múla Syssel i det østlige Island. Forældrene
vare Præsten Ólafur Einarsson og Kristín Stefánsdatter. Han
dimitteredes fra Skalholt Skole, vistnok 1642, og deponerede det
følgende Aar ved Kjøbenhavns Universitet. I 5 Aar studerede han
her, samtidig beskæftiget for O. Worm med den nordiske
Oldlitteraturs Fortolkning. Saaledes oversatte han «Völuspá» og Snorra
Edda, hvilke Arbejder senere benyttedes i Resens Edda 1665. Han
modtog herunder et Tilbud om Ansættelse i Paris ved Mazarins
Bibliothek, hvorhen Exemplarer af nordiske Oldskrifter ligeledes
havde fundet Vej; men en indflydelsesrig Velynders religiøse
Betænkeligheder, som det synes, holdt ham tilbage. 1648 vendte han
hjem til Island, blev 1649 Præst paa Vallanes i Nærheden af sit
Barndomshjem, ægtede 1651 Guftnin Thorvaldsdatter, blev Provst
1672 og døde 29. Avg. 1688. Oprindelig en sund, kraftig og
livsglad Natur blev S. O. med Aarene tungere af Sind og besværedes,
foruden ved en Fodskade, af Legemssværhed; fra 1659 holdt han
Kapellan.

Baade S. Ó.s Fader og Farfader skreve Vers, og selv havde
han en udpræget digterisk Begavelse; han var musikalsk anlagt og
skrev fra Ungdommen af lette, velklingende Vers. En Digtsamling
af ham udgaves 1823, og hans Digte foreligge nu i en ved Dr.
J. Thorkelsson besørget samlet Udgave: «Kvæði Stefáns Ólafssonar»
I-II (Kph. 1885-86) med Variantapparat, forskjellige Oplysninger
og Tillæg samt Biografi. Digtene ere efter deres Hovedindhold
humoristiske Skildringer af Hverdagslivets komiske Situationer og
Figurer -- særlig blandt Almuen og Tyendet --, ofte ret drøje i
Udtrykket eller nærgaaende i Satiren, eller spøgende Lejlighedsdigte, 
Rimbreve og versificerede Fortællinger eller lystige Viser,
der synge Vinens, Tobakkens og raske Hestes Pris. De ere 
gjennemgaaende meget oplysende for den Tids daglige Liv og
have herigjennem en ikke ringe kulturhistorisk Interesse foruden i
sig selv at være fornøjelige. Dog foreligger ogsaa Digtning af
alvorligere Art fra ham: erotiske Digte, smukke Digte til Børn,
aandelige Sange og Salmer samt nogle latinske Digte. Han har
end videre oversat Kingos «Aandelige Sjungekors» 1. Part (trykt
første Gang 1686).

Kvæði Stefáns Ólafssonar. 
Sml. J. C. Poestion, Island. Dichter der Neuzeit S. 223 ff.                                                                         

Kr. Kaalund.



Olavius, Johannes, 1624-98, Præst og latinsk Poet, 
var Søn af Præsten Ole Olsen (Vordingborg) i Randers og Birgitte
Hansdatter. Han fødtes i Randers 27. Sept. 1624 og blev Student fra
Viborg 1642. I Studentertiden omgikkes han efter eget Sigende
Tidens første poetiske Begavelser, Bording, Erik Pontoppidan, Chr.
Aagaard, Vitus Bering, ligesom han senere nød Opmuntring af Oluf
Borch, der roser ham i sine «Dissertationes de poetis», og af den
ansete Æsthetiker Kieler-Professoren Morhof. 1650 udgav han sin
første Samling «Epigrammata ad poetas, qvi in Dania jam eminent»,
Æredigte til danske Skribenter, og Aaret efter blev han Bibliothekar
og Huslærer hos den senere saa uheldige Gunde Rosenkrantz, den
Gang Lensmand paa Kalø Slot, med hvis Sønner han 1655 rejste
udenlands. Han besøgte især hollandske Universiteter, men blev
vistnok 1657 hjemkaldt som Medhjælper hos sin Fader (efter sin
Selvbiografi skulde han dog først være ordineret 1660) og blev 1666
dennes Eftermand som Præst ved Graabrødrekirken i Randers.
O. var 2 Gange gift: 1. med Præsten Christoffer Nielsen Helsings
Datter Barbara, der døde efter et Aars Ægteskab, 2. med
Magdalene, Datter af Dr. Ægidius Jensen og Sønnedatter af Biskop Jens
Gjødesen (VI, 50). Han døde i Randers 1. Maj 1698.

O. havde i sin Tid et stort Navn som Latindigter, vistnok
nærmest i den da blomstrende hollandske Filologskoles noget
kunstlede Stil, hvor Indholdet træder ganske tilbage for Formen.
Det var mest Ære- og Lykønskningsvers til ansete Mænd, Digtere,
Præster osv., han udgav i Samlinger af «Epigrammata» og «Strena
novi anni» som en Slags poetiske Nytaarsgaver eller Nytaarsvers.
Man vilde fejle meget, hvis man f. Ex. af hans «Epigrammata ad
poetas» ventede sig en lignende kort og fyndig Karakteristik som
i Aarestrups tilsvarende Epigrammer om danske Digtere. De
sirlige, men temmelig intetsigende latinske Hyperboler ere de samme, 
enten de rettes til en Bording eller til Skriblere som Hans
Skaaning, og hvor langt O. maatte gaa ned for at finde Æmne til sine
stadig gjentagne Lovprisninger, ses af hans egne Udtalelser om,
at han har liggende «et Bundt Vers til fornemme Randersboer,
som daglig voxer og udbreder denne lille Bys Ry meget paa Grund
af dens utrolige Rigdom paa lærde Mænd».

Den Slags rent personlige og smigrende Poesi var ellers ofte
blot et Paaskud for Tiggeri, men O. benyttede den ingenlunde
saaledes. At han selv ikke var uden aandeligt Indhold, fremgaar
af hans efterladte Avtobiografi paa Latin, der minder lidt om hans
bekjendtere samtidige, Etatsraad Johan Monrads (XI, 464), baade
ved den naive Selvtilfredshed, der lyser ud af den, og ved
Forfatterens for den Tid sjældne realistiske Sans for Naturen i det
smaa og enkelte: «De Timer, jeg havde til overs fra min
gejstlige Virksomhed, delte jeg mellem Havedyrkningens og Digtningens
Glæder. Thi næst Gud har jeg ikke søgt eller fundet nogen
renere og uskyldigere Trøst mod den mig altid stifmoderligsindede
Skæbne. I den Retning har jeg selv begjærlig udforsket Naturen
og af Nellikernes og Tulipanernes vidunderlige Exempel lært, at
Gud har givet Naturen den Herlighed at kunne trætte Forskerne,
men ikke selv udtømmes. Med vore Tiders store Botanikere stod
jeg i hyppig Brevvexling om Blomster . . . Ogsaa ved mine Digte
bragte jeg alle i venligt Forhold til mig, i det jeg var ivrig nok
for ved enhver given Lejlighed at beskæftige mig med Muserne,
thi de viste sig altid gunstige mod mig, og saa saare jeg kunde
lade Pennen løbe, fødtes altid et Digt.» Blandt hans latinske
Poesier findes ogsaa Digte om Haven ved Gottorp og «Ad Floræ
cultores in Dania». Endelig skrev han ogsaa danske Vers, bl. a.
en allegoriserende «Spindesalme» 1684, hvis rimede Indledning
skildrer Dagliglivet i Randers Præstegaard, hvor han som
Enkemand boede sammen med sine 3 Døtre. At det imidlertid var
som Latindigter, han vandt sit Ry, vise bl. a. Sorterups Vers om
ham i «Cacoethes carminificum»:

 Randers By sig billig glæder
 ved sin færdige Poet,
 skuer hans romanske Klæder,
 nettest han i dem er set.

Dän. Bibl. VII, 373. 
Paludan, Renaissancebevæg. i Danmarks Lit. S. 234. 454. 489.                                                                          

J. Paludan.



Olavius (Ólafsson), Ólafur, o.1741-1788, Forfatter, 
fødtes paa Gaarden Eyri i Seydisfjord i det nordvestlige Island. Hans
Forældre vare Ólafur Jónsson, en driftig Søbonde, og Gudrun
Árnadatter. Efter i nogle Aar at have deltaget i Gaardens Drift
gjennemgik han Skalholt Skole -- et Forsøg paa hos den islandske
Landfysikus at lade sig uddanne til Læge opgav han igjen -- og
deponerede 1765 ved Kjøbenhavns Universitet, hvor han ved Siden
af Theologi studerede Naturvidenskaberne, blev knyttet til
Landhusholdningsselskabet og, til Dels under dettes Opmuntring,
udfoldede en ret livlig litterær Virksomhed. 1775-77 foretog han
efter offentlig Foranstaltning 3 Aar i Træk en Sommerrejse til
Island, hvis Kystlandskaber fra Isefjord Syssel til Mule Syslerne
inklusive han undersøgte, med Opmærksomheden særlig henvendt paa
alt, hvad der kunde tjene til Næringsvejenes Opkomst. Resultatet
foreligger i Ó. O.s med J. Erichsens Bistand i 2 Kvartbind 1780
udgivne «Økonomisk Rejse igjennem de nordvestlige, nordlige og
nordostlige Kanter af Island», hvortil nogle Indberetninger af andre
Forfattere slutte sig. Arbejdet, der 1787 udkom i tysk Oversættelse,
er udstyret paa lignende Maade som E. Olafssons og B. Pálssons
Rejsebeskrivelse, til hvilken det er beregnet at skulle danne et
Supplement, da disse Forfattere under Beskrivelsen af de
paagjældende Landsdele havde lagt Vægten paa Naturhistorien. Forfatteren,
der for hvert Syssel samvittighedsfuldt gjennemgaar den naturlige
Beskaffenhed, Jordbrug, Fiskeri, Søfart, maa siges at have løst sin
Opgave tilfredsstillende; man finder her Redegjørelse for Ødegaarde,
Ankerpladser, Havets Dyre- og Fiskearter, Drivtømmeret og lejlighedsvis 
Oplysninger af fysisk og antikvarisk Interesse. Efter disse Rejser
blev Ó. O. Kammersekretær og udnævntes 1779 til Tolder i Skagen,
1783 ægtede han Præstedatteren Ingeborg Dorothea Meldahl, 1788
befordredes han til Tolder i Mariager, men døde s. A.

Ó. O.s fleste Smaaskrifter og Afhandlinger ere af
landøkonomisk eller botanisk Indhold og skrevne paa Islandsk. 
Danske Forhold behandler han i sin udførlige «Økonomisk-fysisk
Beskrivelse over Skagens Kjøbsted» (1787). En for sin Tid god Text
giver hans Udgave af «Njáls saga» (1772). Han grundlagde 1773
et Bogtrykkeri paa Hrappsey i Island, men dette gik snart over
paa andre Hænder.

Worm, Lex. ov. lærde Mænd. 
P. Pétursson, Hist. eccl. Islandiæ S. 440.
Botan. Tidsskr. XII, 69 f.

Kr. Kaalund.



Oldeland, Anne, --1602, en Datter af Hans O. og Sophie
Munk, var gift med Hans Norby til Uggerslevgaard i Fyn. Begge
tilhørte de Lavadelen, og højsindet var ingen af dem; selv i en
saa trættekjær Tid som det 16. Aarhundrede rage de frem ved
deres Stridbarhed og Forfølgelseslyst. Med deres Sognepræster laa
de i Kiv, chikanerende dem paa alle mulige Maader, bl. a. ved
uden videre at laase Kirken af, saa at Gudstjenesten forhindredes,
og ogsaa Bønderne lede ondt af Herskabet paa Uggerslevgaard.
Da Fyns Biskop Niels Jespersen (VIII, 467), som naturligt var,
optraadte mod Ægteparrets Overgreb, vakte han derved dets fulde
Vrede: Hans Norby overfusede og undsagde ham i Bispegaarden
(1562), og Fru A. O., der synes at have overgaaet Manden i
lidenskabelig Voldsomhed, gik endnu videre, i det hun under en
Gudstjeneste i St. Knuds Kirke i Odense (1564) afbrød Bispen i hans
Prædiken med højrøstede Ukvemsord; forgjæves søgte han i
Mindelighed at standse hendes arrige Tunge, han maatte forlade
Prædikestolen. Da man ikke hører noget om, at denne Skandale havde
Følger for Ægtefolkene, maa de vel have stillet M. Niels tilfreds
ved en Undskyldning. Imidlertid fortsatte A. O., som o. 1565 blev
Enke, sin Forfølgelse mod Præsten i Uggerslev og andre, indtil
Herredagen 1567 idømte hende Bøder for hendes ulovlige Adfærd,
og modstræbende maatte hun til sidst falde til Føje. -- Resten af
hendes Liv frembyder intet mærkeligt. Sine sidste Aar tilbragte
hun i Odense, hvor hun døde 21. Febr. 1602. Paa Laaland ejede
hun Gaarden Rolykke.

Danske Mag. 4. R. V, 244 ff.
Bjerge, Aarbog f. dansk Kulturhist. 1895, S. 115 ff.

C. F. Bricka.



Oldeland, Hans, 1628-92, til Uggerslevgaard, var en Søn af
Hans O. til Trellerup og Ingeborg Gyldenstjerne. Han gik først i Sorø
Skole, studerede siden i Udlandet -- han blev 1653 immatrikuleret
ved Universitetet i Orleans -- og fik efter sin Hjemkomst
Ansættelse som Sekretær i Kancelliet. Under Krigen gjorde han
forskjellig Tjeneste, f. Ex. ved Generalmønstringen i Avg. 1658, og i
1660 sendtes han 2 Gange til Moskov for at udvirke Zarens
Tilladelse til Tilførsel af Rug, hvilken Mission han heldig udførte.
Aaret efter blev han Landsdommer i Fyn, hvor han efter sine
Brødres Død var bleven Eneejer af Uggerslevgaard, og 1671 erholdt
han paa Ansøgning Rang som andre Envoyéer. Samtidig førte han
dog en af Gjæld trykket Tilværelse, 1677 maatte han endog søge 
kongelig Beskjærmelse mod sine Kreditorer. Forgjæves androg han
Tid efter anden om Betaling af sit Tilgodehavende hos Kronen,
dels hidrørende fra Rejserne til Moskov, dels for Landsdommertjenesten. 
Endelig 1687 opnaaede han 300 Rdl. aarlig mod at give
Afkald paa alle sine Fordringer. Han boede da paa Harridslevgaard 
og angives at være død 1692. Hans Enke, Helvig Jørgensdatter 
Kruse, levede endnu 1702.

Thiset.



Oldeland, Melchior, --1648, til Uggerslevgaard, Rentemester,
var en Søn af Hans O. til Trellerup og Sophie Hvas. Efter at
have gaaet i Sorø Akademi blev han 1631 Sekretær i danske
Kancelli. Da 2 polske Orlogsskibe 1637 vare tagne paa Danzigs Red,
hvor de opkrævede Told, og førte til Kjøbenhavn, maatte M. O.
tage Besætningen i Forhør, for at man kunde komme efter,
hvorledes det egentlig hang sammen med denne Toldopkrævning, og
1639 blev han Medlem af en da nedsat Søhandelsret,
Admiralitetsretten paa Holmen. 1640 forlod han Kancelliet og blev
Rentemester, i hvilken Stilling han døde 24. Febr. 1648. Ved hans
Jordefærd var Rigsraadet fuldtalligt tilstede. 1642 forlenedes han med
Vesteraalen og Lofoten, 1645 med Rejns Kloster, 1646 med Giske.
Han var gift med Alhed Sandberg, en Datter af Ulrik S. til
Kvelstrup; hun levede endnu 1680.

C. F. Bricka.



Oldenburg, Frederik, 1767-1848, Kollegiedeputeret, en Søn
af Generalmajor Adam Christopher O. (døbt 2. Avg. 1736 d. 2. Dec.
1803) og Marie f. Schøller (d. 14. Jan. 1770), fødtes 29. Sept. 1767
i Frederikshald, blev 1785 privat dimitteret til Sorø Akademi, hvis
Indtrædelsesexamen han s. A. bestod, studerede i de følgende Aar
Lovkyndighed, Statsvidenskab og Historie og tog 1790 latinsk-juridisk
Examen ved Akademiet. 1791 blev han Avskultant i Rentekammeret, 
1797 Sekretær i det vestindisk-guineiske Rente- og
Generaltoldkammers Kancelli, 1798 Kommitteret og 1811 Deputeret
sammesteds. 1815-16 var han Medlem af Postkassepensionsdirektionen,
og sidstnævnte Aar udnævntes han ved Kollegiernes Omdannelse
til i. Deputeret i Generaltoldkammer- og Kommercekollegiet, fra
hvilken Stilling han paa Grund af en tiltagende Øjensvaghed afgik
1831, medens han indtil sin Død, 30. Jan. 1848 i Kjøbenhavn,
vedblev at være extraordinær Assessor i Højesteret, hvortil han 1821
var bleven udnævnt. 1791 havde han faaet Titel af Hofjunker,
1798 af Kammerjunker og 1809 af Kammerherre. 1822 optoges 
han og hans Descendenter i den danske Adelstand, og 1828 
udnævntes han til Kommandør af Danebrog. -- Han var ikke alene
en meget anset administrativ Embedsmand, men nærede tillige en
levende Interesse for videnskabelige Sysler, og der foreligger fra
hans Haand forskjellige mindre Afhandlinger, dels af juridisk, dels
af historisk-filosofisk Indhold, ligesom han i Aarenes Løb fik samlet
et betydeligt og værdifuldt Bibliothek. 1803 blev han Medlem af
det kongl. norske Videnskabernes Selskab i Throndhjem, 1813 af det
kongl. danske Selskab for Fædrelandets Historie og Sprog. -- 
10. Nov. 1795 ægtede han Marie Clarette Benedicte Bastholm
(f. 28. April 1773 d. 31. Marts 1807), en Datter af Konfessionarius
Chr. B. (I, 585).

Erslew, Forf. Lex.
Øst,  Materialier t. et dansk biogr.-lit. Lex. Sp. 125 ff.

G. Kringelbach.



Oldenburg, Frederik, 1828-90, Forstmand og politisk Forfatter, 
blev født 14. Marts 1828 i Højbjærg ved Viborg, Søn af
Sognepræst Frederik O. (f. 1799 d. 1866) og Christiane Sophie
Elise f. Melchior. Han blev 1846 Student (privat dimmitteret) og
var 1848 frivillig Herregaardsskytte; blev 1852 Forstkandidat og
var 1853-60 ansat ved Forstvæsenet i Nordslesvig. 1868 kjøbte
han Godserne Oretorp og Hyngarp ved Hesleholm i Skaane,
men levede siden 1880 mest i Kjøbenhavn. Under Psevdonymen
«C. v. Haller» udgav han 1881 «Strategi og Politik, et Bidrag
til Belysning af Staternes Magtstilling» og vakte derved et stærkt
Røre, fordi han aabent paastod, at Danmark kun kunde sikre
sin Fremtid ved at slutte sig i sin ydre Politik til Tyskland og
befæste Kjøbenhavn i dette Øjemed. Som Svar paa de talrige
Indsigelser, der fremkom imod denne Opfattelse, udsendte han
endnu s. A. 3 Smaaskrifter, deriblandt «Aanden i Folket», og kom
derved ogsaa ind paa vore indre politiske Forhold. Disse behand-
lede han 1884-88 i aarlige Oversigter under særskilte Navne, der
tilstrækkelig antyde Tankegangen, «Forlig eller Revolution», 
«Statskup», «Opløste Forhold», «Vor Opløsning fortsat» og «Estrupiatet
og Demoralisationen», og fældede heri med skarp kritisk Sans og
uforfærdet Djærvhed samt stor stilistisk Dygtighed den haardeste
Dom baade over Venstres Førere og over Ministeriet Estrups hele
Styrelse. I Ordene: «Kamp, det er mit Liv, uden Kamp kan jeg
ikke være til», har han selv betegnet sin Karakter. Døde 25. Sept.
1890. -- Han var 3 Gange gift: 1. (1854) med Mikkeline Christiane 
f. Schmidt (f. 2. Juli 1830 d. 21. Okt. 1869), 2. (1871) med Thora
Sybilla Cathrine f. Melchior (f. 18. Jan. 1845 d. 1. April l872),
3. (1874) med Marie Caroline Frederikke f. Bjørnsen (f. 4. Marts 1848),
senere gift med Niels F. Munk til Ulriksdal.

Tidsskr. f. Skovvæsen VIII, 351 f.
Illustr. Tid. 26. Okt. 1890.

Emil Elberling.

-- I «Fædrelandet» for 1860-61 begyndte F. Oldenburg en
Række voldsomme Angreb paa Statsskovenes Bestyrelse, der 1862-63
bleve efterfulgte af et Par Piecer om samme Æmne. Hans Kritik
vakte megen Opmærksomhed, men den var alt for personlig og
ensidig til at danne Grundlaget for saglige Reformer. Ved
Landmandsforsamlingerne 1861 og 1863 fremsatte han vidtgaaende
Forslag til Ændringer i den geografiske Fordeling af vore Skove og
i den «Skovtvang», der siden 1805 hvilede paa den overvejende
Del af de private Skove, hvilke mødte en mærkelig kritikløs
Tilslutning hos en Række ansete Godsejere med J. B. S. Estrup i
Spidsen; men O.s Udtalelser, bag hvis overlegne og affejende Tone
der ofte laa en anselig Uvidenhed om faktiske Forhold, have dog
næppe faaet stor blivende Betydning.

A. Oppermann, Bidrag t. d. danske Skovbrugs Hist. 1786 -1886.

A. Oppermann.



Oldenburg, Johan, 1550-1605, Skolemand, var født i Husum 
af fattige Forældre. Kun 22 Aar gammel blev han 1572 Diaconus
i sin Fødeby, men besværet med Anfægtelser og Syner nedlagde
han Aaret efter Præsteembedet og blev Konrektor ved Husum
Skole. 1582 blev han Skolens Rektor, i hvilken Stilling han døde
ugift 20. Juni 1605. O. synes at have været et pædagogisk Geni,
som man kunde have ønsket en større Virkekreds. Allerede da
han blev indsat som Konrektor, vakte han Tilhørernes Forbavselse
og Beundring ved uden Benyttelse af Papiret at holde en glimrende
Tale paa henved 2 Timer om Skolernes Nytte. E. Manicus, der
har skildret O.s Fortjenester, omtaler ham som «en lærd og
særdeles begavet Mand, der ikke blot erhvervede sig store Fortjenester
af Skolen, men i mange Henseender gjør det Indtryk paa os, at
han stod over sin Tidsalders Fordomme». I hans Skrift
«Designatio classium, lectionum et exercitationum . . . ludi literarii
Husensis» (1588) angives meget nøjagtig Undervisningens Gang. De
Forskrifter, der gives, have deres Værd den Dag i Dag, og vil
man i Korthed karakterisere O.s Fortrin, kan man sige, at han 
havde Øje for det sunde og naturlige. Han ivrer derfor kraftig
mod forskjellige pædagogiske Misgreb, som hin Tid var tilbøjelig
til, og opfordrer til ikke at forsømme Modersmaalet for de klassiske 
Sprogs Skyld, noget, der tyder paa, at han var paavirket af
Ramismen. Ikke ganske uden Grund kalder Manicus derfor O.
«en af Sønderjyllands udmærkede Mænd».

Krafft, Husumsche Kirchen-Hist. S. 277. 329 f. 
Moller, Cimbria lit. I.
Slesvigske Prov.-Efterretn. I, 144 ff.                                         

H. F. Rørdam.



Oldenburg, Theodor Vilhelm, 1805-42, Præst, Søn af ovfr. 
nævnte Kammerherre Frederik O. (d. 1848), er født i Kjøbenhavn
27. Sept. 1805. Han dimitteredes fra den kjøbenhavnske 
Borgerdydskole 1822 og tog theologisk Embedsexamen 1826, hvorefter 
han 1828 fik Accessit for en historisk Prisopgave. 1830 blev han 
Sognepræst for Sorterup og Ottestrup ved Slagelse, og Aaret efter ægtede
han Louise Rothe (f. 1808), Datter af Konferensraad Christian R.
og Charlotte Christine f. Müller. Han døde 26. Maj 1842. -- O.
var en dygtig og nidkjær Præst, der havde sluttet sig til den 
grundtvigske Retning, som denne havde udviklet sig i hans Levetid. Han
redigerede «Dansk Missionsblad» 1837-41 og skrev selv det meste
af dets Indhold. Ligeledes var han sammen med P. Kierkegaard
Medudgiver af de 3 første Bind af «Nordisk Tidsskrift for kristelig
Theologi» (1840-41), der nærmest havde den Opgave at 
tilvejebringe et theologisk Grundlag for Grundtvigs ejendommelige 
Meninger. Han har her skrevet en exegetisk Afhandling og nogle
Anmeldelser. Han skrev smukke Digte, af hvilke Kierkegaard efter
hans Død udgav en lille Samling; 7 af hans Salmer ere optagne i
«Salmebog for Kirke- og Husandagt».

Erslew, Forf. Lex.                                                                     

L. Koch.



Oldendorph, Hans Jacobsen, 1524-66, Præst, var født 
12. Okt. 1524 i Haderslev, hvor hans Fader, Jacob Petersen, var
Borger. Studerede 1545-46 i Wittenberg og senere i Rostock.
Under et Ophold i Lybek traf han sammen med Theologen Jan
Laski, der raadede ham til at gaa til England for at søge Tjeneste
hos Ærkebiskop Thomas Cranmer, til hvem han gav ham en 
udmærket Anbefaling. Da Præsterne i Haderslev ogsaa raadede ham
til at forsøge sin Lykke i England, drog han der over og meldte
sig i Sept. 1549 paa Slottet Lambeth, hvor Cranmer residerede.
Denne tog godt imod ham, gjorde ham til sin Famulus og satte 
ham i Arbejde med at gjøre Uddrag af Kirkefædrenes Skrifter.
Men da O. ikke var tilfreds med den kalvinistiske Retning, der
herskede i Ærkebispens Omgivelser, og da en Sindssygdom, som
han siden jævnlig led af, begyndte at ytre sig, rejste han i
Sommeren 1550 atter hjem. Siden fungerede han som Hjælpepræst i
Haderslev og Omegn, indtil han 1556 blev Kapellan ved Frue Kirke
i Haderslev. Hans urolige og irritable Sind skaffede ham mange
Bryderier, saa han til sidst 1562 maatte nedlægge sit Embede.
Derpaa rejste han til Kjøbenhavn, hvor han optraadte ved
Universitetet som en vældig Disputator i Stræng luthersk Stil. Paa
Hjemrejsen fik han gjentagne Anfald af Sindssygdom. Skjønt uden
Embede giftede han sig 1563. Han blev bortreven af Pest 2. Sept.
1566. I en Række Aar førte han en endnu bevaret Dagbog, der
indeholder mange kuriøse Ting.

Ny kirkehist. Saml. IV, 243 ff.

H. F. Rørdam.



Olearius, Adam, 1603-71, Rejsende og Lærd, er født i
Aschersleben i det daværende Bispedømme Halberstadt. Hans
Fader, Marcus Oehlschläger, der var en ubemidlet Snedker, døde
i hans unge Alder, og kun ved hans Moders store Flid lykkedes
det ham at komme til Universitetet i Leipzig, hvor han 1627 blev
Magister og 1632 Assessor i det filosofiske Fakultet; tillige var han
1630 bleven Konrektor ved Nicolaiskolen i den nævnte By.
Rimeligvis paa Foranledning af Philip Gruse (IV, 117) kom han i
Forbindelse med Hertug Frederik III af Gottorp og blev Sekretær ved
det store Gesandtskab, som denne 1633 sendte til Rusland, og som
lededes af Cruse og Otto Brüggemann (III, 187). Rejsen, hvis
Opgave var at erholde Samtykke til, at Afsendinger maatte sendes
til Persien for at grundlægge en gottorpsk-persisk Handel, tiltraadtes
i Nov. s. A., og i Avg. 1634 holdt Gesandterne deres Indtog i
Moskov, hvor Tilladelsen til Gjennemrejse for en ny Sendefærd til
Persien ogsaa opnaaedes. 6. April 1635 kom de tilbage til Gottorp.
Under Forberedelserne til den nye Rejse til Østen sendtes O. til
Briissel, blev syg paa Hjemvejen, men kunde dog i Okt. 1635
indskibe sig i Travemiinde sammen med det øvrige Gesandtskab, der
atter lededes af Cruse og Brüggemann. Efter mange
Besværligheder naaede man til Rusland, og i Juni tiltraadtes Rejsen fra
Moskov til Persien. Vejen toges ad Volga fra Nischnij Novgorod
til Astrachan, der fra over det kaspiske Hav og endelig til Lands;
først i Avg. 1637 naaedes den persiske Hovedstad Ispahan. 
Opholdet her varede til Dec., derpaa begyndtes Hjemfarten. I Reval,
hvor han havde ægtet Catharina Müller, en Datter af den
derværende Raadmand Johan M. og en Søster til Philip Cruses Hustru,
skilte O. sig fra Gesandtskabet og ilede forud til Gottorp, hvor han
ankom i April 1639. Et bittert Fjendskab var opstaaet mellem
ham og Brüggemann, og O.s Anklager medvirkede til dennes
Henrettelse 1640. 1643 sendtes O. paa ny af Hertugen til Moskov.

Noget politisk eller økonomisk Resultat kom ikke ud af hele
Forbindelsen med Rusland og Persien, men for O. kom den til at
spille den største Rolle. Med overordentlig Flid og betydelig
Iagttagelsesevne havde han sat sig ind i de russiske og asiatiske
Forhold; han havde foretaget astronomiske Observationer, hvilke endog
havde gjort det Indtryk paa den russiske Storfyrste, at han tilbød
ham en Plads som sin Hofastronom: han havde optaget nøjagtige
Kort, især over Volgaegnen, og han havde lært Persisk og studeret
dette Sprogs Litteratur. I de nærmeste Aar efter Rejserne var han nu
optaget af at bearbejde sine Studier, og 1647 udkom i Slesvig hans
«Beschreibung der neuen orientalischen Reise». Denne Bog gjorde
en overordentlig Opsigt, udgaves i flere Oplag og i fremmede
Oversættelser og har ogsaa, selv i den nyere Tid, bevaret sit Ry
for Rigdom paa ethnografiske, historiske og antikvariske Oplysninger,
medens den kun i ringere Grad byder egentlig Naturbeskrivelse,
en Mangel, der dog noget erstattes ved Kortene. Til de nye
Udgaver føjede O. orientalske Rejsebeskrivelser af andre Forfattere.
Ved Siden heraf arbejdede han i Forening med en Perser Hakovirdi,
der havde fulgt ham til Slesvig, paa en Oversættelse af den
persiske Digter Saadis Digte, der udkom 1654 under Titelen af
«Persianischer Rosenthal».

O.s litterære Virksomhed kunde ikke andet end vække
Sympathi for ham hos den for Videnskab varmt interesserede Hertug
Frederik III (V, 329). Han udnævntes først til dennes Mathematiker
og Astronom og fik 1650 overdraget Bestyrelsen af Hertugens
Bibliothek og Kunstkammer. I Bibliotheket bragte han Orden, og en
særlig Pryd for det vare de af ham fra Orienten hjembragte
Haandskrifter. Fuldt saa meget Arbejde anvendte han dog paa
Kunstkammeret, en Samling af ethnografiske og naturvidenskabelige 
Sager af virkelig Interesse, efter Tidens Smag dog forbundet med de
løjerligste Kuriositeter. Hovedstammen var dels Ting, som O.
havde ført hjem fra Rusland og Persien, dels en i Holland af ham
1651 kjøbt Samling; men størst Opsigt vakte de to store Glober, 
som O. var med til at gjøre Konstruktionen til. Over
Kunstkammeret udgav han 1666 en Beskrivelse.

Imidlertid vare O.s Studier og Arbejder ikke indskrænkede til
de hidtil nævnte Omraader. Han skrev Digte og Lejlighedsskrifter,
han udgav 1665 en højtysk Agende for Hertugdømmerne, og han
optraadte 1663 som disses Historieskriver ved sin «Kurtzer Begriff
einer holsteinischen Chronic», der gaar fra 1448-1662; for den
ældre Tid er dette Skrift uden Værdi, men det indeholder nogle
Førstehaands Efterretninger fra hans egen Samtid og forherliger
stærkt den Souverænitet, som Frederik III 1658 havde opnaaet
over Slesvig. 1651 var han bleven optaget som Medlem af det
tyske «Fruchtbringende Gesellschaft», og han stod i livlig
Forbindelse med en Række lærde og Digtere, forherligedes ogsaa af disse
som «den holstenske Plinius» og «den gottorpske Ulysses».

Under Krigen 1658 blev hans Hus, der laa lige over for
Gottorp Slot, plyndret af kejserlige og brandenborgske Tropper.
Et haardere Slag for ham var dog hans Velynder Hertug Frederiks
Død 10. Avg. 1659. I sine sidste Aar var han svagelig. Han døde
22. Febr. 1671 og begravedes i Slesvig Domkirke.

A. Olearius, Beschreib. der Newen Orientalischen Reise (Schleswig 1647).
Moller, Cimbria lit.
Allg. Deutsche Biographie XXIV.
Kürschner, Deutsche National-Litteratur XXVIII, 221 ff.

J. A. Fridericia.



Olesen, Hans, 1815-87, Bonde og Politiker, født 1. Febr.
1815 i Sædinge ved Rødby, Søn af Gaardfæster Ole Justesen (d. 1831)
og Bodil Andersdatter, fæstede 1835 Fædregaarden og tog fra 1840
livlig Del i den politiske Bevægelse. Han var 1843 Stifter af og
Formand for Maribo Amts Landboforening, som 1845 paa Grund af
sin Opposition maatte opløse sig; sluttede sig 1846 til
Bondevennernes Selskab og var blandt dets første Repræsentanter. 1848
valgtes han til den grundlovgivende Rigsforsamling, hvor han hørte
til det yderste Venstre; var 1850-53 Folketingsmand og indtog
ogsaa et yderligt Stade i Landbospørgsmaalene, men skilte sig 1852
fra Bondevennerne i de store politiske Spørgsmaal og stemte med
det national-liberale Parti imod Toldlov og Arvelov. Han var
ogsaa Formand for Sogneforstanderskabet 1845-56, Medlem af
Amtsraadet 1848-54 og 1856-65; stiftede 1845 de mindre
Landejendomsbesidderes Brandforsikring for Laalands Stift og styrede
den indtil 1882 samt havde flere andre Tillidshverv og øvede i
lang Tid stor Indflydelse i sin Kreds. 1852 kjøbte han sin 
Fæstegaard, men solgte den s. A. og kjøbte i Steden Bukkehavegaard
(16 Tdr. Hartk.), som han 1872 solgte til sin Søn. 1876 flyttede
han til Frederiksberg, hvor han døde 5. Avg. 1887. -- Han ægtede
1835 Karen Marie Petra Berntsdatter (f. 22. Juni 1817 d. 16. Juli 1856),
Datter af Møller Bernt Christensen (f. 1780 d. 1842), og 1857 Frida
Lene Petersen (f. 8. Febr. 1836), Datter af Gaardejer Rasmus P. i
Vindeby (f. 1795 d. 1866).

Erslew, Forf. Lex.
Barfod, Dansk Rigsdagskal.

Emil Elberling.



Olivarius, Christen, 1710-45, Kirkehistoriker, var Søn af
Mag. Holger O., Præst i Ørslev og Bjerre og Provst i Vester
Flakkebjærg Herred (f. 1670 d. 1753), Søn af M. Niels Holgersen
(VII, 558); Moderen, Elisabeth Marie, var en Datter af Præsten
Christen Bagger i Faxe. C. O. var født i Ørslev og Student fra
Sorø Skole 1728. Som Alumnus paa Valkendorfs Kollegium lagde
han sig med Flid efter dansk Kirkehistorie og udgav «De
excommunatione apud Danos morali diss. hist.-eccl.» I-II (1733-34),
et lovende Begynderarbejde. Uden Tvivl er han bleven opmuntret
til disee Studier af sin Fader, hvis Interesser gik i samme Retning,
og som var en god Ven af Historieskriveren Andreas Hojer, med
hvem Sønnen ogsaa kom i Forbindelse. Efter 1738 at have taget
theologisk Attestats blev O. 1739 personel Kapellan hos Præsten
Dreves i Førslev og Sneslev i Ringsted Herred. Her udarbejdede
han efter de Samlinger, han havde gjort paa Bibliothekerne i
Kjøbenhavn, sit Hovedværk: «De vita et scriptis Pauli Eliæ Carmelitæ,
vulgo Povel Vendekaabe, commentatio historica» (1741). Skriftet
er et for sin Tid meget hæderligt Forsøg paa at fremstille Lektor
Poul Helgesens Levned og viser, at Forfatteren var en værdig
Discipel af den ved Hans Gram inavgurerede nye historiske Skole.
Vel har han ikke hævet sig til en upartisk Betragtning af hint
«Modsigelsens Tegn» fra Reformationstiden; men han har dog
fremdraget meget, der stiller Lektor Pouls Levned og Virksomhed
i et klarere Lys, og trods senere Behandlinger af Æmnet beholder
Skriftet sit Værd som et respektabelt første Forsøg. -- 1743 blev
O. Faderens Kapellan i Ørslev og Bjerre med Successionsret, men
døde ugift før denne 31. Maj 1745.

L. H. F. de Fine Olivarius, Stamtavler ov. Slægterne Olivarius og de Fine S. 14. 43. 46.

H. F. Rørdam.



Olivarius, Holger de Fine, 1758-1838, Forfatter, var Søn
af Bankbogholder Arnold de Fine O. og Pauline Susanne Marie 
f. Bauman og fødtes i Kjøbenhavn 16. Avg. 1758. Han dimitteredes
1774 til Universitetet, hvor han 3 Aar efter tog juridisk
Embedsexamen. Siden studerede han ved Kiels og Gøttingens Universiteter 
og foretog Rejser i forskjellige Lande, deriblandt England og
Italien. 1781 udnævntes han til extraordinær Professor i dansk Ret
og Sprog ved Kieler-Universitetet; men skjønt han altid 
bekjendtgjorde Forelæsninger i Lektionskatalogen, holdt han dem sjælden,
da han næsten bestandig var paa Udenlandsrejser. En lang Rejse
gjorde han f. Ex. 1789-93, da han navnlig opholdt sig i Italien.
Sin Afsked søgte og fik han endelig 1825 og levede derpaa som
«Privatgelehrter» i Altona. Der døde han ugift 23. Okt. 1838.
O. var Medlem af et Par lærde Selskaber i Udlandet, saaledes af
«Académie Celtique» i Paris, og hans Forfatterskab er ogsaa af
temmelig international Art, paa Dansk, Tysk og Fransk. Det
væsentligste er Tidsskriftet «Le Nord litteraire, physique, politique
et moral» (7 Bd., 1797-1803) og «Lebensregeln u. Klugheitslehren
fürs ganze menschliche Leben» (1830, udkom i Hamborg).

Neuer Nekrolog der Deutschen 1838, II, 885 ff.
Erslew, Forf. Lex.

E. Gigas.



Ollendorff, Johan Ernst Frederik, f. 1846, Ingeniør. O., Søn
af Agent, fhv. Kjøbmand i Holbæk, Carl Adolf O. og Francisca
Christophine f. Plesner, er født i Holbæk 1. Marts 1846. Efter
Skolegang i Holbæk og i Efterslægtselskabets Skole i Kjøbenhavn,
hvorfra han udgik som Realist i 1862, tog han Adgangsexamen til
den polytekniske Læreanstalt i 1865 og blev Kandidat i
Ingeniørfagene i 1870. Han aftjente sin Værnepligt den følgende 
Sommer og var derefter i 1 1/2 Aar Lærer ved Teknisk Institut i
Kjøbenhavn og samtidig beskæftiget ved Udstikningen af den
nordvestsjællandske Jærnbane og som Sekretær ved den i 1871 nedsatte
Kommission til Bedømmelse af Projekterne til Limfjordsbroen ved
Aalborg. 1872 konstitueredes O. som Ingeniør under Vandbygningsvæsenet 
og Havneingeniør samt ledende Medlem af den kongl.
Havnekommission i Frederikshavn og har siden uden Afbrydelse
beklædt disse Stillinger, i hvilke han fik fast Ansættelse i 1882.
I denne lange Aarrække har han som projekterende, ledende eller
kontrollerende Ingeniør medvirket ved de fleste af de
Vandbygningsarbejder, som ere udførte i Østjylland nord for Limfjorden.
Foruden den store Udvidelse af Frederikshavns Havn kunne af
Statsarbejder nævnes Hirtshalsmolen, Digearbejder ved Gammel Skagen, 
Vedligeholdelsen af Frederik VII's Kanal og Løbene i den østlige
Del af Limfjorden samt omfattende Maalinger og Undersøgelser
vedrørende Besejlingsforholdene i Limfjorden. Hans derom afgivne
Beretning findes optagen i «Rigsdagstidenden» 1897-98 og har
dannet Grundlaget for den af Rigsdagen 1898 vedtagne Plan til 
Forbedring af disse Forhold, der i øvrigt i flere Punkter afviger fra
O.s Forslag. Fremdeles har han udført Uddybninger i Oddesund
og ved Grenaa Havn og af private Arbejder en Anlægsbro ved
Asaa og Bulværks arbejder i Aalborg.

O.s Hovedvirksomhed har dog været knyttet til Frederikshavns
Havn, til hvis Udvidelse han kort efter sin Konstitution som 
Havneingeniør udarbejdede en Plan, der blev forelagt og godkjendt af
den i 1877 nedsatte Kommission for Tilvejebringelse af en Handels-
og Tilflugtshavn i det nordlige Kattegat, af hvilken Kommission
O. selv var Medlem. Da denne Plan imidlertid forkastedes af
Rigsdagen som alt for kostbar, udarbejdede han en ny Plan af
noget mindre Omfang, hvorefter Arbejdet blev paabegyndt og 
afsluttet i Løbet af o. 12 Aar. Detailprojekteringen og Tilsynet med
Arbejdets Udførelse bleve overdragne til O. under 
Vandbygningsdirektørens Overledelse. At O. nu staar som en af vore dygtigste
Vandbygningsingeniører, der i det hele har været heldig med sine
mange Arbejder, skyldes -- foruden et vist Held, som daarlig kan
undværes ved Arbejde paa udsatte Kyster -- i første Linje hans
gode Kundskaber og store Dygtighed, der ikke fornægter sig, naar
først hans Interesse for en Sag er vakt.

I «Teknisk Tidsskrift» har O. givet nogle Meddelelser om en
Rejse, han foretog i 1879 til England, Holland og Nordfrankrig m. m.,
samt en Beretning om Havnearbejderne i Frederikshavn efter deres
Afslutning i 1894. -- 20. Avg. 1873 ægtede O. Hulda Rosalia
Marzetta, en Datter af Lotterikollektør Lorenzo M. i Kjøbenhavn.

Alfred Lütken.



Olrik, Axel, f. 1864, Folkemindeforsker. O. er født 3. Juli 
1864, Søn af nedennævnte Maler O. H. B. O., 1881 Student fra
Metropolitanskolen. Stærkt paavirket af Oehlenschlägers nordiske
Digte, Nordens Oldsager, Worsaaes Guldhornstydning og Bugges
Mythetheorier valgte han nordisk Filologi som Universitetsstudium
og kom i et nært Forhold til Professor Sv. Grundtvig. Han vandt
1886 Universitetets Guldmedaille ved en Prisafhandling om 
Eddakvadenes Alder, tog 1887 Magisterkonferens og studerede 1892 i 
Christiania under Bugge og Moltke Moe. I sin Doktorafhandling,
«Forsøg paa en Tvedeling af Kilderne til Saxes Oldhistorie» (1892),
fremsatte han Adskillelsen af Saxes danske og norsk-islandske 
Kilder, som han nærmere udførte i «Saxes Oldhistorie, norrøne Sagaer
og danske Sagn» (1894) og forsvarede imod Historikeren J. 
Steenstrup i «Arkiv f. nord. Filol.» 1897. Foruden Studierne over Saxes
Kilder ere Fortsættelsen af Sv. Grundtvigs Udgave af «Danmarks
gamle Folkeviser» (5. Binds sidste Del, 1890) og «Danske 
Ridderviser» i. Bd. (1895-98) hidtil hans vigtigste Arbejder. I 
forskjellige Afhandlinger har han behandlet Æmner fra Heltedigtning, 
Folkeviser, Sagn og Æventyr. Hans Forfatter ejendommelighed turde
være en Evne til at gribe det væsentlige i en Opgave. Han
søger bestandig i ethvert realt Stof Oprindelse og Sammenhæng og
arbejder paa at klargjøre og uddybe det fundne. Efter et Par
Aars private Forelæsninger blev O. 1897 ansat ved Universitetet
som midlertidig Docent i nordiske Folkeminder. -- Han ægtede
15. Maj 1893 Margrete Sofie Eleonore Hasselquist, Datter af afdøde
Kateket i Stege P. H.

Universitetsprogr. til Reformationsfesten  1892.

H. F. Feilberg.



Olrik, Christian Magnus, 1728-93, Hospitalsforstander, 
er født 16. Juli 1728 i Vester Bagholm i Bergens Stift, hvor hans
Fader, Bendt O., var Kjøbmand; Moderen hed Anne Marie f.
Magnus. Han deponerede fra Bergens Skole 1746, tog theologisk
Examen 1750 og lagde sig efter Jura. 1758-64 opholdt han sig i
Sorø som Hovmester for unge adelige, men blev i sidstnævnte Aar
Hospitals- og Fattigforstander i Helsingør. 1773 blev han 
Viceraadmand, 1776 virkelig Raadmand og 1783 Viceborgmester. Senere
fik han Titel af Justitsraad. O. delte sin Tids Interesse for 
landøkonomiske Spørgsmaal; han har bl. a. udgivet et Par paa 
Undersøgelser af Toldbøgerne grundede Skrifter om Bergens og Aalborgs
Handel, hvilket sidste blev tilkjendt Landhusholdningsselskabets
mindre Guldmedaille. O. havde en stor Familie (15 Børn), og for
bedre at skaffe Udkommet anlagde han et Ølbryggeri i Helsingør,
men maatte efter nogle Aars Forløb standse det med Tab. I 1791
viste det sig, at han havde Kassemangel, og han blev suspenderet
fra sine Embeder. Samtidig rettedes i Maanedsskriftet «Iris» stærke
Angreb paa Styrelsen af Hospitalet og særlig paa Forstanderen.
O. selv og flere andre toge til Gjenmæle derimod, men under denne 
Pennefejde døde han 3. Maj 1793. Han havde 1765 ægtet Anne 
Margrethe Jegind, Datter af Sognepræst J. i Faxe.

Nyerup, Lit. Lex.

Chr. Villads Christensen.



Olrik, Hans Thorvald, f. 1862, Historiker og Pædagog. 
O.er en Søn af nedennævnte Professor O. H. B. O. og født i
Kjøbenhavn 12. Juli 1862. Han blev Student 1879, theologisk Kandidat 1885.
Udgaaende fra Kirkehistorien kom han ind paa et grundigt
Studium af Danmarks Historie i den ældre Middelalder, til hvis
Oplysning han har leveret flere smukke Bidrag, saaledes «Knud
Lavards Liv og Gjerning» (1888), «Biskop Valdemar og den danske
Krone» (1892), «To enslydende danske Kongebreve fra 1230» (1895)
og «Bidrag til Belysning af Valdemarssønnernes Tidsalder» (1897);
ligeledes kan nævnes hans Oversættelse af «Danske Helgeners
Levned» (1893-94). Hans Hovedværk er dog det endnu
ufuldendte «Konge og Præstestand i den danske Middelalder», I-II
(1892-95), hvis 1. Del vandt Forfatteren den filosofiske Doktorgrad,
og som giver en kritisk og indsigtsfuld Fremstilling af hele Æmnet. -- 
Fra tidlig Tid har O. tillige virket som Lærer, og siden 1891 har
han stadig været Medlem af Kommissionen for Skolelærerexamen.
I 1893 sendte Kultusministeriet ham til Udlandet for her at
studere Seminarieundervisningen; i en Rejseberetning fremstillede han
«Højere Seminarier i Frankrig og Tyskland», og han udkastede
ogsaa Planen til en tilsvarende Indretning for Danmark. Denne
blev vel ikke udført, men 1895 blev O. Forstander for Statens
etaarige Lærerkursus, der under hans Ledelse har taget en meget
stærk Udvikling og er blevet et Hovedled i den danske Lærers
Uddannelse.

O., der 1894 fik Titel af Professor, ægtede 27. Maj 1887
Elisabeth Cathrine Bruun, Datter af Justermester Ernst B. (III, 166), en
højt begavet Pianistinde, og efter hendes Død (7. April 1896) indgik
han 29. Jan. 1898 et nyt Ægteskab, med Dagmar Hansen, Datter
af afd. Skibskapitajn Knud H. i Nyborg og Caroline f. Hansen.

Universitetsprogr. til Reformationsfesten  1892.

Kr. Erslev.



Olrik, Jacob Baden, 1802-75, Borgmester, en Søn af 
Raadmand og Hospitalsforstander Holger Ludvig O. (f. 13. Dec. 1769
d. 3. Sept. 1824) og Anna Sophie f. Hellesen (f. 1774 d. 22. Juni
1857), fødtes 8. Sept. 1802 i Helsingør, blev 1821 Student fra sin
Fødebys lærde Skole og 1826 juridisk Kandidat, fungerede derefter 
i 3 Aar som Fuldmægtig hos Politimesteren i Helsingør, udnævntes
1829 til Avditør ved Artilleriet og 1833 til Byfoged og Politimester
i Helsingør, hvilken Stilling han 1849 ombyttede med Embedet som
Borgmester og Avktionsdirektør sammesteds; som saadan virkede han
indtil sin Død, 29. Dec. 1875 i Helsingør. 1839 blev han 
Kancelliraad og avancerede 1850 derfra til Etatsraad. Med stor Kraft,
Iver og Dygtighed varetog han sin Embedsgjerning og gjorde ved
enhver Lejlighed alt for at befordre Helsingørs Opkomst og 
Fremgang, ikke mindst efter den Kalamitet, som Sundtoldens Ophør
medførte for Byen. Han nød da ogsaa stor Højagtelse og almindelig
Tillid i sin Embedskreds. Som Repræsentant for denne var han
Medlem af den grundlovgivende Rigsdag og senere fra 1849-53
og 1864-74 Medlem af Landstinget, hvor han, der i politisk 
Henseende sluttede sig til Centrum, øvede en ikke ringe Indflydelse
for flere, særlig kommunale, Sagers Vedkommende. -- 26. April
1834 ægtede han Helene Christine Rosenørn (f. 19. Maj 1813
f 23. Sept. 1892), en Datter af Generalkrigskommissær Peter Otto
R. og Eleonore f. Hellesen.

Barfod, Dansk Rigsdagskal.

G. Kringelbach.



Olrik, Ole Henrik Benedictus, 183o-90, Maler og Billedhugger.
H. O. blev født i Kjøbenhavn 24. Maj 1830 og var Søn af 
Toldkontrollør Johan Henrik Ludvig O. (f. 1794 d. 1880) og Benedicte
Martinette f. Heiberg (f. 1801 d. 1876). Han uddannede sig først
til Billedhugger, og da han saa vidt muligt maatte ernære sig selv,
fandt han snart Fortjeneste ved at udføre formindskede Kopier
efter Thorvaldsens Værker til den kongl. Porcellænsfabrik. Samtidig
besøgte han ogsaa Akademiets DekorationsMasse, og i begge Fag
vandt han 1848-51 Akademiets Sølvmedailler. Skjønt Lysten til at
tegne og male ogsaa var levende hos ham, gik han dog videre
som Billedhugger, udstillede nogle Portrætbuster og konkurrerede
til Guldmedaillen. Men da hans Forsøg ikke lykkedes, og han
imidlertid havde opnaaet offentlig Understøttelse for i Udlandet at
uddanne sig videre i Dekorationsfaget, rejste han til Paris, og her
gav han efter for sin Lyst til at blive Maler, besøgte Coutures
Atelier og udstillede 1855 første Gang som Maler. Han vandt
hurtig et anset Navn som Portrætmaler, malede bl. a. Kong 
Christian IX's Portræt gjentagne Gange, Prinsessen af Wales m. fl.
Han malede ogsaa mindre Livsbilleder, blandt hvilke «En Brud
pyntes af sin Veninde» (1860) vakte Opmærksomhed ved sin 
smigrende Farvebehandling og blev kjøbt til den kongl. Malerisamling.
Begge Dele forenede han saa at sige i nogle større Portrætgrupper
med Figurer i Legemsstørrelse, saaledes Grev Bille-Brahe-Selbyes
Familie og Grevinde Piper med 5 Børn i et Landskab, som ogsaa
var Portræt. I et senere Portrætbillede, forestillende hans 2 Døtre
i en Have, gav han sig med virtuosmæssig Sikkerhed i Lag med
en vanskelig F arvevirkning: de rødhaarede Pigebørn bærende Roser
og Jordbær, omgivne af Forgrundsløvværket i dets fulde solbeskinnede 
Kraft. Trods det tiltalende i Fremstillingen og det Herredømme 
over sine kunstneriske Midler, som O. saaledes sad inde
med, savnede man dog ikke sjælden en dybere Karakteristik og
et inderligere Naturforhold i Gjengivelsen.

Ved Siden af sin overordentlig omfattende Virksomhed som
Portrætmaler fandt han dog ogsaa Tid og Lyst til Historiemaleriet.
Saaledes, da han 1862 fik Akademiets Rejsestipendium, malede han
i Rom en «Kain paa Flugt», i overnaturlig Størrelse, der dog
ikke naaede det Maal, Kunstneren havde sat sig, og senere er
blevet tilintetgjort. Han malede i Tidens Løb nogle Altertavler
og andre religiøse Billeder; men det Værk, der længst vil bevare
hans Navn som Historiemaler, er det store Alterbillede i 
Matthæuskirken i Kjøbenhavn, malet paa selve Korafslutningens Mur. Det
forestiller Bjærgprædikenen og er ved sin rige Anordning, Lysets
heldige Fordeling og Farvens kraftige og dog harmoniske Virkning
hans modneste Arbejde og i og for sig et ædelt Kunstværk. 
Derefter malede han 6 af Apostlene til Marmorkirken, i det Døden
standsede ham i Fuldførelsen, og et større historisk Billede til
Musæet paa Frederiksborg naaede ikke videre end til den første
Forberedelse.

Maaske dog O. har udrettet lige saa meget, om ikke mere,
paa den dekorative Kunsts Omraade, undertiden som Maler, men
stadigst og i størst Omfang som Billedhugger. Allerede 1853 vandt
han den Neuhausenske Præmie for en Sølvsukkerskaal (i Forening
med E. Vieth). For Ipsens Terrakottafabrik, den kongl. Porcellænsfabrik, 
H. C. Drewsens Elektropletfabrik og V. Christesens Sølvvarefabrik 
udførte han en Mængde Modeller, der ikke alene gjorde
deres Virkning i den enkelte Gjenstand, men have haft blivende
Betydning for Udbredelsen af god Smag og kunstnerisk Sans i
store Haandværkerkredse. En stor Sølvkandelaber, der 1870 
udstilledes i London som Industrigjenstand, nød den Ære det følgende
Aar at blive udstillet sammesteds som Kunstværk. Et Sølvskjold, 
der ligeledes udførtes for V. Christesen (1888), var smykket med
Motiver fra Valdemarernes Historie. Et stort dekorativt
Billedhuggerværk var hans Udkast til et Mindesmærke for Kejser
Alexander II af Rusland, og hans sidste, ufuldførte Værk var ogsaa i
denne Retning, nemlig en stor Sølvjardiniére med Figurer;
Billedhugger H. C. Petersen maatte fuldføre det efter hans Død. Ogsaa
som Portrættegner har O. udfoldet en stor Virksomhed og bl. a.
tegnet en Mængde Portrætter til «Illustr. Tidende».

I 1871 blev O. Medlem af Kunstakademiet, i 1878 havde han
det Anckerske Rejselegat, 1883 fik han Titel af Professor, og i 1887
blev han valgt til Medlem af Akademiraadet. Han havde 20. Maj
1859 ægtet Hermine Valentiner (f. 1839), Datter af Forpagter
Hermann V. Efter en kort Sygdom døde han 2. Jan. 1890.

Aaret rundt 1890.
Weilbach, Nyt Kunstnerlex.

Ph. Weilbach.



Olrog, Peder, 1741-88, Præst, blev født i Kjøbenhavn 18. Juli
1741. Hans Fader, Jens O. (d. 1766), var Kapellan ved Trinitatis
Kirke; Moderen hed Anna f. Behr. Han blev Student fra
Kjøbenhavns Skole 1758 og theologisk Kandidat 1762. Aaret efter blev
han uordineret Prædikant ved det Harboeske Fruekloster i
Kjøbenhavn, men rejste udenlands 1765; opholdt sig længe i Gøttingen,
men drog senere til Sverige, hvor han 1767 fik Magistergraden i
Lund. 1769 blev han Præst i Store Magleby paa Amager og døde
6. April 1788. -- Strax efter sin Hjemkomst fra Sverige udgav han
«Afhandling om Salmernes Fornødenhed» (1768), som han dedicerede
til Professorerne ved Lunds Universitet med varme skandinaviske
Ønsker. Han udtaler sig heri for Ønskeligheden af gode, rensede
Salmer: «Gellerts fortjener Sted blandt de allerbedste, uden dog
derfor at glemme vor berømmelige Cramers». Aaret efter lod han
trykke nogle «Hellige Taler», som han havde holdt dels i Harboeske
Kloster, dels i Trinitatis Kirke; og da disse bleve gunstig
modtagne, udgav han 1774 «Aandelige Sange», en Del ubetydeligt rimet
Prosa, som blev bekostet af Selskabet til de skjønne Videnskabers
Forfremmelse. Sin Forfattervirksomhed afsluttede han 1779 med en
«Kommunionbog». -- Han var gift med Barbara f. Møller (d. 1820),
der var 22 Aar yngre end han. Efter O.s Død ægtede hun (1792)
daværende Premierlieutenant, senere Generalmajor og Kammerherre,
F. C. F. Grüner (VI, 254).

Nyerup, Lit. Lex.

A. Jantzen.



Olsen, jvfr. Olufsen.



Olsen, Birgitte Elisabeth, s. Andersen (I, 219).



Olsen, Axel, --1490--, var en Søn af den bekjendte
Lensmand i Bergen Oluf Nielsen, som man har henført til den norske
Skanke-Slægt, og hans Hustru, Elitse Eskilsdatter (Hegle). Da Oluf
Nielsen tillige med et Par af sin Slægt og mange andre var bleven
myrdet af Tyskerne i Bergen 1455, skulle hans Svende have maattet
flygte ved Nattetid med den da 4aarige A. O. og holde ham skjult
i flere Uger, for at ikke ogsaa han skulde falde i Hanseaternes
Hænder. Denne Beretning er dog muligvis ikke fuldt paalidelig,
men i alt Fald er den ganske betegnende for den Modsætning
mellem A. O. og Hansestæderne, der skulde fylde hele hans Liv:
det Arbejde, hans ældre Broder Oluf havde begyndt for at skaffe
Slægten Hævn for Begivenhederne 1455, fortsattes trolig af ham
selv og hans Søster Magdalene. 1469 skal A. O. efter en, rigtignok
noget uklar, Fremstilling have haft et Sammenstød med Hanseaterne,
hvorved han blev tagen til Fange; 1477 førte nan Paa et Møde i
Kjøbenhavn mellem Kongen og de vendiske Stæder Klage over
Faderens Drab; og 1484 finder man ham hos Høvedsmanden paa
Gulland Iver Axelsen (Thott), der antog sig hans Sag over for
Lybek. Snart begyndte ogsaa Kong Hans under sit spændte
Forhold til Hansestæderne at benytte sig af A. O.; 1488 lovede den
sidste at give Kongen en Tredjedel af den Bod, som han ved
dennes Hjælp kunde faa af Stæderne for Faderens Død, og det
gjorde intet Skaar i det gode Forhold mellem de 2 Parter, at
Hanseaterne 1489 fik deres Privilegier stadfæstede af Kongen. Tvært
imod blev ved en ny Aftale i 1490 Kong Hans' Andel i den
eventuelle Bod forhøjet til Halvdelen, ligesom A. O. lovede Kongen en
«Vilje» af det Gods, han vandt ved sine Kaperier, og lovede ikke
at udsone sig med Stæderne uden Kongens Samtykke. Denne
Overenskomsts Følger for Skibsfarten viste sig snart; A. O. i
Forening med Kaperen Bertram Hoike bemægtigede sig saa mange
hanseatiske Skibe, at Lybek sendte en væbnet Styrke i Søen og
opfordrede de andre vendiske Stæder til det samme. Til sidst
maatte Kjøbmændene i Bergen i Dec. 1490 gaa ind paa et Forlig,
hvorved A. O. opgav sine Krav paa dem mod Løfte om en
Udbetaling af 7000 danske Mark; og det viser de fremmedes Iver for
at bringe Sagen i Orden, at de betalte disse Penge inden den 
fastsatte Tid. Nogen varig Forsoning kom dog ikke herved i Stand.
A. O. var ikke den Mand, der agtede andres lovlige Ret, saaledes
som det ses af hans Adfærd over for en skaansk Bonde; og vel
træder han i den nærmeste Tid efter Forliget stærkt i Skygge for
Søsteren Magdalene i Fejden mod Hanseaterne, men i Begyndelsen
af 1493 sendte han Oldermændene i Bergen et nyt Fejdebrev, uden
at det dog vides, hvilke Følger dette Skridt har faaet. Ikke meget
længe efter maa han være død; hans Dødsdag kjendes ikke, men
falder i Tiden Juli 1493-Avg. 1495.

Medens Oluf Nielsens Virksomhed, i alt Fald i den senere,
bedst kjendte Del af hans Liv, aldeles overvejende tilhører Norge,
fremtræder Sønnen A. O. derimod langt mindre som Nordmand
end som dansk. I 1490erne synes han i længere Tid at have
haft Ophold i Baahus Len, men i øvrigt viser han sig i sin voxne
Alder især knyttet til Skaane. Her maa man nærmest søge hans
Moders Hjemstavn, her synes han selv at have fundet en Hustru
(af Slægten Gere), og her laa den Gaard, som han, efter al
Sandsynlighed gjennem dette Giftermaal, erhvervede i ethvert Fald en
Part i, nemlig Gunderlev, det nuværende Ruuthsbo i Herrestad
Herred.

Hanserecesse 2.Abth. VI, 240; 3.Abth. I-III. 
Daae, Christiern I's norske Hist. 1448-58 S. 128 f. 
W. Christensen, Unionskongerne og Hansestæderne 1439-66 s. 92.   

William Christensen.



Ólsen, Bjørn Magnússon, f. 1850, Filolog. Han fødtes 
14. Juli 1850 paa Thingeyrar i Húnavatns Syssel i det nordlige
Island som Søn af Klostergodsadministrator R. M. Ó. og Ingunn
Jónsdatter. Han blev Student fra Reykjavik Skole 1869, men kunde
af Helbredshensyn først 1872 søge Kjøbenhavns Universitet, hvor
han 1877 tog filologisk-historisk Skoleembedsexamen. 1878 foretog
han med offentlig Understøttelse en Rejse til Italien og
Grækenland, ansattes 1879 som Lærer ved Reykjavik lærde Skole og
udnævntes 1895 til Rektor ved denne. O., som efter sine
Examensstudiers Afslutning væsentlig har dyrket nordisk Filologi, erhvervede
1883 den filosofiske Doktorgrad for en Afhandling: «Runerne i den
oldislandske Litteratur». I forskjellige Afhandlinger, særlig i
«Aarbøger for nord. Oldkynd.» og «Tímarit», har han med Dygtighed
behandlet vexlende Æmner inden for den oldnordiske Litteratur,
hvoraf kan fremhæves «Om Are frode» (1893) og en særdeles
fortjenstlig Undersøgelse om Sturlunga Sagas Tilblivelse og 
Bestanddele i «Safn til sögu Islands» III (1897-98). Med Understøttelse
af Carlsberg-Fondet har Ó. i Somrene 1884-93 berejst Island for
at indsamle Materiale til en Ordbog over det islandske Talesprog.
Siden 1894 er han Formand i det islandske litterære Selskabs
Reykjavikafdeling. Udførlig kommenteret foreligger fra hans Haand
en Udgave af «Den tredje og fjerde grammatiske Afhandling i
Snorres Edda» (1884).

Universitetsprogram til Reformationsfesten 1883. 
Sunnanfari V, 2, 9. 
Skolaskirsla 1896.                                                                    

Kr. Kaalund.



Olsen, Christen, 1800-81, Jurist, var født 7. Juni 1800 i 
Valsølille i Sjælland, hvor hans Forældre vare  Husmandsfolk. 1821 
tog han den juridiske Examen for ustuderede, var derefter 
Amtsfuldmægtig i Randers fra 1824-41, da han fik Tilladelse til at
procedere paa Prøve, hvorefter han 1843 blev fast Prokurator ved
Underretterne i Randers Amt. 1842 havde han faaet Bevilling som
Strandingskommissionær, 1847 blev han valgt til 2. Deputeret for
Randers ved den jyske Stænderforsamling, 1858 udnævntes han til
Kancelliraad. I de mellemliggende Aar havde han udfoldet en
ihærdig Virksomhed til Startningen af forskjellige nationaløkonomiske
Foretagender. Han medvirkede saaledes til Oprettelsen af en 
Kreditforening for Kjøbstadgrundejere i Nørrejylland, af en Diskonto; 
Laane- og Sparebank i Randers og var endelig Medstifter af den
1854 oprettede jyske Kjøbstadforening, som 1856 blev udvidet under
Navn af «den danske Kjøbstadforening til almennyttige Foretagenders
Fremme»; han var ogsaa en Tid lang Medlem af Direktionen for
disse Institutter. Han døde i Randers 25. Marts 1881. I 1843 var
han bleven gift med Nicoline Helene Levinsen.

O. var fra 1834-37 Medredaktør og Medudgiver af det 
væsentlig nationaløkonomiske «Ugeblad for den danske Bonde» og
1843-44 Redaktør af «Juridisk Maanedsskrift», der udgaves af den
danske Sagførerforenings Bestyrelse. Hans litterære Efterladenskab
bestaar for øvrigt væsentlig i forskjellige Haandbøger af praktisk
juridisk Indhold, saaledes om Fattigvæsenet (1828), om 
Almueskolevæsenet (1833), en Haandbog for Jordemødre (1841) og en for
Sogneforstanderskaber og Amtsraad (1843). Han viser sig her som
en Mand af sundt juridisk Omdømme og med ikke ringe Sans for
den historiske Side ved Retten, i det han sædvanlig indleder sine
Haandbøger med en Oversigt over det paagjældende Retsinstituts
historiske Udvikling. At han ogsaa besad mere almindelig historisk 
Interesse, derom bære f. Ex. den af ham udgivne Dagbog over
Christian VII's udenlandske Rejse i Aaret 1768 (1837) og hans
Efterretninger om Niels Ebbesen (1839) Vidnesbyrd. Hans
betydelige Samlinger kom efter hans Død til Rigsarkivet.

Erslew, Forf. Lex.

H. Munch-Petersen.



Olsen, Frederik Christian, 1802-74, Skolemand, 
var en Søn af Toldbetjent Anders O. og Sophie Charlotte f. Flemming.
Han blev født i Kjøbenhavn 23. April 1802, udgik 1819 som
Student med Udmærkelse fra det v. Westenske Institut og blev
ligeledes udmærket Aaret efter ved 2. Examen. Derefter begyndte
han at studere Filologi og vandt allerede 1822 Universitetets
Guldmedaille for Besvarelsen af en filologisk Prisopgave. Han hørte
med til den lille Kreds af unge, lovende Filologer, som under
Navnet «den faste Stok» samlede sig om Professor F. C. Petersen.
1827 tog han filologisk Embedsexamen. Aaret efter blev han
Adjunkt ved Metropolitanskolen, 1830 Overlærer i Helsingør, 1837 ved
Metropolitanskolen; 1844 udnævntes han til Rektor for Viborg
Kathedralskole. 1856 fik han Professortitelen. Af Helbredshensyn
foretog han i første Halvdel af Skoleaaret 1863-64 en Rejse til
Italien, paa hvilken han opholdt sig i Rom i 3 Maaneder. Men
da det snart viste sig, at Sygdommen ikke var overvunden, tog
han sin Afsked 1866 og flyttede til Kjøbenhavn, hvor han efter
længere Tids mental Svækkelse døde 24. Okt. 1874. -- 1827 havde
han ægtet Marthe Helena Andrea Schütte (f. 1803 d. 1853), Datter
af Telegrafbestyrer Johan Vilhelm S. Efter at have taget sin
Afsked blev han 1866 gift med Margrethe Christiane Eulalie
Frisenberg (f. 1839), Datter af Kapitajn Christian Frederik F.

O. var en kundskabsrig, livlig og aandfuld Mand med mange
Interesser. Disse Egenskaber gjorde ham fortrinlig skikket til at
være Lærer, og han forstod i en sjælden Grad at aabne sine Disciples
Øjne for Skjønheden i de græske og latinske Digterværker og den
antike Kunst. Men det er tvivlsomt, om han i samme Grad
egnede sig til at styre en Skole, da han var meget distræt og til
Tider var stærkt optagen af Skolen uvedkommende Ting (f. Ex.
Politik, Farvelære, Havedyrkning). -- I sine yngre Aar udfoldede
O. en ikke ubetydelig Forfattervirksomhed; men efter at han var
bleven Rektor og havde forladt Hovedstaden, skrev han næsten
intet. Under sit Ophold i Helsingør meddelte han i «Kjøbenhavns
flyvende Post, Interimsblade» for 1835: «Digteren Johs. Ewalds Liv 
og Forholde 1774-77». 1838 blev han Formand for
Trykkefrihedsselskabet og deltog som saadan i Redaktionen af «Dansk
Folkeblad» (1839-41 var han ansvarlig Redaktør deraf) og behandlede
selv en Mængde forskjellige Æmner i Bladet. 1841-44 redigerede
han «Dansk Folkekalender», hvori han bl. a. gav en smuk lille
Biografi af Billedhuggeren H. V. Bissen. Men hvad der især vil
bevare hans Navn fra Forglemmelse, er hans fint forstaaende og
aandfulde Fremstilling af Digteren Poul Møllers Levned, som han
meddelte i 3. Bind af dennes «Efterladte Skrifter» (1843). Af denne
Udgave besørgede O. efter Forfatterens udtrykkelige Ønske den
videnskabelige Del (hele 2. og en Del af 3. Bind).

Program fra Metropolitanskolen 1840, S. 42 f. 
Program fra Viborg Kathedralskole 1867, S. 22 ff. 
Hundrup, Lærerstanden ved Viborg Kathedralskole.
Erslew, Forf. Lex.

A. K. Hasselager.



Olsen, Gottsche Hans, 1760-1829, Forfatter og Theatercensor, 
var Søn af Rasmus O., Forpagter af Ulriksdal paa Laaland,
hvor han fødtes 8. Sept. 1760, og Elisabeth Marie f. Kaalund. Han
blev dimitteret fra Roskilde Skole 1777; en ulykkelig Kjærlighed
medvirkede til, at han i 1781-83 opholdt sig i Algier som
Sekretær hos den danske Konsul. Efter Hjemkomsten til Danmark var
han i nogle Aar (1787-94) Repetent og Professor i Moral og de
skjønne Videnskaber ved Sorø Akademi, men forlod saa igjen sit
Fædreland for at overtage Posten som Konsul i Tunis (1794-96).
I 1797 søgte han, samtidig med P. A. Heiberg, Posten som
Notarius publicus og fik den, hvilket gav Anledning til en bitter Strid
mellem de 2 Mænd (VII, 259). O., der var et virksomt Medlem
af det skandinaviske Litteraturselskab, var en af de Mænd, som
1810 sendtes til Stockholm for at arbejde for en nordisk Union.
1811 udnævntes han til Medlem af Direktionen for de kongl.
Skuespil, og 2 Aar efter fik han Titel af virkelig Etatsraad. Han døde
9. Maj 1829. -- I 1798 ægtede han Elisabeth Dorothea Balle (f. 1775
d. 1853), en Datter af Biskop N.  E. B. (I, 455).

O. er optraadt som Forfatter i forskjellige Retninger. I 1791
udgav han en Samling «Poesier», som er uden Betydning; desuden
har han skrevet mindre Afhandlinger over Æmner vedrørende
filosofiske, sociale og økonomiske Spørgsmaal; i en Række Aar var
han Formand i «Selskabet for indenlandsk Kunstflid». O. var en
alsidig dannet Mand med mange Interesser, men der er intet
ejendommfeligt ved hans Forfatterskab. I Egenskab af Theatercensor 
var han med til (1816), i Forening med den anden Censor, Rahbek,
at forkaste «Freias Alter» af Oehlenschläger, hvorved han blev
Gjenstand for skarpe Angreb af F. C. Sibbern, A. E. Boye o. a.
Da J. L. Heibergs Vaudeviller kom frem (1825 ff.), stillede han sig
noget forbeholdent over for dem, skjønt ikke saa afvisende som
Rahbek. Denne fandt saaledes «Recensenten og Dyret» under al
Kritik, medens hans Kollega tilraadede dets Antagelse. O. havde
som Theatercensor intet udpræget Standpunkt; han beundrede
Voltaire saa vel som Shakspeare og Goethe.

Erslew, Forf. Lex.

F. Rønning.



Olsen, Hans Ludvig Emilius, 1821-79, Dyrlæge. 
E. O. blev født 6. Maj 1821 i Rørby ved Kalundborg, tog Dyrlægeexamen i
1848 og bosatte sig derpaa i sin Fødeegn, hvor han virkede som
Dyrlæge, til han i 1875 flyttede til Kjøbenhavn, hvor han døde
21. Juni 1879. Han havde erhvervet sig en for en Dyrlæge
usædvanlig Formue, som han havde bestemt at anvende til Legater,
men nogle Aar før hans Død gik en stor Del af den tabt ved et
uheldigt Aktieforetagende. Hans Enke, Karen Sophie f. Jensen,
oprettede dog 16. Sept. 1879 af Resterne et Legat, der er bestemt
for trængende Dyrlæger og Enker efter samt forældreløse Børn af
Dyrlæger foruden 2 Portioner til veterinærstuderende. Stifterinden
satte sig den Opgave om muligt at bringe Kapitalen op til dens
oprindelige Størrelse, og det lykkedes virkelig denne ædle Kvinde
ved at leve yderst nøjsomt under Savn af al Komfort at forøge
Formuen saa meget, at den ved hendes Død i 1890 udgjorde
o. 67000 Kr.

B. Bang.



Olsen, Isach, o. 1680-1730, Lærer. Man kjender hverken 
hans Fødested eller Forældre; han havde gaaet i Latinskole, men
kjendes ikke før 1703, da han var Huslærer hos en Præst i
Vestfinmarken. Her traf Amtmand Erik Lorck ham og tog ham
med til Ostfmmarken, hvor han -- med Løfte om Løn og
Forfremmelse -- blev sat til at undervise Finnerne i Varanger. Poul
Resen (1706) og Biskop Krog (1708) bleve opmærksomme paa ham
og lovede at skaffe ham høj Løn, men den snart udbrydende Krig
bragte alt sligt i Forglemmelse. Nogen Løn skaffede dog Biskoppen
ham i sin Glæde over den store Fremgang, han fandt hos Finnernes
Ungdom. Han vedblev sin Gjerning trofast og led ondt -- mest
fra 1711, da Amtmanden havde paalagt Finnerne at skydse ham, 
og de oftere stræbte ham efter Livet. Ved Juletid 1713 blev han
sendt som Tolk med Fogeden Soelgaard paa «den malmiske Rejse»,
og her gjorde han stor Nytte ved at skaffe Rede paa den gamle
Landegrænse. Da han ganske havde tilegnet sig Finnernes Sprog
og Levemaade og optraadte i deres Dragt, kunde han vinde deres
Fortrolighed og ved deres Hjælp finde de gamle Mærker. Han
gjorde 3 Saadanne Rejser, og ved de Oplysninger, han samlede,
kunde han kortlægge disse fjærne og vel næsten ukjendte
Landsdele. 1716 traf T. v. Westen ham i Kjelvik og tog ham med til
Throndhjem, hvor han næste Aar blev beskikket til Interpres lingvæ
Lapponicæ med 200 Rdl. i Løn. T. v. Westen har ham visseligen
meget at takke for sin Kyndighed i Finnesproget. 1718 blev han
beordret til Kjøbenhavn med 3 unge Finner. De Oversættelsesarbejder, 
han i Throndhjem havde paabegyndt, fik han her
fortsætte, og disse saa vel som hans Kort vakte megen Interesse. Da
de vare afleverede -- de ere formodentlig fortærede i Branden
1728 --, fik han Afsked, men blev dog i Kjøbenhavn til Maj 1721.
Man har ikke faaet vide Grunden til hans Afskedigelse, men den
Antagelse ligger nær, at v. Westen paa sin forestaaende Rejse bedre
kunde bruge Jens Kildal som Ledsager, især da I. O.s Helbred var
svækket efter alt, hvad han havde gjennemgaaet, v. Westen havde
faaet Paalæg om at skaffe sin hæderlige Medarbejder et Levebrød,
og det lykkedes i Maj 1722 at faa ham ansat som Kordegn ved
vor Frue Kirke i Throndhjem. Rimeligvis er det ved denne Tid,
han blev gift med Riborg f. Hveding, Datter af Sognepræst til
Ibbestad Daniel Jensen H. (d. 1706) og Birgitte Olsdatter og Enke efter
Jon Steffensen Midelfart, Nordlandshandler Throndhjem (d. 1719).

I. O. var en af disse højt fortjente Folkets Mænd, der uden
egennyttig Stræben gaa did, de kaldes, og ingen Opofrelse sky,
naar det gjælder Brødres Vel. Den Møje, han i sin Ungdom
maatte gjennemgaa, har været stor, men fra 1716 til sin Død,
26. Marts 1730, var han i en forholdsvis meget god Stilling, og det
maa siges, at hans Fortjenester bleve vel belønnede, da man dertil
blev i Stand.

Hammond, Den nord. Missionshist. S. 874 ff. 
Thrap, T. v. Westen og Finne-Missjonen S. 92. 96 ff.                                                                   

D. Thrap.



Olsen, Johanne Cathrine, s. Rosing.



Olsen, Niels, --1819, Skuespiller. O. havde allerede spillet 
et stort og broget Repertoire paa det danske Theater i Odense, 
da han 14. og 17. Maj 1799 optraadte som Gjæst paa det kongl.
Theater som Warberger i «Jægerne» og Zar Peter i «Pigen fra
Marienborg»; han vandt meget Bifald, og efter endnu en Prøve
7. Maj 1800 som O'Flaherty i «Vestindianeren» opnaaede han
Ansættelse. O. fik et ikke ubetydeligt Repertoire som komisk
Karakterskuespiller; blandt hans Roller fremhæves særlig Vielgeschrei
i «Den stundesløse»; men snart nedbrød Sygdom hans Kræfter og
sløvede hans Aand, saa han ved Udgangen af 1813-14 maatte
søge sin Afsked; han optraadte sidste Gang ved sin Afskedsbenefice
1. April 1815 som Greven af Unna i «Herman v. Unna» og døde
24. Juni 1819 i Kjøbenhavn, 46(?) Aar gammel. -- O. var gift med
Pauline Marie f. Bagge, der overlevede ham.

Arthur Aumont.



Olsen, Ole Ferdinand, 1805-87, Fabrikant, er født 12. Maj
1805 i Kjøbenhavn; hans Fader, Ole Christian Frederik O., der var
Skipper, omkom paa Søen nogle Maaneder før Sønnens Fødsel,
saaledes at det var den dygtige Moder, Christiane f. Fiseher, der
i knappe Kaar maatte forestaa hans Opdragelse. 1819 blev han
konfirmeret og saa sat i Kunstdrejerlære. Han følte sig ikke særlig
tiltalt af dette Fag, men -- betegnende nok -- da han én Gang
havde begyndt paa det, vilde han ogsaa blive ved det Læretiden
ud. 1824 blev han Svend og søgte saa strax andensteds hen.
Han blev Handelsbetjent hos Grosserer H. C. Duus, der bestyrede
Udsalget fra Statens Linnedfabrik i Kjøng. Dette medførte, at da
Duus i 1830 gik fallit, blev O. Udsalgets Bestyrer. Og Udviklingen
standsede ikke herved. 1836 fik han et rentefrit Laan paa 10000 Rdl.
for at kunne forpagte Fabrikken i Kjøng, som Staten drev med
Underbalance. For O. gik Sagen bedre. Han afbetalte
efterhaanden Laanet, kjøbte 1840 Fabrikkens Væve og Redskaber, og
da han 1851 havde erhvervet det nærliggende Blegeri i Vintersbølle,
flyttede han Fabrikken der til. 1861 solgte han den til S. F.
Sandberg, en af Fabrikkens oplærte Damaskvævere. Ved Siden af
Virksomheden i Kjøng havde O. fra o. 1830 ladet spinde Hørgarn
i Kjøbenhavn, som han derpaa lod væve i Dragør. Herpaa
grundede han 1840 et Aktieselskab, der dog ikke kunde bestaa. 1844
blev det opløst. Hvad han tabte herved, indvandt han igjen ved
at kjøbe den gamle Ejendom «Haabet» (tidligere «Gule Hest»)
paa Vesterbro, i det han udparcellerede en Del af dens Jorder.
Hele hans Naturel drev ham imidlertid mod andet end en ren
forretningsmæssig Virksomhed. 1831 blev han Medlem af det 
forenede Understøttelsesselskab, hvor han steg til Administrator, og
1834 paatog han sig at virke som Inspektør i de Massmannske
Søndagsskoler, men navnlig voxede denne Side i hans Udvikling,,
efter at han i 1838 var bleven Frimurer. Det blev et Vendepunkt
i hans Liv. I Frimurerordenen steg han fra Stilling til Stilling, til
han til sidst blev en af Ordenens højeste, støttet med ubegrænset
Tillid fra alle Sider. 1878 udgav han anonymt «Kristelige
Betragtninger til hver af Aarets Dage af en Lægmands. Efter en Tid
at have haft Titelen Kammerraad døde han 6. Jan. 1887 som
Justitsraad. -- 1828 havde han ægtet Laurine Reerup (d. 1853), Datter
af Skolelærer R. i Virum.

Rawert, Danmarks industr. Forhold S. 496.
E. Collin, O. F. O. (1885).
Nutiden XI, 161.
Nord. Frimurertid. I, 257 ff.

C. Nyrop.



Olsen, Oluf Nicolai, 1794-1848, Officer og Korttegner, Søn
af Kjøbmand og Brandinspektør i Kjøge, senere Brygger i
Kjøbenhavn, Lars O. (d. 19. Nov. 1828) og Anna Botelene (Bothilde) f.
Bech (d. 1827). Han er født i Kjøge 4. Marts 1794 og blev 1807
antaget som Volontær paa Artillerikadetinstituttet, ved hvilket han
blev Kadet 1808 og forfremmet til Stykjunker 1. Avg. 1810, fra
hvilken Dato hans Anciennitet som Sekondlieutenant ved senere
Udnævnelse (1812) regnedes. Han blev karakt. Premierlieutenant
1818, virkelig Premierlieutenant 1821 og karakt. Kapitajn i
Artilleriet 1828. Efter en Tjenesterejse til Tyskland, Holland, England
og Frankrig blev han 1830 udnævnt til Sekondkapitajn og
Kommandør for Miner- og Sapørkompagniet. S. A. blev O. dernæst
Lærer i Topografi og Tegning ved den kongl. militære Højskole,
til hvilken Stilling han ved Siden af sine udmærkede Anlæg havde
erhvervet sig særlige Kvalifikationer, dels ved (1815) at underkaste
sig Landmaalerexamen, dels ved at gjennemgaa Kunstakademiets
forskjellige Tegneskoler (1817-19). 1836 ansattes han som
Divisionskvartermester i Generalstaben, efter at han i flere Aar havde haft
Lejlighed til at deltage i Stabens Opmaalingsarbejder, ligesom han
allerede siden 1825 havde haft Ledelsen af Videnskabernes Selskabs
topografiske Arbejder. 1839 forfremmedes han til Major i
Generalstaben og 1842 til Chef for den ved Staben oprettede topografiske
Afdeling, under hvilken henlagdes samtlige Landets topografiske
Arbejder, nemlig Videnskabernes Selskabs og Professor Schumachers
Opmaalinger samt Generalstabens egne Maalinger. 1844 forbeholdtes 
der ham Oberstlieutenants Anciennitet, 1848 udnævntes han til
Oberstlieutenant og s. A. til Oberst i Generalstaben.

O. har som Topograf og i Særdeleshed som Korttegner
udfoldet en meget stor Virksomhed. Som de betydeligste af hans
Arbejder skal her nævnes: «Plantegeografisk Atlas» (1824, til J. F.
Schouws «Plantegeografi»); «Esquisse orographique de l'Europe»
(sammen med J. H. Bredsdorff, 1824; ny forbedret Udg. 1830);
«Ledetraad ved Forelæsningerne i Topografi og Geodæsi» (1830-32);
«Topografisk Tegnekunst» (1831-36); «Atlas til J. F. Schouws
Naturskildringer» (1832-35); «Generalkort over Sønderjylland efter
Videnskabernes Selskabs Opmaalinger» (1836); «Atlas pour le tableau du
climat de l'Italie» (1839); «Generalkort over Kongeriget Danmark
med Hertugdømmet Slesvig» (1841-42), udg. af Videnskabernes
Selskab, senere af Generalstaben; «Atlas især med Hensyn til
Ungdommens Undervisning» (20 Blade, 1842-44); «Generalkort
over Hertugdømmet Lauenborg», udg. af Generalstaben (1844);
«Kort over Island» (4 Blade, 1844-49) samt «Generalkort over
Island» (1849) efter Bjørn Gunlaugssons Opmaalinger, begge Kort
udgivne af det islandske litterære Selskab. Endelig har han som
Chef for den topografiske Afdeling ledet Udarbejdelsen af de indtil
1849 udgivne Atlasblade af Generalstabens Kort over Danmark.

O.s Kort bære Præget af original Opfattelse og Udførelse,
kunstnerisk Sans og Smag, grundige Kundskaber og omhyggeligt
Arbejde. De have stiftet stor Nytte og ville til enhver Tid berede
Kjendere Glæde; en Del af dem kan desuden med fuld Ret
siges at være banebrydende; dette gjælder f. Ex. «Esquisse de
l'Europe», prisbelønnet af det geografiske Selskab i Paris. Vel
kan det siges, at den anvendte Fremstilling af de orografiske
Forhold (ved ækvidistante Horisontalkurver) allerede tidligere var kjendt;
men det er første Gang, Fremgangsmaaden er bleven anvendt paa
Kort i lille Maalestok, en Anvendelse, der fordrer en særlig
Skjønsomhed. Vel maa det indrømmes, at dette anerkjendte Arbejde,
trods den Opmærksomhed, det vakte, endnu ikke har ført til, at
Horisontalkurver i Almindelighed benyttes til Terrænfigurering paa
de geografiske Kort; men det maa antages, at Methoden, der saa
godt som overalt er trængt igjennem ved de topografiske
Originalmaalinger, ogsaa vil blive benyttet ved Fremstillingen af Kort i
mindre Maalestok, naar først Opmaalingerne ere tilendebragte, og
der levnes fornøden Tid til Bearbejdelsen. Af stor Betydning har
end videre O.s «Topografisk Tegnekunst» været, i det dette Værk 
har dannet Grundlaget for Udførelsen af samtlige Generalstabens
Kort. Med særlig Anerkjendelse maa end videre nævnes hans
Atlas med Hensyn til Ungdommens Undervisning; det er særdeles
smagfuldt, klart og overskueligt; hvert enkelt Kort er vel egnet til
at tiltale Sansen for det smukke og til at fæstne et Billede i
Elevens Erindring. Det er utvivlsomt vort bedste og omhyggeligst
udførte Skoleatlas, men det er des værre nu helt fortrængt af 
talentløse Forretningsforetagender. Et meget smukt og betydeligt Arbejde
er ogsaa det overalt højt skattede Kort over Island, hvis 
Udarbejdelse har været forbunden med store Vanskeligheder. Men 
fremfor alt fortjener det at erindres, at O. med udmærket Dygtighed
og Flid iværksatte Danmarks topografiske Opmaaling og Udgivelsen
af det indvundne Kortmateriale, Arbejder, som det hidtil er lykkedes
at fortsætte paa en Maade, der er Begyndelsen værdig.

1837-40 var O. Medudgiver af «Militært Repertorium», i
hvilket han optraadte som militærhistorisk Forfatter med en udførlig
Biografi af Alb. Borgaard (s. II, 519). -- O. blev 24. Sept. 1826
gift med Louise Magdalene Schultz (f. 12. Marts 1798 d. 1. Marts
1880), Datter af Mekaniker Carl Vilhelm S. og Johanne Marie f.
Wigand. Han døde i Kjøbenhavn 19. Dec. 1848 efter kort Tids
Sygeleje.

Selmer, Nekrolog. Saml. I, 406 ff.
Erslew, Forf. Lex.

E. C. Rasmussen.



Olsen, Peder Blicher, 1759-1832, Diplomat, Broder til 
ovennævnte Etatsraad G. H. O., blev født i Maribo 21. Juli 1759. Han
sattes 1774 i Roskilde Skole, hvorfra han dimitteredes 1777. Det
følgende Aar tog han Examen philosophicum og privatiserede i
Kjøbenhavn. Han fik 1782 Ansættelse hos Stiftamtmand Levetzau i
Christiania og var der i Huset indtil 1784, da han med Familien
drog tilbage til den danske Hovedstad. O. udnævntes 1784 til
Volontær i General-Toldkammeret, derefter blev han 1785 
Konsulatssekretær i Marokko, hvilken Stilling han beklædte et Par Aar.
Derpaa ansattes han 1787 som Legationssekretær i Berlin, hvilken
Post han 1789 ombyttede med et Sekretariat i Udenrigsministeriet 
og blev 1793 Konsul i Marokko.
1800 sendtes O. som Ministerresident og Generalkonsul til de 
forenede Stater i Nordamerika, og medens han virkede paa denne
Post, tildeltes der ham 1801 Titelen Gehejmelegationsraad. Han
blev meget alvorlig angreben af den gule Feber og maatte 1803
opgive sin diplomatiske Stilling. O. levede derefter i Fredensborg
og Kjøbenhavn, uden at han nogen Sinde fuldstændig overvandt 
Sygdommens Eftervirkninger. 1815 afskedigedes han af Statstjenesten 
og udnævntes s. A. til Konferensraad. Han døde i Kjøbenhavn 
2. Marts 1832. -- Som Embedsmand havde O. Ry for Retsindighed 
og Dygtighed. Ved Siden af sin Gjerning i Statens
Tjeneste udfoldede han nogen litterær Virksomhed. Han optraadte
som Oversætter af latinske, franske, tyske og engelske Skrifter og
forsøgte sig som Digter. Han udgav 1785 en Digtsamling under
Titelen: «En Dags Læsning», og 1815 fulgte en ny Samling, 
hvilken han kaldte «To Dages Læsning». Disse Arbejder have vel
ikke synderlig poetisk Værdi; men man kan ikke frakjende 
Forfatteren som Visedigter et vis sarkastisk Lune. 1813 udgav O. Skriftet
«Et og andet», hvori han udtalte sig om forskjellige Spørgsmaal,
lige fra Jødefejden til dansk Kornbrændevin. Paa Skriftets 
Titelblad betegnede han sig Blicherolsen, hvilket Navn han antog for
at forebygge en Forvexling af hans og hans nævnte Broders Navn.
O. ægtede 22. Juli 1785 Cathrine Brodersen (f. 1764 d. 11. Dec. 1835)

Dagen 1832, Nr. 67. 
Erslew, Forf. Lex.

A. Thorsøe.



Olsen, Rasmus Ulrik Bernhard, f. 1836, Musæumsdirektør.
B. O. er født i Kjøbenhavn 9. Sept. 1836 paa Borchs Kollegium,
hvor hans Fader, Chresten O., var Portner. Tidlig forældreløs
gjennemgik han Efterslægtens Skole, arbejdede paa Teknisk Institut
og paa Kunstakademiet og fik hurtig Ansættelse som Tegner paa
Kittendorffs og Aagaards xylografiske Anstalt, hvor han udførte 
talrige Illustrationer for Musæerne. Det var dog særlig hans Anlæg
for kunstneriske Arrangements, som førte ham til virksom Deltagelse
i Hovedstadens kunstneriske Liv. 1868 blev han artistisk Direktør
for Tivoli, hvor han virkede til Slutningen af 1885, og hvis nuværende
Hverdagsfysiognomi han for en væsentlig Del har skabt. Som 
Kostumier først ved Kasino, senere (1874-76) ved det kongl. Theater
fandtes der ligeledes rig Anvendelse for hans kunstneriske Sans,
ligesom ogsaa Anlægget af Panoptikon, hvis artistiske Leder han
var fra 1885-98, betroedes ham. Størst Betydning har O. dog
faaet som Stifter af Dansk Folkemusæum. Det var ham, som gjorde
Worsaae opmærksom paa det fortjenstlige i Svenskeren Hazelius'
Bestræbelser for at skabe et Musæum af svenske Almuesager, og
da Worsaae optog denne Tanke ved paa den kunstindustrielle
Udstilling i Kjøbenhavn 1879 at sø£e tilvejebragt en Udstilling
af danske Almuesager, betroedes det O. at samle, ordne og 
opstille den. Denne Udstilling blev bestemmende for Oprettelsen 
af Dansk Folkemusæum, som aabnedes 1885 under en særskilt
Bestyrelse og med O. som Direktør. Med Energi og Sagkundskab
har O. skabt og udviklet et Musæum, væsentlig forskjelligt fra de
hidtil bestaaende saa vel i Henseende til Opstilling (Interiørs) som
til Indhold, og derved vakt Interessen i vide Kredse for Bevaringen
af alt, hvad der har Betydning for vor Almues Kulturliv, lige fra
dens Bygninger til de mindste Brugsgjenstande. Resultaterne af
sine Erfaringer paa dette Omraade har han nedlagt i talrige større
og mindre Afhandlinger i Tidsskrifter.

O. deltog i Krigen 1864 som Lieutenant og blev af sit
Regiment efter Slaget ved Dybbøl indstillet til at optages i de faste
Kadrer. -- Han ægtede 1865 Laura Marie Nathalie Glad (f. 1840),
Datter af Skibsfører Jac. Chr. G.

Weilbach, Nyt Kunstnerlex.

Mollerup.



Blicher-Olsen, Peder, d. 1832, s. ovfr. S. 420.



Olsen-Ventegodt, Peter, f. 1863, Maler. Han er født i
Nærheden af Kjøbenhavn 31. Maj 1863; hans Forældre vare Landmand
Jens O. (f. 1836 d. 1869) og Anne Marie f. Nielsen (f. 1835); Navnet
Ventegodt antog han i 1893 med kongl. Bevilling. Oprindelig
uddannedes han til Porcellænsmaler, men samtidig hermed var han,
fra 1881-83, Elev af Kunstakademiet. I 1886 udstillede han et
Portræt af sin Moder og i de følgende Aar flere Portrætter og
Genrebilleder, af hvilke sidste et, «Juleaften paa Landet, forrige
Aarhundrede», er optaget i Nationalgalleriet; i 1893 kom hans
«Susanne i Badet». I 1893 ægtede han Hilda Josepha Simonsen
(f. 1866), Datter af Overretsprokurator Josef Levin S. og Julie f.
Fürst.

Weilbach, Nyt Kunstnerlex.

Sigurd Müller.



Olshausen, Detlev Johann Wilhelm, 1766-1823, Superintendent, 
blev født 30. Marts 1766 i Nordheim i Hannover. Faderen,
der var ansat ved Toldvæsenet, mistede han tidlig og kom i Huset
hos en Landsbypræst. I sit 16. Aar kom han til Gymnasiet i
Altona og der fra 1784 til Gøttingen. I sin Studentertid maatte han
kæmpe med tung Fattigdom, der nødte ham til 1787 at tage
en Huslærerplads ved Leipzig, senere i Hamborg og 1791 i
Kjøbenhavn. Her fik han s. A. den filosofiske Doktorgrad, og
1792 disputerede han i Steden for at tage theologisk Embedsexamen.
Med den tyske Koloni i Kjøbenhavn -- Münter, Adler, Christiani, 
v. Gehren o. fl. -- levede han i nøje Omgang og holdt
Forelæsninger over den Kantske Filosofi, saa det kostede ham Kamp at
rive sig løs for 1794 at overtage Diakonatet i Oldeslo. Nu giftede
han sig med Ida Hoyer, med hvem han i 10 Aar levede et
lykkeligt Samliv. Men ved Stadens Brand 1798 mistede han alt, hvad
han ejede. S. A. forflyttedes han til Hohenfelde, og 1801 blev han
Sognepræst i Glückstadt. Da han 1804 mistede sin Hustru og
omtrent samtidig sin elskede Moder, nedbrød Sorgen herover stærkt
hans Helbred. Han søgte Trøst i Senecas Skrifter, og forskjellige
Oversættelser af denne Forfatters Arbejder udkom fra hans Haand
i de følgende Aar. 1806 indgik han nyt Ægteskab, med Johanne
Juliane Bong. Ved Krigsurolighederne 1813-14, som i høj Grad
ramte Glückstadt, led han igjen store Tab. 1815 forflyttedes han
til Eutin som Superintendent i Fyrstendømmet  Lybek. Her
indlagde han sig store Fortjenester af Skolevæsenets Organisation.
Efter flere Aars tiltagende Svagelighed døde han 14. Jan. 1823.
Hans litterære Virksomhed omfattede tillige homiletiske og
pædagogiske Arbejder; en lille geografisk Lærebog af ham har i sin
Tid haft vid Udbredelse. Foruden ndfr. anførte Søn var han tillige
Fader til den navnkundige Erlanger-Exeget Hermann O. (d. 1839),
Orientalisten Professor Justus O. (d. 1882) og den bekjendte
Slesvig-Holstener Advokat Theodor O. (d. 1869).

Thaarup, Fædrenelandsk Nekrolog 1821-26 S. 218 ff. 
Allg. Deutsche Biographie XXIV. 
Lübker u. Schröder, Schlesw.-Holst.-Lauenb. Schriftsteller-Lex.
Alberti, Schlesw.-Holst.-Lauenb. Schriftsteller-Lex.

A. Jantzen.



Olshausen, Wilhelm, 1798-1835, Filolog, 
var næstældste Søn af den ovfr. nævnte Superintendent D. J. W. O. Han blev
født i Oldeslo 22. Maj 1798, gik først i den lærde Skole i
Glückstadt, siden i Gymnasiet i Altona, blev Student 1816 og studerede
derefter Theologi og (til sidst alene) Filologi, dels i Kiel, hvor han
2 Gange vandt en Pris for videnskabelige Arbejder, dels i Berlin.
Efter den Tid virkede han først som Huslærer, men kom siden til
Domskolen i Slesvig, hvor han 1821 blev Konrektor og 28. April 1835
Rektor; men allerede 5. Nov. 1835 døde han. Han har kun udgivet
et Par Skoleudgaver af ciceronianske Værker og nogle faa Smaaafhandlinger 
i et filologisk Tidsskrift og i Skoleprogrammer fra Slesvig.

Allg. Deutsche Biographie XXIV.

M. Cl. Gertz.



Oluf Hunger, --1095, Konge, var Søn af Svend Estridsen 
og skal have været Jarl under sin Broder Knud den hellige. 
Imidlertid traadte han i en vis Modsætning til denne Broder: da Knud
havde rustet en mægtig Flaade til et Englandstog, men selv blev
opholdt ved Landets Sydgrænse, bleve Ledingsmændene utilfredse
og sendte da O. som Bud til Knud for at bede ham komme eller
give Hæren en anden Fører. O. røgtede sit Hverv med
Veltalenhed, men Knud blev forbitret og lod ved sin Broder Erik (Ejegod)
O. lægge i Lænker; i Danmark turde han dog ikke holde ham
fangen, og derfor sendte han ham til sin Svigerfader, Grev Robert
Friser i Flandern (1085). Det var da ret naturligt, at den
Folkerejsning, som næste Aar fældede Knud, hævede O. paa den danske
Trone; den Mand, som særlig havde lidt under Knuds
Vilkaarlighed, maatte være selvskreven Fører for Reaktionen mod hans
myndige Herredømme, og tilmed var O. vel den ældste af de
dalevende Svendssønner. For at udfri sin Broder gik Niels som
Gissel til Flandern, og O. blev saaledes Konge, medens Erik
flygtede til Sverige (1086). Knuds Love bleve afskaffede, Kongemagten
og Præsternes Indflydelse begrænsedes, og Stormændene hævede
atter Hovedet. Sandsynligvis opgav man ogsaa Forbindelsen med
det gregorianske Kirkeparti og sluttede sig til den kejserlige
Modpave Wibert; i alt Fald omtales det senere, at en «Wibertiner»
har «raset» i Danmark, og det kan næppe henføres til anden Tid
end O.s. Saa forstaaeligt det var, at man stillede sig i Modsætning
til den forhadte Knuds Bestræbelser, saa uheldigt var det paa den
anden Side, at man søgte bort fra den evropæiske Kulturudvikling.
Biskop Svend af Roskilde varslede Himlens Straf og drog paa
Pilegrimsfærd. Og det skete virkelig, at en fleraarig Hungersnød,
der hærgede Vestevropa, forgrenede sig til Danmark og blev særlig
ondartet her. Under disse Forhold lammedes det offentlige Liv,
Venderne spillede Mester i Sund og Bælt, og da Skjalm Hvides
Broder Aute var bleven Offer for deres Vikingefærd, maatte Skjalm
selv hævne Broderens Drab, medens O. sad uvirksom. De nationale
Ulykker skadede Kongen og voldte ham det sørgelige Tilnavn
«Hunger». Roskildekrønniken, hvis Forfatter var Tilhænger af
Stormandsvælden og Modstander af den stærke Kongemagt, vil dog
hævde, at O. havde fortjent en bedre Skæbne; vist er det, at han
var stillet over for meget vanskelige Forhold. Utilfredsheden i
Landet gav Stødet til et nyt politisk Omslag; endnu i O.s Levetid
skrinlagde man Knud den helliges Ben (April 1095), og da O. kort
efter døde (18. Avg. 1095), kom Erik Ejegod paa Tronen og  
gjenoptog Knuds Gjerning. -- O. var gift med Ingegerd, Datter af
den norske Konge Harald Haardraade.

Ræder, Danmark und. Svend Estridsen og hans Sønner.
A. D. Jørgensen, Den nord. Kirkes Grundlæggelse.
H. Olrik, Konge og Præstestand I.

Hans Olrik.

 1370-87, Konge">

Oluf, 1370-87, Konge, fødtes i Dronning Margrethes 
Ægteskab med den norske Konge Haakon, vistnok ved Juletid 1370. 
Store Forhaabninger knyttede sig strax til ham; Norge var hans
sikre Arv, men han havde ogsaa Krav paa Sverige, hvorfra hans
Fader nylig var bleven fordrevet, og gjennem sin Moder tillige paa
Danmark, hvor Bedstefaderen, Valdemar Atterdag, var sønneløs. I
Begyndelsen syntes dog alt at vende sig imod ham; hans Fader
maatte give et formeligt Afkald paa den svenske Krone, og
Morfaderen lovede Margrethes Søstermand, Hertug Henrik af
Meklenborg, at hans Søn skulde faa den danske Krone. Det kom
imidlertid til at gaa helt anderledes. Da Valdemar Atterdag døde 1375,
lykkedes det Margrethe at faa O. valgt til Danmarks Konge paa
et Rigsmøde i Slagelse (Maj 1376), og Meklenborgerne maatte snart
efter opgive deres Krav. I de følgende Aar styredes da Danmark
i O.s Navn af hans kloge Moder, og ved Faderens Død 1380
tiltraadte han ogsaa Regimentet i Norge. I 1385 erklæredes han for
myndig, og samtidig antog han Titelen «sand Arving til Sverige»;
i dette Rige var Misnøjen med den indkaldte Albrecht af
Meklenborg stedse voxende, og de svenske Stormænd nærmede sig
Margrethe og hendes Søn. I Sommeren 1387 opholdt begge sig i
Skaane; sidst i Juli træffe vi dem i Ystad, og medens Margrethe
forblev i denne By, drog den unge Konge til Falsterbo Slot,
ledsaget af sine Hofmænd og enkelte Rigsraader. Her blev han
pludselig syg og døde 3. Avg.; hans Lig blev balsameret og udstillet
til Folkets Beskuelse i Stadens Kirke, siden ført til Sorø Kloster.
Saaledes døde, endnu ikke mandvoxen, det sidste Skud af Nordens
forenede Kongestammer, om hvem det ikke uden Grund sagdes,
at han «var af ædlere Byrd end nogen dalevende Konge paa
Grund af sin Slægts ældgamle Blod og den kongelige Oprindelse
baade paa Sværd- og Spindesiden».

Som det saa ofte gaar ved kongelige Dødsfald, udbredte der
sig ogsaa i dette Tilfælde Rygter om, at det ikke hang rigtig
sammen med O.s Død. Særlig i Norge var man vantro; man
optegnede i Aarbøgerne: Kong O. forsvandt, og etsteds siges
udtrykkelig: Danerne sagde, at han var død, men Nordmændene vilde 
ikke tro det. Paa denne Baggrund kan man fatte den Tiltro, som
den falske Oluf fandt. I Aaret 1402 mente nogle Kjøbmænd i en
fattig og sygelig Mand, som de traf i Ordenslandet Preussen, at
gjenkjende Kong O., og det hed sig da, at hans Moder havde
villet forgive ham, men at en anden var faldet som Offer for Giften
i hans Sted. Stakkelen blev snart overbevist om, at han var den
sande Arving til Nordens Kongeriger, og mange troede paa ham,
baade i Tyskland og i Norden. Margrethe tog Sagen med sin
sædvanlige Besindighed; hun sendte en Sendefærd til den
preussiske Højmester og satte i Spidsen for den Folmer Jacobsen Lunge
(X, 470), i hvis Arme den unge Konge havde udaandet; de da
tilstedeværende havde desuden medgivet en Udtalelse om, hvorledes
det hele var gaaet til. Højmesteren gjorde heller ingen
Vanskeligheder; han sendte Bedrageren til Danmark, hvor han blev offentlig
brændt 28. Sept. 1402.

Erslev, Dronn. Margrete og Kalmarunionen.
Hist. Tidsskr. 5. R. IV, 730 ff.
Behrmann, Beretn. om Kong Oluf Hagensøns Død og den falske Oluf (1846).

Kr. Erslev.



Oluf (Haraldsen), --1143(?), Modkonge, var Søn af Harald
Kesja (VII, 74) og Ragnhild. Da Erik Emune overrumplede Harald
i Vejleegnen og dræbte ham (1135), lod han ogsaa hans mange
derværende Sønner gribe for snart efter at lade dem alle ynkelig
omkomme; kun O., som den Gang maa have været ganske ung,
slap ud af Huset, forklædt som Kvinde, og flygtede til Norge.
1137 laa O. med en Flaade i Gøtaelven og har vel da været rede
til at optræde med Krav paa den danske Krone; Sigurd Slembe,
som stod sig vel med den danske Styrelse, og som netop kom
sejlende fra et Tog i Østersøen, tog imidlertid 3 af hans Skibe fra
ham og jog ham op i Landet. Senere vendte O. tilbage til
Danmark og krævede, at Erik Lam skulde give ham hans
Fædrenegods, men blev afvist som Søn af en Landsforræder. O. maatte
bide sin Harme i sig, men dannede hemmelig en Sammensværgelse
og søgte en Nat at overfalde Erik paa Gaarden Arne ved Lund.
Vagten afværgede dog Snigmordet, og O. maatte skyndsomst flygte
til Sverige. Her fra begyndte han en Fejde (vistnok 1140-43),
en af de blodigste i Danmarks Historie; Sagnet gik, at der en
Gang paa én Dag havde været 3 Kampe og i ét Aar 13 Slag. Strax
da Erik Lam havde forladt Skaane, gjorde O. Indfald. Forgjæves
søgte Ærkebiskop Eskil at standse ham: han blev slaaet, maatte 
overgive ham Lund, sværge Troskab og stille Gisler. Kort efter
flygtede Eskil dog til Erik og ænsede hverken Ed eller Gisler;
men da Ærkebispen i Spidsen for Eriks Hær prøyede Landgang i
Skaane, var han atter uheldig, og O., der virkelig havde fundet
Tilslutning, indsatte nu en anden Ærkebiskop, som for øvrigt ogsaa
hed Eskil. Sejeren gjorde dog O. alt for tryg, saa at Erik pludselig
overraskede ham, lod hans Ærkebisp hænge og tilføjede ham selv
ved Glugstorp et eftertrykkeligt Nederlag, saa at han atter maatte
flygte til Sverige. Strax efter faldt O. ind i Bleking, men blev
igjen dreven tilbage. Faa et Strejftog dræbte han imidlertid mange
af Lunds Borgere og gjorde dernæst et dristigt Angreb paa
Nordsjælland; men her blev han slaaet af Biskop Rike ved Buddinge Aa
(mellem Gjentofte og Kjøbenhavn), hvorpaa han flygtede til Halland.
Ved et nyt Strandhug overrumplede han den krigerske Biskop i
Ramløse ved Arresø og satte Ild paa Huset over ham; Rike bad
om Fred, og O. gav ham frit Lejde, men nedhuggede ham ikke
des mindre. Da ramtes O. af Pavens Bandlysning, og fra nu
svigtede Lykken ham helt. Erik forfulgte ham ind i Halland, og
ganske vist undgik O. et Mordforsøg, som Eriks Vederlagsmand
Ingimar rettede imod ham, men dernæst faldt han med mange af
sine Mænd i Kampen ved Tjuteaa i Skaane (vistnok 1143). En
Søn af O. var sikkert den senere Tronkræver Harald Skrænk
(VII, 77).

Script, rer. Dan. I, 384 f.
Saxo, ed. Müller.

Hans Olrik.



Oluf, --1214, Biskop, var først Valdemar II's Kapellan og
Notar og blev dernæst ved Kongens Indflydelse Biskop i Ribe
(1204). Bispetienden, der allerede var indført i Lunde og Roskilde
Stifter, søgte han forgjæves at faa gjennemført i sit Stift; hans
Bestræbelser strandede paa Almuens Modstand. Sit kirkelige
Sindelag viste han ogsaa ved at skjænke sin Domkirke en Homilibog,
et Krucifix af Hvalrostand og en Del Jordegods; men tillige var
han Løgum Klosters Velgjører, og da han døde (29. April 1214),
blev han ligesom sin Forgænger Orner jordet i dette Kloster.

Kinch, Ribe Bys Hist. I.

Hans Olrik.



Oluf, --1320, Biskop. Da Roskilde Bispestol blev ledig ved
Jens Krags Død (1300), valgte Kapitlet en vis Florentius til Biskop;
han har rimeligvis været en Tilhænger af Kongen, og Jens Grand
kasserede da som Ærkebisp hans Valg, medens han i Steden udsaa 
O., der var Magister og Kannik i Roskilde, til Biskop, efter dertil,
som det siges, at være blevet befuldmægtiget af Kapitlet.
Florentius appellerede imidlertid til Paven og rejste selv til Rom;
O. fulgte Exemplet, og til sidst faldt Afgjørelsen til hans Fordel;
Benedict XI stadfæstede ham som Biskop (Febr. 1304). Nu indtog
han sit Sæde; men ogsaa en Gang senere kom han til at staa Erik
Menved imod. Sammen med Ærkebisp Esger Juul og andre danske
Bisper udvirkede han nemlig under Konciliet i Vienne nogle
Pavebuller, der vakte Kongens største Vrede; meget stødende var det
unægteligt, at Paven som Værnemand for Roskilde Stift indsatte
Jens Grand i Bremen. Kongen viste sig dog at være den
overmægtige, og O. maatte love ham ikke at gjøre Brug af de pavelige
Breve (1313). Senere var der intet i Vejen mellem ham og Kongen;
han stod fast paa dennes Side under den store Strid med Esger
Juul, og Dronning Ingeborg trøstede han i hendes Ulykke (s. VIII,
278). For sin Domkirke sørgede O. med Iver; i 1310 byggede han
et Kapel, indviet til vor Frue, ved Kirken, og 1315 ophøjede han
Kantoriet til et Prælatur, hvortil lagdes rige Indtægter. O. døde
10. Marts 1320 og blev begravet i det af ham stiftede Kapel, som
han lige før sin Død havde beriget med nye Gaver.

Danske Mag. IV, 225 ff.
Ny kirkehist. Saml. III, 412. 422.

Kr. Erslev.



Olufsen, jvfr. Olsen.



Olufsen, Christian Friis Rottbøll, 1802-55, Astronom, 
fødtes 15. April 1802, døbtes i Aastrup Kirke ved Næsgaard paa Falster,
hvor hans Fader, nedennævnte Oluf Christian O., bestyrede det af
det Classenske Fideikommis oprettede Landvæsensinstitut, men
tilbragte for øvrigt sine første Aar indtil 1807 i Classens Have uden
for Kjøbenhavn, hvor hans Fader boede. Sin tidligere Opdragelse
fik han af Faderen. I 1812 kom han i Borgerdydskolen, og her
udmærkede han sig saaledes, at han allerede 1818 erklæredes for
moden til at dimitteres til Universitetet. Dette skete dog, efter
Faderens udtrykkelige Forlangende, først det følgende Aar. Paa
Universitetet hørte han mathematiske og astronomiske Forelæsninger
af Degen og Thune, og her kom han, hvis Hu først havde staaet
til Søen, i Forbindelse med den senere Oberstlieutenant Bracht, der
indgød ham Lyst til at blive Ingeniørofricer. Han lagde sig i den
Anledning ogsaa efter legemlige Ovelser og Fægtekunsten, men lod
sig dog afskrække af, at han først skulde tjene nogen Tid som 
menig. I 1824 vandt han Universitetets Guldmedaille for Besvarelsen
af den mathematiske Opgave: «Beregning af Formørkelser», blev
s. A. Assistent ved Observatoriet og fik offentlig Understøttelse til
at uddanne sig videre hos den berømte Bessel i Kønigsberg. Her
tilbragte han 2 Aar og vandt i høj Grad Bessels Tillid. Selv
bevarede han ogsaa stadig denne sin store Lærer i taknemmelig
Erindring, og i sin sidste Sygdom lod han et af Portrætmaler
Jensen udført Portræt af Bessel (som Observatoriet endnu ejer)
ophænge ved sit Sygeleje. I Kønigsberg kom han ogsaa i
Forbindelse med andre senere Berømtheder som Steinheil og Struve.
I 1826 kom han tilbage fra Kønigsberg og deltog i det følgende
Aar med Schumacher i Opmaalingerne i Holsten. Senere bestyrede
han i kort Tid Observatoriet i Hamborg. 1829 udnævntes han til
Observator ved Observatoriet i Kjøbenhavn og 1831 til Lektor ved
Universitetet. I Mellemtiden havde han atter været i Kønigsberg
for at konferere med Bessel om nedennævnte Soltavler. 1832 blev
han Professor extraordinarius i Astronomi ved Universitetet og
Bestyrer af Observatoriet. Professor ordinarius var Schumacher, skjønt
denne i Anledning af den danske Gradmaaling altid opholdt sig
paa Observatoriet i Altona. Først lige ved Schumachers Død blev
O. 1850 Professor ordinarius. 1832 blev han Medlem af
Landmaaler-Examinationskommissionen. 21. Dec. 1833 ægtede han Magdalene
Frederikke Ernestine Sophie Münter (f. 1809, Datter af Biskop Fr. M.,
s. ovfr. S. 25), med hvem han levede til sin Død i lykkeligt, men
barnløst Ægteskab. 1834 blev han Medlem af Videnskabernes
Selskab. S. A. rejste han til Paris i Anledning af Normalkilogrammets
Udmaaling og Afvejning. De Tilbud, han fik om at overtage
Professoratet i Astronomi i Helsingfors og i Dorpat, afviste han. 1840
disputerede han for den filosofiske Doktorgrad med en Afhandling:
«De parallaxi lunæ». 1851 blev han valgt Medlem af Konsistorium.
S. A. iagttog han den totale Solformørkelse i Kalmar. Han døde
29. Maj 1855 efter i 3 Aar at have lidt af en uhelbredelig Sygdom.

O.s vigtigste Værk er Soltavlerne. I 1826 formaaede
Schumacher Videnskabernes Selskab til at bekoste Udarbejdelsen og
Udgivelsen af nye Soltavler. Arbejdet overdroges P. A. Hansen
(VII, 41) og O. Denne skulde behandle Iagttagelserne og af dem
beregne Solens Bane, medens Hansen paatog sig Beregningen af
Perturbationerne. Resultatet fremkom først 1853 under Titelen:
«Tables du soleil». O. deltog ogsaa i Berliner-Akademiets store
Værk: Udgivelsen af Stjærnekort over Dyrekredsen til Opdagelse 
af Smaaplaneter. Han paatog sig og udførte den Del af Arbejdet,
der omfatter Rectascensionstimen I, Blatt 2 (Berlin 1849); dette Kort
er bekjendt for sin Nøjagtighed og Fuldstændighed. En hel Del
Iagttagelser, Beregninger og Afhandlinger af ham findes i
«Astronomische Nachrichten», i Bessels «Tabulæ Regiomontanæ», i
«Maanedsskrift for Litteratur», hvis Medredaktør han var 1836-38,
i Videnskabernes Selskabs Oversigter, i Universitetets Festskrifter
og andensteds. Han har ogsaa forfattet «Begyndelsesgrundene af
Astronomien med Anvendelse paa den mathematiske Geografi» (1848)
og beregnet Almanakkerne 1833-56.

Oversigt ov. Vidensk. Selsk.s Forhandl. 1856, S. 77 ff.
Erslew, Forf. Lex.

C. F. Pechüle.



Olufsen, Hans, d. 1571, s. Spandemager.



Olufsen, Hans, --1670, Godsejer, var Tolder i Sølvitsborg 
og Bokuld, da han 1658 blev ansat ved Hoffet som Køkkenskriver.
Det var just under den ødelæggende Svenskekrig, han kom til
Kjøbenhavn, men for ham blev den en Kilde til Velstand, dels
ved Kaperier, dels ved Leverancer af Tømmer, Planker m. m. til
Flaaden og Befæstningen; da han desuden ydede Pengeforstrækninger 
til Garnisonens Underhold i Belejringstiden, stod han efter
Freden som en af Kronens betydeligere Kreditorer. Allerede 1660
havde han for sine Fordringer faaet Udlæg i den af Fjenden
afbrændte Spanager By, som han forvandlede til en Herregaard, og
1662 fik han udlagt Lellinge Hovedgaard og Gods samt Ejby
Kirketiende af i alt o. 780 Tdr. Hartkorn; 1663 kjøbte han Jonstrup
Gaard og Gods, og 1664 erhvervede han ved Mageskifte med
Kronen Birkerettighed til Lellinge samt en Del Gods i Ringsted
og Tryggevælde Amter m. m. S. A. opgav han sin Tjeneste ved
Hoffet, og om han end vedblivende drev Forretninger i Hovedstaden, 
hvor han ejede flere faste Ejendomme, boede han dog mest
paa Lellinge, hvor han døde i Maj 1670. Med sin Hustru, Inger
Hansdatter (d. o. 1688), havde han flere Børn.

Danske Herregaarde VII: Juellund.
A. Petersen, Vallø og Omegn.

G. L. Wad.



Olufsen, Hans, d. 1698, s. Olavius, Johannes (ovfr.  S. 391).



Olufsen, Jens, d. 1548, s. Bratt (III,  18).



Olufsen, Niels, (1310), s. Bild (II, 196).



Olufsen, Ole, f. 1865, geografisk Rejsende. O. er Søn af 
Gaardmand Jens Olesen i Bjødstrup, Randers Amt, hvor han fødtes 
24. Jan. 1865. I Daaben fik han Slægtnavnet Jensen, der ved
kongl. Bevilling 1889 forandredes til Olufsen. Efter at have
gjennemgaaet Realklasserne i Aarhus Latinskole traadte han ind i Hæren
og udnævntes 1885 til Sekondlieutenant, 1889 til Premierlieutenant
i Fodfolket. Senere kastede han sig over geografiske Studier, og
hovedsagelig ved privat Pengehjælp lykkedes det ham 1896 at
foretage en Undersøgelsesrejse til Pamir. Gjennem Rusland og
Turkestan naaede han Osch i Provinsen Ferghana, hvorfra hans Togt
begyndte. I o. 4 Maaneder færdedes han med udholdende
Dygtighed ad til Dels lidet kjendte Veje langs Bjærgfloderne Pamir-darja
og Pændsch, Amu-darjas Hovedtilløb. I «Geogr. Tidsskr.» XIV 
har han givet et kort Omrids af sine Oplevelser og Iagttagelser,
ligesom en større, ved ham indkjøbt og hjembragt Samling af
moderne ethnografiske Sager er opstillet i Nationalmusæet. 1898
tiltraadte O. en ny og længere Rejse til samme Egn. 

P. Lauridsen.

 1764-1827, Digter, Landbrugs- og Skovbrugsforfatter, Statsøkonom">

Olufsen, Oluf Christian, 1764-1827, Digter, Landbrugs- og 
Skovbrugsforfatter, Statsøkonom. Chr. O. fødtes 20. Jan. 1764 i
Viborg, hvor Faderen, Hans O., var Raadmand, tillige Ejer af
Hovedgaarden Hessel ved Grenaa. Moderen, Christine f. Testrup,
døde ved hans Fødsel, Faderen 2 Aar efter, hvorpaa han kom i
Huset hos sin formuende Mormoder, Fru Testrup paa Vesterris,
senere hos Provst L. F. Winther i Gjedsted. Da han var udset til
at skulle forvalte et af Mormoderens Godser, blev han anbragt paa
Stiftamtmandens Skriverstue i Viborg; senere sendtes han til
Kjøbenhavn for at læse til dansk-juridisk Examen, som han tog 1783, men
Mathematikken interesserede ham mere, hvorfor han 1784 tog
Landmaalerexamen. Han var derefter i nogle Aar beskæftiget med
Opmaalinger i Jylland; under Krigen 1788 udførte han en kort Tid
Regimentskvartermester- og Avditørforretningerne ved en
Grenaderbataillon.

Saaledes vare hos O. fra Ungdommen af praktisk Virksomhed
og Studium gaaede Haand i Haand. Den opvakte Yngling havde
tilegnet sig Latin foruden flere moderne Sprog, var vel belæst i
den evropæiske Skjønlitteratur og havde levende Sans for Poesi.
O. var bleven nøje knyttet til Christen Pram, med hvem han havde
baade økonomiske og digteriske Interesser fælles; ogsaa dennes
fængslende Hustru, Baggesens «Seline», drog ham til Huset. O.
skrev lyriske Digte i forskjellige Nytaarsgaver og Tidsskrifter og
oversatte Sangene til Syngestykket «Renaud d'Ast»; hans 
velklingende Digte vidne om en levende Naturglæde. Et i «Minerva»
(1791) trykt længere Digt, «Rosen», kan især fremhæves; man vil
ikke i den samtidige Litteratur finde en saa yndefuld, med frisk
Humor iblandet Idyl. Men var O. her fin og følsom, saa var han
i Parodien paa P. A. Heibergs Syngestykke «Selim og Mirza»,
«Jochum og Maren» (1790), vel ikke uvittig, men haardhændet og
grovkornet.

2. Maj 1793 gik Komedien «Gulddaasen» over det kongl.
Theaters Scene og gjorde stormende Lykke. Forfatteren havde
holdt sig strængt anonymt, og der blev gættet paa mange, men
de kyndige udpegede hurtig O. som Digteren. Stykket indeholdt
da ogsaa klare Afspejlinger af, hvad O. med sit iagttagende Øje
havde set paa Amtets Skriverstue, eller da han færdedes med
Maalebaandet i Haanden. Det var Skildringer fra de samme
midtsjællandske Egne som i «Rosen», men det fredelige Billede fra
Præstegaarden var bleven afløst af lystige Herregaards- og
Værtshusscener, hvor et stærkt blandet Selskab af til Dels forvorpne
Personer tumlede sig. Imellem de skarptskaarne Figurer fængsledes
især Opmærksomheden ved den vel begavede, ved egen Skyld og
Skæbnens Ugunst nedsunkne Prokurator Faldsmaal, hos hvem ondt
og godt førte en stadig Kamp om Overtaget. Komedien havde en
interessant og vexlende Handling, Dialogen lyste af vittige Indfald
og Sidehug til samtidige Forhold. Om end bygget paa gamle
Iagttagelser var Stykket skrevet i en ganske kort Frist, og den
Friskhed, som gjennemstrømmede det, har holdt det ungt endnu
den Dag i Dag, da det er gaaet 123 Gange over Scenen.

O. havde holdt strængt over sin Anonymitet, da han vilde
undgaa Modangreb fra P. A. Heibergs Side og end videre maatte
ønske, at Forfatterskabet og Stykkets Skæbne ikke skulde forringe
hans Udsigter som Ansøger om at blive Lærer paa et
Agerdyrkningsinstitut, som det Classenske Fideikommis var i Færd med at
oprette. Og netop 4 Uger efter «Gulddaasens» første Opførelse
tildelte Landhusholdningsselskabet ham denne Stilling; dog skulde
han forinden rejse i nogle Aar paa Fideikommissets Bekostning.
O. begav sig derfor i Efteraaret 1793 paa Vej og opholdt sig den
første Vinter i Gøttingen, hvor især Fysikeren Professor G. C.
Lichtenberg fængslede ham. Den berømte lærde fik paa sin Side
et betydeligt Indtryk af O.; han anbefalede ham i et Brev til
Goethe som en fortræffelig Mand med usædvanlig Aand og dyb
Indsigt i den hele Naturlære, af hvem han havde lært ved ethvert 
Besøg; han er, tilføjer han, Forfatter af «Gulddaasen», hvilken
herlige Komedie han har skrevet i Løbet af 8 Dage. Senere var
O. i Schweits, England og Skotland. Fra første Færd viste han,
at han med Alvor forfulgte Rejsens Maal. Imidlertid fjærnede han
sig ogsaa stadig bestemtere fra Poesien og søgte «Kostalde» i
Steden for Skuespilhuse; Vers skrev han næppe nogen Sinde mere
i sit Liv. O. saa ned paa den tidligere poetiske Periode som
«fjantet», hans ejendommelige Naturel medførte, at han helt maatte
gaa op i en enkelt Ting ad Gangen; «hos mig maa én Trop
Kundskaber afløse den anden som en Flok Soldater den anden
paa en Hovedvagt». Saaledes hjemkom han da i Sommeren 1796
som en «fuldkommen Økonom».

O. begyndte sin Virksomhed paa Næsgaard under Carlsfeldt
paa Falster. Det viste sig imidlertid vanskeligt at faa Elever her
nede, hvorfor Skolen forlagdes til Kjøbenhavn; nogle Forsøgsmarker
bleve dannede i de Classenske Haver, og en Bygning blev rejst;
efter at imidlertid alt var bleven lagt øde i Krigen 1807, maatte
O. indskrænke sin Gjerning til Forelæsninger, hvilke ogsaa i det
hele bleve godt besøgte. Han havde begyndt at udgive
«Økonomiske Annaler» (12 Bd., 1797-1810), fortsat af «Nye økonomiske
Annaler» (5 Bind, 1812-20), der var et nyttigt og velredigeret
Tidsskrift. O., som med grundige Kundskaber forbandt praktisk
Sans og klar Fremstilling, skrev ogsaa «An visning til Hampens
Dyrkning» (1810), der kronedes af Landhusholdningsselskabet; dette
Skrift, ligesom ogsaa hans «Anvisning for Landalmuen til at brygge
Øl» (1812), blev uddelt gratis paa Regeringens Bekostning. Ligesaa
skrev O. en «Lærebog i den danske Landøkonomi» (1805); et nyt
Oplag blev udgivet paa det Classenske Fideikommisses Bekostning
(1814). Dette som andre af O.s Arbejder blev oversat paa Svensk
og vandt ogsaa i Sverige megen Anerkjendelse.

Under al sin praktiske og videnskabelige Gjerning havde O.
ikke glemt sin Kjærlighed til Digtekunsten. Han var ved
Venskabsbaand knyttet til flere af vore Digtere, især Baggesen, og det
manglede derfor heller ikke paa Opfordringer til ham om at fortsætte
sin Virksomhed for Theatret. Saaledes tilskyndet optog O. da den
Plan til en Komedie, han havde lagt i Ungdomsaarene, og skrev
«Rosenkjæderne», der opførtes paa det kongl. Theater 1803, men
ikke gjorde Lykke. Stykket havde enkelte veltegnede Figurer,
men led under Usandsynlighed og burleske Overdrivelser. I
Dialogen mærkedes vel O.s bekjendte Vid, men det skortede paa et
frodigt og elskværdigt Lune; under sin Kamp mod det alt for
følelsesfulde syntes Forfatteren selv at være stivnet eller mangle
Varme. O. skrev efter den Tid intet for Scenen.

Imidlertid havde O. stadig udvidet sine Studieomraader. Han
var optraadt som Skovbrugsforfatter og som Lærer i
Nationaløkonomi -- om hans Virksomhed i disse Retninger vil der særlig
blive redegjort nedenfor --, og 1815 blev han ansat som Professor
ordinarius i Statsøkonomi ved Universitetet.

O. var 1814 bleven optaget til Medlem af Videnskabernes
Selskab og offentliggjorde i dets Skrifter «Bidrag til Oplysning om
Danmarks indvortes Forfatning i de ældre Tider, især i det 13,
Aarhundrede» (1821). Denne Afhandling gav for første Gang en
Forstaaelse af det gamle Landsbyfællesskab og den derpaa byggede
Kommunalforfatning. Man kan sige, at O. ved de Erfaringer, han
havde gjort i Marken paa den gamle Fællesskabstid, ved sin sunde
Opfattelsesevne og gode historiske Viden var ligesom kaldet til at
løse denne Opgave. Han godtgjorde her, hvorledes det gamle
Fællesskabssystem i Virkeligheden havde for sin Tid været en
grumme sund og fornuftig Ordning. Paa Grundlag af O.s Paavisninger 
og hans Fortolkninger af de gamle Lovkilder har der rejst
sig et helt nyt Videnskabsomraade, som især er bleven dyrket med
stort Udbytte i Udlandet, og alle have været enige om at hylde
O. som den, der genialt brød Vej. -- Nærmest til dette Arbejde
slutter sig en Række paa Selvsyn og Studier grundede Optegnelser,
der udgaves efter hans Død: «Collectanea til et
antikvarisk-topografisk Lexikon over Danmark» (1829).

O. er overalt i sin Forfattergjerning original og tankerig. I
«Nogle fysikalske og politiske Bemærkninger over den danske Stat»
fremsatte han mismodige Betragtninger over det dansk-norske Riges,
højst ulige Sammensætning, dets alt for store Udstrækning i Nord
og Syd og dets slette militære Grænser. Først 4 Aar senere, efter
at Afhandlingens mørke Syn var bleven sørgelig Virkelighed, lod
O. den gaa i Trykken (1815). Mærkelig er ogsaa hans Afhandling
«Om Menneskets Rolle i den fysiske Verden» (1822), der rummer
en hel fysisk Verdensbetragtning. Han paaviser, hvordan
Livskraften stadig arbejder mod et Maal, i det den omdanner og
udvikler Organismerne. Under de forskjellige Jordperioder ere
Arterne undergaaede Omdannelser ved Udartning eller Forædling,
ved Organismernes gjensidige Indgriben i hinanden og deres Evne
til under den store Kamp for Tilværelsen at tilpasses efter de nye 

Forhold; endelig fremtræder Mennesket som det sidste Led i
Udviklingen. Om end paavirket af Lamarck er O. selvstændig i
mange af sine Iagttagelser, og hans Resultat stemmer mærkelig
overens med den Lære, som Darwin en Menneskealder senere
fremsatte; dog er O. fri for Materialisme og udvikler, at Naturen
arbejder mod et bestemt Maal og for at forædle Materie til Aand.

O. viser sig saaledes som en selvstændig Tænker, der stadig
brød sig Veje paa nye Omraader og kaldte til Opmærksomhed for
nye Synspunkter. Han kjendte ret vel sine Evners Grænse og
ønskede kun i Ro og selvraadig at arbejde paa sin egen Udvikling; 
naar hans Iagttagelser vare modne, frembragte han med stor 
Lethed og udtrykte sig i et kjækt, velformet Sprog. En egen Evne
til hurtig Tankevending, der allerede viste sig i de stundum
overvægtige Replikker i «Gulddaasen», gav ofte hans Udtalelser en
dialektiserende, tilmed alt for stærkt koncentreret Form. Det
lykkedes ham dog derved ofte at forme slaaende Udsagn, der trængte
igjennem. O. har end videre beriget vort tekniske Sprog med
gode nye Kunstord.

O. var 1801 bleven gift med Mette Christine Rottbøll (f. 1781
d. 1846), Datter af medicinsk Professor C. F. R.; deres Søn er
ovennævnte C. F. R. O. O. døde 19. Maj 1827.

J. Steenstrup, Fra Fortid og Nutid. 
Zeitschrift f. d. gesammte Staatswissenschaft XXXVII, 373 f. 
Jahrb. f. Gesetzgebung im Deutschen Reich, N. F. V, 402 f.
Goethe Jahrbuch 1897. 
Erslew, Forf. Lex. 

Johannes C. H. R. Steenstrup.

-- O. C. Olufsen som Nationaløkonom. Som Udgiver af
«Økonomiske Annaler» (1797-1810) og deres Fortsættelse (1812-20)
fik O. Lejlighed til i en Aarrække at udfolde en anselig
Forfattervirksomhed. Mange af Artiklerne stamme fra hans Pen, og han
har gjort Uddrag af adskillige fremmede Tidsskrifter. Sædvanligvis
ere disse Artikler og Meddelelser af rent landøkonomisk Indhold,
og naar man læser dem fra Datidens Synspunkt, tør man vistnok,
trods Drewsens heftige Angreb, gaa ud fra, at de have gjort Nytte
under Landbrugets famlende Anstrængelser for at naa et mere
rationelt Grundlag. En Del af Afhandlingerne have mere almen
Interesse, saaledes hans ofte omtalte Forslag om at forbedre de
slette Kommunikationsmidler ved en Kanal gjennem Sjælland fra
Kjøbenhavn til Korsør (1807), hans Forsøg paa at udfinde Antallet
af Heste, Hornkvæg osv. i Danmark (1804), hans Betragtninger
over «det danske Kornpoliti» (1804), hvori han som Tilhænger af 
Adam Smith hævder Frihandelsprincippet, eller hans Undersøgelser
om Udstykning af Jord (1805), hvori han gjør opmærksom paa det
store Antal Husmænd med 1-4 Tdr. Land, som vare komne til
siden Forordningen om Jordfællesskabets Ophævelse i 1781, og
hævder, at den stærke Udstykning snarest formindskede
Arbejdskraften, at de smaa Lodder gave slettere og forholdsvis mindre
Udbytte end de store Gaarde, og at man vilde opnaa bedre
Tilstande ved paa de større Gaarde at opføre Huse med knap en
Td. Land hvert til de faste, gifte Tjenestefolk. Af Interesse er
ogsaa hans Paavisning efter en i 1802 udtaget Prøve af, hvor slet
det Korn var, der sendtes til Norge.

En Del af de saaledes fremkomne Tanker fremsætter O. paa
ny i sine «Grundtræk af den praktiske Statsøkonomi» (1815) og
«Bidrag til en Oversigt af Nationalindustrien i Danmark» (1819).
Den første af disse Bøger udkom omtrent samtidig med, at han
blev ansat ved Universitetet. Den er nærmest efter tysk Mønster,
og trods hans Beundring for Adam Smith sporer man kun liden
direkte Læsning af den den Gang stærkt opblomstrende engelske
Nationaløkonomi. Mere indholdsrigt er det sidstnævnte Skrift. Vel
bringer det færre positive Oplysninger om Forholdene i Danmark,
end man skulde vente efter Titelen, men der findes dog mange
Vink til Belysning af den Tids Forhold. Begge Skrifter indeholde
mange sunde Betragtninger, selv om de ikke gaa meget i Dybden,
hvad der f. Ex. viser sig i hans Kritik af Fysiokraternes og Ad. Smiths
Værdilære og ligeledes i hans Fremstilling af Handelsbalancen,
hvor Uklarheden i øvrigt gjenfindes langt senere hos udenlandske
Nationaløkonomer som f. Ex. den berømte K. H. Rau. Han har
det ogsaa fælles- med mange af Datidens nationaløkomiske
Forfattere i en uforholdsmæssig lille Grad at vove sig ind paa et saa
vigtigt Afsnit som Læren om Arbejdslønnen. Dybest kommer han
vel ind paa dette Æmne i sin Afhandling om Kornpolitikken, i det
han hævder den Anskuelse, at det er Arbejdsgiveren, der bestemmer
Arbejdslønnen, «ingenlunde efter den populære Forestilling
Arbejderne selv». Men nogen mere indgaaende Undersøgelse af dette
Spørgsmaal giver han ikke. Derimod læser man med Interesse,
hvad han skriver af agrarpolitisk Indhold, og det kan ikke
bebrejdes ham, at Landbrugets Udvikling paa flere Punkter er kommet
til at gaa i en anden Retning, end han tænkte sig.

H. Westergaard.

-- I sine «Annaler» behandler O. C. Olufsen jævnlig forstlige
Æmner, og i Skriftet «Danmarks Brændselvæsen» (1811) optræder
han som Talsmand for Anlæg af levende Hegn og Smaaskove, der
kunne frembringe det Brændsel, som Landet ikke kan undvære,
men hvis Produktion ofte foregaar med Tab. De store samlede
Skove ønsker han især anvendte til Gavntræproduktion; paa
Hederne mener han at man ikke blot skal dyrke Naaletræer, men
ogsaa Eg, Birk, Bævreasp o. fl. andre Løvtræer. O. advarer med
rette mod at bygge vort Skovbrug ensidig paa tyske Læresætninger
og anbefaler at indsamle Erfaringer i vore egne Skove eller i
England; en særlig Vægt lægger han paa Besparelser i
Brændselforbruget, og hans Undersøgelser paa dette Omraade 
have endnu Værdi.

A. Oppermann, Bidrag t. d. danske Skovbrugs Hist. 1786-1886.

A. Oppermann.



Olufsen (Olsen), Peder, --1550--, Kronist, kaldes Saneropius,
hvilket formentlig antyder, at han var fra Sonnerup i Voldborg
Herred, mellem Roskilde og Holbæk. I sin Ungdom blev han
Munk i Franciskanerklosteret i Roskilde, hvorfor han jævnlig kaldes
«Petrus Olai minorita Roeschildensis». For øvrigt maa han, hjemme
eller ude, have gjort ret grundige humanistiske Studier, der førte
ham ind paa en Syslen med Fædrelandets Historie. Et af hans
første historiske Arbejder er rimeligvis hans Udsigt over Minoriternes
eller Graabrødrenes Historie her i Norden og særlig i Danmark,
«Historia de inchoatione et propagatione ordinis fratrum minorum
in Dania et regionibus septentrionalibus 1232-1530» (Script, rer.
Dan. V, 511 ff.). Efter at Graabrødreklosteret i Roskilde var
opløst (o. 1537), forblev P. O. i denne By, uden at det dog kan
oplyses, hvorledes han har fundet Midler til sin Existens. Mulig har
han gjort nogen Præstetjeneste i Byen eller Omegnen. Det antydes
ogsaa, at Herluf Trolle, der 1557-61 var Lensmand paa Roskildegaard 
og havde megen historisk Interesse, har ydet ham Midler til
hans Underhold, og hvor kunde hin for Fædrelandets Ære
varmtfølende Mand vel finde nogen, der var kyndigere i Danmarks
Historie end den gamle Minoritermunk, der havde tilbragt sin
meste Tid med fra alle Sider af haandskrevne Kilder og trykte
Bøger at indsamle alle de Efterretninger, han kunde overkomme, 
til Oplysning af det Fædrelands Fortid, som han elskede med en
begejstret Kjærlighed (s. hans «Duodecim excellentiæ regni Daniæ» 
Script, rer. Dan. VIII, 493 ff.)! 
P. O. levede til henved 1570. Da han laa paa sit Dødsleje,
lod han den unge Mester Anders Sørensen Vedel, i hvem han med
rette havde erkjendt en Aandsfrænde, kalde til sig og overgav i
hans Hænder, hvad han selv gjennem et langt Liv havde samlet
til Fædrelandets Historie, men hvoraf han ikke havde faaet noget
udgivet. Blandt disse hans Samlinger kan især mærkes «Danorum
gesta post chronica Saxonis facta» (rækker fra o. 1200 til 1559),
hvoraf en Del (fra 1448 til 1549) er oversat paa Dansk, maaske af
P. O. selv, og udgjør en særlig Aarbog (udg. af Rørdam i Hist.
Kildeskrifter I, 297 ff.), der udbredtes i talrige Afskrifter. En
Mængde andre Kompilationer og historiske Udarbejdelser har P. O.
samlet i et haandskrevet Oktavbind, skrevet med en saa umaadelig
fin Stil, at det næppe kan læses uden Forstørrelsesglas. Den
allerstørste Del deraf har Langebek udgivet i «Script, rer. Dan.». --
Kritisk Historieskriver var P. O. ingenlunde; men som flittig
historisk Samler har han vundet et agtet Navn.

Rørdam, Hist. Kildeskrifter 2. R. II.

H. F. Rørdam.



Olufsen, Thorbjørn, d. 1548, s. Bratt (III, 19).



Omer, --1204, Biskop, var muligvis først Valdemar I's Kapellan 
(1175-77), dernæst i alt Fald Biskop af Ribe, indviet til sit 
Embede af Absalon Dagen efter, at denne selv havde modtaget
Ærkebispestaven (1178). O. har staaet den store Ærkebiskop nær,
og hans Navn er da ogsaa knyttet til Vendertogene: den Gang
Jyderne paa Foraarstoget 1182 gjorde Mytteri, søgte han først ved
sin ualmindelige Veltalenhed at kalde dem til Lydighed, og da
dette ikke frugtede, lod han en af Urostifterne binde, uden dog
heller derved at kunne afværge Jydernes Frafald og Foretagendets
Opløsning. Ogsaa senere ser man ham slutte sig til Absalon:
da den forræderske Biskop Valdemar forgjæves havde søgt at gjøre
sig til Konge og maatte indlede Underhandlinger med Kong Knud,
hjalp O. tillige med Peder Sunesen fra Roskilde og Asser fra
Viborg Hertug Valdemar med at gribe den farlige Prælat (1192), og
da den danske Præstestand stod fast i sin Troskab mod Kongen,
kunde Paven ikke faa O. suspenderet. Snart slog Paven da ogsaa
om og gjorde endog O. tillige med Abbed Vilhelm fra Æbelholt
til Voldgiftsmænd i Striden mellem St. Michaels Kloster ved Slesvig
og det af Biskop Valdemar grundlagte Guldholm; deres Kjendelse
faldt for øvrigt ud til Fordel for Guldholm. O. ordnede Forholdene
ved Ribe Domkapitel, som havde været ret forvirrede; han forøgede 
dets Ejendomme med Hellevad Kirke, indskrænkede Kannikernes
og Præbendernes Tal til 12 og fritog Kapitlet for Ordensregelen,
men lod dog Kannikerne bo sammen i Klosteret, som han
gjenopførte efter Ildsvaaden 1176. Ligeledes har han istandsat den
medtagne Domkirke, og i Steden for de Skatte, som vare gaaede
til Grunde ved Branden, skjænkede han den en Guldkalk m. m.
og en kostbar Bogsamling. Kong Knud fik han (1196) til at sikre
Domkirken de store Privilegier, den fra gammel Tid havde nydt.
Løgum Kloster hævede og berigede han ligeledes i høj Grad; her
døde han 22. Juli 1204 og blev jordfæstet. Ogsaa ved Lunds
Domkirke mindedes O. som Velgjører. Den navnkundige Abbed Stephan
fra Genovevaklosteret i Paris berømmer ham for Gudsfrygt og
Lærdom; det er da ikke usandsynligt, at han har studeret i Paris. -- 
O. maa ikke forvexles med den samtidige Biskop O. af Børglum,
som overværede det 3. almindelige Lateranmøde 1179, var Vidne
ved Aarhusbispen Svends Testamente 1183 og Medlem af det
Broderskab af verdslige og kirkelige Stormænd, til hvilket Kong
Knud Valdemarsen ogsaa hørte.

Kinch, Ribe Bys Hist. I.
H. Olrik, Konge og Præstestand II.

Hans Olrik.

 1761-1829, norsk Højesteretsassessor">

Omsen, Christopher Frimann, 1761-1829, norsk Højesteretsassessor, 
Søn af Toldvisitør Hellebrand O. og Helche f. Tode, 
blev født i Bergen 11. Dec. 1761 og blev 1783 Student fra sin
Fødebys Kathedralskole. 1791 tog han latinsk-juridisk
Embedsexamen og blev s. A. Prokurator i Christiania. 1799 udnævntes 
han til Toldprokurør i Akershus Stift. 1814 mødte han som 2.
Repræsentant for Christiania ved Rigsforsamlingen paa Ejdsvold, hvis
Forhandlinger han udgav med Sverdrup og Platou. Han var her
Medlem af Konstitutionskomiteen. O. hørte til den Minoritet, der
med Grev Wedel vilde have Rigsforsamlingens Souverænitet
anerkjendt og Forhandlinger optagne om en Forening med Sverige.
Han viste en høj Grad af Karakterfasthed. Ved Debatterne om
den saakaldte Ejdsvoldsgaranti var han Mindretallets Hovedtaler
og viste sig derunder som en lige modig og indsigtsfuld Taler, der
advarede mod en letsindig Finanspolitik. Rigsforsamlingen overtog
Garantien for den store Masse ufunderede Sedler; men allerede
Stortinget 1815-16 hævede denne og gav derved O. Ret. 1814
blev O. Højesteretsadvokat og 1815 Assessor i Højesteret, i hvilken
Stilling han døde paa Gaarden Blindern i Aker 25. April 1829. 
Han deltog ikke i noget Storting, men var som Højesteretsassessor
nogle Gange Rigsretsmedlem samt Statsrevisor 1818-24. Ved
Testamente af 1828 skjænkede han det Omsenske Legat til Christiania
Universitet. -- O. var 2 Gange gift: 1. med Mariken Paasche,
f. Schjoldager, 2. med Anne Løkke, f. Wolff (d. 1836, 72 Aar
gammel).

Halvorsen, Norsk Forf. Lex.

Yngvar Nielsen.



Oppen, Johan Frederik Blix, 1766-1826, Officer, blev født
5. Febr. 1766 i Østerdalen i Norge. 14 Aar gammel mistede han
sin Fader, Kapitajn Christoffer O. (f. 1732), og da Moderen, Anne
Jørgensdatter f. Houmb, ikke havde Formue, maatte O. under
trange Kaar gjennemgaa den militære Skole i Christiania. Han
dimitteredes 1786 og erholdt Medaillen for Dyd og Flid; han var
derfor naturlig blandt de udvalgte, der skulde gjøre Tjeneste i
Kjøbenhavn. Han ansattes som Fændrik ved Arveprins Frederiks
Regiment og blev 1788 Sekondlieutenant. Da de lette Afdelinger
bleve oprettede 1. Jan. 1790, kom han til 1. sjællandske Bataillon,
hvor han Aaret efter blev Premierlieutenant og 1801 Kapitajn. Det
økonomiske Tryk, hvorunder han levede, førte ham til at gjøre
sine Anlæg for Mathematik og Korttegning frugtbringende ved
Arbejde i Rentekammeret og for Forstvæsenet; han opmaalte saaledes,
1795-1800 de største kongl. Skove og indgav derefter sammen med
Overførster W. B. v. Linstow (X, 334) Forslag til Skovenes fremtidige
Behandling. Netop som Tanken om at gaa over i Forstfaget var
kommen op i ham, traf Kronprinsen (Frederik VI) Bestemmelse om
hans Anvendelse. O.s ualmindelige Kjendskab til Danmarks
forskjellige Egne ønskede Kronprinsen nemlig at udbytte til Fordel for
Hæren; som Adjudant hos Kronprinsen fik O. da det særlige Hverv
at tilvejebringe Kort til Brug under de aarlige større Troppeøvelser.
Samtidig underviste han i Opmaaling og Korttegning, indgav
Afhandlinger herover til Videnskabernes Selskab, konstruerede mathematiske
Instrumenter og optraadte som Lærer for Telegrafisterne under
General-Postdirektoriet. Fra 1801 var han tillige Leder af den optiske
Telegraf, der hidtil kun havde bestaaet i den af General
Waltersdorff etablerede Forbindelse mellem Sjælland og Fyn, men som O.
nu udvidede. O. deltog ikke aktivt i nogen Krigsbegivenhed, og
dog faldt det i hans Lod at komme i Fangenskab. Han var nemlig
6. Nov. 1806 sammen med Adjudanterne Bauditz (I, 599) og Grimer
(VI, 254) paa Rekognoscering i Holsten, da Franskmændene under 
Forfølgning af de oprevne Preussere trængte ind over den danske
Grænse og bortførte O. og hans Kammerater til Lybek.

Ved Generalstabens Oprettelse 1808 blev O. forsat til den som Major; 
s. A. blev han Oberstlieutenant og 1812 Generaladjudantlieutenant. 
Han var stadig i Kongens Stab, saaledes da Hæren i Dec.
1813 koncentreredes paa Fyn, og da Kongen opholdt sig paa Sprogø
fra 1.-5. Febr. 1814. O. blev Kammerherre 1815, Oberst 1816,
Generalkvartermester-Lieutenant 1823, Kommandør af Danebrog 1824.
Han døde 20. Jan. 1826; hans Gravskrift siger, at han var «sin
Konges trofaste og dueligste Tjener, sanddru i Ord, brav og redelig
i Vandel, bestandig i Venskab og velgjørende i det skjulte». Han
havde 22. Maj 1820 ægtet Nicoline Antoinette Seehuus (f. 9. Okt.
1775 d. 20. Maj 1822).

Øst, Materialier t. et dansk biogr.-lit. Lex. Sp. 137 ff. 
Erslew, Forf. Lex.
Meddel. fra Krigsark.

Lesser.



v. Oppen-Schilden, Adolf Wilhelm Rudolf, 1824-96, Godsejer, 
fødtes 9. Jan. 1824 paa Clausholm og var Søn af preussisk
Major og dansk Kammerherre Carl August Rudolf v. O.-S. og
Rosalie f. v. Schilden, Ejerinde af de store og rige Marskgodser
Haseldorf og Haselau ved Elbens Kyst. Skjønt O.-S. fik en tysk
Opdragelse og ligesom Faderen traadte i preussisk Militærtjeneste,
gik han kort før Krigens Udbrud 1864 over paa dansk Side og
ansattes som Ritmester ved 4. Divisions Stab. 1872 arvede han
efter Faderen dennes holstenske Godser og tillige det v. Oppenske
Majorat ved Magdeburg samt erhvervede ved Kjøb Øen Livø. 1861
udnævntes han til Hofjægermester, 1869 til Kammerherre og 1891
til Kommandør af 1. Grad af Danebrog. Paa Haseldorf saa vel
som paa Palsgaard, der kjøbtes af hans Neveu Prins Emil 
Schoenaich-Carolath, foretog han gjennem en lang Aarrække betydelige 
Inddæmningsarbejder, der ville bevare hans Navn i Lokalhistorien.
O.-S. døde ugift 21. Juli 1896 paa Haseldorf. Han var en trofast
fædrelandssindet Mand, der rundhaandet ofrede store Summer i
patriotiske Øjemed. Med ham døde Danskhedens sidste Forpost i
Holsten, en sjælden fornem Personlighed med svundne Tiders
Originalitetspræg.                                                               

Louis Bobé.



Oppermann, Adolf, f. 1861, Forstmand. O. er født 14. Jan. 
1861 i Nyrup ved Holsteinborg og Søn af Adolph Carl Nicolaus
Math. O., Skovrider ved Holsteinborg (d. 1897), hvis Farbroder var 
ndfr. nævnte J. C. V. O. Efter at have taget 4. Klasses
Hovedexamen var O. i 1876-77 et Aar i Handelslære, men opgav atter
denne Vej, tog 1879 mathematisk Artium ved Sorø Akademi og
paabegyndte derefter sit forstlige Studium under P. E. Müller; sin
praktiske Uddannelse fik O. af 2 saa dygtige Vejledere som Faderen
og H. C. Ulrich. 1883 blev han Forstkandidat og s. A. Assistent
ved Skovbrugsundervisningen paa Landbohøjskolen; 1887 Lærer i
Skovbrug og berejste s. A. Skovegne i Østerrig-Ungarn og
Danmark; 1892 Lektor og 1895 Professor. Fra 1891-98 var O. Efor
ved Landbohøjskolens Bibliothek og har som Formand for
Bibliothekskomiteen haft en betydelig Andel i Indretningen af de ved
Højskolens Ombygning anlagte nye Lokaler, Bibliothekets
Omordning og Udgivelsen af en ny Katalog.

Foruden Lærebøger i de af O. foredragne Fag: «Taxations- 
og Tilvæxtlære» (1887), «Vare- og Handelslære» (1892-93),
«Skovbrugslære, Historie og Statistik» 1. H. (1896), har han af
selvstændige Skrifter udgivet bl. a. «Skovene og Skovbruget i Forhold
til Samfundet» (1898); «Undersøgelser over Tilvirkning af Trævarer»
(s. A.); sammen med C. V. Prytz «Undersøgelser over Rødgranens
Væxt i Danmark» (1892). -- Fra 1889 udgav O. sammen med
C. V. Prytz «Tidsskrift for Skovvæsen», men fratraadte Redaktionen
1893. Gjennem Bidrag til Fagtidsskrifter har O. udfoldet en betydelig
Virksomhed og har navnlig behandlet mange Spørgsmaal af
økonomisk og teknisk Betydning for det praktiske Skovbrug og givet
gode Bidrag til Skovbrugets Historie. Gjennem populære
Afhandlinger og en Række dygtige personalhistoriske Arbejder har O.
end videre i ikke faglige Organer henledet Almenhedens
Opmærksomhed paa Skovbruget og dets ledende Mænd.

I 1888 deltog O. i Dannelsen af Dansk Skovforening, og siden
da har han været et meget virksomt Medlem af Fællesbestyrelsen
og har i talrige Udvalg, oftest som Formand, nedlagt et betydeligt
og frugtbringende Arbejde. Han har især arbejdet for at fremme
alt, hvad der kunde bidrage til en fyldigere Udvikling af Afsætning
og Transport af Skovprodukter, har i dette Øjemed dels foranlediget,
dels deltaget i Forhandlinger med de paagjældende Administrationsgrene, 
har søgt Samvirken tilvejebragt mellem Skovbruget og dets
Kunder og har skaffet Skovbruget direkte økonomiske Fordele.
Det er O.s store Fortjeneste at have ført sin Virksomhed som
Lærer fra Kathederet ud i Livet og at have søgt Samarbejde med
det udøvende Skovbrug og med de hertil knyttede industrielle 
Virksomheder paa alle Punkter, hvor det kunde støtte og udvikle
ham i hans Gjerning som Lærer, som Forfatter og som en af
Førerne i Faget. Han har ad denne Vej gavnet det danske
Skovbrug i høj Grad, og han har hertil medbragt en ualmindelig Evne
til at klargjøre sit Maal, til at finde Kjæraen i enhver Sag og til
at fremstille denne i en overbevisende og tiltalende Form. --
25. Okt. 1889 ægtede O. Agnes Elise Marie Johansen (f. 10. Juni
1862), Datter af Partikulier Peter Tønnes J.

Tidsskr. f. Skovvæsen IX, B.

Fr. I. Andersen.



Oppermann, Johann Carl Vincentz, 1784--1861, Forstmand,
blev født 31. Dec. 1784 i den hannoveranske Flække Lauenførde.
Forældrene vare Pastor Matthias Heinrich O. og dennes 2. Hustru,
Caroline Elisabeth f. Bredenbeck, begge af gamle Forstmandsfamilier. 
Faderen døde tidlig, og O. blev opdraget hos forskjellige
Slægtninge, der uddannede ham i Skovbrug. 1803 traadte han som
frivillig ind i det hannoveranske Jægerkorps, og da Napoleons
Tropper havde skilt det fra Hovedarmeen, drog O. til Brahetrolleborg, 
hvis Besidder, Grev Ditlev Reventlow, han havde lært at
kjende i Gøttingen. 1806 blev O. ansat som Skovrider paa
Brahetrolleborg, hvor han virkede, indtil han 1857 tog sin Afsked; han
døde i Kjøbenhavn 17. Okt. 1861. 15. Okt. 1809 havde han ægtet
Johanne Margrethe Oxenbøll (f. 8. Jan. 1784 d. 27. Jan. 1865), Datter
af Forvalter Johan Ludvig O.

O. havde tidlig dannet sig selvstændige Meninger om Skovens
Behandling ved Foryngelse og Udhugning, og han fik i de for
Baroniet vanskelige Aar efter 1820 Lejlighed til at vise, at en
rationel Skovdrift kunde være indbringende. 1836 optraadte han i
et Skrift: «Om Skovens Tilvæxt og vor Rentefod samt om
Skovbrug i Almindelighed», der særlig omhandler Bøgeskovens
Behandling og Væxt, mod N. J. Jessens (VIII, 481) Angreb paa det
private Skovbrug, og omtrent samtidig leverede han værdifulde Bidrag
til C. Dalgas'. Beskrivelse af Svendborg Amt. I de forstlige
Forhandlinger ved Landmandsforsamlingerne tog han livlig Del, og
1850 blev han sammen med sin Søn Ludvig O. (s. ndfr.) Medlem
af Kommissionen til Undersøgelse af Statens Skove. I de følgende
Aar gav O. vigtige Bidrag til Læren om den rette Behandling af
Egeskov og Granskov. Han udfoldede saaledes en offentlig
Virksomhed, der i de Tider var noget for en privat Skovbruger ganske
usædvanligt, samtidig med at han i høj Grad udvidede og 
forbedrede Brahetrolleborg Skovdistrikt og bestyrede eller lagde
Driftsplan for flere andre Skovejendomme. Hans Indflydelse paa
samtidige Skovbrugere har vistnok været betydelig, om end den i de
senere Aar jævnlig er overvurderet. 1854 blev O. udnævnt til
virkelig Forstraad.

Erslew, Forf. Lex. 
Tidsskr. f. Skovvæsen 1892. 
A. Oppermann, Bidrag t. d. danske Skovbrugs Hist. 1786-1886.

A. Oppermann.



Oppermann, Ludvig Henrik Ferdinand, 1817-83, Mathematiker 
og Sprogmand, Søn af ovennævnte Skovrider J. C. V. O.,
er født 7. Sept. 1817 paa Ditlevslyst ved Brahetrolleborg. Han blev
1829 optagen i Odense Kathedralskole, 1834 Student med
Udmærkelse. Efter at have taget 2. Examen med samme Udfald besøgte
han først Polyteknisk Læreanstalt et halvt Aar, men studerede
dernæst Filologi og tog 1843 Embedsexamen i dette Fag. 1846-51
virkede han som Overlærer ved Aarhus Kathedralskole, hvor han
underviste i Sprog. 1849 var nan bleven Medlem af Folketinget,
hvor han med en mindre Afbrydelse havde Sæde indtil 1861, og
hvor han sluttede sig til det national-liberale Parti. 4 Aar var han
Statsrevisor. Det indgaaende Kjendskab, han paa Rigsdagen viste
til Skovvæsen, gav Anledning til, at han med Løfte om en bestemt
Skovriderplads skaffede sig den ydre Adkomst ved at tage
Forstexamen i 1852. Pladsen fik han dog ikke, men derimod blev han
kort efter, i 1852, Lektor i tysk Sprog og Litteratur ved Universitetet,
en Plads, som han, fra 1855 med Titel af Professor, beklædte indtil
sin Død, 17. Avg. 1883.

Det brudte Løfte om Skovriderpladsen var en Skuffelse, som
ved Siden af den efter hans Mening for nærgaaende Brug, andre
Forfattere have gjort af hans «Indledning til den danske
Sproglære» (1844) og hans Geometri, fremkaldte nogen Mistro og
Bitterhed hos ham, som kunde gjøre Omgangen med ham vanskelig for
dem, der ikke havde vundet hans Tillid, og som gjorde ham til
en frygtet Examinator. HovedskufTelsen var dog maaske, at hans
Livskald næsten bestandig laa uden for det Fag, for hvilket han
mest af alt var anlagt, nemlig Mathematikken. Først i 1861 blev
han mathematisk Direktør for Statens Livrenteanstalter, og han
forblev kun i denne Stilling til 1870 uden at gaa med over i den
nyorganiserede Anstalt af 1871. Fra 1872 til sin Død var han
teknisk Konsulent for Livsforsikringsselskabet «Hafnia». I 1875
blev han som Mathematiker Medlem af Videnskabernes Selskab. 
At O. med de Studier, som Forberedelsen til og senere
Varetagelsen af hans Embede krævede, kunde forbinde grundige
mathematiske Studier, blev muligt ved en hurtig Tilegnelsesevne, en
Skarpsindighed, som trængte ind til de fineste Enkeltheder, og en
sjælden tro Hukommelse. Af særlige mathematiske Evner bør
nævnes et Anlæg for Regning, som tidlig viste sig, og som han
hele sit Liv vedblev at udvikle. Hans mathematiske Uddannelse
gik i øvrigt ejendommelige Veje, i det han ikke søgte de nyeste
Fremstillinger, men gik tilbage til de oprindelige Forfattere. Blandt
disse satte han Archimedes, Newton og Gauss langt over alle andre
og erhvervede en sjælden Fortrolighed med deres Værker. De
Æmner, som særlig interesserede ham, forsømte han dog ikke at
følge lige til den nyeste Tid, og naar hans «Elementær
Plangeometri» (1845) rager saa højt op blandt vore danske Lærebøger,
beror det ikke mindst paa den Maade, hvorpaa han forstod at
forene det gamle med Hensyn til Geometriens allernyeste Fremskridt.
O. har i øvrigt selv søgt at betegne sine Studiers Beskaffenhed
ved at underskrive flere Arbejder: «en Dilettant». Han sigter
derved til, at han ikke var inde i den moderne analytiske Teknik,
men viser rigtignok samtidig, at han godt kan undvære den i de
behandlede Opgaver, ja at man netop saaledes faar deres
ejendommelige Grundtanker bedst frem. Hans Indtrængen i Geometri,
Taltheori, Sandsynlighedsregning og alle de Sider af Mathematikken,
som gaa ud paa numerisk Udregning, var baade grundig og faglig.

O. har foruden sin Geometri skrevet en Del Artikler i
«Tidsskrift for Mathematik», Videnskabernes Selskabs Oversigter og 
«The assurance magazine» samt nogle særskilt udgivne Afhandlinger.
I disse er et betydningsfuldt Stof henhørende til de ovennævnte
Retninger sammentrængt i en præcis og vel overvejet Form. De
strænge Fordringer, han selv stillede til denne, bære sikkert Skylden
for, at han ikke har udgivet mere; men med hans egne Arbejder
er hans Indflydelse paa Litteraturen ikke udtømt. I 
mathematisk-historiske Skrifter af Heiberg og Zeuthen, i taltheoretiske 
Arbejder og saadanne, som vedrøre den praktiske Beregningskunst, af Thiele
og Gram vil man se adskillige særlig frugtbare Opfattelser henførte
til O. Andre Tankefrø, som han i Samtaler med de ikke faa
yngre Mathematikere, der efterhaanden sluttede sig til ham, har
meddelt i kort, ofte noget gaadefuld, men æggende Form, have
udviklet sig og baaret Frugter, der ikke saa umiddelbart lade sig
føre tilbage til deres Udgangspunkt. Særlig paa 
Livsforsikringsvæsenets Omraade har han stiftet Skole her hjemme, ligesom 
han nød megen Anseelse hos udenlandske, navnlig engelske, Fagmænd.
Faa dette Omraade falder ogsaa et Hovedarbejde af ham, der har
faaet en betydningsfuld praktisk Anvendelse, nemlig de
Dødelighedstavler, som han har beregnet paa Grundlag af det i Statens
Livsforsikringsanstalter opsamlede Erfaringsmateriale, og som ere lagte
til Grund for den i 1871 omdannede Anstalts Tariffer. Til denne
Udregning benyttede O. en ny, af ham opfunden Dødelighedsformel,
der efter hans Død er offentliggjort af Gram i «Tidsskrift for
Mathematik», og O. har Æren af at være den første, som har
foretaget hele den til Saadanne Tavler nødvendige Udjævning efter de
mindste Kvadraters Methode.

O. ægtede 14. Maj 1847 Helga Borghild Alvilde Faber (f. 23.
Juli 1820), Datter af Biskop N. F. (V, 6). Hun overlever ham.

Erslew, Forf. Lex. 
Tidsskr. f. Mathematik 1883. 
Nord. Tidsskr. f. Filologi, Ny R. VI. 
Livsforsikringsanstaltens Festskrift 1842-92. 

H. G. Zeuthen.

-- Allerede 1836 havde L. H. F. Oppermann hjulpet sin Fader
med Beregninger over Bøgeskovens Tilvæxtgang, og 1842 havde
han inspireret Orla Lehmann til en Kritik af Statsskovenes Drift.
Som Folketingsmand bragte O. i 1850 begge disse Spørgsmaal frem,
hvilket affødte Nedsættelsen af en Kommission, hvis Formand blev
P. G. Bang, men  hvori O. udfoldede en omfattende Virksomhed;
Følgen var en ny Lov om Statsskovenes Bestyrelse. Senere var han
Medlem af en Kommission om Skovenes Skyldsætning, og i Folketinget 
arbejdede han paa at faa solgt en Del af Statsskovene, hvis
Drift ikke var blevet reformeret i Overensstemmelse med hans Ideer.
Ved Landmandsforsamlingen 1863 optraadte han mod F. Oldenburgs
vidtgaaende Forslag (ovfr. S. 397)  og holdt  ved  samme  Lejlighed
et interessant Foredrag om Gjennemhugning.

A. Oppermann, Bidrag t. d. danske Skovbrugs Hist. 1786-1886.

A. Oppermann.

-- Som Sprogmand var L. H. F. Oppermann væsentlig Avtodidakt, 
men hans store og mangesidige Begavelse havde gjort ham
det muligt ved eget ihærdigt Studium at sætte sig ind i og
beherske den gotiske, den oldhøjtyske, den gammelfrisiske og til Dels
den middeltyske Litteratur, medens hans store Belæsthed i alle Dele
af den nyere tyske Litteratur og hans fænomenale Hukommelse
gjorde ham til en uudtømmelig Kundskabskilde for dem, der
forstode at øse af den. Paa samme Tid maa det dog siges, at han 
netop ved dette Selvstudium, maaske ogsaa paa Grund af sit noget
indesluttede Temperament, var noget stagneret i sin sproglige Viden
og navnlig var kommen til at staa mærkværdig kold og uforstaaende
lige over for den moderne Filologis Maal og Midler. Med Professor 
P. Hjort (VII, 473) stod han i længere Tid i stadig Forbindelse,
foranlediget ved hans Arbejde for Glosseringen af Hjorts store tyske
Læsebog; det kan ogsaa her erindres, at O. besørgede en tysk
Oversættelse af Madvigs latinske Grammatik (1844). Han ejede et
godt og temmelig stort tysk Bibliothek, som han flittig læste i, og
hans Blyantsnotitser paa Forsatsbladene vidne om, at han havde
et aabent Øje, ikke blot for Glosen, men for det idiomatiske i
Sproget. Paa Grund af sin egen skarpe Opfattelse og exakte
Spørgeform fordrede han et lige saa nøjagtigt Svar og var derfor
en Skræk for de Præliminarister, som maatte underkaste sig hans
strænge Examination; dog maa det siges, at hans Bedømmelse var
mildere end hans Overhøring. Han omgav sig ogsaa som Lærer
med en Del ydre Skal, men for dem, der havde Taalmodighed
til at arbejde sig igjennem Skallen, var han en elskværdig og
dygtig Vejleder og en trofast Ven.

C. A. Nissen.



Oppermann, Ludvig Valdemar, f. 1833, Veterinær. 
O. er en Søn af Skovrider ved Grevskabet Holsteinborg Georg Heinrich
O. (f. 1781 i Hannover, d. 1857, Broder til ovennævnte Joh. Carl
Vine. O.) og Magdalene Benedicte f. Clausen og fødtes 6. Marts
1833. 20 Aar gammel tog O. Dyrlægeexamen og var derefter et
Aar ansat som Assistent ved Veterinærskolens stationære Klinik;
1854 ansattes han som Dyrlæge ved Grevskabet Holsteinborg, og
1858 overtog han en Gaard i Sterrede, som han stadig driver. I
en Række Aar havde O. en omfattende Dyrlægepraxis og udfoldede
ved Siden deraf en ret betydelig Skribentvirksomhed. Han udgav
saaledes «Om Kolik hos Hesten» (1859) og «Kælvningsfeberen» (1872),
bearbejdede Settegasts «Husdyravlen» (1875) og skrev en stor Mængde
Artikler til «Ugeskrift for Landmænd». 1870 blev han Medlem af
Statshingsteskue-Kommissionen for Sjællands Distrikt, og 1891 ansattes
han som Konsulent i «den lettere Hesteavl» og udgav som saadan
«Stambog over Heste af lettere Race» (1897). - 11. Maj 1858
ægtede han Andrea Lorentze Olsen (f. 1834), Datter af
Premierlieutenant Johan Lorentz O.

H. Hertel.



Oppermann, Rudolf Theodor, 1827-65, Jurist. 
Han var født i Vester Aaby Sogn i Fyn 7. Juni 1827; hans Fader var 
nævnte Skovrider J. C. V. O. 1845 blev han privat dimitteret og
bestod i 1851 den fuldstændige juridiske Examen. 1856 blev han
Kancellist i Justitsministeriet, 1858 Fuldmægtig og Kancellisekretær,
1863 Kontorchef og Departementssekretær samt Kancelliraad. 1859
ægtede han Christiane Margrethe Wolff, Datter af Apotheker Carl W.
Han døde i Kjøbenhavn 6. Marts 1865. -- O. har udgivet en
Fremstilling af den danske Rets Regler om Stiftelser i Almindelighed
(1860) og et særligt Skrift om de borgerlige Klostre (1863) samt
en Samling af Bestemmelserne vedrørende Værnepligten og
Udskrivningsvæsenet (1864). Disse forfølge nærmest et rent praktisk
Formaal, men indeholde dog ogsaa enkelte historiske Oplysninger
og Bidrag til Fastsættelse af Stiftelsens juridiske Karakter.

H. Munch-Petersen.



Orning, Erik Ottesen, --1645, Admiral, var født i Norge 
og Søn af Otte Thomesen O. og Anne Eriksdatter Orm. Faderen
skrev sig til Vatne (paa Storøen), og samme Gaard ejede Sønnen
efter ham. Fra 1628, da han blev ansat som Skibskapitajn, og til
sin Død var han knyttet til Flaaden og blev meget benyttet, i det
han saa at sige hvert Aar sendtes ud paa Togt. En betroet
Stilling fik han 1630 ved sin Udnævnelse til Holmens Admiral,
hvormed var forbundet Tilsynet med Flaadens Materiel og Arbejdet
paa Holmen, Antagelsen af Flaadens Besætning osv. Af hans
Udkommandoer kan nævnes, at han 1637 i Spidsen for en mindre
Eskadre krydsede langs Norges vestlige og nordlige Kyster for at
hindre ulovlig Handel af fremmede, at han 1639 havde samme
Hverv, og at han 1640 førte det Skib, paa hvilket den svenske
Enkedronning Marie Eleonore paa sin Flugt fra Sverige gik om
Bord ved Gulland. Det var Meningen, at han skulde have
overført hende til Preussen, men hjemsøgt af Modbør gav han efter
for hende og landsatte hende mod Kongens Ønske i Nykjøbing
paa Falster. Dette Skridt, der voldte Christian IV mange
Fortrædeligheder, skulde ikke tjene til at dæmpe den Misfornøjelse,
der var opstaaet hos Kongen mod E. O., fordi han fandt, at denne
ikke røgtede sit Embede som Holmens Chef med tilstrækkelig
Paapassenhed, en Misfornøjelse, som holdt sig i flere Aar og gjentagne
Gange var paa Nippet til at skaffe E. O. hans Afsked. Som Jørgen
Vinds Flagkapitajn paa «Patientia» deltog E. O. i. Juli 1644 i Slaget
paa Kolberger-Heide, hvor han saaredes let. Dagen efter førte han
Admiralskibet til Kjøbenhavn, hvorfra han dog hurtig vendte tilbage 
med det for at tage Del i Blokaden af den svenske Flaade i
Kieler-Fjord, og da Peder Galt 31. Juli fjærnedes fra Overkommandoen
paa Grund af Kongens Utilfredshed med hans Ledelse (s. V, 553),
udnævntes E. O. samme Dag til Generaladmiral. At den
indespærrede svenske Flaade slap ud Natten mellem 1. og 2. Avg. uden
at blive forfulgt, har E. O. altsaa sin Del af Ansvaret for. Den
den næste Dag efter Kongens Ordre iværksatte Forfølgelse blev
resultatløs, og medens E. O. derpaa fik Befaling til at holde sig
krydsende syd for Laaland for at passe paa den hollandske Flaade,
der søgte Forening med den svenske, sejlede Kongen selv hjem
og stødte i Sundet paa Hollænderne, som han med sin Eskadre
ikke formaaede at trænge tilbage. Dermed indtraadte der foreløbig
en Pavse i Krigen til Søs, og E. O. vendte hjem. Han døde
2. Febr. 1645. Kort forinden var der udnævnt en ny Holmens
Chef, hvad enten dette nu var en Følge af E. O.s Sygdom eller af,
at Misstemningen mod ham fik Overhaand.

Fra 1634 til sin Død var E. O. forlenet med Halsnø Kloster
og Hardanger Len. Han var gift med Karen Movat, en Datter
af Anders M. til Hovland. Dette var en ulovlig Forbindelse, da
hans Moder og hans Hustru vare Søskendebørn, og i 18 Aar skal
Ægteparret derfor have levet i Udlandet, indtil det 1627 fik
Kongens Tilgivelse og Tilladelse til at bo i hans Riger og Lande.
-- Af Sønnerne roses Bernt O., der havde arvet Faderens Lyst til
Søen og i en Menneskealder tjente i Flaaden, som en dygtig
Sømand. Derimod var Søofficeren Søren O. (f. 1630), der udmærkede
sig under Kjøbenhavns Belejring, længere ude beslægtet med E. O.

Bruun, Slaget p. Kolberger Heide S. 40 ff.
Lind, Krist. IV og hans Mænd p. Bremerholm S. 75 ff.

C. F. Bricka.



Orning, Morten Svendsen, --1574, til Eget, Søn af Svend
Ottesen til Eget og Anne Mortensdatter Vognsen, nævnes første
Gang 1536. Det er ganske ubekjendt, ad hvilken Vej han, der
hørte til en paa Anseelse som paa Gods lige fattig jysk Adelsslægt
-- selv sin lille Fædrenegaard besad han i Fællesskab med
fjærnere Slægtninge; banede sig Vej til den fremragende Stilling
som Dronning Dorotheas Lensmand paa Koldinghus, der 1563 blev
ham betroet. Mulig noget kan have bidraget hans Ægteskab med
Godske Holcks Enke, Maren Clausdatter (Strangesen), ved hvilket
han blev Ejer af Vosnæsgaard. Han blev desuden beskikket til
en af de i Anledning af Krigen ansatte 4 Proviantmestre for 
Aarhus Stift, og senere benyttedes han til at foretage Udskrivning, men
mere aktivt har han ikke deltaget i Krigen, til Dels maaske paa
Grund af fremrykket Alder. Han beholdt dog Koldinghus efter
Dronningens Død 1571 og fik endog 1573 hertil føjet Skodborg Len,
men døde alt 1574, 15. Febr. Efter sin 1.
Hustrus Død (hun levede endnu 1559) ægtede han Enken efter
Poul Abildgaard til Vranderup, Kirsten Clausdatter Ulfeldt (d. 1589).
M. S. førte, saa vidt vides, ikke selv noget Slægtnavn, men synes
for øvrigt at have højnet sin Stilling ved et foregivet Slægtskab
med den ansete sjællandske Slægt Bølle, thi hans Datter kaldte sig
altid Maren Bølle. Begge Slægter førte omtrent samme Skjoldemærke.                                                                                    

Thiset.



Orth, Albert Frederik Leopold, f. 1849, Pianist og Komponist. 
Han er født 6. Febr. 1849 i Kjøbenhavn, hvor hans Fader,
Johan Heinrich O., var Viktualiehandler; Moderen, Sahra Sophy f.
Haines, var Englænderinde af Fødsel. Efter fra sin tidlige Barndom
at have lært Violinspil af Fr. Schram og fra sit 12. Aar tillige
Klaverspil af J. P. Carstensen, den senere Musikdirektør i Upsala,
gjennemgik han fra 1869 Musikkonservatoriet og debuterede 1876
med Held som Pianist paa en af ham given Koncert i Kasino,
hvor han udførte Beethovens 4. Klaverkoncert i G-Dur og Windings
Koncert i A-Moll. Senere optraadte han flere Gange, men hans
Tid optoges snart af en stor Lærervirksomhed, da han fra Jan.
1883 tillige fik Ansættelse som Klaverlærer ved Musikkonservatoriet.
De af ham udgivne Kompositioner, omtrent en Snes Hæfter i
Tallet, ere derfor, med Undtagelse af et enkelt Orkesterstykke,
«Før Turneringen», og nogle Sange, væsentlig Klaversager 
beregnede paa Undervisningen; flere af disse, deriblandt Op. 8,
«Sonate uden Oktaver», have vundet Indgang ogsaa i Udlandet.
For sin tidligere Lærer i Konservatoriet N. W. Gade har han 
besørget en Række gode 4hændige og 2hændige Klaverudtog af
dennes Kompositioner: Oktetten Op. 17, Orkestersuiterne Op. 55
og 61, Violinkoncerten Op. 56, «Psyche» (Op. 60), Festmusik ved
Universitetets Jubelfest 1879 osv. 3. Juni 1876 ægtede han Anna
Sophie Schram, Datter af hans ovennævnte Lærer, Kapelmusikus
Joh. Fred. Bernh. S.

Schytte, Musiklex.

S. A. E. Hagen.



v. d. Osten, Adolph Sigfried Greve, 1726-97, Statsmand,
var født 21. Okt. 1726 og Søn af nedennævnte Gehejmeraad Jac. 
Frants v. d. O. (d. 1739). Slægten var pommersk; men O. selv var
født i Danmark og holdt af at lægge dansk Nationalfølelse for
Dagen. Christian VI havde ladet ham studere og rejse udenlands
paa sin Bekostning, og Carl Adolph Plessen havde taget sig af
ham, medens han var ung. Man kan ikke se, at han i sine
tidligere Aar har beklædt andre Stillinger end været først Hof junker
og siden Kammerjunker; men J. H. E. Bernstorff maa paa en eller
anden Maade have haft Lejlighed til at mærke, at han var et godt
Hoved, der duede til andet og mere. Nok er det, at han sendte
ham, der ikke før havde været i nogen diplomatisk Stilling, til
Rusland (Nov. 1755), for at han skulde overtage Stillingen som
Statsafsending der, en Diplomatplads, som hørte til de allervanskeligste. 
Ganske vist var den ikke ledig i Øjeblikket, den beklædtes
af Kammerherre Moltzahn (XI, 437); men denne var i høj Grad
træt af sin Virksomhed og attraaede bare at blive kaldt hjem,
naar der kom et passende Tidspunkt. Saa længe indtil det skete,
kunde O. under hans Vejledning sætte sig ind i de vanskelige
Forhold, hvormed han vilde faa at gjøre. Øjeblikket for ham til
at virke selvstændig kom, da Moltzahn pludselig døde 31. Dec. 1756.

O. havde udmærkede Egenskaber som Diplomat, en hurtig
og skarp Iagttagelsesevne, i det hele en betydelig Intelligens, dertil
megen politisk Takt og Menneskekundskab. For sin Gjerning følte
han levende Interesse, og han skrev meget godt for sig. Dog
passede han i én Henseende ikke godt til at optræde ved
Kejserinde Elisabeths Hof; han var nemlig en styg Mand, og Kejserinden,
der havde en udpræget Sans for mandlig Skjønhed, havde derfor
ingen Lyst til at have med ham at gjøre. «Jeg har», ytrede han
i den Anledning, «stedse maattet lide under, at Vorherre ikke har
taget Hensyn til Kejserindens Smag, da han skabte mig.» Men
heldigvis var der en anden, og det en meget betydelig, Dame, som
syntes overordentlig godt om ham, nemlig den senere Cathrine II,
der den Gang levede i Rusland som Storfyrstinde, gift med
Tronfølgeren, Storfyrst Carl Peter Ulrik. Hun har aabenbart fundet, at
det var en Fornøjelse at tale med den kloge og vittige O.

Forholdene vare netop den Gang Saadanne, at det kunde
have Værd for en dansk Diplomat at staa i et venskabeligt
Forhold til hende. Forsøget paa ved en fredelig Øverenskomst med
Carl Peter Ulrik som holstensk Hertug at faa den gamle Strid
imellem Danmark og Gottorp udjævnet var i 1751 slaaet ganske
fejl, og det var vel kjendt, at netop Storfyrstinden den Gang havde 
virket meget dertil. Siden havde Underhandlingen omtrent hvilet;
men der syntes al Grund til at antage, at hun havde skiftet Sind
med Hensyn til denne Sag, og i Slutningen af 1756 troede
Regeringen i Kjøbenhavn, at Øjeblikket til at gjenoptage
Underhandlingen var kommet. Det blev ved Moltzahns Død O., der fik den
Opgave at drive denne Forhandling; men hvad kunde da være
heldigere, end at Storfyrstinden personlig havde fattet Velvilje for
ham? Hvor slet end Forholdet imellem hende og hendes
Ægtefælle var, havde hun dog paa flere Omraader stort Herredømme
over denne, og da han vitterlig hadede vort Fædreland af Hjærtens
Grund, kunde der trænges til en Forbundsfælle, som kunde
bekæmpe og maaske besejre denne Stemning hos ham. Snart blev
O.s Forhold til hende endnu intimere. For at trøste sig i sit
ulykkelige Ægteskab havde hun begyndt at tage sig Elskere, og
den, som paa denne Tid nød hendes Gunst, var den senere polske
Konge Stanislaus Poniatovski, som den Gang opholdt sig ved det
russiske Hof. Men Kejserinden vilde ikke taale ham længere i
Rusland, og da han derfor maatte vende tilbage til sit Fædreland,
blev det Cathrine en overordentlig Trøst under Skilsmissen at
føre en levende Brevvexling med ham, og den, der nu, ligesom
for øvrigt allerede tidligere, var hendes fortrolige i dette Forhold
og besørgede Brevvexlingen imellem hende og den fraværende
Elsker, var ingen anden end O. Han opførte sig i hele dette
Forhold med stor Takt og forstod med beundringsværdig
Behændighed at undgaa enhver Blottelse, hvor stærkt Mistanken om, at
han var Fyrstindens fortrolige, end var rettet imod ham. Samtidig
arbejdede han i den gottorpske Sag med betydelig Udholdenhed og
Dygtighed paa at skaffe den danske Opfattelse Indgang ved Hoffet
i Petersborg og i Regeringskredsene her; men det viste sig stadig
umuligt at faa Bugt med Storfyrstens Had. Det uundgaaelige skete,
at da Elisabeth døde i Jan. 1762, og Carl Peter Ulrik som Kejser
under Navn af Peter III blev Herre over Ruslands Hær og Flaade,
kom vort Fædreland til at staa over for en truende Krigsfare, der
kun afværgedes derved, at Cathrine styrtede sin Ægtefælle fra
Tronen. Men netop nu viste Betydningen sig af den Tilnærmelse
imellem hende og den dansk-norske Regering, som O.s personlige
Fp.rhold til hende havde virket saa stærkt til at udvikle. Hun
lod strax Krigen standse og var villig til at forhandle venskabelig
med Regeringen i Kjøbenhavn.

Allerede inden Krisen i 1762 kom, havde Bernstorff imidlertid 
set sig nødt til at kalde O. bort fra Rusland. Han havde lagt sig
grundig ud med Kejserinde Elisabeths Elsker Schuvaloff, og hvor
lidt end denne og andre, der vilde ham til Livs, kunde finde
Beviser imod ham, var Mistanken om hans nære Forhold til
Storfyrstinden ble ven saa stærk, at han maatte bort. I 1761 var han
bleven forflyttet til Warschau. Her blev han dog ikke længere end
til Sommeren 1763, da han vendte tilbage til sin gamle Plads
i Petersborg. Netop den Gang havde Kejserinde Cathrine
tilbudt ham en høj Plads i russisk Tjeneste; men han foretrak at
vedblive at tjene sit Fædreland som Diplomat. Hans andet
Ophold i Rusland varede indtil Nov. 1765 og omfattede altsaa det
Par Aar, i hvilke Forbundet af n. Marts 1765 blev sluttet, dette
Forbund, der blev Grundlaget for Mageskiftetraktaterne 1767 og
1773. Ham selv bragte dog Opholdet kun liden Glæde. Naar
han lejlighedsvis mindede om et fransk Udsagn, at ingen gjør to
Gange Lykke i Rusland, kom det til at passe paa ham selv.
Kejserinden, der nu havde glemt Poniatovski og kastet sig i
Armene paa en n)^ Elsker, Gregorius Orloff, følte sig snart trykket
ved i O. at have en Mand paa nært Hold, der havde været
hendes fortrolige under hendes tidligere Elskovsforhold, og han
skaffede sig bitre Uvenner i de 2 Mænd, der paa denne Tid havde
mest at sige med Hensyn til Ruslands Udenrigspolitik, Russeren
Panin og Holsteneren Saldern. Netop i disse Aar traadte det
stærkt frem, der var O.s Forbandelse, at han let vakte Mistillid
imod sig. Sigtelsen for Falskhed og Underfundighed har lydt fra
meget forskjellige Kanter og fulgt ham igjennem en stor Del af
hans Liv. Der kan i Virkeligheden ikke paavises noget Træk fra
hans Diplomatbane, der sætter en Plet paa hans Karakter, og han
har paa den fuldt ud gjort sin Pligt imod vort Fædreland; men en
saa almindelig Dom lyder ikke, uden at der har været nogen Grund
til den, og det synes umuligt at nægte, at han har haft adskilligt
i sig af en Intrigant; dertil kom hans skarpe og vittige Tunge,
ved hvilken han mindst af alt skaffede sig Venner; han var tillige
mistroisk og, naar det kom over ham, alt andet end elskværdig i
Omgang. Var det slemt for ham, at han fik fremmede Statsmænd
og Diplomater til Uvenner, var det endnu værre, at Mistilliden til
ham, for øvrigt, som det synes, uden tilstrækkelig Grund, smittede
Bernstorff. Denne førte bag hans Ryg Brevvexling med den
daværende danske Legationssekretær i Petersborg, Schumacher, og 
det var for en stor Del ad den Vej, at den Underhandling blev
drevet, som havde Forbundet af 11. Marts 1765 til Resultat.

Da O. havde forladt Petersborg, modtog han som Ærestegn 
baade den russiske Alexander Newsky-Orden og den polske
Stanislaus-Orden. Disse Dekorationer fik han som Vidnesbyrd om,
at baade Kejserinden og Stanislaus Poniatovski, der nu var Konge i
Polen, med Erkjendtlighed mindedes ham som deres tro Ven i
tidligere Tid. Kong Stanislaus føjede et Par Aar derefter den polske
Greveværdighed til som en ny Hædersbevisning (1768). Men
Saadanne Venskabstegn formaaede ikke at dæmpe den Bitterhed, som
han følte ved, hvad han havde oplevet i de sidste Aar. Paa den
Skyld, han selv kunde have haft, tænkte han ikke; men han gav
Bernstorff Ansvaret, og han blev fra nu af en bestemt Uven af
denne. Det hjalp ikke, at han (1766) blev Ridder af Danebrog.
Fra Petersborg blev han sendt til Neapel for at repræsentere
Staten her-, han fik nu kun lidt at bestille, men fandt nok at
skumle over i italienske Forhold. For at han kunde opnaa en
Plads, hvor der var mere Brug for hans Evner, vilde Bernstorff
sende ham til Haag; men inden han kunde komme der hen, blev
Bernstorff styrtet af Struensee (15. Sept. 1770), og der begyndte nu
et helt nyt Afsnit i O.s Liv.

Da nemlig Struensee saa Nødvendigheden af at have en dygtig
og i de diplomatiske Forhold kyndig Mand i Spidsen for de
udenrigske Sager, tilbød han O. at lede disse. Det var imidlertid ikke
blot dennes Dygtighed, men ogsaa hans bekjendte Vrede imod
Bernstorff, der anbefalede ham hertil, og det blev i Struensees
Kreds opfattet som et stort Held, hvis han kunde vindes for en
saadan Stilling. O. tog villig imod Tilbudet og kom tilbage til
Kjøbenhavn i Dec. 1770. Medens tidligere den samme Mand
stedse havde forenet Udenrigsministerens Forretninger med det at
være Præsident i tyske Kancelli, blev O. nu Udenrigsminister alene
(22. Dec. 1770), og den Adskillelse af de 2 Embeder, der saaledes
fandt Sted, holdt sig stedse siden. Samtidig med at O. blev
Udenrigsminister, fik han tillige den vellønnede Stilling som Direktør
for Øresundstolden. Men hvis han har følt sig stolt og glad ved
at faa de udenrigske Sager i sin Haand, kom han til at mærke,
at det ikke var en udelt Nydelse paa denne Tid at være
Udenrigsminister. Selvfølgelig vilde Struensee ikke give Slip paa at
bestemme den ydre Politik, og han søgte at indskrænke O.s
Virksomhed til at være et Slags Departementsdirektørs. Blandt andet 
kunde O. ikke mundtlig forhandle med Kongen, han maatte
indgive sine Forestillinger skriftlig til Kabinettet og fik
Resolutionerne sendte fra dette, saaledes som Kongen fastsatte dem efter
Struensees Diktat; men dette var alt andet end en Forretningsgang
efter hans Hoved. Fremdeles vare han og Struensee aldeles ikke
enige om den Politik, der skulde følges. Hvor ilde stemt han end
var bleven imod Bernstorff, havde han dog gaaet for meget i
dennes Skole til at ville slaa ind paa nogen anden Bane end den,
hans Læremester havde fulgt. Ligesom Bernstorff holdt han det
for nødvendigt at slutte sig nær til Rusland, især for at opnaa en
heldig Afslutning af den gamle gottorpske Strid, som han selv
tidligere havde haft saa meget at gjøre med; Struensee derimod
ønskede vistnok ikke noget Brud med Rusland, men mente, at
man alt for stærkt fulgte dets Kjølvand, blandt andet ved sammen
med det at modarbejde, at Frihedstidens Statsforfatning i Sverige
ændredes til Gavn for Kongemagten. Det var i længere Tid
umuligt for O. at overtyde Struensee om, at saaledes som Sagerne
en Gang stode, havde man kun Valget imellem at slutte sig stærkt
til Rusland eller afgjort støde det fra sig og gaa glip af det
ønskede Mageskifte. Den eneste Tilfredsstillelse, han havde, var
undertiden at sige Struensee ret drøje Spydigheder- denne afholdt
sig paa sin Side ikke fra ved given Lejlighed at drive Politik paa
egen Haand uden at sige noget til O. Men omsider vandt denne
sidste dog for saa vidt Sejer, som Struensee saa sig nødt til langt
mere end tidligere at komme Rusland i Møde, og et Omslag i
den danske Politik var tydelig ved at finde Sted, da Struensee
blev styrtet.

I selve den Sammensværgelse, der førte til dennes Fald 17. Jan.
1772, havde O. ikke været Deltager, men hans Uvilje imod den
styrtede Magthaver var saa bekjendt, at han fik Sæde i det
Statsraad, der dannedes 13. Febr. 1772. Medens de, der havde hørt
til Bernstorffs Kreds, havde været glade ved at se O. arbejde for
at holde dennes Politik oppe, mente de, at han havde Skyld i,
at Bernstorff ikke strax blev kaldt tilbage efter 17. Jan., og
rimeligvis falder en Del af Ansvaret for, at dette ikke skete, 
virkelig paa ham. Men hans egne Dage i den nye Regering vare snart
talte; allerede 13. Marts 1773 fjærnedes han fra sin 
Udenrigsministerstilling. Selv mente han, at han var falden som en Følge 
af private Intriger, og han tiltroede blandt andre Guldberg, at han havde
været med heri; men Hovedgrunden var dog den, at hvor ivrig 
han end i Struenseetiden havde været for at følge Bernstorffs
Politik, havde hans gamle Avindsmænd i Petersborg dog ikke Tro
til, at Rusland i Længden kunde stole paa ham. Fra sin Ministerplads 
blev O. fjærnet til at være Stiftamtmand i Aalborg, hvor han
blev til 1781. Det var en svær Overgang for ham, der længe
havde levet i Hoffernes og Statsmændenes Kredse, nu at blive
henvist til en tarvelig jysk Kjøbstad; han savnede, som han skrev
til en god Ven, godt Selskab og behagelig Omgang; der var nok
«Folk til at æde og drikke og spille Kort med, men ingen, som
man kunde faa en fornøjelig og nyttig Konversation med». Da
han var ugift, følte han dobbelt Savnet heraf. Det synes, som om
et vist Hang til Pietisme stærkt har udviklet sig i denne Tid hos
den forslagne Diplomat; men Verdens Glimmer havde han dog
ondt ved at forsage. Han attraaede at føje den polske hvide Ørns
Dekoration til sine tidligere Ordener, og han haabede at opnaa
det ved den russiske Regerings Hjælp; men til sin højst
ubehagelige Overraskelse fik han at vide, at han var saa ilde lidt i de
høje Kredse der ovre, at dette Haab maatte opgives. Mere
tiltalende end at se ham fiske efter fremmede Ordener er det at høre,
at han i Aalborg efterlod sig «et ærefuldt Minde ved stor
Godgjørenhed og Menneskekjærlighed».

Medens hans Statsmandsrolle var udspillet for stedse, vedblev
han dog at bevare politiske Interesser. Hans Brud med Bernstorff
havde været bestemmende for hans Synsmaade i den følgende Tid,
og skjønt han saa at sige var bleven udstødt af Statsraadet 1773,
havde han dog i den følgende Tid nærmest Sympathi for Guldberg
og hans Meningsfæller. Det lønnede sig for ham, for saa vidt han,
efter 1774 at være bleven Gehejmekonferensraad, derefter 1782
opnaaede at blive Justitiarius i Højesteret og 1783 fik Elefantordenen.
Nogle Aar senere (1788) forflyttedes han til Pladsen som
Overpræsident i Kjøbenhavn, men afgik fra denne 1794. 2. Jan. 1797 døde
han. Hvad han havde af Formue, o. 29000 Dir., testamenterede
han til St. Hans Hospital.

Hist. Tidsskr. 4. R. I og II. 
Tauber og Nielsen, Embedsmænd i Aalborg.

E. Holm.



v. d. Osten, Anna Susanne, 1704-73, Legatstifterinde, Datter
af ndfr. nævnte Generallieutenant Christian Georg v. d. O. (d. 1735),
er født i Kjøbenhavn 4. Febr. 1704. 1720 blev hun Hofdame, 1736
Hofmesterinde hos Prinsesse Charlotte Amalie og fik 1737 
Enkedronningens Orden. Hun døde i Kjøbenhavn i. Maj 1773 efter i
1770 at have funderet en Stiftelse til adelige Frøkeners Underhold,
som bestyres af Fyns Stiftsøvrighed.

C. E. A. Schøller.



v. d. Osten, Carl Henrik, --1691, Officer, hørte til den
meklenborgske, paa Arenshagen o. fl. Godser bosiddende Gren af
Slægten v. d. O. Hans Fader, Hieronymus Georg v. d. O., var
Landdrost i Delmenhorst og Raad hos den sidste regerende Greve af
Oldenborg- Moderen hed Maria Sybille Biilow af Huset Gudow.
C. H. v. d. O. var først i Carl X Gustavs Tjeneste og blev som
svensk Major tagen til Fange af de danske i Slaget ved Nyborg
1659. Efter Freden i Kjøbenhavn gik han i dansk Tjeneste og
blev strax ansat som Major over Artilleri og Ingeniører i Nyborg
med det Hverv at lede Istandsættelsen af Fæstningsværkerne her.
1668 blev han Oberstlieutenant ved Fortifikationen i Kjøbenhavn,
1672 Oberst for sjællandske nationale Infanteriregiment og
midlertidig Kommandant paa Kronborg. Under Troppesamlingen ved
Almind 1674 fungerede han som Generalkvartermester og Overingenør 
og ligesaa under Felttoget i Meklenborg 1675; bl. a.
ledede han her den ene Attake paa Wismar. 1676 blev han
virkelig Kommandant paa Kronborg og fratraadte Regimentskommandoen; 
1677 udnævntes han til Generalmajor og Kommandant i Christiansstad. 
4. Avg. s. A. tiltraadte han sin Post, og da han
Aarsdagen derefter maatte overgive Fæstningen til de svenske,
skete det efter et Forsvar, der var al Ære værd. Han arbejdede
først og fremmest energisk paa at sikre Fæstningens Forbindelse
med Omverdenen, udsendte Kommandoer for at indsamle Forraad
af forskjellig Art og for at indhente Efterretninger. 9. Okt. havde
Svenskerne dog saa temmelig blokeret Fæstningen, og fra 27. Nov.
var denne fuldstændig indesluttet fra alle Sider. Efter at der i
Begyndelsen af 1678 var foretaget et Par mindre heldige Udfald
fra Fæstningens Side, rykkede Belejrerne den endnu tættere paa
Livet. Dens Forsyning med Fornødenheder af alle Slags var
allerede den Gang meget ringe og formindskedes Dag for Dag,
ligesom Antallet af Forsvarerne. Men da Foraaret nu stundede til,
og Operationerne i aaben Mark ventelig snart maatte tage deres
Begyndelse, turde O. haabe paa Undsætning og holdt derfor Modet
oppe hos sine Folk. Gang paa Gang sendte han Christian V
Underretning om sin fortvivlede Stilling. Det varede dog længe,
inden Forberedelserne til Sommerfelttoget vare tilendebragte, og 
først 18. Juni fik O. Tilsagn om Undsætning inden 4 Uger; men
3 Dage senere besatte Fjenden Bekholmen, syd for Fæstningen,
og O. sendte da Kongen Bud, at Hjælpen ikke turde opsættes et
Minut, da han ellers vanskelig vilde kunne holde ud over 8 Dage.
Ikke desto mindre forsvarede han sig endnu hele Juli Maaned ud,
skjønt Besætningen døjede frygtelig af Hunger og Sygdom - men
des værre til ingen Nytte. Kongen og hans Raadgivere kunde
ikke blive enige med sig selv og hinanden om en energisk
Krigsføring, og Enden paa denne Raadløshed blev, at Kongen 30. Juli
forlod Hæren, i det han sendte O. Tilladelse til at overgive
Fæstningen. 4. Avg. undertegnedes saa en Kapitulation, der i enhver
Henseende gav de tapre Forsvarere de hæderligste Afmarchebetingelser. 
O. ansattes nu som Kommandant i Landskrone, som dog
ikke blev Gjenstand for noget alvorligt Angreb.

Efter Freden i Lund 1679 vendte han tilbage til sin gamle
Post paa Kronborg, hvor han blev til 1686. Han blev tagen paa
Raad angaaende forskjellige af de Befæstningsanlæg, der fandt Sted
i disse Aar; saaledes medvirkede han 1684 ved Anlæggelsen af
Værkerne paa Christiansø. Aaret forud havde han faaet det hvide
Baand. 1687 udtraadte han efter eget Ønske af dansk Tjeneste,
i det han modtog et Tilbud om efter Generalmajor Sydow, der
ligeledes havde staaet i den danske Hær, at overtage Stillingen
som Kommandant i Fæstningen og Fristaden Danzig. Her virkede
O. til sin Død, 2. Juni 1691, og ledede bl. a. en betydelig
Omdannelse af Havnestaden Weichselmiindes Befæstning. Han var
ikke gift.

Zedler, Universallex. XXV. 
Milit. Repert. 2. R. IV, 396 ff. 
Kobler, Gesch. d. Fest. Danzig u. Weichselmünde (1893) I, 442 ff.

H. W. Harbou.



v. d. Osten, Christian Georg, 1674-1735, Officer, Søn af
nedennævnte Chr. Günther v. d. O. 1694 blev han, 20 Aar gammel,
Kapitajn ved jyske Infanteriregiment, 1699 Oberstlieutenant ved
smaalenske nationale, Aaret efter ved Hausmanns hvervede Regiment i
Norge, 1704 Oberst og Chef for et af de i kejserlig Tjeneste
staaende danske Regimenter (efter J. D. Haxthausen, VII, 183).
O. deltog nu i Felttogene i Ungarn, indtil det danske Hjælpekorps
1709 blev kaldt hjem, hvornæst han fik Afsked med Generalmajors
Karakter, da han havde faaet Tilbud om at træde i russisk
Tjeneste som Generallieutenant. Som saadan udmærkede han sig
bl. a. i Slaget ved Pruth 1711, men forlod siden Rusland, gik i 
Tyskland over til Katholicismen og traadte i Kurfyrsten af Pfalz'
Tjeneste. Som pfalzisk Gehejmeraad døde han i Mannheim 1735. -- 
Han havde 25. Maj 1702 i Kjøbenhavn ægtet den 19aarige Anna
Dorothea Gjedde, Datter af Admiral Frederik Eiler G. (VI, 29).
De havde mange Børn, af hvilke en Datter, Anna Susanne, er
nævnt ovenfor, medens en anden ægtede den ogsaa fra sin
Virksomhed i Danmark bekjendte General Grev Saint-Germain; 
Sønnerne bleve i Tyskland. 

H. W. Harbou.



v. d. Osten, Christian Günther, --1677, Hofembedsmand,
Broder til ovenanførte Carl Henrik v. d. O., blev 1660 Hofjunker
hos Prins Georg, 1662 Kammerjunker og 1668 Hofmester hos samme,
hvem han s. A. ledsagede paa en Udenlandsrejse til Holland,
England, Frankrig og Italien, der varede til April 1670. 1671 fik han
det hvide Baand, og noget forinden var han bleven Overkæmmerér,
men han døde allerede 1677, i det han paa Christian V's
Hjemrejse fra Rygen under en Storm 12. Okt. blæste over Bord. O.,
der ejede Godset Arenshagen i Meklenborg, var 28. April 1673 paa
Gottorp bleven gift med Kammerfrøken hos Hertuginden af
Holsten-Gottorp Auguste Marie Elisabeth Winterfeld (f. i Kiel 23. Marts 1653,
d. i Kjøbenhavn 13. Febr. 1674), Datter af holstensk Gehejmeraad
og Amtmand i Trittau Joh. Fred. W. til Quarnbek og Marutendorf. 

C. E. A. Schøller.



Osten, Hans Hansen, 1617-72, Proviantskriver, var en
slesvigsk Bondesøn, født 25. Marts 1617 i Egnen om Løgumkloster.
Efter i nogle Aar at have tjent Kongen som Lakaj blev han 1645
Køkkenskriver paa Rosenborg og s. A. Foged der, men allerede
1647 mistede han denne Plads, efter eget Sigende paa Grund af
Vibeke Kruses «vrangelige Angivende». 1649, under den nye
Konge, blev han Rejse-Køkkenskriver og 1654 Proviantskriver paa
Proviantgaarden i Kjøbenhavn, hvormed han desuden fra 1661
forbandt Stillingerne som Dronningens Forvalter paa Laaland og
Falster og som en Slags Amtmand (Inspektør) over Aalholm, Halsted
Klosters og Nykjøbing Amter. 1659 blev han tillige Medlem af
Direktionen for Kvæsthuset. Han var en foretagsom Mand, var
f. Ex. baade Møller og Brygger, og tjente godt; under Hovedstadens
Belejring kunde han derfor forstrække Regeringen med Penge; til
Gjengjæld udlagdes der ham betydeligt Krongods, og som saa
mange af den unge Enevældes nye Mænd blev han derved 
ejer i stor Stil, men heldigere end adskillige andre overlevede han
ikke sin Rigdom. 1664 fik han Kronens Skjøde paa o. 1300 Tdr.
Hartkorn i Jylland. Han ægtede 1655 den ved Hove yndede Abel
Cathrine (I, 34), hvis Navn er bevaret i den af hende efter hans
Død, som indtraf 3. April 1672, oprettede Stiftelse. I Gravskriften
kaldes han Osten, men ellers vides han ingen Sinde at have brugt
dette Navn.

O. Nielsen, Abel Katrines Stiftelse (1875) S. 4 ff. 
Chr. IV's egenhænd. Breve VI, 260.

C. F. Bricka.



v. d. Osten, Jacob Frants, 1664-1739, Amtmand, er Broder
til nedennævnte Peter Christoph v. d. O., fødtes 8. Jan. 1664 paa
det fædrene Gods Woldenburg i Bagpommern, var allerede 1685
Page ved det danske Hof, indtraadte 1687 i Hæren som Fændrik
i Livgarden til Fods, blev 1689 Sekondlieutenant og 1697 Kapitajn
i sjællandske nationale Infanteriregiment, men tog 1700 Afsked fra
Militærtjenesten og gik over i Hofetaten, først som Hofjunker (1699)
og senere som Kammerjunker og Forskærer. Fra 1706 af fungerede
han som Hofkøgemester og udnævntes 1712 til Etatsraad, Amtmand
over Sorø og Ringsted Amter samt Forstander for Sorø Skole. 1722
blev han Konferensraad, 1729 hvid Ridder og 1738 Gehejmeraad.
1734 afstod han Ringsted Amt, men beholdt Sorø Amt til Aaret
efter, da han afskedigedes fra Statstjenesten. O. døde 8. Nov. 1739
paa Frederiksberg Slot. Han var en foretagsom Mand, der stedse
vidste at henlede Opmærksomheden paa sig. 1704 overrakte han
under Troppemønstringen ved Ringsted Kongen et latinsk Vers,
der indeholdt Spaadomme for dennes Regering. Aaret efter fik
han Privilegium paa at indføre Bærestole i Kjøbenhavn i Lighed
med, hvad der var Skik i Berlin. 1706 oprettede han det første
Adressekontor her i Byen og blev Aaret efter Direktør for
Avk-tionerne ved Hofretten. 1720 søgte han om Eneret paa at lade
en Statskalender trykke, hvad der nægtedes ham. Hans mange
Planer og Foretagender synes dog ikke at have indbragt meget,
i det han kun efterlod sig en Kapital af 1020 Rdl. O. var Ejer
af Godserne Plate (i Bagpommern) og Himmelmark (ved Ekernførde). 
Han var gift med Eleonore Christine f. Basse (f. 31. Okt.
1688 paa Nygaard i Jylland, d. 8. Nov. 1737 i Kjøge), Datter af
Oberst B.

Personalhist. Tidsskr. IV, 300.
Stolpe, Dagspressen i Danm. IV.

Louis Bobé.



v. d. Osten, Johan Vibe, 1708-1800, Officer, var født i
Throndhjem 8. Avg. 1708. Hans Forældre vare Oberst og
Kommandant i Throndhjem Otto Frederik v. d. O. (en Broder til
ovennævnte Jac. Frants og nedennævnte Peter Christoph v. d. O.) og
Margrethe f. Vibe, Datter af Vicestatholder Johan V. O. traadte
1729 som Fændrik ind i Grenaderkorpset, hvor han 1730 blev
Sekondlieutenant og 1734 Premierlieutenant, hvorefter han 1741
afgik fra Korpset, formentlig for at begive sig til Udlandet. Han
skal i det hele taget i yngre Aar have opholdt sig adskilligt i
Udlandet og var en «studeret» og vel uddannet Mand. 1743 blev
han Kapitajn ved fynske gevorbne Regiment, 1745 forflyttet til
Grenaderkorpset og Major, 1751 karakt. Oberst og ansat i Norge
som Oberstlieutenant ved 2. oplandske nationale Infanteriregiment,
men allerede Aaret efter udnævnt til Chef for 2. vesterlenske
nationale Infanteriregiment. 1758 blev han Kommandant paa
Frederikssten, 1764 Generalmajor og 1765 kommanderende General
nordenfjælds og Kommandant i Throndhjem, hvilken Stilling han beklædte,
til han 1788 fik Afsked med fuld Gage i Pension.

O. var fra 1772-83 tillige Stiftamtmand i Throndhjems Stift,
i det den nylig udnævnte Georg Christian Oeder blev fortrængt fra
dette Embede, før han endnu havde tiltraadt det. Det hed (Clio
I, 1, 100), at Bevægelserne i Sverige havde gjort en Militærpersons
Ansættelse nødvendig. Hvad enten dette forholdt sig rigtigt, eller
Oeders Tilsidesættelse stod i Forbindelse med Struensees Fald, blev
O. den første og tillige den sidste, der efter Souverænitetens
Indførelse i sin Haand forenede den øverste civile og militære
Administration nordenfjælds i Norge. -- O. var 1767 bleven hvid Ridder
og 1774 Generallieutenant; han var tillige (siden 1755) Kammerherre.
1790 afgik han endelig ganske af sit Nummer i Generalitetet og
fik da et aarligt Gratiale af 600 Rdl.; han døde 10. Jan. 1800 i
Throndhjem. -- Gift 1752 i Oslo med Catharina Vilhelmine v. Krogh
(f. 1728 d. 1797), Datter af Generallieutenant G. F. v. K. (IX, 514).

En Broder af ham var Jacob Frederik v. d. O., f. 1717, der
efter at have begyndt sin militære Løbebane i sit Fødeland ved
2. throndhjemske nationale Infanteriregiment i en Række af Aar
tjenstgjorde  ved Grenaderkorpset, 1768 blev Oberstlieutenant ved
møenske og senere i Norge ved nordenijældske gevorbne
Infanteriregiment, fra 1774 var Chef for oldenborgske gevorbne 
Infanteriregiment, 1780 blev Generalmajor, 1784 Vicekommandant i 
Kjøbenhavn og 1785 fik Afsked med Generallieutenants Karakter. Han
døde 1796.

Anker, Norske Generalspersoner. 

C. O. Munthe.



v. d. Osten, Peter Christoph, 1659-1730, Hofembedsmand,
var Søn af Otto Christoph v. d. O. af Linjen Wisbu og Eva
Erdmuth v. Zitzwitz og fødtes 13. Marts 1659 paa Woldenburg i
Bagpommern. Som sine yngre Brødre Jacob Frants (s. ovfr.) og
Otto Frederik traadte han i dansk Tjeneste, blev 1679 Fændrik i
Wedells Infanteriregiment, 1684 Sekondlieutenant ved Prins
Frederiks Regiment, stod derpaa ved Hæren i Norge og udnævntes 1682
til Generaladjudant-Lieutenant ved den norske Generalstab og 1685
til Generaladjudant. 1688 blev han Oberstlieutenant, og 1690
ansattes han. ved Marschalcks nationale Dragoneskadron. 1693 blev
han Oberst af Infanteriet, kom s. A. til Kjøbenhavn og foretog i
Efteraaret en Rejse til Holland for at ordne Prinsessen af
Trémouilles (Grev Anton af Aldenburgs Enkes) Sager. S. A. udnævntes
han til Hofkøgemester og opvartede som saadan ved Festlighederne
i Anledning af Kronprins Frederiks Formæling 1695. 1697 blev han
Hofmarskal og tog s. A. sin Afsked fra Militærtjenesten. Efter
A. L. Knuths Død i Begyndelsen af 1699 søgte han i Lighed med
denne at tiltage sig større Myndighed, men fik Paamindelse af
Kongen og Plessen om at holde sig inden for sine forrige Grænser.
I Avg. tog han sin Afsked og forlod Landet, hvorefter han s. A.
af Kongen af Preussen udnævntes til Gehejmeraad og 1715 til
Regeringspræsident i det ved Freden i Osnabruck til Fyrstendømme
ophøjede Højstift Minden. Han døde 18. April 1730 i Minden. -- 
O. ægtede 1691 i Kjøbenhavn Louise Benedicte v. Reichow (f. 10.
Okt. 1670 i Hannover, d. 5. Febr. 1755 i Bremen), Datter af
kur-hannoveransk Overhofmarskal v. R.

Louis Bobé.



v. d. Osten, Wilhelm August, 1698-1764, Direktør for
Finanserne og Øresunds Toldkammer, en Søn af ovennævnte
Hofmarskal Peter Christoph v. d. O., fødtes i Kjøbenhavn 7. Jan. 1698,
blev 1721 Kammerjunker hos Dronning Anna Sophie, udnævntes
1728 til Stiftsbefalingsmand i Bergen og Amtmand over Bergens
Amt, men afgik 1732 fra dette Embede med Pension. 1735
beskikkedes han, efter hvis Tilskyndelse Christiatk VI paabegyndte 
Forarbejderne til Sorø Akademis Gjenoprettelse, til Amtmand over
Sorø Amt og Direktør for Sorø Kloster samt 1738 tillige til Direktør 
for Øresundstolden. Med Bibehold af den sidstnævnte Stilling
udnævntes han 1743 til Deputeret i Rentekammeret og kort efter s. A.
til Direktør for Finanserne. Fra denne hans betydningsfuldeste
Virksomhed fortjener det særlig at fremhæves, at han 1744
indtrængende lagde Kongen paa Sinde at søge tilvejebragt Balance
mellem Statens Indtægter og Udgifter, i det han fremlagde
Opgjørelser, der klart viste, i hvor høj Grad disse sidste vare stegne
siden Kongens Tronbestigelse. Han udtalte ved denne Lejlighed
bl. a., at det var paa høje Tid, at der skete en Forandring, «saa
at hverken Kreditten eller andre saa uomgængelige fornødne Ting
skulle standse, eller Undersaatterne for meget nu i disse dem af
Gud og Kongen konserverede Fredstider medtages». Dette Skridt
fra O.s Side havde til Følge, at der 1745 blev nedsat en af J. L.
Holstein, C. A. Berckentin og J. S. Schulin samt O. selv bestaaende
Kommission, som efter indhentede Erklæringer fra Overhofmarskallen
og Cheferne for de forskjellige Kollegier foreslog forskjellige
Besparelser baade paa Hof- og Civiletatens og paa de militære Etaters
Budgetter, der ogsaa, i alt Fald delvis, vandt Bifald hos Kongen.
Denne døde jo imidlertid allerede det følgende Aar, og
umiddelbart derefter blev O. afskediget fra sit Embede som Direktør for
Finanserne, medens han til sin Død, 15. Jan. 1764, vedblev at
være Direktør for Øresunds Toldkammer. 1740 var han ble ven
Danebrogsridder og 1744 Gehejmeraad; 1752 havde han faaet
Ordenen «de l'union parfaite»; 1755 var han udnævnt til
Gehejmekonferensraad og 1763 til Elefantridder. -- Han var gift 1. med
Charlotte Amalie f. Lützow (f. 1696 d. 1750), Datter af Oberst
Frederik L. til Lundsgaard og Dorothea Magdalene f. v. Harstall,
2. med Friederike f. v. Massau, Datter af Amtmand Chr. Albr. v. M.
(XI, 183). 

G. Kringelbach.



Ostenfeld, Asger Skovgaard, f. 1866, Ingeniør. O., Søn af
Sognepræst Søren Rasmussen O. og Ingine Hansine f. Skovgaard,
er født 13. Okt. 1866 i Hvirring, blev Student fra Roskilde Skole
1884, tog Aaret efter filosofisk Examen og Adgangsexamen til den
polytekniske Læreanstalt og blev 1890 polyteknisk Kandidat i
Ingeniørfagene. Efter en kortvarig Ansættelse som Assistent ved
Ombygningen af Slagelse Station paatænkte O. helt at opgive
praktisk Virksomhed for at følge sin Tilbøjelighed for mathematiske
Studier, der imidlertid snart igjen lededes i teknisk Retning, da
han i 1891 overtog Pladsen som Assistent ved 
Konstruktionsøvelserne i Vej- og Vandbygning ved Polyteknisk Læreanstalt, 
hvilken Stilling han bibeholdt, indtil han 1894 udnævntes til Docent i
teknisk Mekanik. Samtidig arbejdede han praktisk som Assistent
hos Stadsingeniøren 1891-92, rejste 1892 til Tyskland, Østerrig og
Schweitz for at studere Brokonstruktioner, var 1893-96 Assistent
ved Kjøbenhavns Havnevæsen, hvor han udførte Skitser til
Langebros Ombygning og projekterede de fleste af Frihavnsbroerne. 1896
studerede han Jærnkonstruktioner paa en Rejse i Nordamerika og
England. -- Som Assistent ved Læreanstalten udgav O. en
kortfattet grafisk Statik (1891), der i flere Aar benyttedes ved
Konstruktionsøvelserne; senere har han udgivet avtograferede Forelæsninger
over teknisk Mekanik og har for Tiden en større Lærebog i dette
Fag under Trykning. Desuden har han givet talrige Bidrag til de
i danske og fremmede Tidsskrifter førte Diskussioner om Bro- og
Monierkonstruktioners Beregning. -- 3. Nov. 1896 ægtede O. Johanne
Elisabeth Pontoppidan, Datter af Sognepræst Dines P.

Alfred Lütken.



Ostenfeld, Christen, 1619-71, Professor, var født 14. Sept. 
1619 i Viborg, hvor hans Fader, Peter O. (f. 1574 i Ostenfeld ved
Husum, d. 5. Juni 1654), var Borgmester; Moderen hed Anne
Christensdatter. Efter fuldendt Skolegang i Viborg gik O. 1638 til
Universitetet, hvor han 1640 tog baade den filosofiske
Bakkalavrgrad og theologisk Attestats. Derpaa tiltraadte han en
Udenlandsrejse til Holland, England og Frankrig, til hvilke Lande danske
Studenter den Gang søgte hen paa Grund af Trediveaarskrigens
Ødelæggelser i Tyskland. Ved sin Hjemkomst 1642 fik O. det
nyoprettede Konrektorembede i Viborg, hvilket han forestod i 5
Aar. Imidlertid tog han 1643 Magistergraden. Da han havde
faaet Opfordring til at ledsage 2 unge Grever Holck paa deres
Udenlandsrejse, nedlagde han 1647 Konrektoratet og tiltraadte i
Begyndelsen af det næste Aar Rejsen, der varede i 3 Aar og gik
gjennem Nederlandene, Tyskland, Schweits, Italien og Frankrig.
Efter at have ledsaget de to unge Grever hjem tiltraadte O. 1651
sin 3. og betydningsfuldeste Rejse. Tübingen og Padua vare denne
Gang hans Hovedstationer, hvor han aabenbart behandledes som
en Mand, der allerede nød Anseelse for Lærdom og Dygtighed,
og paa begge Steder var han ved givne Lejligheder Ordfører for
større akademiske Kredse. Da han saaledes under Opholdet i
Padua (1654) over for det venetianske Senat med Held havde 
fungeret som Ordfører for de til «den tyske Nation» hørende
Jurister, lode Nationens Repræsentanter hans Billede, ledsaget af en
hædrende Indskrift, hugge i Marmor og indsætte i den akademiske
Festhal (s. Strunk, Portrætkatalog). For øvrigt var ikke
Retsvidenskaben, men Medicinen O.s Hovedstudium. I dette Fag tog
han 1655 Doktorgraden, hvorpaa han vendte tilbage til Fædrelandet
og blev kort efter (1656) udnævnt til Professor i Medicin ved
Universitetet. Da han senere holdt sin akademiske Tiltrædelsestale,
hædrede Kong Frederik III og de nederlandske Gesandter, som
da opholdt sig i Kjøbenhavn, Akten med deres Nærværelse. I Maj
s. A. holdt O. Mindetalen over den nys afdøde, ældgamle medicinske 
Professor Thomas Fincke (V, 150), til hvis ansete og indflydelsesrige 
Slægt han selv snart efter blev knyttet, da han 31. Maj
1657 ægtede Søster Fincke, Datter af Professor Jacob F. (V, 149).

I Febr. 1657 var O. en af Universitetets deputerede ved det
i sine Følger saa skæbnesvangre Stændermøde i Odense, hvor
Krigen mod Sverige blev vedtagen eller rettere blev Stænderne
paanødt. I Juli s. A. valgtes O. til Universitetets Rektor, just som
Krigen brød ud. Det blev et uroligt Rektorat. Universitetets
dyrebare Privilegier var det Rektors Pligt at værne om; men
Fædrelandets Nød stillede Krav, der ikke lode sig afvise. Her
havde O. en vanskelig Stilling; men Privilegierne gik dog endnu
denne Gang nogenlunde uskadte ud af Ilden. Værre blev det, da
Krigen atter brød ud. Pinseaften 1658 havde O., som Skik var,
nedlagt Rektoratet og var siden rejst ud til en Gaard i Kjøgeegnen,
hvor han agtede at tilbringe Sommeren for at komme til Kræfter,
da han var plaget med Feber. Men Carl Gustavs nye Overfald i
Avg. s. A. foregik saa pludselig, at O. blev afskaaren fra
Kjøbenhavn; først efter 3 Maaneders Forløb lykkedes det ham ved
Nattetid i en Baad at snige sig ind til Byen. Da Universitetets
Rektor, M. Rasmus Brochmand (III, 84), ogsaa var bleven lukket
ude fra den belejrede Stad, maatte O. i Nov. 1658 som Vicerektor
paa ny overtage Ledelsen af de akademiske Anliggender under
vanskelige Forhold, især da han stadig plagedes af legemlig
Skrøbelighed. Først nogen Tid efter, at Stormen (11. Febr. 1659) var
afslaaet, var ovennævnte Rektor saa heldig at slippe ind i Byen
og kunde atter overtage sit Hverv. Efter Freden 1660 blev O.
benyttet i flere Forhandlinger med svenske Myndigheder vedrørende
Universitetets Gods, særlig de for øvrigt forgjæves Forsøg paa at
bevare de Indtægter, det hidtil havde oppebaaret fra Skaane. 1662 
blev O. tillige Universitetsbibliothekar. 1663 maatte han gjøre en
Baderejse til Ems. Ved flere festlige Lejligheder var han
akademisk Ordfører og har udgivet adskillige didhen hørende latinske
Festskrifter. Hans øvrige litterære Produktion er ubetydelig; thi
det Fyrtaarn («Pharus Latinitatis»), han byggede paa i sine sidste
Aar for at advare mod Klipper og Skjær i den latinske Stil, blev
ikke fuldendt. Han døde 31. Avg. 1671. I sit sidste Leveaar
havde O. ogsaa været Assessor i Højesteret.

Vinding, Acad. Haun. S. 315 ff. 
Worm, Lex. ov. lærde Mænd II.
Rørdam, De danske og norske Studenters Deltag, i Kbhvns Forsvar. 
Kirkehist. Saml. 3. R. V, 295 f.                                                          

H. F. Rørdam.

 1650, s. Veile.">

Ostersen, Christen, 1650, s. Veile.



Ostrup, Poul Mortensen, d. 1619, s. Aastrup (I, 31).

<chapter name="Ostwald, Christian Friedrich Adolph, 1809-73, politisk 
Forfatter">

Ostwald, Christian Friedrich Adolph, 1809-73, politisk 
Forfatter, Søn af Sognepræst til Risby, senere til Eichede, Johan
August O. (f. 23. Nov. 1778 d. 29. April 1856) og Christine Friederike
Armingaard f. v. Schleppegrell (f. 6. Jan. 1776 d. 18. Maj 1847),
fødtes 13. Juni 1809 i Nørby, Risby Sogn, blev Student 1827,
studerede i Bonn og Kiel, tog her juridisk Examen og 1843
Doktorgraden. S. A. kaldte Christian VIII ham til Kjøbenhavn og
overdrog ham at foretage Undersøgelser i Arkiverne om Arvefølgen i
den danske Stat. Resultatet nedlagde han i et udførligt Skrift:
«Zur Würdigung der Schrift: Zweite polemische Erorterung üb. die
schleswig-holsteinische Staatssuccession von A. L. J. Michelsen», hvis
2. Del, indeholdende en Række indtil da utrykte Aktstykker
vedrørende Arvefølgen, udkom 1848, medens i. Del aldrig afsluttedes
(af de første Ark ere dog Exemplarer uddelte). Samtidig var O.
en stadig Medarbejder ved Ugebladet «Beobachter am Sunde» og
udgav 1851 «Ein neuer Jenaer Beitrag zur holsteinischen Erbfolge
aus der Neuen preussischen Zeitung». I begge de nævnte Skrifter
bekæmpede han Augustenborgernes Arveprætensioner i det danske
Monarki. Desuden skrev han jævnlig Artikler af statsretligt
Indhold i indenlandske og fremmede Blade og Tidsskrifter. 1852
udnævntes han til Justitsraad og Bureauchef i det holsten-lauenborgske
Ministerium og udgav som saadan 1852-62 Lov- og
Ministerialtidende for Holsten og Lauenborg. 1862 fik han sin Afsked og
døde 6. April 1873 i Kjøbenhavn. Han havde 2. Juni 1854 ægtet 
Ida Julie Henriksen (f. 5. Juli 1830), Datter af kongl. Liberist Johan
H. og Else Marie f. Petersen.

Erslew, Forf. Lex.
Alberti,  Schlesw.-Holst.-Lauenb. Schriftsteller-Lex.

H. R. Hiort-Lorenzen.



Otte, Friedrich Wilhelm, 1763-1851, landøkonomisk
Forfatter, fødtes 9. Dec. 1763 i Kriseby i Svansen. Efter at have
gjennemgaaet Domskolen i Slesvig studerede han Kameralvæsen
ved Universitetet i Kiel og udnævntes 1791 til Landinspektør for
Hertugdømmerne. Han var en kundskabsrig, meget virksom og
urolig Mand, der i det følgende Slægtled udfoldede en ikke ringe
Forfattervirksomhed. Hans talrige Afhandlinger af økonomisk Natur:
om Livegenskabets Ophævelse, om Godsudstykning, om Skatteforhold, 
om Smughandel o. m. m., offentliggjordes i Hertugdømmernes
forskjellige Tidsskrifter fra 1791-1832. 1796 udgav han:
«Oeconomisch-statistische Beschreibung der Insel Fehmern». 1830
udnævntes han til Etatsraad og henlevede sine sidste Aar ved
Flensborg, hvor han døde ugift i Juli 1851.

Neuer Nekrolog der Deutschen 1851. 

P. Lauridsen.



Otterstrøm, Christian, f. 1833, Ingeniør. O., en Søn af
nedennævnte Kancelliraad C. R. O., er født 11. Nov. 1833 i Viborg.
Han udgik som Student fra Aarhus Latinskole i 1854, tog Aaret
efter filosofisk Examen og Adgangsexamen til den polytekniske
Læreanstalt og blev 1862 polyteknisk Kandidat i Ingeniørfagene.
I de følgende 2 Aar deltog han som Assistent ved Vandbygningsvæsenet 
bl. a. i Projekteringen af Christian IX's Bro over Guldborg
Sund, var derefter 2 1/2 Aar Lærer ved Borgerdydskolen paa
Christianshavn og 2 1/2 Aar Assistent ved Kjøbenhavns Brolægnings- og
Vejvæsen-, derfra vendte han 1869 tilbage til Vandbygningsvæsenet,
hvortil han siden har været knyttet, først som Ingeniør og fra
24. Dec. 1889 som Direktør. Allerede før Afslutningen af sine
Studier virkede O. som Lærer ved Teknisk Skole i Kjøbenhavn
og vedblev dermed indtil 1877.

Som Ingeniør under Vandbygningsvæsenet har O. af større Arbejder 
dels projekteret, dels ledet eller kontrolleret Udførelsen af
Glyngøre Havn, Istandsættelsen af bornholmske Havne efter
Stormfloden i 1872, Kystsikringsarbejder paa Halskov, Uddybning af
Bøgestrømmen samt de siden 1884 anstillede Undersøgelser vedrørende
Ringkjøbing Fjord. Som Direktør er det hidtil ikke faldet i hans
Lod at knytte sit Navn til noget større selvstændigt Arbejde, i det 
han væsentligst har været henvist til med sine gode Kundskaber
og store Interesse for alle Detailler at fuldende og udvide de fra
Forgængerne arvede Opgaver, blandt hvilke kan nævnes
Fuldendelsen af Frederikshavns Havn, Forlængelse af Hirtshalsmolen,
Kystsikringer paa Jyllands Vestkyst, Udvidelse af Esbjærg Havn,
Forbedring af Afløbsforholdene ved Ringkjøbing Fjord og af
Thyborønkanalens Sejlbarhed, ved hvilke Arbejder Sandpumpeskibe første
Gang ere bragte til Anvendelse i danske Farvande. Af nylig
paabegyndte større Arbejder kunne nævnes en Fiskerihavn ved Anholt
og større Uddybningsarbejder til Forbedring af Limfjordens
Besejling, der begge ere vedtagne i Rigsdagssamlingen 1897-98, for
det sidste Arbejdes Vedkommende med ret betydelige Ændringer
i Vandbygningsvæsenets oprindelige Projekt. Som Medlem af
Regeringskommissioner har O. desuden medvirket ved Behandlingen
af Opgaver, der endnu ikke ere naaede til Udførelse, saaledes i
1892 af Krigsministeriets Forslag til Inddæmning af den østlige
Del af Kalvebodstrand og siden 1897 af Tilvejebringelse af en
Havn paa Jyllands Vestkyst.

I 1877 og 79 foretog O. Rejser til Slesvig og Nordvesttyskland
og til Holland for at studere Havne-, Dige- og Kystsikringsanlæg
og skrev derom en Beretning i «Teknisk Tidsskrift». 1881 besvarede
han den tekniske Forenings Prisopgave om Uddybningsmateriel for
mindre Havne og vandt den udsatte Præmie. Senere har han
skrevet et Par Smaapiecer om Ringkjøbing Fjord og af og til
leveret Artikler og deltaget i Diskussioner i Tidsskrifter om
Kystsikringer og Havneforhold. -- 16. Dec. 1868 ægtede O. Anna
Caroline Clausen (d. 1884), en Datter af Møller O. C. i Slagelse.

Alfred Lütken.

<chapter name="
Otterstrøm, Christian Rasmus (Erasmi), 1795-1876, Bankkasserer og Politiker">

Otterstrøm, Christian Rasmus (Erasmi), 1795-1876,
Bankkasserer og Politiker, født 6. Juli 1795 i Kjøbenhavn, Søn af
Skomagermester og Skibsreder Aage O. og Karen f. Krympke (f 1849).
Faderen, der var af svensk Byrd, mistede ved Bombardementet og
Krigen 1807 baade sine Huse og Skibe og flyttede tilbage til
Sverige. Sønnen tog 1812 dansk-juridisk Examen og blev 1814
Fuldmægtig hos Stiftamtmand Blom i Viborg, 1822 Overretsprokurator
sammesteds og 1837 Bankkasserer i Aarhus. Her fik han snart den
egentlige Ledelse af Filialbanken og styrede den indtil 1859; var i
Foraaret 1848 midlertidig Stiftamtmand og i en lang Aarrække
politisk tonegivende, men tog aldrig Del i det kommunale Liv. 
1842 fik han Titel af Kancelliraad. Allerede 1834 valgtes han til
Stænderdeputeret og mødte i Viborg 1836 og 1840; var begge Gange
et af de mere fremragende Medlemmer og brugtes jævnlig til
Ordfører; bl. a. var han Talsmand for Trykkefrihed og for
Stænderinstitutionens Udvikling. Han gjenvalgtes 1841, men gav ikke
senere Møde. 1848 blev han Medlem af den grundlovgivende
Rigsforsamling, fik Sæde baade i Adresse- og Finansudvalget og udtalte
sig baade for Almenvæbning og almindelig Valgret samt tilraadede
Opgivelse af Kjøbstædernes Privilegier som det bedste Middel til
at fremme deres Tarv. 1850-52 var han Folketingsmand og i alle
3 Samlinger Medlem af Finansudvalget- som udpræget national-liberal 
rettede han i Nov. 1851 stærke Klager mod Ministeriet for
dets «Diplomatisering», advarede mod Gjenoprettelsen af de
slesvigske Stænder, der vilde føre Tilstanden før 1848 tilbage, og var
i Febr. 1852 med at foreslaa Mistillidsadressen. 1856-57 var han
Medlem af Rigsraadet. Døde 17. Maj 1876. -- O. ægtede 19. April
1821 Agnete Marie Elisabeth Blom (f. 10. Febr. 1801 d. 16. Febr.
1883), Datter af Stiftamtmand Emanuel B. (II, 416).

Erslew, Forf. Lex.
Barfod, Rigsdagskal.

Emil Elberling.



Ottesdatter, Inger, d. 1555, s. Rømer.



Ottesen, Erik, d. 1645, s. Orning (ovfr. S. 448).



Ottesen, Otto Didrik, 1816-92, Blomstermaler, var Søn af
Kaadner Otto Didrik O. og Bothilla f. Jessen og var født i
Broager 3. April 1816. Lige til sit 18. Aar maatte han tjene som
Bondedreng, inden det lykkedes ham at komme til Kjøbenhavn
for at lære Malerhaandværket. Samtidig besøgte han Kunstakademiet, 
og medens han 1839 blev Malersvend, blev han 1843 Elev
af Modelskolen. Han havde haft Lyst til at uddanne sig til
Figurmaler, men da Opfyldelsen af hans Værnepligt som bondefødt stod
for Døren, gjaldt det ham om at vise sig saa snart som muligt
som Kunstner. I det han under sine fattige Kaar, halvt mod sin
Vilje, gav sig til at male et Frugtstykke, som efterfulgtes af flere,
er der dog Grund til at tro, at det var hans egen Naturs indre
Stemme, der som hans Lykkestjærne førte ham ind paa en
Kunstgren, hvori han senere skulde fejre saa talrige Triumfer. Hans
Billeder, der første Gang udstilledes 1842, vakte saa megen
Opmærksomhed, at Kongen, for hvem hans Arbejder bleve fremstillede,
fritog ham saa vel for hans militære som for hans borgerlige 
Værnepligt. 1844 kjøbte den kongl. Malerisamling et af hans Arbejder,
«Roser og Jordbær», og dens Bestyrelse fulgte siden rned voxende
Interesse hans kunstneriske Udvikling og erhvervede efterhaanden
flere af hans betydeligste Arbejder til Samlingen. Deriblandt maa
fremhæves det stemningsfulde «Foraaret i Skoven» (1862), hvor
Forgrunden dannes af den med blomstrende Anemoner rigt dækkede
Skovbund, hvis Blomstervrimmel fortoner sig ind i Billedets Dybde.
Dette Billede er saa meget mærkeligere, som Saadanne
Stemningsbilleder eller overhovedet Motiver, hvori han gik uden for sit
egentlige Fag, sjælden ret vilde lykkes ham. Derimod naaede han
i faa Aar stort Mesterskab i Gjengivelsen af Blomster og Frugter
paa nært Hold, hvilke han fremstillede med hele Naturens
glimrende Farvevirkning og med stor Omhu og Finhed i den maleriske
Behandling. Trods dette begrænsede Omfang er der i hans lange
Livs rige og flittige Virksomhed stor Afvexling i Valget af Æmner.
Hvad enten han malede Blomster eller Frugter, afplukkede eller
fritvoxende, forstod han med Held at finde nye og overraskende
Sammenstillinger, og selv inden for den enkelte Blomst, Rosen,
der ganske naturlig maatte blive hans Yndlingsblomst, var han en
saadan Kjender og selv heldig Dyrker af saa mange forskjellige
Arter, at disse med indtil hans Alderdom aldrig svigtende Friskhed
og fuld Portrætlighed gjengivne Blomsterindivider for den kyndige
og tænkende Beskuer vare Gjenstand for stadig og ny Opmærksomhed. 
Han havde i 1855-56 med Akademiets Rejseunderstøttelse
studeret Hollands rige Kunst i dette Fag og besøgt det solrige
Sydfrankrig; men det var dog især, efter at han i 1874 igjen havde
været udenlands med det Anckerske Rejselegat, at hans Foredrag
fik et friere malerisk Præg og Anordningen større Rigdom.

I 1866 blev han Medlem af Akademiet, 1874 fik han Titel af
Professor, i 1887 blev han Medlem af Akademiraadet. Han var
allerede 1843 ble ven gift med Louise Vilhelmine Børresen (f. 1816
d. 1853), derefter i 1857 med Sophie Henriette Møller (f. 1804 d. 1864),
Faster til Sognepræst Christen M. (ovfr. S. 50), og endelig 1867
med Vilhelmine Amalie Biitzow, Datter af Vexelmægler Thiis
Christopher B. Han døde 2. Okt. 1892.

S. Müller, Nyere dansk Malerkunst.
Weilbach, Nyt Kunstnerlex.

Ph. Weilbach.



Ottesen, Rasmus, 1803-62, Lægprædikant og Politiker, født
19. April 1803 i Allerup Sogn ved Odense, Søn af Husfæster og 
Væver Otto Adrian Sørensen (f. 1760 d. 1830) og Ane Margrethe
Knudsdatter (f. 1756 d. 1840). Han opvoxede i trange Kaar, tjente
1817-21 i Allerup Præstegaard og kom i sin næste Tjeneste i
Sommeren 1822 slemt til Skade (fik sit højre Knæ knust), hvorfor
han maatte tilbringe 3 Aar i Hjemmet. Under sin Sygdom blev
han stærkt greben af den religiøse Vækkelse og begyndte at tale
i de gudelige Forsamlinger i det nordlige Fyn (tiltaltes herfor 1824).
Efter et Ophold i Kjærteminde 1825-29 hos en Enke, der hørte
til samme Retning, fik han 1830 af Grev F. A. Holstein til
Holsteinborg en Gaard i Venslev i Fæste paa billige Vilkaar; kjøbte
1836 en Gaard i Hyllested og 1839 i dens Sted en anden i
Nabosognet Tingjellinge. Han var tillige med Rasmus Sørensen den
egentlige Leder for de gudelige Forsamlinger i Vestsjælland og tog
jævnlig Ordet i disse; blev 1840 tiltalt, men frifunden, for en
Erklæring, som han udgav imod Biskop Mynsters Udkast til en
Alterbog, og ligeledes for en Indsamling til bedste for Gammellutheranerne
i Schlesien. Træt af de gjentagne Forbud mod hans Optræden
flyttede O. 1841 til Fredericia, hvor han kjøbte et Avlsbrug. Han
var 1842-54 Borgerrepræsentant og udmærkede sig 1849 under
Byens Belejring ved sin Omsorg for Soldaterne (fik til Løn en
Sølvpokal af 11. Bataillons Officerer). 1847 valgtes han til Suppleant
i Stænderforsamlingen, men søgte 1848 forgjæves Valg til den
grundlovgivende Rigsforsamling. Derimod var han 1850-54 med en
kort Afbrydelse Folketingsmand, tog varmt og veltalende til Orde
for Trosfrihed samt for Fæstevæsenets Afløsning og sluttede sig
1852 ivrig til Ministeriets Helstatspolitik. I Febr. 1854 blev han
Opsynsmand ved Esrom Kanal og døde 15. Okt. 1862. -- O. var
3 Gange gift: 1. (1830) med Kirsten Andersdatter (f. 1803 d. 1832),
2. (1835) mecl Christiane Sybille f. Hvalsøe (f. 1807 d. 1836), en
Datter af hans første Husbond, Sognepræst Christian Iver H. (f. 1763
d. 1836), og 3. med Marie Nielsdatter (f. 1817 d. 1892).

Erslew, Forf. Lex.
Barfod, Rigsdagskal.

Emil Elberling.



Otto, --1334--, Prins, var næstældste Søn af Christoffer II
i hans Ægteskab med Euphemia af Pommern. Han nævnes allerede
i Faderens første Kongetid sammen med sine Brødre Erik og
Valdemar og fulgte ligesom disse Christoffer i Landflygtighed 1326. I Juli
1329 vare Fader og Sønner samlede i Kiel; kort efter kom de
tilbage til Danmark, hvor Christoffer atter blev anerkjendt som Konge.
I det ulykkelige Slag ved Danevirke (29. Nov. 1331) faldt O. i 
Fangenskab hos Grev Gerhard; dog blev han løsladt igjen efter
Forliget 10. Jan. 1332. Et halvt Aar efter døde Christoffer, og O.
var nu nærmest til Kronen, da hans ældre Broder, Erik, var død
før Faderen. Han kaldes ogsaa undertiden med Kongetitel; hyldet
er han dog sikkert ikke blevet, og selv fører han Titelen «de
danskes Junker (domicellus Danorum), Hertug af Estland og
Laa-land». Det sidste Land har han virkelig faaet i Besiddelse, skjønt
det som Pant var overladt til Grev Johan den milde; vi træffe
ham her i 1333, ivrig sysselsat med Planer om Gjenvindelse af hele
Riget. Adskillige danske Stormænd sluttede sig til ham, saaledes
Drosten Laurids Jonsen og Bo Falk, og fra Udlandet sikrede han
sig Hjælp af sin Svoger Markgrev Ludvig af Brandenborg, rigtignok
ved at love ham Estland til Eje og endda Tronfølgen i Danmark,
om han selv og hans Broder Valdemar skulde dø uden Arvinger.
Ludvig sendte sin vigtigste Raadgiver, Grev Johan af Henneberg,
op til Danmark, og denne forsøgte ved Underhandlinger at faa et
Forlig bragt i Stand med Grev Gerhard. Dette mislykkedes dog,
og O. prøvede nu Krigslykken. Med laalandske og tyske Krigsfolk 
satte han over til Jylland, hvor han fik betydeligt Tilløb; men
hans Hær kunde ikke modstaa Grevens veløvede Tropper. Paa
Taphede (6. Okt. 1334) blev O. efter en haardnakket Modstand
overvundet og taget til Fange; han førtes til Segeberg i Holsten,
siden til Rensborg. Hans tyske Frænder søgte forgjæves ved
Forhandlinger at formaa Grev Gerhard til at løsgive den vigtige
Fange.

Først i 1340 ændredes Stillingen. Grev Gerhard faldt i Randers 
for Niels Ebbesens Haand, og hans Sønner maatte søge Forlig
med O.s Broder Valdemar, der nu krævede Danmarks Krone for
sig selv. Under disse Forhold var O. kun en besværlig Slægtning,
og Valdemar forlangte vel, at de holstenske Grever skulde løsgive
ham, men ogsaa at de forinden skulde lade ham fraskrive sig al
Ret til Danmark. O. maa være gaaet ind herpaa; det hedder sig,
at hans Forstand havde taget Skade under hans lange Fangenskab,
og han gjensaa aldrig mere sit Fædreland. I de følgende Aar
opholdt han sig i Tyskland hos en Frænde, Johan af Werle, og
han træder først atter frem, da hans kongelige Broder besluttede
sig til at sælge Estland til de tyske Riddere. Saa mindedes man,
at O. som ældste Søn havde nærmere Krav end Valdemar paa
dette Land, der regnedes for at være en Særarv i den danske
Kongeslægt, og det ordnedes nu saaledes, at han traadte ind i 
Ridderordenen, medbringende Estland som en Sjælegave, hvilken
Valdemar dog tog sig godt betalt. O. skal som Ordensfoged have
faaet overdraget Slottet Karkus i Lirland, men hans senere Skæbne
er ukjendt. 

Kr. Erslev.



Otto Ludvig, 1597-1634, Wild- og Rhingreve, Greve af Salm,
tilhørte en tysk Slægt, der kaldte sig Wild- og Rhingrever, og hvis
Besiddelser laa i Rheingau i Omegnen af Mainz. Hans Forældre
vare Grev Johan og Anna Cathrine af Crichingen, og han blev
født 13. Okt. 1597. Under Christian IV's Deltagelse i Trediveaarskrigen 
blev han knyttet til Kongen. I Efteraaret 1625 førte han
et Rytterregiment under Christian af Brunsvig og deltog 17. Avg.
1626 paa en fremragende Plads i Slaget ved Lutter am Barenberge.
I Dec. s. A. fik han Bestalling som Oberst over 1000 Arkebuserer; 
i Sept. 1627 hørte han og hans Regiment til de kongelige Tropper,
som flygtede nord paa gjennem Hertugdømmerne; derefter
indkvarteredes han med sine Folk paa Fyn. I Juli-Avg. 1628 fulgte
han Kongen paa det mislykkede Tog til Pommern, hvorpaa hans
Regiment aftakkedes, og han med det gik i svensk Tjeneste i
Preussen. Men under de sidste Aar af sit Ophold var han ogsaa
paa anden Maade end ved sin militære Virksomhed kommen til
at spille en Rolle i dansk Historie. Allerede fra Slutningen af
1626 indledtes der et Bekjendtskab mellem ham og Kirstine Munk
(XI, 525); han blev nøje knyttet til Hoffet, fik Titel af Hofmarskal,
og Bekjendtskabet med Christian IV's Hustru gik fra Efteraaret
1627, da han var indkvarteret paa Dalum Kloster paa Fyn, over
til et Kjærlighedsforhold, der fortsattes 1628 dels paa Dalum, dels
paa Kjøbenhavns Slot og Kronborg, tilmed paa en ret skandaløs
Maade, og blev en Hovedaarsag til Kongens Brud med Kirstine
Munk, om det end er umuligt, at han kan have været Fader til
hendes omtvistede Datter Dorothea Elisabeth (IV, 308), da han
allerede senest i Okt. 1628 havde forladt Danmark, og
Svangerskabets Begyndelse falder i Nov. Tillige var han bleven Uven
med den udvalgte Prins Christian, og da han var kommen til
Preussen, beskyldte han aabent denne for at have villet forgive
ham ved et Drikkelag kort før hans Afrejse til Pommern 1628.
Denne Sag gav Anledning til Klager mod ham fra Christian IV
og Prinsen og førte til en langvarig Retssag for det svenske
Rigsraad, der i Okt. 1631 endte med, at han dømtes til en Bøde af
40 Mark for ubegrundede ærerørige Beskyldninger. I svensk 
Tjeneste deltog han fra Okt. 1628 i Krigene først i Preussen, senere
i Tyskland, indtil han døde 6. Okt. 1634 i Worms. Han var en
tapper Officer, men brutal, uomgængelig -- i Danmark var han i
Strid med sine Krigsfæller -- og holdt kun slet Tugt over sine
Soldater. Uvist naar havde han ægtet Anna Magdalena, Datter
af Grev Johan Reinhard af Hanau; hun overlevede ham.

S. B. Smith, Grevinde Ulfeldts Hist. I, 28 ff. 
Allg. Deutsche Biographie XXIV, 730 ff. 
Christ IV's egenh. Breve II, 15 o. fl. St. 
Svenska Riksrådets Protokoll II, 257 ff. 

J. A. Fridericia.



Otto, Carl, 1795-1879, Læge, var en Søn af Garnisonskirurg
paa St. Thomas, senere Universitetskasserer og Kammerraad, Johan
Traugott Lebrecht O. og Albertine Vilhelmine Frederikke f.
Conradi og fødtes paa St. Thomas 20. Maj 1795. 1800 kom han med
Forældrene til Kjøbenhavn, sattes i Basedows Skole og dimitteredes
1813 fra Borgerdydskolen i Kjøbenhavn. Han kastede sig derefter
over Lægevidenskabens Studium, fungerede 1817-19 som medicinsk
Reservekandidat ved Frederiks Hospital, vandt 1818 Universitetets
Guldmedaille for Besvarelsen af den medicinske Prisopgave og tog
s. A. den medicinske Examen. Efter i nogen Tid at have været
Kandidat ved Fødselsstiftelsen disputerede han 1819 først for
Licentiatgraden, derpaa for Doktorgraden i Medicinen og tiltraadte endnu
s. A. i Selskab med B. A. Hoppe (VIII, 71) en vidtløftig Studierejse, 
hvorfra han vendte tilbage 1822, og hvis lagttagelsesresultater
han publicerede i et omfattende tysk Skrift (I-II, Hamborg 1825); 
en Del deraf tryktes ogsaa paa Dansk i det af ham i Forening
med Th. G. Repp 1823 grundede Maanedsskrift «Ny Hygæa» (1827
fortsat som «Hygæa» og som exklusivt medicinsk Tidsskrift). Efter
sin Hjemkomst optraadte han som Privatdocent og foredrog navnlig
Nervesystemets Fysiologi samt den da nye og sensationelle Lære
Frenologien, som han under sit Ophold i Paris med stor Iver
havde fordybet sig i og sluttet sig til. 1825 gav han i et større
Skrift en fuldstændig Fremstilling af Læren og behandlede den
samtidig i flere Afhandlinger i «Ny Hygæa» og i et af ham
udgivet særskilt «Tidsskrift for Frenologien» (1827-29). Hans ivrige
Agitation for denne Sag vakte et ikke ringe Røre og en ret heftig
Opposition, navnlig paa Grund af de deterministiske Konsekvenser,
der kunde drages af Læren. Overhovedet viste han en meget
fremtrædende litterær Tilbøjelighed og Skrivelyst og blev ogsaa
tidlig stærkt optagen i saa Henseende. Foruden Redaktionen af 
de nævnte Tidsskrifter overtog han 1828 Redaktionen af «Bibliothek
for Læger» (fortsatte denne til 1846) og var samtidig en
overordentlig flittig Medarbejder ved en Mængde udenlandske
Tidsskrifter, med hvilke han paa sin Rejse var kommen i Forbindelse,
og i hvilke han meddelte udførlig alt, hvad mærkeligt der var
fremme i den danske Medicin, bl. a. Synaalejomfruens Fata (VII,
422). Som Forfatter repræsenterede han nærmest det mellem
Samtidens videnskabelige Læger ret almindelige og hæderlige
hippokratisk-eklektiske Standpunkt, dog var han, til Trods for sine
livlige kritiske Rørelser, som de fleste daværende, navnlig tyske, Læger
ret kjendelig berørt af Naturfilosofiens fantastisk-dogmatiske Grundsyn.

1825 fik han sin første offentlige Ansættelse, i det han
udnævntes til Læge ved Tugt-, Rasp- og Forbedringshuset paa
Christianshavn (fast ansat 1826, entlediget 1843 efter at have været
Gjenstand for et Mordattentat). Hans Hu stod imidlertid, som naturligt
var, til en mere fremskudt videnskabelig Stilling. Efter at han
allerede 1825 forgjæves havde søgt det ved Herholdts Afskedigelse
ledige Overmedikat ved Frederiks Hospital og de følgende Aar
forgjæves aspireret til Docentansættelse ved Universitetet under de da
indtræffende hyppige Vakancer, lykkedes det ham 1831 at opnaa
en saadan i Farmakologi og forensisk Medicin. Han vilde ikke
deltage i den efter Møhls Død udskrevne Konkurrence, men da
Resultatet heraf for alle Aspiranters Vedkommende viste sig
utilfredsstillende, blev han ved sin Lærer og varme Velynder Herholdts
Bistand konstitueret som Docent, blev 1832 Professor extraordinarius
og samtidig Medlem af Sundhedskollegiet, 1840 Professor ordinarius
og Assessor i Konsistorium. 1828 var han bleven Medlem af
Direktionen for det Classenske Litteraturselskab.

Hans alsidig interesserede Aand og store Virksomhedstrang
gav sig i den følgende Tid mange Udslag baade i og uden for
Forbindelse med hans omfattende Embedsvirksomhed. Af forskjellige
officielle Kommissioner -- angaaende Opførelse af et nyt
Forbedringshus, til Reform af Apothekertaxten, til Udarbejdelse af en
ny Farmakopé -- var han virksomt Medlem. Han var Medstifter
af Læseselskabet «Athenæum», af Læseforeningen for Haandværkere,
af Bestyrelsen for Vandkuranstalten paa Klampenborg, af
«Maadeholdsforeningen», for hvis Formaal han i en lang Aarrække arbejdede
utrættelig. Ogsaa i de politiske Bevægelser tog han ret livlig Del;
efter at han fra først af havde sluttet sig til de liberale og været
Medstifter af det skandinaviske Selskab, blev han under den senere 
Udvikling, følgende sin ældre Fakultetskollega og oprindelige Uven
O. L. Bang, mere og mere reaktionær og var en af de ivrigste
Ledere af «Avgustforeningen». Ganske særlig var han optagen af
Frimureriet. Hans ideelt humane Virksomhedstrang, hans 
lyrisk-æsthetiske Aare og rhetoriske Evner fandt her en særlig taknemmelig
og tillokkende Tumleplads. Navnlig efter at han 1850 var avanceret
til ordførende Mester i St. Johannes-Logen, absorberedes hans
Interesser og Energi bestandig mere af Frimurergjerningen, og en meget
stor Del af hans Tid og Kræfter ofredes denne hans Broderkreds.

Med hans Virksomhed i Lægevidenskabens og Universitetets
Tjeneste gik det imidlertid kun saa som saa, og den videnskabelige
Anseelse, han oprindelig havde nydt, og som var bleven bestyrket
end yderligere ved hans Optagelse i talrige udenlandske lærde
Selskaber, led efterhaanden større og større Skaar. Vel varetog
han altid sin akademiske Gjerning med den Alvor og Samvittighedsfuldhed, 
som han i alle Forhold udviste, og han udfoldede i og
for sig prisværdige Bestræbelser for Farmakologiens Fremme ved
at benytte sin frugtbare litterære Evne til Udgivelse af Lære- og
Haandbøger, saaledes «Haandbog i Toxikologien» (1838),
«Haandbog i Farmakognosien» (1840), «Ledetraad i Farmakodynamikken»
(Christiania 1847). Men han formaaede ikke at følge sin Tids
hastige Udvikling i stringent naturvidenskabelig Retning, og over for
det banebrydende Gjennembrud, som udgik navnlig fra den franske
Lægevidenskab i Trediverne, stod han uforstaaende og derfor uvillig.
Endnu som Redaktør af «Bibl. for Læger» kom han i bitter Polemik
med den unge danske, i Pariserskolen opdragne Lægeintelligens,
der 1839 fik sit Presseorgan i «Ugeskrift for Læger». Og hans
Undervisning og Haandbøger bleve snart meget lidet fyldestgjørende
lige over for Tidens voxende videnskabelige Krav. Til sidst gav
hans medicinske og farmacevtiske Disciples tiltagende Utilfredshed
sig Udtryk paa en saa demonstrativ Maade, at han 1862 foranledigedes 
til at tage sin Afsked, først fra Universitetet, derpaa fra
Sundhedskollegiet. 1860 var han bleven udnævnt til Etatsraad.

Sin Lægepraxis havde han, der var formuende, for længst opgivet, 
og efter Entledigelsen førte han da sit Liv i et Otium, helliget
sine litterære Sysler (bl. a. Udarbejdelse af en Selvbiografi) og i
Forbindelse dermed sine altid lige levende Særinteresser, i hvilke
Frimurergjerning stadig indtog første Plads. Alderdomssvækket
døde han 24. April 1879, efter at han kort forinden under store
Æresbevisninger havde fejret sit 60 Aars Jubilæum som Frimurer. 
Sin omfattende frenologiske Samling af Afstøbninger af 
Forbryderhoveder samt af Forbryderkranier, som han havde erhvervet sig ved
den største Utrættelighed og Iver -- undertiden endog ved hemmelig,
med Krænkelse af Gravfreden, at tilegne sig halshuggede Forbryderes
Hoveder; skjænkede han til Universitetets fysiologiske Musæum. -- 
1827 havde han ægtet Anna Elisabeth Friis (f. 1802 d. 1875), Datter
af Grosserer og deputeret Borger i Kjøbenhavn Hans F.

Smith og Bladt, Den danske Lægestand, 5. Udg. 
Erslew, Forf. Lex. 
C. Otto, Livserindringer fra mine Reiser (1875). 
C. Otto, Af mit Liv, min Tid og min Kreds (1879). 
Illustr. Tid. XX, Nr. 1023. 
Søndagsposten 1874, Nr. 557; 1879, Nr. 801. 
E. Collin, Fremrag. danske Frimurere II. 
Hosp. Tid. 2. R. VII, 6. 
Ugeskr. f. Læger 4. R. XIX, Nr. 27.

Jul. Petersen.



Otto, Carl Christian, 1817-73, Mnemotekniker. 
Hans Fader var Malermester, og selv fødtes han 10. Dec. 1817 i Kjøge; 
daværende Kateket F. E. Boisen dimitterede ham i 1836 til Kjøbenhavns Universitet. Derefter studerede han i Kiel, hvorfra han paa
Grund af en Duel med en tysk Student, i hvilken denne saaredes,
rømte bort, og søgte saa under Navnet Reventlow et Asyl i 
England, Schweits og Tyskland, altid forfulgt af de danske Gesandter.
I de større tyske Universitetsstæder holdt han i 1844 Forelæsninger
over Hukommelseskunsten og fik s. A. Tilladelse til atter at 
bosætte sig i Danmark; her foredrog han flere Gange nys nævnte
Fag og fortsatte senere dermed i Norge og Sverige. 1848 optraadte
han i Tyskland som rød Demokrat. Til Nordamerika rejste han
1853, og her var han først Lærer i New-York, senere (1855) i
Syracusa Udgiver af «Organ der radikalen Demokratie» og fra
1855-56 i Albany Udgiver af «Deutsche freie Blätter». 19. April
1873 døde han i Kempten i Bajern. -- Han har udgivet flere
Bøger om Mnemoteknik.

Erslew, Forf. Lex. 
Alberti, Schlesw.-Holst.-Lauenb. Schriftsteller-Lex.
A. Abrahams, Minder fra mine Forældres Hus S. 40 ff.

Nic. Bøgh.



Ottosen, Søren Johan, 1859-1904, Skolemand og historisk Forfatter. 
J. O., Søn af Skolelærer Knud O. og Ane f. Sørensen, er
født i Hylke ved Skanderborg 31. Jan. 1859 og blev Student fra
Horsens Skole 1878, hvorefter han i 1885 tog Skoleembedsexamen.
Livlig og interesseret har O. været stærkt optaget af alle de 
Spørgsmaal, der have været fremme i hans Tid. Han deltog saaledes
ivrig i Studenterlivet, spillede en Hovedrolle ved Stiftelsen af
Studentersamfundet 1882 og var Formand for dette 1896-97. Ogsaa 
i Politik har han taget Del, især blev han dog stærkt grebet af
det nationale Spørgsmaal, og Sønderjylland har i ham en varm
Ven. Sammen med H. V. Clausen stiftede han i 1887 «4 S.», og
den nationale Interesse har ogsaa i meget bestemt hans 
Forfattervirksomhed; han har gjort indtrængende Studier af det slesvigske
Spørgsmaals Historie og belyst enkelte Dele deraf i Afhandlinger,
især i «Sønderjyske Aarbøger», og i det særskilte Skrift «Peter
Hiort Lorenzens historiske Gjerning» (1896). Fra sin Fader, der
var en udmærket Lærer og som emeritus har skrevet en god 
Oversigt over «Vor Folkeskoles Oprindelse og Udvikling» (1894), har
O. arvet pædagogiske Interesser og Evner. Siden 1893 er nan
Inspektør ved Efterslægtselskabets Skole, og han har udgivet en
Række fortræffelige Lærebøger i Historie, i første Række en 
«Nordens Historie» (1893) med stærk Fremhævelse af den kulturhistoriske
Udvikling. O. ægtede 10. Okt. 1885 Augusta Carstens (f 27. Dec.
1886) og 11. Sept. 1890 Martha Johannsen, Datter af Rigsdagsmanden
Gustav J. (VIII, 509). Døde 10. Marts 1904.  

Kr. Erslev.



Otzen, Peter, 1810-91, Præst, Stænderpræsident, 
var født i Flensborg 2. Avg. 1810, Søn af Brændevinsbrænder Thomas O. og
Marinke f. Lund. 1837 tog han theologisk Examen i Kiel, var 2
Aar Huslærer, blev 1839 ordineret som Hjælpepræst i Olderup og
udnævntes 1846 til Sognepræst i Olderup. Da han 1848 nægtede
at anerkjende den provisoriske Regering, afsatte denne ham i Maj,
hvorefter han levede i Flensborg og 1850 skrev «Wider die 
Schleswig-Holsteiner u. für Danemark». 1850 blev han Præst i Kværn,
1851 Præst i Burg og Provst for Femern Provsti. 1851 valgtes han
af den slesvigske Gejstlighed til Stænderdeputeret og gjenvalgtes
1860; i de 4 Samlinger 1855-63 var han Stænderpræsident og
varetog dette Hverv med Dygtighed og Upartiskhed. 1881 tog han
sin Afsked og døde 6. Avg. 1891 i Burg. Han havde 18. Dec.
1846 ægtet Anna Auguste Petersen (f. 13. Nov. 1809), Datter af
Brændevinsbrænder Peter Christopher P. i Flensborg og Anna f.
Knuth.

Alberti, Schlesw.-Holst.-Lauenb. Schriftsteller-Lex.
Barfod, Rigsdagskal.

H. R. Hiort-Lorenzen.



Outzen, Nicolaus, 1752-1826, antikvarisk Forfatter, 
fødtes 31. Jan. 1752 i Landsbyen Terkelsbøl, Tinglev Sogn, Tønder Amt,
hvor Faderen, Jens Nissen, ejede en lille Gaard. Faderen døde
dog allerede, før Sønnen var 3 Aar gammel, hvorefter Moderen 
flyttede tilbage til sit Barndomshjem i samme Sogn, og her
opdroges Drengen hos Bedstefaderen, Rasmus Outzen, hvis Slægtnavn
han antog. O. røbede tidlig gode Evner, endnu før sin
Konfirmation holdt han Vinterskole for Sognets Børn, og denne Virksomhed
fortsattes til hans 20. Aar. Hans Lyst til Studering hemmedes af
Hjemmets smaa Kaar, og først 22 Aar gammel lykkedes det ham
ved forskjellige Landsbypræsters Hjælp at blive forberedt til
Universitetet. Understøttet af ædle Venner og Bekjendte gik han 1774
til Kiel, hvor han i 3 Aar lagde sig efter Theologi og Sprog;
derefter blev han Huslærer hos den bekjendte Pastor Balthasar
Munter (ovfr. S. 22) i Kjøbenhavn og tog endelig theologisk
Embedsexamen i Slesvig 1779. Efter endnu i 3 Aar at have været
Huslærer udnævntes han 1782 til Diaconus i Burg paa Femern og
kaldedes 1787 til Sognepræst i Breklum, hvilken Stilling han
beklædte til sin Død. O. var danskfødt, men hans Livsførelse bragte
ham i nøjeste Berørelse ogsaa med Hertugdømmets 2 andre
Folkemaal: det plattyske og særlig det nordfrisiske, der den Gang endnu
var Omgangssprog i Breklum. I mange Aar anvendte han sin
Fritid til sproglige og historiske Studier, særlig af Slesvigs saa blandede
ethnografiske Forhold; men først med sit 64. Aar optraadte han
som Forfatter. Fra 1816-26 udgav han en Række Afhandlinger
og selvstændige Skrifter, der vel udmærke sig ved Samlerflid og
en vis Grundighed, men tillige skæmmes af trættende Bredde og
senil Ordrigdom. Særlig interesserede han sig for Nordfrisernes
Sprog og Historie og søgte ved alle Midler at paavise, at de ere
Hertugdømmernes Urfolk, langsomt tilbagetrængte i Slesvig af
Danskerne, i Holsten af Saxerne («Ueb.-die älteste u. neueste Geschichte
unserer Nordfriesen», i «Kieler Blätter» 1819). 1819 offentliggjorde
han «Die dänische Sprache im Herzogthum Schleswig, gekronte
Preisschrift», et Værk, der endnu har Betydning for Kjendskabet
til Landets sproglige Udvikling, og 1826 fremkom «Untersuchungen
üb. die Alterthümer Schleswigs u. des Danewerks», hvorfor han
lønnedes med Videnskabernes Selskabs Sølvmedaille. Efter hans
Død offentliggjorde L. Engelstoft og C. Molbech hans efterladte
« Glossarium der friesischen Sprache». O. døde 5. Dec. 1826.

N. Outzen, Glossarium der fries. Sprache (1837), Fortalen.
Allg. Deutsche Biographie XXIV.                                                                    

P. Lauridsen



Ouw, Wolfgang, 1632-76, Præst, var født 23. Marts 1632 i 
Flensborg, hvor hans Fader, Mag. Gerhard O., var Præst ved St. 
Johannis Kirke (d. 1653) ligesom dennes Fader tidligere. Efter
Skolegang i sin Fødeby besøgte W. O. Gymnasiet i Stettin og siden
Universiteterne i Rostock og Leipzig. 1654 tog han Magistergraden
i Rostock. 1659 blev han Præst i Husby i Angel; men kort efter
brændte Fjenderne Præstegaarden af, hvorved han mistede omtrent
alt, hvad han ejede. Da hans Svoger M. Joh. Walther, Præst ved
St. Johannis Kirke i Flensborg, imidlertid døde 1660, fik W. O.
dette Embede, der saa længe havde været i hans Families
Besiddelse. Her forblev han til sin Død, 9. Jan. 1676. Han er Forfatter
af nogle Ligtaler samt en Del andre Skrifter, der vise, at han var
en skarp Moralist. Nævnes kan saaledes: «Nothwendige Erinnerung
vom Missbrauche der Kleider» (Hamb. 1663); «Cometen-Erscheinung,
dadurch Gottes Zorn über alles gottlose Wesen vom Himmel wird
offenbaret» (Hamb. 1665); «Mammon, der heutige, grosse, ungeheure,
unbarmhertzige Weltgott» (Slesv. 1669). Hans sidste Skrift var
«Offenbarung der Ketzerei, Lüge u. Irrthtümer, welche Antonetta
Bourignon in unterschiedlichen Büchern, u. sonderlich im
«Gezeugnisse der Wahrheit», zu Tage gelegt» (Hamb. 1675). -- W. O.s
barnløse Enke Elisabeth, Datter af Præsten Oluf Jørgensen Riber
i Alslev ved Varde, ægtede siden Hr. Stephan Kenckel, Provst i
Tønder.

Moller, Cimbria lit. I. 
Jensen, Kirchl. Statistik d. Herz. Schleswig S. 860. 977. 

H. F. Rørdam.



Ovelacker, Eberhard, --1537, Landsknægtoberst, tilhørte
en Adelsfamilie, der havde hjemme paa Godset Langendreer i
Westfalen. Alt 1528 træffe vi ham i Forbindelse med den
landflygtige Kong Christian II; han var da af denne sendt som
Sendebud til Lifland. Denne Forbindelse vedligeholdtes i de følgende
Aar, og da Christian II 1531 begyndte at samle Tropper til et nyt
Tog mod Norden, traadte E. O. i hans Tjeneste som Høvedsmand
for en Afdeling Landsknægte. Som saadan fulgte han med paa
Toget til Norge og var med ved Afslutningen af den Overenskomst,
der førte Kong Christian i Fangenskabet. Han vendte derefter
tilbage til Tyskland og kæmpede i nogen Tid under Grev Enno af
Ostfrieslands Faner mod Hertug Carl af Geldern. Efter Afslutningen
af denne Fejde sluttede han sig til Grev Christoffer af Oldenberg
og fulgte med ham til Danmark i Juni 1534. Han var en af
Grevens dygtigste og mest betroede Befalingsmænd; navnlig gjorde
han sig bekjendt ved en Overrumpling af Nyborg i Avg. 1534, 
hvorved en hel Del danske Adelsmænd bleve fangne eller dræbte.
Han erobrede derefter hele Fyn for Greven, men kaldtes allerede
i Begyndelsen af Jan. 1535 tilbage til Sjælland formedelst det
grevelige Partis Nederlag i Jylland og Skaane. I Marts 1535 gik han
til Tyskland, og Meningen var, at han skulde samle en Hær og
med den angribe Holsten syd fra. Han blev først, som det synes,
hjulpet med Penge af Frankrig og Geldern, senere søgte Pfalzgrev
Frederik at vinde ham og hans Tropper for sine Planer mod
Danmark; hans Troppehvervinger vakte ogsaa stor Uro i Danmark,
men Mangel paa Penge hindrede ham i at samle en til et Angreb
paa Holsten tilstrækkelig Styrke. Efter at have tilbragt et Par
Aars Tid med Plyndringer i Hadelen og Stedingerland gik han i
Efteraaret 1537 med sin stærkt sammensmeltede Skare vest paa og
ind i Geldern, hvor han blev fanget af Hertugen og efter Anklage
af Christian III og Hertug Magnus af Sachsen-Lauenborg lagt paa
Pinebænken og til sidst henrettet.

Allg. Deutsche Biographie XXIV. 
Paludan-Müller, Grevens Feide I, 163 f.; II, 130 ff. 155 ff. 
G. Waitz, Lübeck unter J. Wullenwever.

L. Laursen.



Owen, Joseph, 1789-1862, Fabrikant, er født 15. Maj 1789
i London (Chelsea), hvor hans Fader, Charles O., var Advokat;
Moderen var Mary f. Newman. Efter at have gaaet i Skole i
Westminster kom han, da han skulde opdrages til Kjøbmand, til
Danzig og var derefter i en Forretning i Manchester. Vistnok 1813
kom han til Handelshuset Ryberg & Co. i Kjøbenhavn. Han
begyndte imidlertid snart efter selvstændig Virksomhed, først som
Vinhandler for derefter i 1821 at anlægge en Mølle for Tilvirkning
af Ben til Sukkerraffinaderier og noget senere for Tilvirkning af
alle Slags Gødningsstoffer. 1831 anlagde han en Svovlsyrefabrik,
den første i Norden, og 1846 startede han Fredens Mølles Fabrikker
som et Aktieselskab, for hvilket han blev Direktør. Ogsaa paa
anden Maade gjorde han sig gjældende i sit nye Fædreland. 1834,
40 og 46 valgtes han til Stænderdeputeret for Kjøbenhavn og fra
1840-46 var han Borgerrepræsentant i Kjøbenhavn. Han har
skrevet forskjelligt om kunstige Gødningsstoffer, han har givet
Planen til Bryggeriet Aldersro, der oprettedes af et Aktieselskab,
og paa en i Jylland erhvervet Landejendom har han udført store
Opdyrkningsarbejder. Han døde i Ordrup 7. Sept. 1862. -- 1. Marts
1816 ægtede han Susanne Christine v. d. Pahlen (f. 1. Avg. 1794
d. 15. Nov. 1884), Datter af Georg Daniel v. d. P., Associé i 
Handelshuset Ryberg & Co., senere Konsul i Frederikshavn, og
Betsy Juditha f.  Christiansen.

Erslew, Forf. Lex. 
Rawert, Danmarks industr. Forhold S. 699.
Almuevennen 1850, Nr. 1. 
Dagbladet 1862, Nr. 208.

C. Nyrop.



Owens (Ovena), Anna, d. 1655, s. Hoyers (VIII, 137).



Ovens, Jurian (&#596;: Jürgen), 1613(?)-1678, Maler, var født i
Tønning i en Familie, der stammede fra Harblek i Eidersted og
senere bosatte sig i Tønning, hvor O.s Fader, Ove Broders (d. 1652),
var Kjøbmand, Reder og Raadmand. Om O.s Ungdomsaar og
kunstneriske Uddannelse vides intet sikkert. 1642 skal han have været
i Holland, 1650 i Polen (?), 1651 ægtede han Marie Jensdatter
Martens «von Mehring». Ved Faderens Død vendte han tilbage
til Tønning og blev s. A. fastlønnet hertugelig Hofmaler. Snart
efter maa han i nogen Tid have været i Meklenborg, da han 1652
eller 1653 gjorde Hertug Christian af Meklenborgs Portræt i hel
Figur. Han var altsaa allerede den Gang en højt anset Kunstner,
og 1654 var han endog med i Suiten, som ledsagede Prinsesse
Hedevig Eleonore til Sverige; i dette Land malede han i Anledning
af nævnte Prinsesses Bryllup med Carl X Gustav et stort «Natstykke»
med talrige Figurer, blandt dem hans eget Billede, og, som der
meldes, af stor Virkning. Ogsaa synes han i Stockholm at have
gjort flere andre store Billeder og Portrætter, som dog nu vanskelig
ville kunne paavises. 1655 eller 1656 var han igjen i Tønning,
men den mørke politiske Horisont og den overhængende Fare for
Krig gjorde, at han 1657 forlod sit Fædreland og gik til
Amsterdam, hvor han blev til 1663. Her har han øjensynlig studeret
Rembrandts Kunst, - som han dog upaatvivlelig tidligere maa
have haft Kjendskab til (sml. ovfr. hans «Natstykke»); naar han
er bleven gjort til «Elev af Rembrandt», og naar det hedder, «at
adskillige af O.s Arbejder tidligere gik for Værker af Rembrandt»,
da bør dette ikke tages alt for nøje efter Bogstaven; O. er, om
han end aldrig var i Italien, paavirket lige saa stærkt af den
italienske Dekadencekunsts Mestre som af Rembrandt.

I Holland skal O. have gjort store Billeder til Rotterdam,
Haarlem og navnlig til Amsterdam, til hvis Raadhus han malede
Batavernes Revolte under Cl. Civilis, med mange Figurer, som og,
omtr. 1662, et Portræt af Guldmageren Borri; men 1663 blev han
kaldt hjem af Hertug Christian Albrecht, som nu blev ham en
naadig og rundhaandet Velynder. O. bosatte sig 1663 i 
Frederiksstad, hvor hans Hustru havde Slægtninge, og levede siden 
dels i hjemlig Ro, dels ved Christian Albrechts Hof.

Faa Gottorp og i det hjemlige Frederiksstad udfoldede O. nu
i en des værre kun alt for kort Tid en meget betydelig Virksomhed.
Han malede baade Portrætter, klare, sande, uden Affektation,
bibelske Billeder, mythologiske Billeder, «Skilderier» over
verdenshistoriske Æmner, allegoriske Stykker osv., og Hertugen forstod
fortræffelig at sysselsætte hans utrættelige Haand. 1664-71 malede
han til Gottorp Slot 9 store Vægmalerier efter Motiver af det
gottorpske Huses og det danske Kongehuses Historie; blandt disse
pristes navnlig Christian I's Bryllup med Dorothea for at være
«ganske i Rembrandts Stil». Efter at det slesvig-holstenske Oprør
var kuet, bleve disse Billeder i mere eller mindre ramponeret Stand
bragte til Danmark; betydeligere Kunstværd have de ikke. 1664
gjorde han for Kansleren Kielmannsegg det saakaldte lille Alter
i det sydlige Sideskib i Slesvigs Domkirke: Kristendommens Sejer
over Synd og Død, et stort, men koldt allegorisk Billede, som
ikke fortjener større Ros, om det end skal have været just dette,
som begejstrede den unge Asmus Carstens. 1665 gjorde han et
Portræt af Kielmannsegg, 1670 til Domkirken i Slesvig en hellig
Familie (af tvivlsom Ægthed), 1672-74 til det af Christian Albrecht
til Ære for Hertuginden opførte (og i 1822 nedbrudte) Lystslot
Amalienburg ved Slesvig en Del store mythologiske Vægbilleder,
som der af en nyere Forfatter meldes, fulde af mythologisk Svulst,
allegorisk Dunkelhed og ikke mindst af sanselig Yppighed; de
bleve alle senere i stærkt beskadiget Tilstand bragte til Gottorp
og ere gaaede til Grunde. -- Af andre af O.s Værker maa nævnes
hans eget Portræt (Tønning), hvis Ægthed er attesteret af hans
Børn, en Hyrdernes Tilbedelse (Bredsted, i den Grundtske Stiftelse),
restavreret 1877, men endnu i meget slet Stand, 3 Epitanebilleder
(Tønning), af hvilke dog kun det ene, en hellig Familie, med
Portrætter af O. og Hustru, er af utvivlsom Ægthed, et burlesk Billede:
Justitia løber paa sin Vej til Retfærdighedens Tempel Spidsrod
mellem 2 Geledder Advokater (Flensborg Domhus), og endelig hans
herlige Hovedværk, Alterbilledet (1675): Klage over Christi Lig eller
«Gravlægningen», i den lutherske Kirke i Frederiksstad. Han blev
efter sin sidste Vilje stedt til Hvile foran Alteret, som er prydet
med det nævnte Billede, da han efter et virksomt og hædret Liv
og efter lang Tids Svagelighed døde i sit Hus i Frederiksstad 
9. Dec. 1678. Han efterlod Enke og 8 Børn i gode Kaar. Enken
døde i Tønning  1690.

O. var indtil for faa Aar siden kun lidet kjendt, og det er
egentlig først efter, at Slesvig er gaaet tabt for Danmark, at han
er bleven opdaget af Tyskerne og kommen i Agt og Ære. Han
var en frugtbar og alsidig og ganske vist for sin Tid betydelig
Kunstner her hjemme, men nogen stor Kunstner var han aldrig.
Med Undtagelse af Altertavlen i Frederiksstad, et Værk, der vilde
gjøre enhver Mester Ære, og de faa Portrætbilleder af ham, der
kjendes, kunne hans Arbejder ikke prises i højere Grad. Rigtignok
ere mange, og maaske de bedste af dem, gaaede til Grunde,
spredte for alle Vinde eller ikke mere paaviselige. Det er
forholdsvis kun faa af hans Værker, der ere blevne stukne -- af
Matham, v. Schuppen, Strauss og enkelte andre --, og disse Stik
begynde nu at blive sjældne. Ogsaa han selv stak, raderede og
tegnede med Færdighed, skjønt ikke flittig.

Sach, Carstens' Jugend u. Lehrjahre S. 45 ff. 138 ff. 
Kiel. Zeit. 9. og 16. Avg. 1885. 
R. Haupt, Bau- u. Kunstdenkmäler d. Prov. Schlesw.-Holst. III.
Allg. Deutsche Biographie XXV. 
Geh. Arch. Aarsber. VI.

F. J. Meier.



Overbeck, Georg Hermann, 1743-96,  slesvigsk Fædrelandsven, 
fødtes 4. Juli 1743 i Løgumkloster, hvor Faderen, Christopher
O., var Præst. Efter at have gjennemgaaet en tysk Latinskole,
uvist hvilken, studerede han bl. a. ved Kjøbenhavns Universitet og
ansattes 1769 som Kantor i Tønning. 1775 valgtes han til samme
Stilling i Flensborg, her forbundet med Tredjelærerembedet ved
Byens lærde Skole; tillige virkede han som Musikdirektør. -- 
O. var en varmtfølende, retsindig Mand med musikalske og
poetiske Anlæg, men særlig mærkelig er han dog kun som dansk
Sprogelsker. Han er den første Slesviger, der med Begejstring og
Iver virker for at hæve Modersmaalet op af dets tilsidesatte og
forsmædelige Stilling, og en karakteristisk Bebuder af den
Sprogkamp, der stod for Døren. Personlig skyede han intet Offer af
Tid og Arbejdskraft for at gjøre Sproget bekjendt for Eleverne,
ad alle Veje søgte han at faa det indført som fast Læsefag ved
Skolen, og trods Magistratens Modstand og Konsistoriets og
Kancelliets Ligegyldighed lykkedes dette ham 1786 ved den kraftige
Borgmester J. Thor-Stratens Hjælp. Paa Grund af Svagelighed
afskedigedes O. 1795 og døde i Flensborg 20. Avg. 1796.

Brasch, Flensborg Latin- og Realskoles Hist. S. 127 ff.

P. Lauridsen.



Overby, Ulrik Peter, 1818-79, Forfatter, er Søn af Snedkermester 
Stephen Peter O. og Marie Kirstine f. Knudsen. 17. Jan.
1818 blev han født i Kjøbenhavn, gik i Borgerskolen i Hillerød
og vilde være Skolelærer; men paa Grund af Forældrenes smaa
Kaar naaede han ikke dette Maal. I 7 Aar var han nu beskæftiget
med Kontorforretninger i Omegnen af Throndhjem, i Bergen og
Christiania, hvor han ogsaa optraadte som Skuespiller. Derpaa fór
han i nogle Aar til Søs paa Amerika og blev saa til sidst ved
Gehejmeraad Collins Hjælp ansat som Kopist i det danske
Krigsministerium, hvor han, efterhaanden som han droges over i
socialistisk Agitationsvirksomhed, mindre og mindre gjorde Fyldest og
til sidst blev afskediget (1875). Ved at gjøre sig behagelig for
Grevinde Danner havde han i sin Tid faaet Understøttelse af
Frederik VII, hvilket ogsaa kunde gjøres behov, da hans
Pengeforhold vare derangerede. 2. April 1848 havde han ægtet Enken
efter Dyrlæge Madsen i Middelfart, Ane Sophie f. Petersen (f. 21.
Maj 1818 d. 16. Jan. 1873), hvis Fader i sin Tid gjorde Tjeneste i
den kongl. Staldetat. O.s sidste Dage vare sørgelige. Skjønt han
i yderliggaaende samfundsfjendtlige Kredse spillede Rolle, fik han
dog ingen pekuniær Støtte her, hvorimod Socialisterne opstillede
et Monument paa hans Grav, efter at han var død 7. Jan. 1879.

Under Forfattermærket «Johannes Barner» har han udgivet
forskjellige Digtsamlinger, Æventyr, Fortællinger, Vaudeviller osv.
Paa det kongl. Theater fik han i 1853 anonymt opført Vaudevillen
«Karens Kjæreste», som man troede Fru Heiberg havde forfattet;
ved første Opførelse vandt den Bifald, men blev senere udpebet af
«Duftvaudevillens» Modstandere, der navnlig havde en vittig
Ordfører i Jacob Voltelen, som i «Fædrelandets» Feuilleton
offentliggjorde en Parodi paa den; denne veltrufne Satire gjorde senere
stor Lykke som Studenterkomedie, og hermed fik hele denne
dramatiske Retning sit Grundstød. O. har forfattet en Mængde Sange,
som findes i «Sangbog for socialistiske Arbejdere», deriblandt
Socialisternes Marche.

Erslew, Forf. Lex. 
Overskou, Den danske Skueplads VI, 178 f. 
P. Hansen, Den danske Skueplads III, 215.

Nic. Bøgh.



Overskou, Thomas, 1798-1873, dramatisk og theaterhistorisk 
Forfatter. O.s Forældre vare begge fra Landet: Faderen, Jens
Sørensen (d. 17. Febr. 1822 i Kjøbenhavn), var en Bondesøn fra
Vendsyssel, der fik sit Tilnavn efter Gaarden Overskov i Aasted 
Sogn, hvor han kom i Tjeneste som Dreng, og Moderen, Margrethe
Jørgensdatter (døbt 23. Jan. 1763 i Gjentofte, d. 23. Marts 1838 i
Kjøbenhavn), var en Husmandsdatter fra Nordsjælland. O. blev
født u. Okt. 1798 paa Christianshavn, hvor Faderen da var
Mestersvend paa et Sukkerraffinaderi; da Drengen voxede op, kunde
Forældrene paa Grund af deres smaa Kaar kun sætte ham i en
tarvelig Almueskole, ja deres tiltagende Fattigdom tvang dem endog
til, da han havde fyldt sit 12. Aar, at tage ham, der havde lagt
begjærlig Læselyst og hurtigt Nemme for Dagen, ud af denne
Skole, for at han ved at gaa en Urtekræmmer til Haande kunde
yde sin Skjærv til Hjemmet. Efter sin Konfirmation blev Thomas,
14 Aar gammel, sat i Snedkerlære, men han, der paa egen Haand
efter fattig Tid og Lejlighed utrættelig søgte at udvide sine
Kundskaber ved Læsning, havde ingen Lyst til Haandværk: hele hans
Hu stod til at blive Student; efter et Aars Forløb udfriede
Sygelighed ham af Snedkerlæren, men da han stadig var uden mindste
pekuniære Rygstød, besluttede han gjennem Theatret «at liste sig
ind paa Kunstens og Videnskabens Enemærker». Det gik imidlertid
ingenlunde let at faa Foden inden for det kongl. Theater. O.
anmodede Chefen, Kammerherre Holstein, om Antagelse som Elev,
han indsendte en Tragedie, som han havde digtet, medens han
trak Rullen for sin Moder, han bad Rahbek om Bistand, han
udarbejdede en Karakteristik af Balder i «Balders Død» og ansøgte
paa Grundlag af denne om Tilladelse til at debutere i Balders
Rolle, alt til ingen Nytte. Hvad O. selv ikke opnaaede ved disse
direkte Angreb, udvirkede hans Moder ad en Bagvej, og en skjønne
Dag i Efteraaret 1816 kunde hun overraske ham med det Budskab:
«Overmorgen Eftermiddag Kl. 5 skal du være hos Frydendahl for
at probere». O. vandt Frydendahls Velvilje, saa denne tog sig af
ham og et Aar senere, ved Begyndelsen af 1817-18, fik ham
antaget som Elev ved Theatret, ganske vist uden Gage. Frydendahl
kunde derimod ikke sætte igjennem, at O. kom frem i en betydende
Rolle. Hans første Fremtræden fandt Sted 29. Okt. 1818 som en
Tjener i «Pigen fra Heilbronn»; i de følgende 2-3 Aar førte han
en temmelig ydmygende Tilværelse: der tildeltes ham sjælden
andet end Statistroller, skjønt han adskillige Gange i pludselige
Sygdomstilfælde med meget kort Frist overtog ikke ubetydelige
Roller. Endelig 25. April 1821 fik han sin egentlige Debut som
Jasmin i «Den paadigtede Galskab», og fra den følgende Sæson
ansattes han som dramatisk Elev, 2 Aar efter udnævntes han til 
kongl. Skuespiller. Vel besad O. som Skuespiller en tør Komik,
men han naaede dog ingen Sinde op over Brugbarhedernes Klasse,
og skjønt han efterhaanden havde faaet et temmelig omfattende
Repertoire, udfyldtes hans Plads let, da han 1842 efter eget Ønske
afskedigedes.

Da O. opgav Skuespillervirksomheden, havde han længst vundet 
sig et anset Navn som dramatisk Forfatter, som national
Lystspildigter. Hans første Arbejde, Femakts-Dramet «Farens Dage»
(1826), var et Spektakkelstykke efter tysk Mønster, fuldt af
melodramatiske Rædsler og Effektfraser; Stykket fik en ublid Modtagelse,
som O. troede skyldtes den Omstændighed, at han ikke var
Student, ikke havde, som han siger i sine Erindringer, «godtgjort
æsthetisk Dannelse ved at tage Examen artium», men han indsaa
dog, at det Varsko, der et Par Aar tidligere havde lydt til
Skuespilleren: «Det tragiske eller dermed beslægtede forlade han ganske!
Hans . . . deslige Roller vil stedse blive Parodi», med lige saa fuld
Føje kunde rettes til Forfatteren, og han vendte sig fremtidig mod
Komedien. Hans første Arbejde paa dette Felt, Femakts-Lystspillet
«Tre Maaneder efter Brylluppet», der 1828 fremkom strængt
anonymt, var et svagt Begynderarbejde i den gamle Intrigekomedies
Smag med en Tjener og en Kammerpige som Drivhjul; Handlingen
foregik vel nominelt i Kjøbenhavn, men Stykket var ellers mere
tysk end dansk, kjendelig paavirket af Schrøder og Kotzebue. Med
Lokalfarven var O. langt heldigere i sit næste Arbejde,
Enakts-Lystspillet «Misforstaaelse paa Misforstaaelsen, vel laa der 
mellem Theatrets Opførelse af dette og dets Forgænger ikke stort mere
end en Maaned, men i den i Virkeligheden adskillig længere Tid,
der var hengaaet mellem Udarbejdelsen af disse 2 Stykker, havde
O. stiftet Bekjendtskab med den engelske Komedie fra det
foregaaende Aarhundrede. Denne Kundskab sporedes allerede i
«Misforstaaelse paa Misforstaaelse» og blev af Betydning for hans 
senere Lystspildigtning.

Han lærte af de engelske Komedieforfattere fra den Tid som
Vanbrugh og Congreve at søge Forbillederne til sine Personer
ikke i den gamle Komedies staaende Fagfigurer, men i det daglige
Liv, i «komiske Originaler, som af Forfatterens Lune førtes fra
Livet ind paa Scenen for sandt og kraftigt at præsenteres i al deres
Latterlighed». Og O., der efter sine egne Ord ikke betragtede
«Regler i Kunsten som Krykker, der ere de lamme til kun liden
Gavn og de førlige til Hinder», dannede sig efter de engelske 
Mønstre en Række Principper for sit fremtidige dramatiske
Forfatterskab. Han søgte ærlig at gjennemføre disse forstandige
Theorier i sine -- indtil 1830 uigjennemtrængelig anonyme -- Lystspil
(«Østergade og Vestergade», 5 Akter, 1828, «Vor Tids Mennesker»,
5 Akter, 1830, «Capriciosa», Folkekomedie i 5 Akter (sammen med
A. L. Arnesen), 1836, «En Bryllupsdags Fataliteter», 2 Akter, 1839,
«Pak», 5 Akter, 1845, og «En Valgdag», 3 Akter, 1853) og
Vaudeviller; af de sidste gjorde kun 2, «Kunstnerliv» (1832) og «En
Fødselsdag i Slutteriet» (1834), varig Lykke. O. stræbte utvivlsomt
med redelig Vilje efter en paalidelig og omhyggelig Karaktertegning, 
men ikke sjælden tog hans yderst borgerlige Livsanskuelse
Magten fra hans kunstneriske Theorier, og Replikkerne bleve da
Udtryk for Forfatterens ganske vist hæderlige, men Stykkets Person
saa temmelig uvedkommende Moraliseren, og ofte førte O.s naive
Menneskebetragtning ham paa Afveje, saa de sympathiske Figurer
bleve alt for ædle og de usympathiske alt for slette eller, hvad
værre var, alt for dumme. Ej heller lykkedes det O., som hans
engelske Forbilleder, at tegne i sine Skuespil udprægede
Tidsbilleder; betegnende er i saa Henseende den Skuffelse, Publikum
følte, da hans Lystspil «Skrøbelighed er Menneskets Lod» blev
opført under Titelen «Vor Tids Mennesker»; O. selv indrømmer,
at «Tilskuerne, der naturligvis søgte deres Tids Mennesker, som
vare lovede dem, ikke fandt disse i bestemt Udprægning».

Medens denne Mangel paa Tidsfarve utvivlsomt har skadet i
hvert Fald nogle af O.s Stykker ved deres Fremkomst, har den
senere været andre netop til Gavn, i det disse, der ikke krævede
nogen gjennemført Stil hverken i Spillemaade eller i Kostume, fik
senere Tiders Theaterpublikum i Tale ved deres sceniske Fortrin,
deres Benyttelse af kjøbenhavnske Lokaliteter og Forhold, deres
kraftig trukne Modsætninger med gode og slette Mennesker og
fremfor alt deres theaterkyndige Scenefølge og saa at sige opstod
til nyt Liv paa Hovedstadens folkeligere Scener. Dette gjælder
navnlig «Capriciosa» og «Pak», der efter talrige Opførelser paa
det kongl. Theater (henholdsvis 92 og 60) nu kunne se tilbage paa
en ny og længere Række Opførelser, det første paa Kasino (i alt
109 Opførelser), det andet paa Folketheatret (i alt 78 Opførelser).
At netop disse 2 Stykker have vist sig i Besiddelse af størst
Livskraft blandt O.s dramatiske Arbejder, skyldes det heldige Greb,
han gjorde, da han i disse indførte de populære Nybodersfolk paa
Scenen. Opdagelsen af Holmens faste Stok i Hjemmet eller, om 
man vil, civil turde være det, der giver O. Betydning i den danske
Lystspildigtning.

Ved Siden af sin originale Skuespilproduktion, der ogsaa
omfatter en Række forskjelligartede Stykker, skrevne i Halvtredserne
direkte til Sekondtheatrene, blandt hvilke Folkekomedien «Fandens
Overmand» (1854) vandt sig den varigste Plads paa Repertoiret,
udfoldede O., der paa de fremmede Sprogs som paa de fleste
andre Omraader var Avtodidakt, en betydelig Virksomhed som
Oversætter af Skuespil og Operaer: over 80 Oversættelser i det
kongl. Theaters Repertoire skyldes ham.

Størst og varigst Betydning har O. som Theaterhistoriker.
Gjennem sin Ven, det kongl. Theaters Suflør, Kapitajn G. Schwarz,
lærte O. dennes Fader, den berømte Skuespiller Fr. Schwarz, at
kjende, og denne, da over Støvets Aar, var vel legemlig svag,
men han lige som levede op, da han fornam O.s store Interesse
for alt, hvad der angik den danske Skueplads, dens Institutioner
og Personer, og alt eftersom han fortalte, fik hans Erindringer
Form og Fasthed: han kunde ej alene fortælle om sig selv og sit
Liv, men han, der selv havde skrevet den første danske
theater-historiske Artikel, vidste ogsaa Besked med sine samtidige og 
sine Forgængere paa den danske Skueplads, ja han kunde endog med
tydelig Karakteristik give Smaaprøver snart paa den enes og snart
paa den andens Spillemaade. O., der længe, om end kun med
ringe Udnytte, havde samlet Bidrag til Theatrets Historie, begyndte
et Par Aar efter sit Møde med Schwarz at udarbejde efter Aviserne
en Repertoirefortegnelse fra 1748; flere heldige, hinanden supplerende
Fund af skrevne Kilder satte ham i Stand til at korrigere og
fuld-stændiggjøre denne lige til det Tidspunkt, hvor Theatrets opbevarede
Regi-Bøger begynde. Det første Resultat af dette O.s
theater-historiske Samlerarbejde var den «Fortegnelse over alle dramatiske
Arbejder, som siden det kongl. Theaters Aabning 18. Dec. 1748
indtil Udgangen af Avg. 1838 have i det danske Sprog været
opførte paa det kongl. Theater og Hoftheatret samt over Balletterne
siden Galeottis første Ballets Opførelse», som udkom 1838, og som
siden er oplagt 3 Gange i forøgede Udgaver (1856, 1865 og ved
E. Collin 1879). Samme Aar (1838) døde Schwarz, og O. arvede
hans Papirer, der til Theatrets Historie 1775-94 indeholdt en
Rigdom af Oplysninger; dette fæstnede hos O. det længe nærede
Onske at skrive en dansk Theaterhistorie, og efter et aarelangt
ihærdigt Forarbejde begyndte dette hans Hovedværk: «Den danske 
Skueplads, i dens Historie, fra de første Spor af danske Skuespil
indtil vor Tid», at udkomme 1854; det førte i 5 Dele Fremstillingen
af Theatrets Historie til Statens Overtagelse 1849 (5. Bind udkom
1864), senere (1876) udkom ved E. Collin (IV, 61) 2 Bind, der
behandlede de sidste 25 Aar paa det gamle Theater. O. har heri
fulgt den annalistiske Fremstillingsform; hans Theaterhistorie er en
Række sammenbundne Aarbøger, ikke en sammenhængende Fremstilling 
af Skuepladsens Forhold til den danske Litteratur; den er
et Kildeskrift af stor, og paa mange Punkter uerstattelig, Værd,
men den maa i sine Domme over Personer benyttes med Varlighed,
da disse for de ældre Tiders Vedkommende i mangt og meget ere
bestemte af Schwarz' kyndige, men ikke ufejlbare Betragtning og
for de senere Tiders Vedkommende, trods O.s redelige Bestræbelser,
ikke helt upaavirkede af hans personlige Sympathier og Antipathier.
O., der med rette var stolt af sit Værk, kaldte det «ikke en
Morskabsbog . . , men et Værk, der efter Gjennemlæsningen beholder
Værd» med rette, thi Formen og Sproget ere alt andet end
tiltrækkende, men Materialet er righoldigt.

Efter sin Afskedigelse som Skuespiller fungerede O. 1842-43
som Sceneinstruktør ved det kongl. Theater, syslede derefter med
Planer til Oprettelse af et Folketheater i Kjøbenhavn, hvortil han
1846 fik kongl. Bevilling, og udgav s. A. en Piece, «Folketheatret»,
med udførlig Redegjørelse af Foretagendet og Indbydelse til
Aktietegning, men Planens Realisation strandede paa nogle temmelig
ubetydelige Vanskeligheder ved Overtagelsen af den Ejendom paa
Hjørnet af Bredgade og St. Anna Plads, O. havde udset til Stedet
for sit Folketheater. Da Heiberg 1849 havde overtaget Styrelsen
af det kongl. Theater, udnævnte han O. til Sceneinstruktør, og i
1855 besatte han den Plads, han som Theaterdirektør kunde raade
over i Kommissionen angaaende Theatrets indre Forhold, med O.,
der 1852 havde faaet Titel af Professor; et Par Aar efter Heibergs
Afgang afskedigedes O. pludselig 1858 fra Sceneinstruktørposten.
Da O. følte sig forurettet, udgav han et Par Maaneder efter til sit
(og Heibergs) Forsvar en Piece: «Oplysninger om Theaterforhold
1849-58». I Sæsonen 1864-65 styrede O. med afgjort Uheld
Kasino i nogle Maaneder.

O., hvis pekuniære Kaar altid vare meget trange, havde i
Tidens Løb mange Jærn i Ilden; saaledes overtog han i 1834 -- 
altsaa medens han var kongl. Skuespiller -- Rubrikken Udlandet
i «Dagen», blev fra Okt. 1835 Redaktør af dets Følgeblad 
«Søndagen» og fra Jan. 1836 tillige af Hovedbladet, men fratraadte paa
Grund af Stridigheder med Censuren begge Blades Redaktion med
Udgangen af Maj 1838. Han døde 7. Nov. 1873. -- O. var 3 Gange
gift: 1. (10. Dec. 1823) med Juliane Adolphine f. Knub (f. 1797
d. 21. Avg. 1856), efter dette Ægteskabs Opløsning (1849) 2. (28. April
1850) med Johnine Margrethe f. Lund (d. i Sept. 1869) og 3. (3. Maj
1871) med Marie Georgine f. Thostrup (f. 24. Avg. 1830 d. 12. Juli
1889), Datter af Kancelliraad, Jærnbanelæge Z. G. T.

Overskou, Af mit Liv og min Tid (1868). 
Erslew, Forf. Lex. 
Overskou, Den danske Skueplads IV-VII. 
P. Hansen, Den danske Skueplads II-III.
Illustr. Tid. 1870-71, Nr. 606.

Arthur Aumont.



Oxe, Albert, --1577, til Nielstrup, Søn af nedennævnte
Johan O. til Nielstrup (f 1534), var vistnok den yngste af den
berømte Peder O.s Brødre. Han skal alt i en tidlig Alder have
vist en særlig Interesse for Regnekunsten, hvorfor hans Lærer Claus
Lauridsen Scavenius til ham dedicerede sin 1552 i Paris trykte
«Arithmetica». Denne Familiebegavelse synes han dog i langt
ringere Grad end sine ældre Slægtninge at have anvendt til egen
Fordel, ligesom han i det hele taget overskygges af Slægtens mere
fremtrædende Medlemmer. Først under Krigen med Sverige betroes
der ham større Hverv, han blev 1563 en af de 4 for Smaalandene
indsatte Kommissærer, der skulde forsyne Hæren med Proviant,
og 1565-67 førte han, først alene, siden sammen med Lensmanden
paa Halsted Kloster, Befalingen over Laaland og Tilsynet med
Øens Forsvar. Endelig blev hans Tjeneste benyttet ved Antagelse
og Afskedigelse af Landsknægte, og i denne Anledning maatte
han gjøre Rejser til Meklenborg. Han var hovedsagelig knyttet til
Laaland; her laa den ham tilhørende Fædrenegaard Nielstrup, som
han forsynede med en ny Hovedbygning, og alle hans Forleninger,
nemlig Gjedser med Sørup, Navelsti og Vigsnæs Birker, som han
fik 1567, men kun kort beholdt, og Aalholm Slot, som han havde
fra 1568 til sin Død. 1573 blev han Forstander for Herlufsholm
og maatte i denne Egenskab føre Proces med dem af sine nære
Frænder, der søgte at omstyrte Skolens Fundats. Med sin Hustru,
Sidsel Jørgensdatter Urne til Boserup, havde han ingen Børn,
hvorfor han ved sin Død i Hillerød 7. Sept. 1577 var sidste Mand af
sin berømte Slægt. Enken ægtede en indvandret tysk Adelsmand,
Frederik Hobe.

Thiset.



Oxe, Eskil, --1569, til Løgismose, Rentemester, Broder til
foranstaaende. Om hans Ungdom haves ingen Efterretning, men
han maa sikkert have studeret ved fremmede Universiteter og været
i Besiddelse af den hans Slægt egne finansielle Begavelse og
Interesse; thi 1546 blev han antaget til Rentemester og beklædte denne
betroede Stilling til 1557. 1551 fik han Tilladelse til at indløse det
til Fru Sophie Lykke (X, 523) pantsatte Holme Kloster, og Aaret efter
fik han end videre et Par andre fynske Len, Salling Herred og
Kirkeby, som han dog kun beholdt et Par Aar, samt St. Peders
Kloster i Lund, som han beholdt til 1563. Han skrives en enkelt
Gang til Gunderslevholm, ellers som oftest til Løgismose, men begge
Steder havde han Medbesiddere. Dog var han en meget velstaaende
Mand, som 1558 kunde forstrække sin i Unaade faldne berømte
Broder med en betydelig Sum i rede Penge, som denne satte paa
Rente i Udlandet, særlig hos Byen Antwerpen, og som længe efter
begge Brødrenes Død henstod ubetalt, et Tvistens Æble mellem
Arvingerne og Broderens Enke. E. O. selv døde 1569 ugift. 

Thiset.



Oxe, Inger, --1591, en Datter af nedennævnte Johan O. til
Nielstrup (d. 1534), blev gift med Jørgen Brahe til Tostrup (II, 589).
De barnløse Ægtefæller toge hans Brodersøn Tyge B., den berømte
Astronom, til sig som lille og opdroge ham som deres egen Søn
til hans 18. Aar. Fru I. blev Enke 21. Juni 1565, men 1572, da
Frederik II ægtede Sophie af Meklenborg, blev hun Hofmesterinde
hos den unge Dronning, og denne ansete Stilling beklædte hun i
henved 12 Aar. At Valget faldt paa hende, skyldes maaske til
Dels Kongens Søster Kurfyrstinde Anna, med hvem hun stod i
Venskabsforhold. Hun skrives til Søllestedgaard paa Laaland, og
St. Peders Kloster i Lund, som Manden havde haft i Panteforlening,
beholdt hun til sin Død. Denne indtraf i Slutningen af 1591 (hun
begravedes 19. Dec.). Hendes Efterladenskaber i rede Penge og
forarbejdet Guld og Sølv anslog man til den for hin Tid enorme
Sum af 90000 Rdl. (360000 Kr.). For en stor Del hidrørte denne
Rigdom vistnok fra Arven efter Broderen Peder O. 

C. F. Bricka.



Oxe, Johan, --o.1490, til Tordsø, Rigsraad, var Søn af
nedennævnte Peder O. og er sikkert den Johannes Petri, der 1444
blev immatrikuleret ved Universitetet i Erfurt. 1451 og 1453 var
han Hofsinde og skrev sig da endnu til sin Fædrenegaard Asserbo,
men kort efter blev han Ejer af Tordsø i Skaane ved sit Ægteskab 
med en formuende Enke, Birgitte Bondesdatter Thott (gift 1. med
Peder Brahe, 2. med Hr. Folmer Knob), der rigtignok ogsaa bragte
ham 2 Kuld Stifbørn. Ved det endelige Skifte efter hendes
Forældre i 1470 blev han end videre Ejer af Brødager Hovedgaard i
Halland. Omtrent samtidig med sit Giftermaal, i alt Fald ved
1454, blev han forlenet med Krogen og Søborg, som Hr. Folmer
Knob havde haft, og med Kjøbenhavns Slot. Kongen synes nemlig
at have sat megen Pris paa ham; alt 1451 havde han givet ham
Brev paa alle 40 Marks Sager af hans Gods i Danmark, og senere
gav han ham atter og atter Beviser paa sin særlige Yndest. Alt
1455 var han Rigsraad, og hans Navn er herefter knyttet til de
fleste af Tidens vigtigste Regeringsaktstykker. 1457 blev han Ridder
ved Kroningen i Upsala. 1468 førte han sammen med Hr. Oluf
Ged den kongelige Hær, som sendtes til Skaane for at indtage
Hr. Iver Axelsens Gaard Lillø, men Belejringen mislykkedes, i det
Hr. Iver naaede at undsætte sin Borg og endog at fange Hr. Oluf
Ged. Den Gang var J. O., som endnu 1466 havde Krogen Len,
bleven Lensmand paa Helsingborg Slot. I de følgende Aar tog
han virksom Del i Forhandlingerne med de svenske, i det han var
Sendebud til alle de Møder, som holdtes 1468, 1472, 1473, 1474 og 
1476, først i Halmstad, i de senere Aar i Kalmar. For øvrigt
havde han adskillige mindre Pantelen paa Laaland og Falster
(Bredemade Birk  osv.), men da disse bleve overdragne til Dronningen,
fik han 1473 i Stedet Fogediet i Landskrone. Ogsaa efter
Tronskiftet 1481 bevarede han sin Anseelse usvækket; da Kong Hans
1486 drog til Norge, blev det midlertidig overdraget til J. O. selv
fjerde at føre Regeringen i Skaane. Desuden blev han Hofmester
hos Enkedronning Dorothea og ledsagede Dronningen paa hendes
Rejse til Rom 1488.

Fru Birgitte var alt død 1474 (mellem 14. Juni og 25. Okt.),
men J. O. tog sig en ung Hustru i Steden, Inger Torbernsdatter
Bille, med hvem han fik Nielstrup paa Laaland. I det hele taget
er det som en hensynsløs og virksom Godserhverver, at vi bedst
kjende J. O., og det kaster ikke det bedste Skjær over hans
Virksomhed i denne Retning, at han fortrinsvis handlede med Enker
og andre værgeløse Personer. Foruden de alt nævnte 4 Hovedgaarde 
erhvervede han dels ved Kjøb, dels ved Pant større eller
mindre Andele i Slimminge, Bæltebjærg, Højby og Sørup i Skaane,
Lundegaard paa Laaland, Bjærgbygaard i Sjælland, lige som han
1456 kjøbte Vixø Hovedgaard, men den solgte han kort efter til 
Kongen. Foruden mangfoldigt Bøndergods erhvervede han
Kjøbstadgaarde i Helsingør, Roskilde, Kjøge, Næstved, Malmø og
Landskrone, og saa havde den driftige Herre endda betydeligt
Klostergods i Leje saa vel af Sorø, Esrom og de roskildske Nonneklostre
som af St. Peders Kloster i Lund. Men J. O. var ogsaa en, i alt
Fald udvortes, from Herre, der 1480 havde stiftet et Alter i
Landskrone Kirke og 1483 byggede et Kapel i Helsingør Kirke, desuden
stiftede han et Alter i Esrom, alle rigelig doterede. Endnu i
Sommeren 1489 var han i fuld Virksomhed, indløste bl. a. til sig
Majbølle Birk, men 18. Maj 1491 var Fru Inger Enke, og der
oprandt nu en brydsom Tid for hende og hendes umyndige Børn,
i det hendes urolige Stifsøn Oluf O. paaførte hende en langvarig
og meget bitter Proces om Besiddelsen af Tordsø, af hvilken Gaard
J. O. i sin Tid havde udkjøbt sine Stifbørn. Fru Inger levede
endnu ind i det følgende Aarhundrede.

Thiset.



Oxe, Johan, --1534, til Nielstrup, Rigsraad, Søn af
Ovenstaaende Johan O., antages at være født omtr. 1487. I Kong
Hans' Tid nævnes han som Hofsinde-, under Christian II havde
han efter sin Broder Torben fra 1517-22 Lindholm i Skaane i
Pant, men var som Torben O. s Broder næppe velset af denne
Konge; i Klageskrifterne mod Kongen ankes ogsaa over, at nogle
Herreder i Skaane vare blevne ham fratagne. Under Frederik I
blev han strax 1523 Rigsraad og kort efter Ridder samt forlenedes
med Ravnsborg Len paa Laaland, hvori han snart fik Pant. Han
nævnes oftere i Rigsraadsforhandlinger, men synes ikke at have
haft større Betydning. Han ejede Nielstrup paa Laaland og blev
gift med Mogens Gjøes Datter Mette, formodentlig for derved at
gjøre en Ende paa den langvarige Strid mellem Gjøerne og Oxerne
om disses Gaard Tordsø i Skaane. Gisselfeld solgte Henrik Gjøe
under sine uheldige Pengeforhold til J. O., men denne Handel
erklæredes senere for ugyldig. -- J. O. hørte, i Modsætning til sin
Svigerfader, til Rigsraadets katholske Parti. Under Grevefejden gik
han, ligesom den øvrige Adel i Sjælland og Smaalandene, hurtig
over til Grev Christoffer, der gav ham fornyet Brev paa Ravnsborg
Len, men under Folkerejsningen i Slutningen af 1534 blev han paa
sin Gaard Nielstrup angreben af Borgere og Bønder. Netop som
han vilde rette en Falkonet mod disse, sprang den og dræbte ham
selv 24. Dec. 1534.

Ryge, Peder Oxe S. 25 ff.

A. Heise.



Oxe, Peder, --1435--, Rigsraad, er den første kjendte Mand
af Slægten O. i Danmark. Faderen skal have været en tysk
Adelsmand Johan Reiendorf, men denne Beretning er næppe rigtig, thi
den bekjendte Peder Oxe optraadte som Arving efter den 1563
afdøde sidste Ætling af den frankiske Slægt Ochs v. Guntzendorf,
saa formodentlig maa den ældste P. O.s Fader have været af denne
Slægt, der ogsaa førte samme Vaaben som de danske Oxer, og vi
træffe da formodentlig hans Forældre i de i Næstveds St. Peders
Klosters Dødebog nævnte Hr. Johan O. og Fru Elsif (af den ellers
ukjendte Slægt Ketelskov). Selv nævnes P. O. første Gang 1408
og havde maaske da alt erhvervet Asserbo ved Kjøb eller
Mageskifte. 1420 var han Rigsraad og senest fra 1422 til sin Død
Høvedsmand paa Søborg, 1425 og 1436 paa Krogen og desuden senest fra
1435 Paa Helsingborg. Fra disse Slotte drev den energiske Mand,
sine dygtige Ætlingers værdige Stamfader, under Stridighederne
med Hansestæderne et hensynsløst Kaperi mod disses Handelsskibe, 
hvorover stærke Klager fremkom. 1436 var han Anfører for
den Styrke, som sendtes mod Engelbrecht Engelbrechtsson, hvem
han standsede ved Rønneaaen. Kun nødig synes P. O. at have
forladt Kong Erik af Pommerns Sag, og først i Juli 1440 opgav
han sine Slotte Krogen og Helsingborg til Kong Christoffer. Snart
efter synes han at være død. Hans Enke, Mette Johansdatter
Godov, levede endnu 1465.

Thiset.



Oxe, Peder, 1520-75, Rigshofmester, var en Søn af
ovennævnte Johan O. til Nielstrup (d. 1534) og blev født 7. Jan. 1520.
Hans første Ungdomsaar henlevedes i Udlandet under de mægtige
Indtryk, som Reformationsbevægelsen og den humanistiske Retning
maatte gjøre paa et let bevægeligt og modtageligt Sind. Han
havde den Lykke at have til Lærer Mester Christiern Morsing (XI,
472), Professor ved Kjøbenhavns Universitet, ham, hvem en samtidig
kalder «et Lys for Danmarks Rige og et Mønster for alle lærde
Folk». Morsing var en vidunderlig alsidig begavet Mand, paa en
Gang Jurist, Theolog, Filolog, Mathematiker, Læge, en djærv og
kraftig Personlighed, praktisk og handledygtig. Den tidlige
Modenhed, som karakteriserer P. O., skyldes utvivlsomt hans Paavirkning
under den 5aarige Udenlandsfart (1532-37), under hvilken Mester
Christiern var hans Ledsager og Lærer, og paa hvilken Tysklands,
Hollands, Frankrigs, Italiens og Schweitses berømteste Læreanstalter
bleve besøgte. 
Han vendte hjem 1537 og fandt Forholdene i Hjemmet sørgelig 
forandrede. Faderen var ble ven dræbt under Grevefejden, og
Moderen var død 2 Aar efter. Dette sidste Dødsfald har
formentlig fremskyndet hans Hjemkomst. Han var den ældste af 12
Søskende; knap 18 Aar gammel skulde han paatage sig
Værgemaalet for disse med den deraf følgende Pligt at sikre og værne
om det fra Forældrene nedarvede Gods. Intet Under, at de paa
den store Udenlandsfærd erhvervede Interesser maatte vige Pladsen
for Livets praktiske Krav; men disse maatte tillige bidrage til
yderligere at udvikle en Personlighed, hvis Rigdom paa
Udviklingsmuligheder var saa stor som P. O.s.

Aaret efter sin Hjemkomst blev han myndig. Han overtog
strax Styrelsen af det store Familiepantelen Ravnsborg Slot og Len
paa Laaland. Her laa ogsaa Slægtens Hovedgaard Nielstrup, hvor
han og hans Søskende boede. Efterhaanden samlede han forskjellige 
mindre Len paa Laaland: Fiskerlejet Laalands Albue, Vigsnæs
Birk, Sørup Birk, Majbølle Birk, endelig 1549 Halsted Kloster.
 Han havde tillige Forsvaret over alle Præster, Degne, Kirker og
«Kirketjenere» i Laaland og Falster, ligesom han skulde opkræve
Kronens Part af Tienden og føre Regnskab over alle Kronens
Indtægter paa disse 2 Øer. Det var en vigtig og ansvarsfuld
Stilling, han herigjennem havde naaet endnu som ganske ung
Mand. Men han undgik ikke den Fristelse at udnytte sin
Myndighed ud over dens Grænser og vel ogsaa til egen Fordel.

Johan Oxe havde 1527 kjøbt Gisselfeld Gaard og Gods, af
Hr. Henrik Gjøe, men dennes Broder Rigshofmesteren Hr. Mogens
og Otte Rosenkrantz' Arvinger, som havde Pant i Gaarden og
desuden Forkjøbsret, havde med Held hævdet Besiddelsesretten til
Gaarden. Gjennem en vidtløftig Proces tiltvang P. O. sig imidlertid
Retten til at indløse Pantebrevene, og det lykkedes ham 1541 at
komme i Besiddelse af Gaarden til stor Harme for Henrik Gjøes
Arvinger. Med samme Held gjennemførte han en lignende Strid
med sin Morfader, nys nævnte Hr. Mogens Gjøe, om Retten til at
indløse de Pantebreve, som denne havde paa Oxernes gamle
Hovedgaard Tordsø i Skaane. Begge Hovedgaarde indløste derpaa han
og hans Søskende, om end, som det synes, med store Vanskeligheder. 
Selv erhvervede han Gisselfeld ved Mageskifte med sine
Søskende og skrev sig fra Aaret 1546 af til denne Gaard.

Under disse Forhold viste han sig som en Finansmand af
første Rang. Paa hvilken Maade han skaffede de nødvendige meget 
store Summer til Veje, er ubekjendt. Men han kunde samtidig
yde Kongen betydelige Laan, udløse sine Medarvinger af
Ravnsborg Len og paabegynde de store Byggeforetagender ved
Gisselfeld. Og hvad der er endnu mærkeligere, trods den bitre Strid
med Gjøerne om Gisselfeld og Tordsø valgte Slægten ham efter
Mogens Gjøes Død til paa dens og hans egne Vegne at
varetage forskjelligartede Arveinteresser, som han gjennemførte med
lignende Dygtighed og Held, men ogsaa med den samme Evne til
at varetage sin egen Fordel. Han fik sig saaledes udlagt
Kjeldkjær Gods ved Vejle og en Sjettedel af det saakaldte 
«store Pant i Skaane».

Penge avle Penge! Med utrolig Driftighed øgede P. O. sit
Gods. Han kjøbte store Ejendomme paa Bornholm, han erhvervede
sig (1554) for 17000 Joachimsdaler Godset Favrholm ved Hillerød,
som han kort før sit Fald mageskiftede til Kongen imod Tølløse
(1558); han fik (1554) sin Morbroder Eskil Gjøe til at tilskjøde sig
Gunderslevholm paa Sjælland, dog med Ret for denne til at eje
Gaarden til sin Død. Intet Aar gaar hen, uden at det bringer
ham enten et Gods eller et Len. Han var paa Veje til at blive
sin berømte Morfaders Ligemand som Godsejer og Lensmand.

Haand i Haand hermed gik en stedse øget Indflydelse som
Statsmand. Kyndig i fremmede Sprog, kjendt med Udlandets
politiske og sociale Forhold gjennem sit lange Ophold der i sin første
Ungdom, i Besiddelse af en vindende Personlighed og rige Evner
førtes han tidlig ind i det politiske Liv og i Hoffets nærmeste
Kreds. Han havde ingen bitre Minder at gjemme paa fra
Statsomvæltningens Dage 1536, han sluttede sig nær til den nye Konge
og blev hans fuldtro Mand. Dette kan man slutte deraf, at han,
kun 28 Aar gammel, som Marskal ledede Brudetoget til Meissen 1548,
da Prinsesse Anna, ledsaget af sin Moder, Dronning Dorothea, drog
til Sachsen for at ægte Hertug August. 32 Aar gammel blev han
derpaa Rigsraad, og kort efter (1553) betroedes der ham det vigtige
Hverv i Forening med Kongens Raad Vobeslav Wobeser og Dr. jur.
Bernart Wigbold Fries paa Kongens Vegne at mægle i den mellem
Kurfyrst August af Sachsen og Markgrev Albrecht af Brandenborg
efter Kurfyrst Moritz' Død opstaaede Strid. Dette meget vanskelige
Hverv løstes (1554) med virkelig diplomatisk Kraft og Kløgt og
indbragte P. O. en varm Tak fra Kurfyrsten. Han stod samtidig
paa Kong Christians Vegne Fadder til Kurfyrstens unge Søn,
ligesom hans 2 Kolleger repræsenterede Dronningen og Hertug Frederik. 
3 Aar efter var han ligeledes Kongens Repræsentant i Meklenborg,
da Danmarks senere Dronning Sophie, Frederik II's Hustru, blev
døbt (1557).

Til disse Beviser paa Kongehusets Tillid kan endnu føjes
følgende: 1553 overdroges det ham og Byrge Trolle at inddrive
Landeskatten over hele Riget; de beholdt Summen «til tro Haand»,
som det hedder, indtil 1557, da de aflagde endeligt Regnskab og
indleverede det meget betydelige Beløb i Rentekammeret. Da
Kongen i Aaret 1554 nærede Frygt for Krig med Sverige, fik P. O.
Befaling til at begive sig til Kjøbenhavns Slot og have Opsyn med
.alt i Kongens Fraværelse. Det var dog ikke som «Statholder»,
han skulde fungere, men kun som Kongens Tillidsmand -- et
Vidnesbyrd om, hvor højt hans personlige Egenskaber skattedes.

Imidlertid var Grundvolden under denne stolte Bygning
undergravet. I Aaret 1557 synes der at have fundet en større
planmæssig Undersøgelse af Lensforholdene Sted, som resulterede i den
bekjendte Forordning om Lensvæsenet. At man derved er kommet
under Vejr med Overgreb, som P. O. havde gjort sig skyldig i ved
Bestyrelsen af sine Len, er utvivlsomt. Han anklagedes for at
have forhugget Skovene, drevet ulovlig Jagt paa Kronens
Enemærker, besveget Kongen for Indtægterne af Lenene, af Tolden,
af Kirkegodset, solgt Kronens, Klostrenes og Kirkernes
Bøndersønner til egen Fordel, faaet mange dømt fra Liv, Ære og Gods
ved ulovlige Nævn, kort sagt paa alle Maader udnyttet sin Stilling
til at skaffe sig Indtægterne af Lenene imod Lov og Ret. Vel
søgte han at skyde Skylden herfor over paa sine Fogeder og
tilbød ogsaa fuld Erstatning for den Skade, han derved havde
forvoldt Kronen; men hans Stilling var nu saa svækket, at han maatte
træde ud af Rigsraadet, opgive sine Forleninger samt skriftlig
forpligte sig over for Kongen til at være ham og hans Søn Hertug
Frederik huld og tro. Han begav sig derpaa til Gisselfeld i det
Haab, at han ved personlig Overenskomst med Kongen kunde faa
Sagen afgjort. Dette lykkedes ikke. Kongen krævede Dom af
Rigsraadet, og da P. O. nægtede at møde for dette, dømtes han
til at have tabt sin Sag, indtil han selv mødte for Rigens Ret
(Juni 1558). Ved Efterretningen om dette Nederlag flygtede P. O.
til Tyskland, hvorfra han i en Skrivelse til Kongen gjorde Rede for
Grunden til sin Flugt og iblandt andet antydede, at han ikke
længer følte sig sikker hjemme, fordi man i et Skandskrift havde
angrebet ham paa Æren og beskyldt ham for at have «beløjet» 
Dronningen for Kongen. Hvilke Intriger der ligge bagved denne
Begivenhed, kjende vi ikke. Selv i de fortroligste Breve fra
Kongehuset til dets Slægtninge omtales ikke P. O. s Sag uden i ret
almindelige Udtryk; Skandskriftet er det hidtil ikke lykkedes at finde. Men
ét er sikkert, at Dronning Dorothea nærede et dybt Had til P. O.,
og at den tilsyneladende Forsoning, som indtraadte efter hans senere
Tilbagekomst, ikke var oprigtig ment fra hendes Side. I sine
fortrolige Breve til sin Datter Anna giver hun lige til det sidste sine
bitre Følelser imod ham Luft. Det tør vel da siges, at ihvorvel
Hovedaarsagen til P. O.s Fald maa søges i den Anklage, som var
rejst imod ham, og som han ikke gjorde noget Forsøg paa at
afværge ved et gjennemført Forsvar, saa have tillige personlige, nu
ukjendte Forhold givet Retsforfølgningen imod ham det skarpe,
uforsonlige Præg, som maaske har nødvendiggjort hans Flugt. Han
overdrog sine Brødre og Svogre at forsvare hans Sag for Retten,
men deres Forsvar blev tilbagevist, og efter en lang Procedure,
som paa Kongens Vegne førtes af Herluf Trolle, blev der (1559)
gjort Indførsel i alt P. O.s Gods til et Beløb af 60000 Joachimsdaler,
den Sum, hvortil Kronens Tab beregnedes. Gisselfeld tilskjødede
Frederik II (1561) Borggrev Fr. v. Dohna saa længe, indtil P. O.
indløste det af ham for den ovennævnte Sum.

Imidlertid tog P. O. foreløbig Ophold i Nordtyskland, hvor
han siden sin diplomatiske Sendelse 1554 var godt kjendt. Her
traf han Æventyreren W. v. Grumbach, Kurfyrst August af Sachsens
(Frederik II's Svogers) Dødsfjende, og kastede sig med den
landflygtiges Harme over formentlig lidt Uret ind i de politiske Intriger,
som den store Strid i Tyskland mellem de 2 sachsiske Fyrstehuse
havde affødt. Allerede 1559 drog han til Lothringen og modtoges
her med Glæde af Hertuginde Christine, Christian II's Datter, hvis
Lensmand og Raadgiver han blev. Han og Grumbach vare Sjælen
i de følgende Aars æventyrlige Politik, hvis Brod var rettet imod
Sachsen og Danmark, og i hvilken ogsaa Sverige indblandedes.
Stærkt Hold var der fra først af ikke i de mange politiske
Kombinationer; Huset Lothringen og den afsatte Kurfyrsteslægt manglede
den solide Basis for disse: Penge og Soldater. Ikke desto mindre
vakte de stor Uro i Danmark, og da Syvaarskrigen brød ud, fandt
de politiske Intriger en fastere Grund. Efterhaanden som
Vanskelighederne ved Krigens Førelse voxede for den danske Regering,
forøgedes det lothringske Huses Haab om ved et dristigt coup de
main og ved Forbindelser med den misfornøjede danske Adel at 
styrte Frederik II fra Tronen. P. O.s Navn sættes stadig i
Forbindelse med disse dristige Planer, og der kan ikke være Tvivl
om, at han baade har kjendt dem og arbejdet for deres
Virkeliggjørelse. Hvor dybt han selv har indladt sig, har han med stort
Mesterskab forstaaet at skjule saa vel for sin Samtid, der forgjæves
søgte Beviserne herfor, som for Eftertiden. Samtidig har han dog
stadig søgt at holde sig Vejen aaben til atter at vende tilbage til
sit Fædreland. Gjennem den tyske Kejser, den franske Konge,
gjennem Venner i Danmark og særlig den franske Gesandt Charles
Dangay har han gjentagne Gange i de forløbne Aar søgt en
Udsoning med Kongen, dog altid med Fastholdelse af sit oprindelige
Standpunkt -- uden retslig Kjendelse. Frederik II havde imidlertid
endog med Harme afvist disse Tilnærmelser, og selv Henrik Rantzau
var blevet brat afvist, da han forsøgte at lægge et godt Ord ind
for P. O. Men i Aaret 1565 havde de indre og ydre Forhold
antaget en yderst farlig Karakter. Landet var finansielt ødelagt af
de store Udgifter, Krigen havde foranlediget* de stadige Uheld i
Krigsførelsen havde nedtrykket Stemningen, en dyb Kløft havde
aabnet sig mellem Kongen og Adelen, ja hele Folket, der taltes
aabenlyst om Oprør og Kongens Afsættelse, og Kongen selv syntes
fuldstændig at have mistet alt Herredømme over sig selv. Under
disse Forhold er det, at P. O. efter en Sammenkomst med sine
Venner i Bremen kommer tilbage til Danmark. Allerede 20. Sept.
1565 havde Kongen udstedt Lejdebrev for ham, hvori han var gaaet
ind paa P. O.s Krav om Udsoning uden retslig Afgjørelse, men
først i Slutningen af Jan. 1566 blev Lejdebrevet afsendt, og i April
var P. O. i Kjøbenhavn Her førte Forhandlingerne med Kongen
til det bekjendte Forlig (24. April), hvorved P. O. fik Kongens
Naade og alt sit konfiskerede Gods tilbage. Efter et kort Besøg
i Lothringen vendte han i Slutningen af Okt. tilbage til Danmark,
tog Ophold paa Gisselfeld, optoges paa ny i Raadet og forlenedes
med Vordingborg Slot. I Febr. 1567 blev han Statholder paa
Kjøbenhavns Slot og endelig 17. Avg. s. A. Rigshofmester.

Lige saa uventet hans Fald forekommer os, lige saa uventet
hans Gjenoprejsning. Man kan se de almindelige Forhold, som
have bevirket begge Dele, men man mangler Nøglen til den
egentlige Forstaaelse af Begivenhederne. Er han kaldt tilbage som
Redningsmanden, den eneste, der mentes i Stand til at holde det
synkende Skib over Vandet, eller er han kommet tilbage som den
mægtige Høvding for et misfornøjet Adelsparti, der stiller Kongen 
sine Betingelser for fortsat Samarbejde og Hjælp? Meget taler for,
at den sidste Opfattelse er den rette, og først og fremmest den
Omstændighed, at det er med Rigsraadets og Adelens Hjælp, at
P. O. gjennemfører de Forbedringer i Finansforvaltningen, som
reddede Landet fra Undergang. Strax efter hans Hjemkomst vedtog 
nemlig Rigsraadet at paalægge nye Skatter, som for en væsentlig
Del skulde udredes af Adelen saa vel af dens Arvegods som af
dens Forleninger, og hertil erhvervedes Adelens Samtykke i de
forskjellige Landsdele paa særskilte Møder. Men fremfor alt er det
værd at bemærke, at de mere end 90 Adelsmænd, som vare gaaede
i Borgen for og til Dels ogsaa havde udredet Kongens store Laan
paa o. 4 1/2 Mill. Kr. i vore Penge til Lejetroppernes Anførere, lode
sig nøje med at faa Sikkerhed for største Parten af denne Sum ved
Forhøjelser af Pantesummerne i de til dem tidligere pantsatte Len.
Men samtidig unddroges Kongen Administrationen af de ved
Skattepaalæggene indkomne Summer, hvilken overdroges til Rigsraadet.
Og heri synes Vederlaget for de Ofre, Adelen havde bragt, at have
ligget: Tyngdepunktet i Styrelsen laa paa ny i Rigsraadets Haand.
«P. O. er højt paa Straa og højere, end han nogen Sinde har
været, han gjør og lader med vor Søn Kongen som han vil»,
skriver Enkedronningen 1. Jan. 1567 til sin Datter, og faa Maaneder
senere siger hun: «Kongen er paa Frederiksborg, og Kansler Johan
Friis og Statholder P. O. føre for det meste Regeringen». Dette
var sandt. De 2 Mænds Historie er Danmarks Historie i de
følgende Aar. Den Fremgang, som hurtig sporedes, skyldtes dem
og fremfor alle P. O. Han skaffede Kongens Kasse den forøgede
Indtægt af Øresundstolden ved Bestemmelsen om, at Tolden skulde
svares af Ladningen og ikke af Skibet, og han forstod med
diplomatisk Kløgt at gjennemføre den trods den Modstand, den fandt
hos de søfarende Nationer. Ham skyldtes det væsentlig, at de til
Krigens Førelse nødvendige Midler skaffedes til Veje, ligesom han
deltog i de Forhandlinger med Sverige, som førte til den foreløbige
Fred i Roskilde 1568. Først 2 Aar efter fandt den sørgelige
Syv-aarskrig sin endelige Afslutning ved Freden i Stettin. Efter Freden
ledede han som før Finansstyrelsen, og det lykkedes ham i de faa
Aar, han endnu levede, at bringe Statsgjælden ned og indløse en
Del af det pantsatte Krongods. Ham skyldes ogsaa den nye
Møntordning, som atter bragte Orden i det under Krigen ødelagte
Møntvæsen. Overalt, hvor man kan følge hans Færd, sejrer han gjennem
nye Ideer, nyt System, en Rigdom paa Udveje og en Evne til at 
føre sine Tanker ud i Virkeligheden, som ingen anden dansk 
Statsmand har besiddet.

Ogsaa paa det aandelige Livs Omraade har han sat sit Stempel. 
Det er vel en Følge af hans fortrinlige Opdragelse, at han
saa vel før sit Fald som efter sin Gjenoprejsning viser en levende
Interesse for Aandens Gjerning. Han nævnes som den, der har
gjennemført Oprettelsen af Kommunitetet (1569), og det oven i
Kjøbet midt under Krigen, da han maatte synes at have nok at
gjøre med at skaffe Midlerne til dens Førelse og Gjældens 
Afbetaling til Veje. Selv ydede han med rund Haand Hjælp og
Bistand til Videnskaben og dens Dyrkere, en Gavmildhed, for
hvilken Niels Hemmingsen bragte ham en varm Tak, da han 
tilegnede ham sin Fortolkning af den 84. Salme (1569). Ogsaa de
fattige betænkte han med rige Gaver og Legater. Hans Indflydelse
paa Universitetets Forhold var betydelig, og efter Johan Friis' Død
1570, da Kanslerembedet i nogle Aar stod ledigt, var han dets
nærmeste foresatte. Med Tidens berømteste lærde stod han i
venskabelig og intim Berøring. Niels Hemmingsen, Anders 
Sørensen Vedel, Rasmus Glad, den unge Tyge Brahe samledes ved hans
gjæstfrie Bord; han tilskyndede dem til Udførelsen af store Arbejder
(Oversættelsen af Saxo og Fortsættelsen af Saxo), og han holdt sin
skjærmende Haand over Niels Hemmingsen, da denne anklagedes
for Kryptokalvinisme.

Kort efter sin Hjemkomst, 14. Sept. 1567, ægtede han Fru
Mette Rosenkrantz, Enke efter Helten Steen Rosensparre. 
Han tog Ophold paa Gisselfeld, hvis Bygning han nu fuldendte, samtidig med 
at han ved Kjøb og Mageskifter udvidede det og indrettede de berømte 
Karpefiskerier. Han søgte at indføre en ny Behandling af Jorden, i det
han fik gjennemført en kongl. Befaling til Bønderne om at 
sommerpløje deres Jord; men da han kort efter døde, gik denne 
Forbedring af Agerbruget i Glemme og fornyedes som bekjendt først
200 Aar efter. Hans Interesse for Landbrugets Udvikling hang
sammen med hans store Virksomhed som Godsbesidder. Han
fortsatte nu, hvad han med saa stort Held havde begyndt før sin
Landflygtighed: Udvidelse og Forøgelse af sit Gods. Foruden sine
3 Hovedgaarde, som han havde faaet tilbage ved Forliget med
Kongen, Gisselfeld, Tordsø og Tølløse, fik han ved Arv Løgismose
i Fyn og ved Kjøb og Mageskifte Holmegaard og Hjelmsø i Sjælland
samt Dele af Tange og Togerup i Fyn og Skaane. Med sin Hustru
fik han Del i Vallø samt Bestyrelsen af Skarholt i Skaane.
Foruden Vordingborg Len erhvervede han Nykjøbing Slot (1569),
Paddeborg (s. A.), Thoreby Birk (1570) og Jungshoved (1571) i
Forlening, dels som Pante; dels som Regnskabslen. Ogsaa i
Udlandet havde han endnu betydelige Kapitaler staaende, ligesom han
nød Indtægter af nogle Ejendomme i Lothringen.

Saaledes havde P. O. naaet at faa fuld Oprejsning for den
Skade, han havde lidt under sin Landflygtighed. Der synes ikke
at have været nogen nævneværdig Modstand imod ham.
Enkedronningen erklærede allerede nogle Maaneder efter hans
Hjemkomst, at hun nu ikke længere bekymrede sig noget om sin Søns
Regering, den kunde gaa op og ned, som den vilde, for hende.
Med sin Moster Birgitte Gjøe (VI, 57), hvis Husbond, Herluf Trolle,
maa antages at have været hans bitreste Modstander, stod han paa
den bedste Fod. Hun skjænkede ham Gods og Ejendomme, og
han støttede hende med Raad og Daad, fremfor alt da hun
grundlagde Herlufsholm Skole. I den nærmeste Venskabs- og
Slægtsforbindelse med Tidens store Adelsfamilier, Rosenkrantzer, 
Biller, Gjøer, Krognoser, Friiser osv., stod han i deres Kreds som et
straalende Midtpunkt, hvis Raad og Vejledning søgtes og fulgtes.
Om hans personlige Forhold til Kongen forlyder kun lidt. Men
det er sikkert rigtigt, hvad hans nyeste Biograf har udtalt, at hvor
mange Beviser han end har modtaget paa Kongens Naade, lurede
den gamle Mistanke stadig imod ham i Kongens Sjæl. Kort efter
hans Død sendte Kongen en betroet Mand til Tyskland for at
indsamle Vidnesbyrd om hans Konspirationer imod Kongehuset.
Man fandt Afskrifter af Breve, men ingen Originaler -- og
saaledes er Forholdet endnu den Dag i Dag.

I sin fulde Manddomskraft, kun 55 Aar gammel, døde P. O.
24. Okt. 1575 paa Frederiksborg Slot. Der findes en Beretning om
hans Død, forfattet af Kongens Hofprædikant M. Christoffer Knopf.
Den viser ham i hans fulde Aandskraft lige til det sidste. Endnu
Dagen før sin Død sidder han ved sit Bord, omgivet af sine Venner,
og meddeler karakteristiske Træk af sit Liv, særlig i
Landflygtig-hedstiden. Samme Dag, han dør, forhandler han om vigtige
Statssager, og selve Døden gaar han i Møde med Frejdighed og inderlig
Tro. Hans Hustru sidder ved hans Side, og Vennerne omringe
hans Dødsleje.

Han døde barnløs og begravedes i vor Frue Kirke i
Kjøbenhavn. Kongen forbød hans Enke at opsætte et pragtfuldt 
Mindesmærke over hans Grav. Kun en Ligsten dækkede over hans sidste
Hvilested, medens et Epitafium i Koret mindede om hans store
Livsgjerning.

Ryge, P. O.s Liv og Levnet (1765). 
Hist. Tidsskr. 5. R. V, 334 ff.; VI, 860 ff.
                                                                                       Mollerup.



Oxe, Torben, --1517, Søn af Ovenstaaende Johan O. (d. 1490)
og Fru Inger Bille, maa være født o. 1486. I Kong Hans' Tid
nævnes han som Hofsinde, men havde allerede da gjort sig
berygtet ved sin voldsomme og ustyrlige Karakter. I Aaret 1509
havde han af Kong Hans kjøbt Andel i Næsbyholm, der var
fradømt de bekjendte Axelsønner (Thott), hvorimod en Broderlod i
Gaarden endnu tilhørte Axel Lauridsen Thott, der ikke havde
deltaget i Krigen paa svensk Side. Da Axel Lauridsen imidlertid
solgte sin Andel til Otte Holgersen Rosenkrantz, kom dette T. O.
meget ubelejligt. Han overfaldt Axel Lauridsen paa dennes Gaard
i Halland, slæbte ham bunden med sig til Sjælland og aftvang
ham «ved Trusler og Fængsel» et Skjødebrev, der blev dateret
forud for Skjødebrevet til Otte Holgersen. Ved Hjælp af dette
falske Brev lykkedes det T. O. i Begyndelsen af 1513 at faa
Laasebrev paa Næsbyholm; men i Juli s. A., da Christian II imidlertid
havde besteget Tronen, tildømtes ved en kongl. Rettertingsdom
Godset Otte Holgersen, da Axel Lauridsen, der nu ikke længere
var i T. O.s Vold, aflagde Ed paa, at han aldrig havde Skjødet
Næsbyholm til nogen før til Otte Holgersen. Uagtet T. O. ved
denne Dom kom til at staa i det uheldigste Lys og desuden
samtidig havde en lignende Sag med Adelsmanden Niels Hack (VI,
443) og den mægtige Henrik Krummedige om Besiddelsen af
Mogenstrup i Skaane, saa at det endogsaa kom til aabenbar Fejde mellem
ham og Henrik Krummedige, udnævnte Christian II ham dog -- 
1514 ell. 1515 -- til Slotsbefalingsmand paa Kjøbenhavns Slot med
tilliggende Herreder og en Tid lang ogsaa paa Krogen.

I denne Stilling gjorde han nærmere Bekjendtskab med Dyveke
(IV, 387). Slotsskriveren Hans Faaborg (V, i) angav for Kongen,
at T. O. tragtede efter hendes Gunst, og at han i Kongens eget
Soveværelse havde vist en raa Adfærd mod hende og kastet hende
om paa Kongens Seng. Kongen fattede dog endnu ikke Tiltro til
denne Angivelse og vendte tvært imod sin Vrede mod Hans
Faaborg; han fik Nys om, at Hans Faaborgs Regnskaber ikke vare i
Orden, lod T. O. anklage ham for Underslæb og lod ham henrette 
i Nov. 1516. Da Dyveke imidlertid omtr. ved St. Hansdags Tide
1517 pludselig døde, udbredte det Rygte sig, at Døden skyldtes
nogle tidlig modne, forgiftede Kirsebær, som T. O. havde sendt
hende. De vildeste Rygter udbredtes om Motivet til Gjerningen; 
men sikkert synes det at være, at Kongen, i alt Fald foreløbig,
ikke har næret nogen Mistanke til T. O. for Giftmordet. Netop
i de samme Dage (17. Juni) havde han tilladt, at T. O. maatte
indløse Lindholm Slot i Skaane fra Niels Hack, der havde det i Pant,
og beholde det uafløst i 12 Aar. Først noget senere stillede Kongen
pludselig midt under en Hoffest det Spørgsmaal til T. O., om
Hans Faaborgs Udsagn var sandt, at han i saa høj Grad havde
stræbt efter Omgang med Dyveke. Ubetænksomt svarede han i
kaad Overgivenhed: «Ønsket det, ja det har jeg nok, men aldrig
opnaaet det!» Noget senere lod Kongen baade T. O. og hans
Fætter Knud Gyldenstjerne (VI, 383) fængsle. At Knud G.
indvikledes i Sagen, kunde maaske tyde paa, at Giftmordssagen ogsaa
er gjort til Gjenstand for Behandling. T. O. anklagedes for Rigsraadet
som en Adelsmands rette Værneting i slige Sager. Efter 
Svaning-Huitfeldts Beretning er det imidlertid klart, at Kjærlighedsforholdet
til Dyveke har spillet Hovedrollen. Rigsraadets Frifindelse
motiveres nemlig ved, at i Følge Loven ingen kunde straffes for Tanker,
men kun for bevislige Gjerninger; herved sigtes aabenbart til T. O.s
kaade Ytring; Huitfeldt tilføjer desuden, at Anklagen gik ud paa,
at T. O. havde besmittet den kongelige Seng; herved sigtes
aabenbart til Scenen i Kongens Sovekammer. Kongen bebrejdede i
drøje Udtryk Rigsraadet Frifmdelsesdommen; «havde jeg haft saa
mange Slægtninge og Venner i Raadet som Torben», skal han have
sagt, «var Dommen bleven en anden». Han greb da Sagen an paa
en anden Maade; han lod nedsætte en Gaardsret af 12 Bønder fra
Kjøbenhavns Len uden for Borgporten, og disse afsagde den
bekjendte Kjendelse: «Ikke vi, men T. O.s egne Gjerninger dømme
ham», en ogsaa ellers forekommende Retsformel, der betegner den
anklagede som utvivlsomt skyldig. At det er Gaardsretten med dens
strænge Bestemmelser om Livsstraf for Voldtægt eller Forsøg herpaa,
der her er anvendt, og at det er Scenen i Sovekammeret, der har
fældet T. O., synes utvivlsomt; paa Giftmordssagen synes denne
Kjendelse ikke at passe. -- Uagtet hele Rigsraadet, den pavelige
Legat Arcimboldus, Dronningen og alle hendes Damer gik i
Forbøn for T. O., var Kongen ubøjelig. Under en Herredag, hvor
netop største Delen af Adelen var tilstede, faldt hans Hoved for 
Bøddeløxen 27. Nov. 1517, og Bruddet mellem Kongen og Adelen
var ulægeligt.

Svaning, Chr. II S. 109 ff. 
Huitfeldt, Danm. Riges Krøn. S. 1115 ff.
Allen, De tre nord. Rigers Hist. II, 311 ff. 
Pal.-Müller, De første Konger af den oldenb. Slægt S. 305 ff. 
Hist. Tidsskr. 4. R. V, 21 ff.

A. Heise.



Oxelberg, Ferdinand Daniel Gottlieb, 1833-90, Snedker,
er født 12. Jan. 1833 i Kjøbenhavn, hvor hans Fader, Peter O.,
var Snedkermester; Moderen var Kirstine f. Malvig. Han lærte
paa de Thielemannske Værksteder, som hans Fader bestyrede, og
blev allerede 1853 Snedkermester. Derefter rejste han imidlertid
1 1/2 Aar i Udlandet og opholdt sig navnlig i Berlin og Wien, hvor
han fik Øjet op for Maskinernes store Betydning for Nutidens
Snedkervirksomhed. Efter yderligere at have sat sig ind heri paa
Verdensudstillingen i Paris 1867 etablerede han 1872 det første og
største Maskinsnedkeri i Kjøbenhavn. Han havde imidlertid ikke
alene Interesse for sit Fags mekaniske Udvikling, han virkede ogsaa
for, at det skulde gjøre Skjønhedens Fordringer Fyldest. Efter i
1877 at være bleven Næstformand for «Snedkernes Tegneforening»
valgtes han 1886 til dens Formand. Hvad han tilstræbte, kan ses
i de smukke, udskaarne Mahognitræs Døre, som han 1881 skjænkede
til Festsalen i det tekniske Selskabs Skole, og i «Kongeværelset»
paa den nordiske Udstilling i Kjøbenhavn 1888, et Værelse, han
senere forærede det danske Kunstindustrimusæum, hvor det nu er
opstillet. Fra 1876 var han Medbestyrer i Kjøbenhavns Snedkerlav.
15. Juli 1890 afgik han ved Døden. -- 8. Juni 1861 havde han
ægtet Anne Hansen (f. 29. Juli 1839), Datter af Detailhandler 
Jørgen H. og Mette f. Rasmussen.

A. Bauer, Snedkernes Tegneforening S. 95.

C. Nyrop.



Oxenbøll, Vilhelm Michael Christian, 1823-98, Politiker.
O., der fødtes i Randers 13. April 1823, var Søn af Byfoged (senere
Etatsraad) Morten O. og Johanne Cecilie f. Stilling. Han blev
Student 1841 (fra Kolding), juridisk Kandidat 1848 og udnævntes
1853 til Avditør. Allerede 1856 blev han imidlertid beskikket til
Byfoged i Stubbekjøbing, med hvilket Embede han fra 1859 forenede
Stillingen som Herredsfoged i Stubbekjøbing Herred og fra 1869
Hvervet som Borgmester i Kjøbstaden. Han forblev i disse
Stillinger, indtil han 1888 tog sin Afsked. O. fik 1870 Sæde i
Landstinget og bevarede dette indtil 1894. Medens han i de senere Aar
var nedbrudt af Sygdom, tog han i sine Velmagtsdage med Iver 
Del i Landstingets Arbejde og benyttedes i ikke ringe Omfang
som Ordfører navnlig for saadanne Lovforslag, hvis Æmner faldt
inden for hans rummelige Embedserfarings Omraade. O. var en
forretningsdygtig Mand og talte med Lethed, og en vis
Sikkerhedsfølelse dannede et Grundtræk i hans Tale og Optræden. -- Han
ægtede 1853 Charlotte Marie Østrup, Datter af Sognepræst for
Snesere Menighed Bertel Mathias Ø. og Sophie Louise Benedicte
f. Fasting. 27. Maj 1898 afgik O. ved Døden.

M. P. Friis.

<chapter name="
Oxendorph, Jørgen Dinesen, o.1641-1712, Landmaaler, Mathematiker">

Oxendorph, Jørgen Dinesen, o.1641-1712, Landmaaler,
Mathematiker, blev 1681 Landmaaler ved Jordrebningen i Sjælland
og 1683 i Jylland (Kalø Amt) og forestod fra 1684 Matrikelens
Indretning. 1687 udnævntes han til Navigationsdirektør, og desuden
var han Professor i Mathematik ved Ridderakademiet fra 1692 til
dets Ophævelse 1710. Efter 5 Aars Svagelighed døde han 1712
(begravet 7. Juni), 71 Aar gammel. Aaret forinden var hans Hustru,
Anna Nielsdatter, død, 60 Aar gammel. -- Han udgav i 1687
«Dansk Matrikulregning» (ny Udg. 1769 ved Hans de Hofman), hvor
han i Fortalen giver en Fremstilling af det hele Matrikelsarbejde,
og i 1696 «Introductio in mathesin».

H. Crone.



Oxholm, Carl Arthur O'Neill, 1804-39, Officer, var Søn af
ndfr. nævnte General P. L. O. og fødtes 16. Sept. 1804 paa St. Croix.
Han dimitteredes 1820 fra Herlufsholm, blev Forstkandidat og
indtraadte som Lieutenant i Livgarden til Fods. Forst- og Jagtjunker
1822, Kammerjunker 1824. Sidstnævnte Aar gik han til Spanien,
hvor Moderens Slægt var naturaliseret under Navnene Marquis del
Norte og Marquis del Granja. Han ansattes ved Livvagten og var
allerede Brigadechef, da han i Kampen mod Carlisterne blev saaret
ved Lucana 17. Juli 1839. 2 Dage senere døde han af sine Saar.
Spanske Officerer have rejst et Monument paa hans Grav i Castellon
de la Plana. Han var ugift.

Leth og Wad, Dimitt. fra Herlufsholm.

Lesser.



Oxholm, Peter Lotharius, 1753-1827, Officer, blev født i
Kjøbenhavn 10. Juli 1753 som Søn af Mønsterskriver paa Holmen
Lorents O. (f. 6. Okt. 1706 d. 3. Nov. 1768) og Marie Susanne f.
Schultz (f. 6. Jan. 1730, begravet 11. Maj 1782 i Slagelse). Som
10 Aars Dreng blev O. Landkadet, 1771 Page hos Dronning Caroline
Mathilde og Aaret efter Lieutenant i slesvigske Infanteriregiment. 
Hans Geledtjeneste varede kun kort, thi fra 1774 blev han anvendt
ved Forarbejderne til Ejderkanalens Anlæg, og efter at han 1777
ved Udgivelsen af en Lærebog om Feltbefæstninger havde henledet
General Huths Opmærksomhed paa sig, blev han s. A. sendt til de
dansk-vestindiske Øer for at ordne deres fortifikatoriske Forsvar i
Anledning af den fransk-amerikanske Krig. Med en enkelt
Afbrydelse opholdt O. sig nu i 20 Aar i Vestindien, blev Planter paa
St. Croix, fik 1788 som Major Kommandoen over Militsen og blev
1793 Medlem af Regeringskommissionen.

Efter Tilbagekomsten til Danmark 1797 fik han Karakter af
Oberst, og ved Landeværnets Oprettelse 1801 blev han Chef for
søndre sjællandske Landeværnsregiment, fra 1805 som Generalmajor.
Efter det engelske Overfald 1807 kom han ved direkte Ordrer fra
Kronprinsen i rastløs Virksomhed for at samle og udruste sine kun
paa Papiret existerende Batailloner; ved energisk Optræden lykkedes
det ham at føre Mandskabet fra Smaaøerne over til Sjælland og at
forøge kvantitativt Castenschiolds Korps ved Kjøge, hvor O. under
den sørgelige Kamp 29. Avg. viste personligt Mod og var blandt
dem, der ved Herfølge ydede den sidste Modstand mod Englænderne. 
Ved Landeværnets Opløsning 1808 blev O. sat à la suite
med sin Gage som Ventepenge; efter den almindelige Fred 1814
blev han Generalgouvernør over de vestindiske Øer med Titel af
Generallieutenant; 1815 Kommandør af Danebrog. Svækket Helbred
nødte ham til allerede 1816 at vende tilbage til Danmark, hvor han
døde 27. Juli 1827 paa Frederiksdal.

O. har leveret adskillige Bidrag til «Minerva», udgivet et Skrift
om og Kort over de dansk-vestindiske Øer (1798) og under Mærket
«P. L. Olufsholm» 1813 skrevet Anmærkninger til et i Sverige
udkommet Skrift om Kontinentalsystemet, hvilke den Gang vakte en
ikke ringe Opsigt. -- O. ægtede 1. (1779) Maria Heiliger (d.10. Juli
1794), 2. (1796) Ann O'Neill (f. 3. Febr. 1778 paa St. Croix, d. 16. Avg.
1844 i Kjøbenhavn). Hans Efterkommere optoges 1840 i den danske
Adelstand.

Erslew, Forf. Lex.
Ræder, Danmarks Krigs- og polit. Hist. 1807-9 I.

Lesser.



Oxholm, Valdemar Tully, 1805-76, Overhofmarskal, Diplomat. 
O., Søn af ovennævnte Generallieutenant P. L. O., blev født
i Kjøbenhavn n. Nov. 1805. Han dimitteredes 1820 fra
Herlufsholm og tog Aaret efter Examen philosophicum, hvorefter han 
betraadte den militære Løbebane, i det han 1821 blev Sekondlieutenant 
à la suite i Fodgarden, men sattes 1841 à la suite som
Major, da han imidlertid var kommen til at beklæde en civil
Stilling. Hans Fader var Besidder af store Plantager paa St. Croix
i Vestindien, og i Tidsrummet fra 1822-30 deltog han med et Par
Afbrydelser i Bestyrelsen af disse. O., som 1824 blev 
Kammerjunker, ansattes 1827 som Adjudant hos Generalgouvernøren i 
Vestindien, Kammerherre v. Scholten, med hvem han 1834, s. A. som
han blev Regeringsraad, vendte tilbage til Kjøbenhavn. S. A. 
udnævntes han til Gouvernør hos Prinserne Christian af Glücksborg
og Frederik af Hessen og ledsagede disse 1839 til Universitetet i
Bonn, hvor de et Par Aar hørte Forelæsninger. Udnævnt til
Kammerherre 1840 blev O. efter Hjemkomsten 1841 Kommitteret i
General-Toldkammeret og beklædte derpaa fra 1842-47 Stillingen
som Hofchef hos Kronprinsen, den senere Kong Frederik VII.

Efter Tronskiftet 1848 kom O. til at spille en politisk Rolle.
Under de forskjellige Minister kombinationer, som Frederik VII tog
under Overvejelse, raadførte han sig ogsaa med O., og det var
denne, der gav Kongen det Raad, at han i Martsministeriet skulde
optage nogle af Lederne af den national-liberale Bevægelse. Han
anvendtes i Slutningen af Marts s. A. til en diplomatisk Sendelse
til St. Petersborg, hvor han over for den preussiske Militærinvasion
i Hertugdømmerne skulde opfordre Zaren til at udtale sig til Fordel
for Ikke-Interventionsprincippet. I Juni Maaned 1848 begav O. sig
atter i en officiel Mission til Zaren, hvis Vrede i Anledning af
Fægtningerne i Sundeved han skulde formilde, hvad der ogsaa
lykkedes ham. O., der i Stockholm havde været med til 
Afslutningen af en Militærkonvention om et svensk-norsk Hjælpekorps,
var ogsaa Deltager i de Underhandlinger, der i Avg. 1848 førte til
Afslutningen af Vaabenstilstanden i Malmø, og han var ligeledes
medvirksom ved de frugtesløse Forhandlinger om en Fred, der fandt
Sted i London i den første Halvdel af 1849. O., der 1848 var
bleven karakt. Generalmajor, havde som kongevalgt Medlem Sæde
i den grundlovgivende Rigsforsamling, og fra 1849-53 var han
Medlem af Landstinget. Han beklædte derpaa fra 1854-57 Posten
som det danske Monarkis diplomatiske Repræsentant i London;
men trættet af den udslidende dansk-tyske Strid trak han sig 
tilbage til Privatlivet. O. levede nu nogle Aar paa sin Gaard 
Taarnborg ved Korsør, hvilken han havde kjøbt 1845. Han var bleven
Kommandør af Danebrog 1844, Storkors 1848.
Efter Kong Christian IX's Tronbestigelse i Nov. 1863 udnævntes
O. til Overhofmarskal og stod højt i Yndest hos Kongen, der
endog under den vanskelige politiske Situation 1864 tænkte paa at
overdrage ham Ledelsen af Udenrigsministeriet. 1867 blev han
Overkammerherre, og 1869 fik han et nyt Vidnesbyrd om Kongens
Naade, i det han dekoreredes med Elefantordenen. O., der 1866
havde solgt Taarnborg, kjøbte derefter Smidstrup ved Vedbæk, hvor
han døde 3. Avg. 1876. Han var en Mand med et vindende
Udvortes og lagde praktisk Dygtighed for Dagen i de forskjellige
Stillinger, han beklædte. -- O. var tvende Gange gift: 29. Mai
1841 ægtede han i Hannover Anna v. Rudloff (f. 1821 d. 20. Sept.
1841); 29. Okt. 1846 viedes han til Marie Sophie Frederikke v. Krogh
(f. 1815), Datter af Generallieutenant G. C. v. K. (IX, 517).

Leth og Wad, Dimitt. fra Herlufsholm. 
Danmarks Adels Aarbog 1887, S. 344.

A. Thorsøe.

*


Paasche, Henrik, --1636, Læge, er født i Lybek, men
Fødselsaar og Herkomst ere ubekjendte. Under en Studierejse
promoveredes han 1614 som Doctor med. i Basel. Senere kom
han tilbage til sin Fødeby, hvor han paa opofrende Maade tog sig
af de syge i en Pestepidemi, medens de fleste andre Læger flygtede
bort. Nogle Aar derefter tog han Ophold i Kjøbenhavn, hvor han
ligeledes virkede som Pestlæge under en Epidemi i 1629. Samtidig
udgav han et Skrift om Pest («Enchiridion de pestilentia», 1629).
Forfatteren viser sig at være en vel instrueret Læge, om end Skriftet
hovedsagelig kun er en Kompilation og ikke vidner om nogen
udstrakt selvstændig Iagttagelse. S. A. var han bleven ansat som
Læge ved Børnehuset. Han døde i Sommeren 1636.

Cold, Lægevæsenet og Lægerne und. Chr. IV S. 73. 
Ingerslev, Danmarks Læger og Lægevæsen I, 324. 
Mansa, Folkesygdommenes og Sundhedspleiens Hist. i Danm. S. 298.                                                              

Jul. Petersen.



Paaske, Niels, 1568-1636, Biskop, skal være født i Løgstør
i Jylland. Sin første Undervisning fik han i Latinskolen i Viborg,
hvor han nød Undervisning hos den dygtige Skolemand Mag.
Christen Fos, i hvis Hus han boede som Kostgænger, og af hvem han
blev paavirket i kalvinistisk Retning. I 1591 finder man ham i
Kjøbenhavn som Respondent ved en Disputats; 1595 kreeredes han
til Magister af sin vordende Svigerfader, Hans Poulsen Resen.
Omkring 1595 virkede han som Skolemester i Aalborg. 1597 blev
han immatrikuleret ved Universitetet i Genf og s. A. ved Højskolen
i Leiden. I sidstnævnte By lod han trykke et Par filosofiske
Disputatser, han offentlig havde forsvaret ved Universitetet. I 1600 
opholdt han sig hos den lærde Holger Rosenkrantz paa
Rosenholm. Den Formodning har noget for sig, at det var dette
Samvær med Rosenkrantz, der førte P. ud fra den kalviniserende
Retning og gjorde ham til ivrig Lutheraner. I 1602 blev han
Sognepræst til Nørre Vram i Skaane; der virkede han, indtil han
29. April 1616 blev udnævnt til Biskop i Bergens Stift.

Biskop P.s Embedstid indfaldt i en Periode, da det sædelige
Liv var i stærk Tilbagegang. I denne Bevægelse var han ikke
i Stand til at hidføre nogen Forandring, om han end visselig
kæmpede mod Tidens Tugtløshed, navnlig blandt sit Præsteskab,
med baade Iver og Dygtighed, ligesom han ogsaa søgte at holde
Styr paa de uregerlige tyske Præster i Bergen. Som lærd Mand
tog han sig med særlig Interesse af det højere Skolevæsen. Efter
Bergens Brand i 1623 og Pesten i 1629 synes han at have optraadt
med adskillig praktisk Dygtighed. Blandt de Gager, hvori han
optraadte som Dommer, er Biskop Arrebos den mærkeligste.
Uagtet han var med at udtale en fældende Dom over denne sin
Embedsbroder, havde han paa den anden Side dog Mod til at
indbyde ham til sit Hus og vise ham Gjæstfrihed, ligesom han
ogsaa senere ledsagede Arrebos Psalter med et Ærevers. Blandt
Samtidens lærde roser Brochmand ham baade for hans fromme Sind
og sproglige Lærdom. Han stod i Brevvexling med Professorerne
Chr. Longomontanus og Ole Worm, hvem han sendte Haandskrifter
og antikvariske Oplysninger. Han har forfattet en i 1625 udgivet
«Beretning om en Sand-, Muld- og Askeregn», ligesom han ogsaa
forsøgte sig som Salmeoversætter. De 2 af ham udgivne Ligtaler
ere fyldte af latinske Citater; Fremstillingen vrimler af Fremmedord,
Ophobning af Synonymer og søgte Aandrigheder. Bag alt dette
ligger dog en vistnok baade dyb og varm Religiøsitet ligesom
latent. I sproglig Henseende er det at sige, at han skriver Latin
langt bedre end Dansk.

P. var 2 Gange gift: 1. med Lucie Lauridsdatter (d. 1629),
2. med Anne Resen (f. 1598 d. 1650), Datter af Professor Hans
Poulsen R. og Enke efter Dr. jur. Erik demensen, kongl. tysk
Sekretær. I en Alder af 68 Aar afgik P. ved Døden 31. Maj 1636.
Hans efterladte Hustru, der 4 Dage i Forvejen var rejst til
Danmark, satte ham i 1644 et Epitafium i Domkirken. 

A. Chr. Bang.



Pachs, Christoffer, o.1511-1608. C. P. eller, som han rettest
kaldtes, C. v. Festenberg kaldet Packisch, stammede fra en 
schlesisk Adelsslægt, der nu kalder sig v. Packisch-Festenberg, og blev
født paa sin Fædrenegaard Kreibau af Forældrene Martin P. og
Kate v. Bibern. Om hans Ungdom haves ingen Efterretning, kun
synes han at have været knyttet til Prins Frederiks Hofstat. Ved
Prinsens Tronbestigelse 1559 blev han Staldmester og fik 
efterhaanden flere Len, Espholt i Skaane 1561-63, Holbæk fra 1563,
Strandlenet 1564-65 og endelig Vinderup Len 1580-85. 1566 blev
han saaret i Krigen. 1570 gav Kongen ham Livsbrev paa Holbæk
Slot, og han beholdt det da ogsaa, selv efter at han 1572 var 
fratraadt sin Staldmesterbestilling. Kongen havde nemlig Aaret før 
tilskjødet ham Strandlenet (Tølløse), som han paa ny havde faaet i
Forlening 1568, men Skjødet var udstedt paa det Vilkaar, at han
forpligtede sig til at blive her i Riget og tage en dansk Adelsjomfru
til Ægte, og 1572 ægtede den 61aarige Mand da Sophie Galt
(f. 1543 d. 1603), Datter af Peder Ebbesen G. (V, 554); med
hende fik han Kindholm og formodentlig Torup. Senere kjøbte
han desuden Bonderup. 1575 blev C. P. derefter formelig 
naturaliseret som dansk Adelsmand. Han døde 9. Juni 1608, 97 Aar
gammel.                                                                                      

Thiset.



Pachs, Mogens, 1577-1642, Søn af foregaaende, blev født 
10. Juli 1577 paa Holbæk Slot. Kun 7 Aar gammel  kom han til 
Hove for at opdrages sammen med Hertug Ulrik, hvilket varede i
6 Aar, hvorefter han i 4 Aar ledsagede Hertugen udenlands; de
studerede i Jena, Wittenberg osv. Derefter tjente han 8 Aar ved
det brandenborgske Hof, senest som Kammerjunker, og kom
endelig 1601 tilbage til Danmark, hvor han senere tiltraadte 
Besiddelsen af Torup. Efter at have deltaget i Kalmarkrigen som
Fanejunker og senere Korporal ved det sjællandske Kompagni blev
han 1613 forlenet med Halmstadgaard, som han 1617 ombyttede
med Roskildegaard, til han endelig 1627 erholdt Holbæk Slot i
Forlening. Fra 1624-33 var han Lieutenant ved Frederik Reedtz'
Kompagni af den sjællandske Rostjeneste. M. P. var 2 Gange gift:
1. (15. Sept. 1609) med Sophie Clausdatter Glambek til Rask (f. 21.
Maj 1578 d. 15. Juli 1620), 2. (27. Avg. 1626) med Berete Clausdatter
Mund, der i 3. Led var beslægtet med hans 1. Hustru, hvorfor han
maatte betale 2500 Rdl. til Vartov Hospital for at faa Bevilling til
Ægteskabet. M. P. døde 18. Nov. 1642 paa Holbæk Slot.

C. E. Brochmand, Ligpræd. ov. M. P.

Thiset.



Pacht, Laurids Vilhelm, f. 1843, Genremaler. Han er født
23. Nov. 1843 i Kjøbenhavn; Forældrene vare Kaskjetmager Laurids
Adolph P. og Marie Caroline f. Jørgensen. Efter sin Konfirmation
kom han i Bogtrykkerlære, blev snart efter Lærling hos en
Marmorhugger, og da han som Elev paa Teknisk Institut vakte G. F.
Hetsch's Interesse, blev han endelig sat i Porcellænsmalerlære,
hvorefter han 1862-67 havde Plads paa den kongl. Porcellænsfabrik. 
Fra 1861 begyndte han at søge Kunstakademiet, hvor han
1866 bestod Afgangsprøven som Maler. Han udstillede nu, væsentlig
Genrebilleder, paa Charlottenborg og vandt 1869 den lille
Guldmedaille samt den Neuhausenske Præmie. S. A. malede han
Arkitekturen i Marstrands «Den store Nadvere». Kvik og livlig var
han samtidig en søgt Arrangør i og uden for Kunstnerkredse.
Hans Interesser vare flersidige. Han syslede saaledes med at
fuldkommengjøre tidligere Methoder at reproducere Tegninger paa til
Brug i Bogtrykkerpressen. 1872 fik han 10 Aars Eneret paa en af
ham angiven fotografisk og kemisk Methode, og 1874 oprettede
han et Værksted for saakaldet «Heliotypi». Senere fremstillede
han ogsaa Plader i Lystryk (Fototypi) og overdrog 1882 hele denne
Virksomhed til «Pacht & Crones Illustrationsetablissement». Hans
grafiske Interesser vare imidlertid ikke forbi hermed. Nu gjaldt
det gode Farver. Han anlagde en Fabrik, der ved Siden af
Bogtrykfarve ogsaa leverede Tubefarver til Kunstnere, og i 1890
startedes Aktieselskabet «Danske Bogtrykkeres Farvefabrik», som han
vedvarende er Bestyrer for. Endnu skal det nævnes, at han i
1896 blev Direktør i «Kjøbenhavns Panorama» og i 1898 overtog
Direktørposten i «Skandinavisk Panoptikon». -- 11. Juni 1871
ægtede han Ambra Maurette Brandtberg (f. 8. Jan. 1844 i
Gøteborg), Datter af Skibsfører Alexander B. og Ida Caroline f. Andersen.

Weilbach, Nyt Kunstnerlex.

C. Nyrop.



Pae-, s. Pæ-.



Pagh, Peder, --1339, Biskop, var Prior i Odense St. Knuds
Kloster, da Stedets Biskop Gisico (VI, 23) døde, og Knudsbrødrene
valgte da P. til hans Efterfølger. Det var midt under Striden mellem
Jens Grand og Kronen, og Ærkebispen nægtede at indvie ham; 
P. appellerede da til Paven, og denne overdrog Jens Grands
Eftermand, Isarn, at afgjøre Sagen, hvad der aabenbart faldt ud til
Fordel for P. At denne stod i et venligt Forhold til Kongen, kan
man vide efter hans Valghistorie; dog deltog han med andre Bisper 
i en Henvendelse til Paven under Konciliet i Vienne, der vakte
Erik Menveds største Vrede og foranledigede, at Bispen maatte
udstede en bindende Troskabsforsikring 1313. Under Striden med
Esger Juul stod han fast paa Kongens Side og overværede ogsaa
Stridens Afslutning under Christoffer II. Senere gik han over til
den slesvigske Valdemar og stillede sig i det hele venlig til de
holstenske Grever, der i den sidste Del af hans Liv vare de 
virkelige Herrer i hans Stifts Lande; han tog endog Grev Gerhards
yngre Broder Giselbert til Vikar. Talrige Afladsbreve og andre
Dokumenter vidne om hans kirkelige Virksomhed; bl. a. 
interesserede han sig meget for Undervisningen og skjænkede sin 
bispelige Residens i Odense til en Skole. Han døde 22. Dec. 1339.

Saml. t. Fyens Hist. og Topogr. I, 281 ff. 
Ny kirkehist. Saml. III, 415-422.                                                                                 

Kr. Erslev.



Palladius, Niels, o.1510-1560, Biskop, var født i Ribe og 
var en yngre Broder til nedenanførte Peder P. Efter at Broderen 
var bleven Rektor i Odense, tog han N. P. til sig og lod ham
blive i Skolen under Rektor Frants Berg, da han selv 1531 drog
til Wittenberg. 1534 fulgte N. P. efter og levede nu atter sammen
med sin Broder i nogle Aar, greben af alt det store og ny, som
aabnede sig for ham, medens han som en villig og opmærksom
Tilhører fulgte Luthers og Melanchthons Foredrag. Han erhvervede
1540 Magistergraden og syntes for bestandig at ville slaa sig ned
i Wittenberg, da han her giftede sig med Barbara, Datter af en
vis Veit Køtzelitz. 1541 udgav N. P. i Wittenberg «En liden Bog,
som indeholder den rette Skilsmisse mellem den rene kristelige,
evangeliske Lære og den ugudelige papistiske Lærdom» (efter
Melanchthon). S. A. lovede Christian III efter Bugenhagens 
Anbefaling fremdeles at understøtte ham. 1544 kom han efter 
Opfordring af Biskop Jørgen Jensen Sadolin i Odense tilbage til 
Fædrelandet for at overtage Posten som Læsemester og Prædikant i
Maribo Kloster og for at understøtte Biskoppen i Tilsynet med
Præster og Menigheder paa Laaland og Falster. Det var imidlertid
en lidet tilfredsstillende Gjerning at være Præst for de baade
papistisk- og verdsligsindede Klosterjomfruer i Maribo, der 
ingenlunde vare til Sinds at ville følge den evangeliske Lærers 
Vejledning. N. P. blev derfor snart kjed af Virksomheden, saa meget
mere som han paa Grund af Stillingens Usikkerhed havde maattet
lade sin Familie blive i Tyskland. Han opgav derfor Pladsen 
1545 eller i Begyndelsen af det følgende Aar og drog tilbage til
Wittenberg. Kongen tilstod ham paa ny nogen Understøttelse.
Til sidst aabnede der sig dog her hjemme en Plads for ham, der
svarede til hans Evner og Tilbøjelighed, i det han (formodentlig
1550) blev kaldet til Sognepræst ved vor Frue Kirke i Kjøbenhavn.

Som Præst lykkedes det N. P. i høj Grad at vinde Menighedens 
Agtelse og Kjærlighed, hvorfor den ikke vilde give Slip
paa ham, da han 9. Dec. 1551 af Gejstligheden i Skaane valgtes
til Biskop i Lund. Man henvendte sig til Kongen for at faa
Valget erklæret for ugyldigt, noget, hvorpaa denne dog ikke vilde
indlade sig, men lovede, at Menigheden skulde blive forsynet med
en anden god, lærd og duelig Sognepræst. Efter at Universitetet
derpaa i Følge kongl. Befaling havde prøvet den udvalgte Biskop
og fundet ham duelig til Embedet, rejste han over til Kongen i
Jylland og aflagde i Fastelavnsugen 1552 paa Dronningborg ved
Randers sin Superintendented, hvorpaa han i Lunds Domkirke blev
indviet til Biskop af sin Broder Peder P. Da han havde beklaget
sig for Kongen over, at han ikke havde Vogn og Heste til sine
Visitatsrejser i det store Stift, der den Gang foruden Skaane 
omfattede Halland, Bleking og Bornholm, saa befalede Kongen 
Stiftslensmand Stig Pors «at fly ham en god stærk Vogn og to gode,
føre og stærke Heste, han kan komme frem med». Da Hestene
et Par Aar efter vare opslidte, fik Stig Pors kongl. Befaling om
at fly ham «to Vognklippere» igjen.

Som kirkelig Tilsynsmand virkede N. P. ganske i samme Aand
som hans nævnte berømte Broder. Som denne var han en meget
dygtig Prædikant og en flittig Visitator, i det han fulgte det Spor,
Broderen havde anvist ved sin «Visitatsbog». Levningerne af
Papismen stræbte han at faa fjærnede, først fra Menighedens Hjærte
og siden fra Kirkerne. Hans Skrifter indtage en ret anselig Plads
i den Tids ellers ikke meget rige kirkelige og theologiske Litteratur.
Nævnes kan saaledes hans Oversættelse af Vitus Theodorus' 
«Summarier over hver Søndags Evangelium» (1552); «Tractatus de 
articulo prædestinationis» (1554); «Oratio de vera et catholica ecclesia»
(1556); «Concionator, s. regulæ qvædam utiles et necessariæ 
concionatoribus observandæ» (1556 og oftere); «Commonefactio de vera
invocatione Dei et de vitandis idolis» (1557)", «Det hellige 
Ægteskabs Ordensregler, efter hvilke alle Ægtefolk bør at leve» (1557
og ofte senere); «Hvorlunde et Kristenmenneske skal paa sin 
Sotteseng beskikke sig til Døden» (1558 og oftere). Vittige og skarpe
ere hans «Regulæ, qvas mercenarii sacerdotes observare solent»
(Münter, Den danske Reform. Hist. II, 724 ff.).

Ligesom Broderen var N. P. en ægte Discipel af Luther,
«puræ religionis assertor ae propagator fidelissimus», utilbøjelig til
at gaa ind paa den mæglende Philippistiske Retning, uden at derfor
hans Venskab for Melanchthon forstyrredes. Under Broderens Sygdom 
blev det ham overdraget i dennes Sted at krone Kong Frederik II, 
hvilken højtidelige Akt foregik 20. Avg. 1559 i Frue Kirke
i Kjøbenhavn. Senere indviede han M. Hans Albertsen til 
Broderens Eftermand paa Sjællands Bispestol; men dermed var ogsaa
hans Gjerning til Ende; thi allerede 17. Sept. 1560 døde N. P.,
næppe 3/4 Aar efter den Broder, som han havde staaet saa nær i
Livet, og hvem han i saa mange Maader havde slægtet paa.
-- P. var 2 Gange gift, 2. Gang med Elisabeth Pedersdatter, 
Enke efter hans Formand i Superintendentembedet M. Frands Vormordsen.

Cawallin, Lunds stifts herdaminne I, 20 ff. 
Rørdam, Kbhvns Universitets Hist. 1537-1621 I, 688 ff. 

H. F. Rørdam.

 1503-60, Biskop">

Palladius, Peder, 1503-60, Biskop. Om denne mærkelige 
og højt fortjente Mands Herkomst har han selv lejlighedsvis fortalt: 
«Min sal. Fader, ved Navn Esbern Jensen, Borger i Ribe, en 
Lægmand, der aldrig havde lært et Bogstav, straffede mig haardeligen
med Ord, i hans Alderdom og min Ungdom, ude mellem Ribe og
Bjærge, fordi at jeg var en Pebling og gik i Skole, og kunde dog
ikke opregne for ham alle Søndagsevangelier paa mine Fingre, som
han kunde strax opregne for mig.» Faderen synes altsaa at have
været en vel begavet Mand. Den Formodning er ytret, at han er
den «Esbern Smed». der siden blev Tolder og Byfoged i Assens
(Saml. t. jysk Hist. og Topogr. 2. R. II, 137 ff.). -- Om sin 
Skolegang har P. selv fortalt: «Den Tid vi, som nu ere Klerke, ginge
til Skole og vare smaa Sinker, da maatte vi hen oven paa 
Skoleloftet; saa mange Peblinge var der, at der var fuldt baade oven
og neden, 700 udi Riber Skole, 900 udi Roskilde Skole, ikkun for
de skulde blive Munke og Alterpræster; ja Ædelfolk holdt ogsaa
deres Børn til Skole for store Præbender og kostelige Len.» Et
andet Sted siger han: «Jeg gav en Pebling udi Assens Skole en
dansk Hvid, for han skulde lære mig at gaa om By og tigge
Almisse; men han var ikkun min Mester en Middagsstund, siden
lærte jeg det selv, at jeg turde (&#596;: behøvede) ikke der give mere
ud for.» Det var den Gang Skik, at fattige Disciple flakkede fra
en Skole til en anden for at finde Lærdom og Føde, og ofte mere
det sidste end det første. Saadanne Vandringer havde det fri og 
ubundne Livs Tillokkelser; men i Regelen lærtes der ikke meget
paa den Maade. P. siger dog med Tilbageblik paa sin Barndom:
«I se jo vel, at vi have ikke været ledige i Skolen, endog vi
legede undertiden paa Marken, som eders Drenge gjøre ved deres
Majtræ: med Lyst og Leg lærte vi, der vi lærte.»

Dette er omtrent alt, hvad vi med Vished vide om P.s
Ungdomsliv, før vi o. 1530 træffe ham som Skolemester i Odense,
hvorfra han senere, understøttet af Borgmester Mikkel Pedersen (Akeleye,
s. I, 164) drog til Wittenberg, ledsaget af samme Borgmesters Søn
Knud Mikkelsen og et andet ungt Menneske fra Odense, med hvis
Studier han formodentlig har haft Opsyn. 3. Sept. 1531 blev «Petrus
Esbernus Pladius» immatrikuleret. Det var, efter Sigende,
Melanchthon, der gav hans Navn et finere Sving ved at kalde ham
Palladius, som han siden altid selv skrev sig. I Wittenberg traadte
P. i nært Forhold fil Reformatorerne, i det han, fraregnet nogle
mindre Udflugter, tilbragte henved 6 Aar her under flittige
Studeringer. 1533 tog han Magistergraden. Da Kong Christian III
efter de gamle Bispers Afskaffelse ønskede en Mand, hvem
Overtilsynet med de lutherske Menigheder kunde betros, og i den
Anledning henvendte sig til Reformatorerne i Wittenberg, anbefalede
disse Mag. «Petrus Danus», men raadede derhos Kongen til at
lade ham først erhverve den theologiske Doktorgrad i Wittenberg.
Dette Raad fulgtes, og efter at Kongen havde sendt de fornødne
Penge, blev P. tillige med Tileman van Hussen (VIII, 178) 1. Juni
1537 kreeret til Licentiat under Luthers Præsidium og faa Dage
efter til Doktor i Theologien. Kort efter begav han sig paa
Hjemrejsen, uden Tvivl i Følge med Dr. Joh. Bugenhagen, som var
indkaldt her til Landet for at yde sin Bistand ved Universitetets
Gjenoprettelse, ved Reformationsværkets Fuldendelse og ved Kongens
og Dronningens Kroning.

Strax efter sin Hjemkomst traadte P. i nærmere Forhold til
Kong Christian III, og 2. Sept. 1537 indviedes han af Bugenhagen
til Superintendent eller Biskop i Sjællands Stift. Tillige blev han
Professor i Theologi ved Universitetet. Det var et stort og
brydsomt Arbejde, der laa for P. med Hensyn til Ordningen af
Kirkevæsenet. Men, skjønt kun 34 Aar gammel, gav han sig til Værket
med en Kraft og en Dygtighed, der maa vække Beundring. Til
Exempel kan anføres, hvad Bugenhagen allerede i Nov. 1537 kunde
skrive til Kongen: «Jeg vil, ed. Maj. til Trøst, ikke dølge, at Gud
udretter meget godt ved sine fattige Biskopper eller Superintendenter. 
Jeg efterlod Dr. P. P. 14 Dage i den papistiske Stad Roskilde.
Der prædikede han hver Dag, og hele Byen løb til for at høre
ham, og de takke og prise Gud, baade Raad og Borgere. Han
holdt ogsaa hver Dag en latinsk Forelæsning og havde 125
Tilhørere. » Snart var P. i fuldt Arbejde med Visitatser rundt om i
Stiftet, og i Løbet af 5-6 Aar fik han visiteret alle dets 390
Kirker. Paa ethvert Sted skulde Forholdene ordnes saa at sige fra
ny af, mange Misbrug afskaffes og alt bringes paa en saadan Fod,
at det kunde gaa i det mindste uden betydelige Anstød mod en
rigtig og sømmelig evangelisk Kirkeorden. Med Flid søgte han
at faa fjærnet fra Kirkerne alt, hvad han kaldte «Uryd», det var
Levninger fra den papistiske Tid, saasom Helgenbilleder, unyttige
Altere, Relikvier, Messebøger og lignende. Især havde han et
vaagent Øje med de endnu temmelig stærkt søgte Valfartssteder i
Stiftet og fik ved Kongebreve Søgningen til disse Steder forbudt,
om den end ingenlunde fuldkomment blev afskaffet i hans Tid.
Overhovedet ses det af mange Ting, at Modstanden mod den
evangeliske Lære og Kirkeorden endnu langtfra var overvunden.
Særlig gjorde Roskilde Domkapitel længe baade aktiv og passiv
Modstand mod de nye Ordninger og gav P. meget at tage Vare.
1543-44 ledede P. de Religionsdisputatser, der holdtes mellem
Universitetets Theologer og katholsksindede Medlemmer af flere af
Landets Domkapitler og Klostre, som da ogsaa til sidst gave efter,
om end maaske mere for at redde deres Præbender, end fordi de
vare overbeviste. I et Kongebrev af 1551 omtaltes, at der endnu
var «mange, som sad og forhærdede sig og ikke vare udi en ret
kristelig Tro, som dennem burde», hvorfor det paalagdes dem at
lade sig undervise af P. og at efterkomme, hvad han paa Kongens
Vegne «tilsagde dem om Religionen». Saa stor Modstand P. end
saaledes fandt i sit evangeliske Tilsynsembede, saa maa man dog
ikke forestille sig ham som en Mand, der billigede enhver
Angrebsmaade, naar det gjaldt at ramme Modstanderne og at tilintetgjøre
Papismens Levninger; thi lad end være, at han mangen en Gang
udtalte sig skarpt nok om den papistiske Haardnakkethed, som han
jævnlig traf paa, saa misbilligede han dog, naar Præsterne i deres
Prædikener paa en upassende Maade omtalte Helgener og deres
Relikvier og i det hele kun lagde an paa at rive ned og ikke
tillige at bygge op. Vanskeligst var Stillingen over for mægtige
Adelspersoner, der toge det gamle i Forsvar eller viste aabenbar
Foragt mod den borgerlige Superintendent, der ingenlunde kunde 
optræde med den Myndighed, som de gamle Herrebisper havde
besiddet Her anbefalede P. at gaa frem med stor Sagtmodighed.
Hans Raad under slige Forhold var nemlig dette: Naar en
Adelsmand begyndte at yppe Strid med en Superintendent eller at
udæske ham ved at forsvare en eller anden Sætning af den papistiske
Lære, som det ofte kunde ske, saa skulde Superintendenten enten
tie stille til slige aabenbare Fornærmelser eller svare saa beskedent
som muligt, navnlig med Hensyn til alt, hvad der vedkom hans
eget Embede, og kun henholde sig til den Troskabsed, han havde
svoret Kongen, i det han f. Ex. svarede: «Min fromme Mand, jeg
er ikkun en fattig Tjener, dertil har jeg paa mine Knæ svoret
kongl. Maj., at jeg vil være tro i mit Embede, og eder og andre
af Adelen er det befalet at haandhæve mig, saa tror jeg ogsaa det
gode til eder.»

P.s Virksomhed som kirkelig Tilsynsmand har efterladt sig et
højst ejendommeligt Minde i hans «Visitatsbog» (udg. af A. C. L.
Heiberg 1867, af Sv. Grundtvig 1872 og af C. Rosenberg 1884),
der ikke blot som kirkelig Anvisning, men tillige som kulturhistorisk
og sprogligt Mindesmærke indtager en meget høj Plads. «Det er»,
siger Rosenberg, «en af Perlerne i den danske Bogskat. Vi have
intet Værk fra det 16. Aarhundrede, der kan maale sig med
Visitatsbogen i mangesidig Betydning. Den er Kjærnen af P.s
Forfatterskab, indeholder det korteste og klareste Udtryk for hans og
dermed for de ypperste Reformatorers Opfattelse af de fleste
kirkelige og religiøse Forhold. Derhos finde vi ingensteds saa rig og
levende Oplysning om Folkets, særlig Landalmuens, Tilstand paa
hin Tid: dens Tankesæt, Sæder og Skikke, Dyder og Lyder,
Levemaade, Arbejde og Adspredelser, alt skildret i Billeder saa friske
og farveklare, at det tit er, som saa man disse Mennesker for sig,
hørte dem tale og indaandede Duften af Mark og Skov og ny slaaet
Hø. Heller ej haves noget Skrift fra Reformationstiden, end ikke
blandt P.s egne, hvor Modersmaalet lyder til os mere levende,
ædlere og dog jævnere, rigere paa ægte folkeligt Lune, som især
ytrer sig i en Overflod af fyndige Ordsprog og ordsprogsagtige
Vendinger, og ingensteds føler man stærkere, hvor mægtig den
religiøse Vækkelse havde opfrisket Folkeaanden. Hovedsagen er
dog, at alt dette i Forening udstraaler fra en særdeles ejendommelig,
storladen Personlighed, der afspejler det bedste og inderste i
Tidsalderens Væsen.» «P.s forunderlig enfoldige, klare Øje for det
grundrnenneskelige og dets Skjønhed, der stempler ham som en 
ren Digternatur, er af Troen bleven saa at sige salvet, saa at han
altid ser den brogede Menneskeverden ligesom bredt ud for Guds
Aasyn, i Skjæret af det Lys, som Menighedens Aand har tændt
paa Herrens Alter, og som, efter længe at have været formørket,
nu Straaler klarere end nogen Sinde.»

Medens P. næppe havde bestemt denne sin «Visitatsbog» til
Udgivelse i sin Helhed, om han end benyttede enkelte Stykker af
den i nogle af sine senere Skrifter, ligesom et kort Udtog af den
meddeltes til flere samtidige Biskopper, saa har han derimod i
Trykken udgivet en Mængde andre Skrifter, især sigtende til sund
evangelisk Oplysnings Fremme og til en ret Ordning af
Gudstjenesten, saaledes 1537 «Den lille danske Katekismus» (Luthers);
1538 «En Haandbog for Sognepræster til evangelisk Kirketjeneste»
(efter Luther); 1539 en dansk Oversættelse af Kirkeordonansen;
1541 «En ret enfoldig Bedebog» (efter Luther) og senere flere
andre Bønnebøger; 1542 «Brevis expositio Catechismi pro parochis
Norvegianis» (senere oversat paa Dansk af Matthis Parvus og paa
Islandsk af Gudbrand Thorlaksson); 1547 «De vita ministrorum verbi
divini qvotidiana»; 1553 «En aandelig Recept mod Pestilense»;
s. A. «En Undervisning om den Troens Frugt, som kaldes Mildhed
og Sagtmodighed»; s. A. «De mærkeligste Steder i den hellige
Skrift, som forbyde og fordømme den formaledidede Aager»; 1554
«En ny evangelisk Rimstok om Søndages og Helligdages Evangelier
for ungt Folk»; s. A. «En nyttelig Bog om St. Peders Skib, det
er om den hellige og kristelige Kirke» (et Hovedværk i P.s
litterære Produktion); s. A. «Pia qvædam cantica, qvæ vulgo
responsoria vocantur»; 1555 «Om vor Herres Jesu Christi ærefulde
Forklarelse paa Thabor Bjærg»; s. A. «Formula visitationis provincialis»
(til Dels optrykt i «Danske Kirkelove» II) osv. Flere af de nævnte
Skrifter oplevede mange Oplag. I det hele er der ingen samtidig
dansk Forfatter, hvis litterære Frugtbarhed i nogen Maade kan
stilles Ved Siden af P.s. Tillige maatte han paa Embeds Vegne
som Censor før Trykningen gjennemlæse alle samtidige theologiske
Skrifter af danske Forfattere; en stor Del af dem maatte han
forsyne med Fortaler. Intet litterært Arbejde kostede ham dog mere
Tid og Flid end Revisionen af Christiern Pedersens Bibeloversættelse.
I lang Tid var P. saa optagen af dette Hverv, at han ikke blot
ofte maatte klage over sin store «Uledighed», men i nogle Aar
maatte ophøre med sine Visitatser og theologiske Forelæsninger.

Da Christian III's danske Bibel endelig udkom 1550, priste 
Værket imidlertid sin Mester. Men nu maatte P. for Alvor tage
fat paa at bringe det lærde Skolevæsen paa Fode. Allerede paa
sine første Visitatser havde han lagt stor Vægt paa
Almueungdommens Kristendomsundervisning og formanet Forældrene til at
sende vel begavede Drenge til Latinskolerne, at de med Tiden
kunde blive Præster og Degne. Men da Skolerne endnu vare saare
mangelfulde, foranledigede han formodentlig selv, at der 1551 udgik
kongl. Befaling til ham om at drage om til alle Kjøbstæder og
andre Steder (Klostre) i Stiftet, hvor Skoler holdtes, «og der
grandgivelig forfare al Lejligheden, hvorledes Ordinansen om Religionen
ved Magt holdes», og, hvor han fandt Mangler, enten raade Bod
derpaa med Lensmandens og Sognepræstens Hjælp eller gjøre
Indberetning derom til Kongen. Med Iver tog P. nu dette Hverv
op, og for at fremme Sagen udgav han selv (1553) de nødvendigste
elementære Skolebøger.

Efter at Bibelarbejdet var sluttet, tog P. ogsaa med ny Kraft
fat paa sin akademiske Gjerning, holdt flittig theologiske
Forelæsninger og tog sig med Iver af Studenterne. Navnlig var han
for de norske og islandske Studenter som en Fader, tog sig af
dem, naar de vare i Nød, og stod dem til enhver Tid bi med
Raad og Daad. 1553-54 beklædte P. Rektoratet og udfoldede
megen Iver for Højskolens Vel ved de Forhandlinger, der 1554-55
førtes med Kongen og Kansleren om forskjellige Forbedringer i
Universitetets økonomiske Forhold og de fattige Studenters Vilkaar.

Som den øverste blandt de forenede Rigers Biskopper maatte
P. gaa Kongen til Haande med Raad i kirkelige Sager og jævnlig
udarbejde Betænkninger, der sædvanlig bleve af afgjørende
Betydning. Hans Indflydelse strakte sig ikke blot til den danske, men
ogsaa til den norske og islandske Kirke, ja endog til
Hertugdømmerne. Ved de Bispemøder, som jævnlig holdtes i Christian III's
Tid, førte P. Forsædet og har sikkert haft den vigtigste Stemme
med Hensyn til Ordningen af de forskjellige kirkelige Forhold, som
behandledes. Men da han under Bispemødet i Kjøbenhavn i Maj
1555 ramtes af et Slagtilfælde, just som han stod paa Prædikestolen,
var fra den Tid af hans legemlige Kraft for en stor Del lammet,
saa han senere næppe mere har kunnet rejse om paa Visitatser
og vel heller ikke holde theologiske Forelæsninger. Dog kuedes
hans Aand ikke anderledes, end at han selv under sin Sygdom
dels kunde udgive mange Skrifter, som han tidligere, medens han
færdedes omkring i Stiftet, ikke havde faaet Tid til at lægge sidste 
Haand paa, dels kunde forfatte ny, der vidnede om, at den levende
og kraftige Aand ikke i nogen væsentlig Grad var svækket. Særlig
kan fremhæves, at han 1556 udgav den Alterbog, der siden i det
væsentlige har været den brugelige i den dansk-norske Kirke, og
«Herrens Lidelseshistorie» i den Form, hvori den endnu findes i
vore Alter- og Salmebøger. Af hans andre talrige Skrifter fra hin
Tid kan nævnes: «Om den ukristelige, forskrækkelige og gruselige
Gudsbespottelse, som er Sværgen og Banden» (1556);
«Drukken-skabs Aflysning, eller Aarsage, hvorfor en Kristen aldeles bør at
sky og fly den formaledidede Drukkenskab» (s. A.); «Advarsel om
den lappede og forkludede Hosedjævel, som er opvakt mod al
Tugt og Ære» (s. A.); «Om den hellige Ægteskabs Stat» (s. A.);
«Isagoge ad libros propheticos et apostolicos» (1557) og mangfoldige
andre større eller mindre Skrifter i det danske eller latinske Sprog,
en Del af dem originale, andre Bearbejdelser efter det tyske.
Adskillige af P.s Smaaskrifter bleve et Par Menneskealdere efter
hans Død paa ny udgivne af Biskop Hans Poulsen Resen.

I sine Svaghedsaar havde P. af og til Hjælp af sin Broder,
Niels (ovfr. S. 515). 31. Maj 1558 paalagde Kongen Universitetet
at forordne Mester Hans Albertsen (I, 172) til den theologiske
Lærestol, som P. paa Grund af sin Sygdom ikke længere kunde
beklæde. Senere blev han tillige den syge Mands Medhjælper i
Bispeembedet og til sidst hans Efterfølger. -- P. døde 3. Jan. 1560,
kun 56 Aar gammel, men efter et meget indholdsrigt og frugtbart
Liv. En gammel Forfatter siger: «Udi hannem saa man Guds
synderlige Forsyn, efterdi han af ringe og fattige Forældre udi Ribe
var opkommen til saadan høj og hæderlig Bestilling, hvorudi han
uden al Nøds og Fares Anseelse med stor Lov og Tak haver ladet
sig bruge, saa han billigen maa æres og kaldes alle Kirkers og
Klerkers Fader udi disse Riger. Han hjalp den lutherske Lærdom
paa Fode udi Danmark og med sin daglige Prædiken og mange
kostelige Bøger og Skrift førte den danske Kirke udi saadan høj
Agt og Anseelse hos alle omliggendes Herrer og Fyrster, at de
ikke vidste paa den Tid nogle Kirker bedre, ordentligere eller
renligere at være beskikkede end disse her udi Danmark.»

P.s Familieforhold ere ikke meget kjendte. Hans Hustru
Kirstine (Pedersdatter) overlevede ham. De vides ikke at have
haft Børn.

A. C. L. Heiberg, P.P. (1840). 
Rørdam, Kbhvns Universitets Hist. 1537-1621 I. 
Danske Saml. I. 

H. F. Rørdam.



Pallisen, Hans Jessen, 1815-81, Handelsmand, blev født i
Aalborg 10. Juni 1815 og var en Søn af Skibsreder Otto P. og
Rebekka Helene f. Celius. Han kom i sit 15. Aar til St.
Petersborg og var derefter i 25 Aar ansat hos Firmaet Asmus Simonsen
& Co., hvor han efterhaanden kom til at indtage en ledende
Stilling. Man tilbød ham at blive Associé i Firmaet, men han
foretrak at oprette sin egen Forretning og etablerede sig 1855.
Forretningen, som han ledede til sin Død, omfattede Ud- og Indførsel,
Skibsrederi og industriel Virksomhed; bl. a. etablerede og drev han
en Papirfabrik og beskæftigede sig med andre større Foretagender
saasom Udlægning af et Telegrafkabel i det kaspiske Hav. Hans
Virksomhed havde et stort Omfang og indbragte ham en betydelig
Formue. Foruden at beklæde forskjellige russiske Tillidsposter
virkede han fra 1860 som dansk Konsul og fra 1866 som
Generalkonsul. Ogsaa selve hans Handelsvirksomhed har haft Betydning
for hans Hjemland, derigjennem at han i Rusland aabnede
Afsætningsmarked for forskjellige danske Produkter. 1879 udnævntes han
til Kommandør af Danebrog. P. ægtede 24. Juli 1841 Adolphine
Emilie Donnerberg, Datter af Rentier Johan D. Han døde i St.
Petersborg 1. Avg. 1881.

Illustr. Tid. 14. Avg. 1881.

E. Meyer.



Palschau, Gotfred Vilhelm, --1768--, Klavervirtuos, var født
o. 1742 og Søn af Hofviolon i Kjøbenhavn Peter Jacob P. (d. 14.
Dec. 1793, 85 Aar gammel) og Urseline f. v. Lanau. Han hørte
til sin Tids store Klaverspillere og forbavsede allerede før sit 10.
Aar alle, der hørte ham, ved sine musikalske Færdigheder, hvorfor
hans Fader tog ham med paa Rejser og lod ham spille for de
berømteste Virtuoser, bl. a. for Händel i London. Da han var
bleven voxen, drog han ud paa egen Haand. 1761 koncerterede
han i Hamborg, og 1768, efter 9 Aars Fraværelse i Udlandet,
optraadte han for første Gang i Kjøbenhavn som Koncertgiver med
et Par Clavecinkoncerter, maaske de samme, som han udgav 1771.
Han nedsatte sig senere i St. Petersborg, hvor han endnu levede
og virkede o. 1800.

Gerber, Neues Lex. d. Tonkünstler. 
Büsching, Nachrichten von dem Zustande der Wissenschaften III, 298.                                               

V. C. Ravn.



Pálsson, Bjarni, 1719-79, Naturforsker, Læge, er født
21. Maj 1719 paa Upsir i Øfjord Syssel i det nordlige Island. 
Forældrene vare Præsten Páll Bjarnason og Sigriðr Asmundsdatter.
Efter en oftere afbrudt Skolegang dimitteredes han 1745 fra Skolen
paa Holar. En tidlig vaagnet Tilbøjelighed for Naturstudium og
Lægevidenskab førte ham til Kjøbenhavns Universitet, hvor han
indskreves 1746 og i de følgende Aar studerede de nævnte Fag;
1749 udgav han en lille latinsk Afhandling om Islands Tangarter,
særlig de spiselige. 1750 falder hans Sommerrejse til Island i
Forening med E. Olafsson (ovfr. S. 381). Er hans Biograf rigtig
underrettet, havde de 2 unge Mennesker ved et Katalogarbejde vundet
Professor Møllmanns Bevaagenhed og sendtes til Island for at samle
gamle Bøger m. v., i det de samtidig fik det Arnamagnæanske
Stipendium; B. P. skal her fra have hjembragt mange Sjældenheder,
ligesom Rejsen overhovedet var dem til megen Ære og blev
Anledning til deres senere Udsendelse 1752-57. I disse Aar berejste
de det hele Island, sædvanlig i Forening, undertiden dog adskilte,
saa at hver undersøgte sin Del; om hver enkelt Sommers
Foretagender giver Biografien udførlig Underretning. End videre 
havde B. P. som Læge fuldt op med at give Raad til de syge. Efter
Hjemkomsten viste Regeringen dem paa forskjellig Maade sin
Anerkjendelse. Omtrent samtidig dukkede Tanken op om at give
Island, der hidtil aldeles havde manglet en uddannet Lægestand,
en egen Landfysikus; B. P.s Betænkning indhentedes, og efter at
hans Kundskaber vare prøvede, fik han 1760 Udnævnelsen, og en
Bolig for ham opførtes paa Nes ved Reykjavik. 1763 ægtede han
Rannveig, en Datter af Landfoged Skuli Magnusson (XI, 65). Til
hans Hverv hørte at uddanne indfødte Læger og Jordemødre.
Men han svækkedes hurtig af Sygdom, var i de senere Aar ogsaa
noget drikfældig. Han var ellers en videbegjærlig Mand, livlig og
omgængelig, og roses for sin retskafne Karakter. Ud over den
nævnte Dissertats («Algæ sacchariferæ») og hans Andel i «Rejse
igjennem Island» foreligger intet trykt fra ham, derimod i
Manuskript en Del Betænkninger og mindre Afhandlinger. Han døde
8. Sept. 1779.

S. Pálsson, Æfisaga Bjarna Pálssonar (Leirárgördum 1800). 
Minerva 1803, II, 317 ff. 
Tímarit XI (1890), 177 f.

Kr. Kaalund.

Pálsson, Gestur, 1852-91, Forfatter, fødtes 25. Sept. 1852
paa Bondegaarden Miðhús i det nordvestlige Island (Bardastrand
Syssel). Forældrene vare Páll Ingimundsson og Ragnheiður Gestsdatter. 
Efter 1875 at være dimitteret fra Reykjavik lærde Skole 
studerede han Theologi ved Kjøbenhavns Universitet, men vendte
uden at tage nogen afsluttende Examen tilbage til Island 1882. I
Reykjavik udgav han 1883-86 Fjortendagsbladet «Suðri» og havde
forskjelligt Kontorarbejde, indtil han 1890 udvandrede til Amerika
og overtog Redaktionen af det islandske Blad «Heimskringla» i
Winnipeg. Allerede Aaret efter tænkte han dog paa at vende
tilbage, men Døden overraskede ham 19. Avg. i Winnipeg.

G. P. er en talentfuld Novellist, stærkt paavirket af den ved
G. Brandes vakte Bevægelse. I en Række Smaafortællinger, hvoraf
de 4 vigtigste under Titelen «Fire Fortællinger» ere oversatte paa
Dansk af W. Wiehe 1896, skildrer han islandske Samfundsforhold
og Typer, men saaledes at Livets Skyggesider fremdrages. Gjennem
hans Produktion gaar en dyb Medfølelse med Tilværelsens Stifbørn,
en stærk Uvilje mod de velstilledes Hykleri, Selvgodhed og
Egenkjærlighed, og mod disse og lignende Fejl vender han sin Satire
og Ironi. Fremstillingen er baade i og for sig og som en Skildring
af islandsk Natur og Folkeliv interessant og Karaktererne i det
hele vel trufne, om end enkelte Træk mere skyldes Tendens og
litterær Paavirkning end umiddelbar Iagttagelse. Som den mest
fremtrædende Repræsentant for en ny realistisk Retning har G. P.
været Gjenstand for megen Opmærksomhed og en overordentlig
anerkjendende Kritik; hans Fortællinger ere gjennem forskjellige
Oversættelser indførte i den tyske Litteratur og hans første og
betydeligste («Kjærlighedshjemmet») tillige oversat paa Hollandsk.
Hans Liv var ikke lykkeligt; svag af Karakter og tidlig hengiven
til stærke Drikke bukkede han mere og mere under for denne
Tilbøjelighed. Hans politiske Interesse har næppe været betydelig,
men Forholdene medførte, at han som Redaktør nærmest kom til
at staa som Moderationens Ordfører.

Sunnanfari V (1891), 37 f. 
J. C. Poestion, Isländ. Dichter der Neuzeit S. 483 f.                                                                           

Kr. Kaalund.



Pálsson, Gunnar, 1714-91, Oldforsker, Broder til ovennævnte 
Bjarni P., fødtes paa Præstegaarden Upsir 2. Avg. 1714. Efter i
3 Aar at have været Degn paa Munkatværaa udnævntes han 1742
til Rektor ved Latinskolen paa Holar, som han fra en stærkt
forfalden Tilstand bragte paa en god Fod; blandt Skoledisciplene her
havde han foruden den nævnte Bjarni 2 andre Brødre. 1753 blev
han Præst til Hjarðarholt i Dala Syssel i det vestlige Island og
udnævntes til Herredsprovst, 1785 tog han paa Grund af Alder sin 
Afsked og døde paa Gaarden Reykhólar 2. Okt. 1791. Han ægtede
1744 Præstedatteren Margrjet Erlendsdatter. -- G. P. nød stor
Anseelse som Fortolker af Skjaldepoesi og nordisk Olddigtning
overhovedet, saa at Kommissionen for det Arnamagnæanske Legat satte
sig i Forbindelse med ham og fra Aar 1774 betingede sig mod et
fast aarligt Vederlag at faa tilsendt Kommentarer af denne Art.
Saaledes kom han til at behandle Edda og forskjellige Sagaer og
nedsendte regelmæssig sine Tolkninger, som delvis benyttedes ved
de af Kommissionen efterhaanden udgivne Arbejder. Hans Ry
beroede dog mest paa, at han var saa at sige den eneste, der
paa den Tid beskæftigede sig med sligt, og hans Fortolkninger
have længe været forældede. Som Digter har han væsentlig ydet
latinske og islandske Lejlighedsdigte, men er desuden Forfatter til
«Gunnarsslagr», en Efterligning af Eddadigtningen og med Stof
hentet fra dennes Sagnkreds. Digtet vakte Opsigt ved sin nære
Tilslutning til de kjendte Eddakvad, som det udfyldte, og den rette
Sammenhæng glemtes halvvejs for en Tid, saa at det optoges i
flere Edda-Udgaver.

P. Pétursson, Hist. eccl. Isl. S. 378. 
Nord. Tidsskr. f. Oldkynd. III, 153 f.
J. C. Poestion, Isländ. Dichter der Neuzeit S. 142. 241 ff.

Kr. Kaalund.

 1762-1840, Naturforsker, Læge">

Pálsson, Sveinn, 1762-1840, Naturforsker, Læge, 
er født 25. April 1762 paa Steinsstadir i Skagafjord Syssel i det nordlige
Island. Forældrene, Páll Sveinsson og Guðrun Jónsdatter, vare af
Bondeslægt. Efter at være privat dimitteret 1782 uddannedes han
til Læge ved Undervisning hos den daværende islandske
Landfysikus og studerede derefter nogle Aar i Kjøbenhavn. 1791-94
berejste han Island med Understøttelse af Naturhistorieselskabet,
i hvis Skrifters 2. og 3. Bind hans Dagbøger for Aarene 1791-92
ere trykte. 1795 ægtede han Thórun, Datter af den ovennævnte
islandske Landfysikus B. Pálsson, og levede nogle Aar som
Landbruger. 1799 udnævntes han til Distriktslæge i det sydostlige Island,
var 1803-4 konstit. Landfysikus, tog sin Afsked 1833 og døde
23. April 1840 paa sin Bolig, Gaarden Vik i Vestre Skaftafells
Syssel. -- S. P. har ved sine, indtil for nylig væsentlig i
Haandskrift paa herværende Bibliotheker henliggende, Skrifter vist sig 
som Naturforsker af Rang; særlig gjælder dette hans «Beskrivelse over
de islandske Isbjærge» og «Tillæg til Beskrivelserne over
Vulkanudbruddet 1783», begge fremdragne ved den norske Geolog A.
Helland og trykte (det første dog kun delvis) i «Den norske 
Turistforenings Aarbog» 1881-84. Selv har han ladet indrykke
forskjellige mindre Afhandlinger i danske og islandske Tidsskrifter
samt udgivet nogle Oversættelser til Islandsk af populær-videnskabelig 
Faglitteratur. End videre maa mærkes hans 2 Biografier,
henholdsvis af Svigerfaderen B. Pálsson og (i Forening med B.
Thorsteinsson) af Konferensraad Jon Erichsen.

Tímarit XI (1890).

Kr. Kaalund.

 o.1462-o.1542, Biskop">

Pálsson, Ögmundur, o.1462-o.1542, Biskop, fødtes i det 
vestlige Island af Forældrene Páll Guðmundsson og Margrjet
Ögmundsdatter. Han bestemtes for den gejstlige Stand og søgte som
ung til Udlandet, men den videre Uddannelse, han her fik, gik
nærmest i praktisk Retning; saaledes skal han have været en god
Sømand, der endogsaa senere som Præst selv førte et Skalholt
Domkirke tilhørende Skib. Fra 1504 vides han at have været Præst
paa Breiðabólstaður i det sydlige Island og havde her en Strid med
Fogedens Folk fra Bessastad, som kostede nogle af disse Livet.
1515 blev han Abbed for Vidø (Viðey) Kloster. Da Biskop Stefan
i Skalholt var afgaaet ved Døden, valgtes han 1519 til dennes
Efterfølger, men hans Bispevielse i Norge, som baade forsinkedes
ved en ugunstig Rejse og Indsigelser fra Kongens Side, fandt først
Sted 1521, hvorefter han næste Aar vendte hjem.

Hans første Bispeaar optoges af Stridigheder med Biskoppen
paa Holar Jón Arason (I, 299), men snart fik begge Biskopper i
den fremtrængende Lutheranisme en fælles Fjende, og særlig Ö. P.
mærkede Spor til denne blandt sine nærmeste Omgivelser (s. IV,
473 og VI, 153). Samtidig ramtes han af en tiltagende Øjensvaghed,
som endte med fuldstændig Blindhed og nødte ham til at søge sig
en Eftermand. Den først udvalgte, en Slægtning af Biskoppen,
døde 1537 kort efter sin Indvielse under Opholdet i Norge; den
derefter valgte, Gissur Einarsson, tilhørte i Virkeligheden fuldstændig
Lutheranismen. Inden Gissur endnu havde tiltraadt sit Embede,
var O. P. kommen paa en spændt Fod med Fogeden Didrik van
Minden, som 1539 havde udplyndret Vidø Kloster, og da denne
senere ud paa Sommeren hjemsøgte ham paa Skalholt, var han
paa selve Bispegaarden med sine Følgesvende bleven ihjelslaaet af
Omegnens Bønder, hvad der gjorde Biskoppen mistænkt i Danmark,
saa meget mere som han med Hensyn til Reformationens Gjennemførelse 
gav undvigende Svar.

Ved Gissurs Tilbagekomst 1540 afstod Ö. P. ham vel 
Bispestolen og flyttede til en nærliggende Gaard, men om ham samlede
sig alle Reformationens Modstandere i Bispedømmet, og han stod
i Forbindelse med sin tidligere Embedsbroder Jón Arason. For at
ordne Forholdene sendtes 1541 Throndhjems Lensmand, Christoffer
Huitfeldt, med 2 Orlogsskibe til Island. Efter Aftale med Biskop
Gissur besluttede man at sikre sig O. P.s Person, Gissur lokkede
ham til at holde sig rolig nogle Dage paa en nær Kysten liggende
Gaard, som ejedes af hans Søster; her overrumplede man ham,
greb ham i Sengen og førte ham om Bord. Hans Ejendomme og
Kostbarheder, som man ved Løfte om Friheden skal have franarret
ham, tilfaldt Kronen. Selv bragtes han til Danmark, hvor han til
sin Død, vistnok 1542, fik Ophold i Sorø Kloster.

O. P. var stor, stærk og af anseligt Ydre, i sine Velmagtsdage 
en myndig og opfarende Mand, der slog stort paa det og
optraadte temmelig vilkaarlig, men driftig og energisk, og i sædelig
Henseende ulastelig.

F. Johannæus, Hist. eccl. Isl. II, 521 ff. 
Þ. Bjarnason, Um siðbótina á Íslandi.                                                                              

Kr. Kaalund.



Paludan, Christian Carl, 1792-1859, Søofficer, 
Søn af ndfr. nævnte Sognepræst Peder P. (d. 1799), er født 11. Dec, 1792; da
Faderen døde tidlig, rejste Enken til Kjøbenhavn, hvor hun med
Understøttelse af Dronning Marie Sophie Frederikke opdrog sine
9 Børn. P., der sammen med 2 Brødre valgte Søvejen, blev 1809
Maanedslieutenant, Aaret efter Sekondlieutenant, 1818
Premierlieutenant, 1827 Kapitajnlieutenant, 1838 Kapitajn, 1846
Kommandørkapitajn, 1850 Kommandør. Han begyndte sin militære Løbebane som
tjenestgjørende ved den norske Flaadeafdeling, hvor han 1810 var
med til Erobringen af den store engelske Konvoi (48 Skibe); fra
1815-26 fór han til Koffardis, den største Del af Tiden som
Skibsfører, var derefter nogle Aar ansat ved Søopmaalingen, 1832-33
fungerende Takkelmester, 1833-40 næstkommanderende og senere
(1841-46) Chef for Søkadetkorpset og havde som saadan en Del
Udkommandoer med Kadetskibet. Ved sin Udnævnelse til
Kommandørkapitajn afgik han fra Kadetakademiet og kom derefter ikke
oftere til Søs; under Krigen 1848-50 forblev han, til Trods for sin
ubestridelige Dygtighed og Erfaring, paa Grund af Uoverensstemmelse
med den daværende Marineminister, Zahrtmann, i Uvirksomhed.
Slutningen af sit Liv helligede han Velgjørenheden, han var Medlem
af Centralkomiteen, Bombebøssens Bestyrelse o. a. l. og døde 11. Marts 
1859. -- P. blev 1818 gift med Johanne Jacobine Paludan (f. 14.
Juli 1795 d. 20. Jan. J865), Datter af ndfr. nævnte Sognepræst Johan
P. (d. 1821).

C. With.



Paludan, Frederik August, 1792-1872, Søofficer,
Tvillingbroder til foran nævnte Chr. C. P., er født 11. Dec. 1792, blev
1809 Maanedslieutenant, Aaret efter Sekondlieutenant, 1819
Premierlieutenant, 1827 Kapitajnlieutenant, 1838 Kapitajn, 1846
Kommandørkapitajn. Sine første Officersaar tilbragte han ligesom Broderen
ved den norske Flaadeafdeling, hvorunder han foretog et Togt til
Nordkap under daværende Kapitajnlieutenant Joch. Müller (XI, 587).
1815-29 f6r han til Koffardis, gjorde derefter nogle Rejser paa
Tømmerinspektion i Holsten og Preussen og førte 1833-34 Briggen
«St. Jan» til Vestindien. I de paafølgende Aar var P. Chef for
forskjellige Vagtskibe og 1843 for Korvetten «Flora» (Kadetskib);
med dette og nogle andre Orlogsmænd, der bleve ham underlagte,
gjorde han et Togt til Tanger, hvor Forholdene den Gang vare
urolige. Ved Krigens Udbrud 1848 blev P., der var anset som en
særdeles duelig Sømand, udnævnt til Eskadrechef for Blokadeeskadren 
paa Hertugdømmernes Østkyst. Forholdene medførte
imidlertid, at Marinens Andel i Krigen dette Aar kun blev ringe,
hvilket gav Anledning til nogen Kritik blandt Publikum. Det
paafølgende Aar overtog H. G. Garde (V, 566) Eskadrechefsposten, medens
P. fik Kommandoen over Linjeskibet «Christian VIII». Med dette og
Fregatten «Gefion» (Kapitajn Meyer) samt Hjuldampskibene «Hekla»
(Kapitajn Aschlund) og «Geiser» (Kapitajn P. Wulff) fik han af Garde
4. April Ordre til at angribe og om muligt tilintetgjøre de fjendtlige
Strandbatterier ved Ekernførde Fjord. Angrebet fra Søsiden var
oprindelig tænkt forbundet med et Angreb til Lands; sidstnævnte
blev imidlertid opgivet, uden at dog P. derom erholdt nogen
Underretning. I Henhold til ovennævnte Ordre løb han da med sine
Skibe 5. April ind paa Fjorden til Trods for, at Vinden var østlig
og altsaa uheldig for et Tilbagetog. Det sørgelige Udfald af denne
Kamp er alt for bekjendt, til at Enkelthederne behøve at nævnes
her; Linjeskibet sprang i Luften, efter at Chefen havde overgivet
sig og tillige med største Parten af Besætningen var kommen i
Land, Fregatten «Gefion» maatte ligeledes overgive sig, og
Dampskibene, der havde faaet mindre Havarier, maatte forlade Fjorden.
Angaaende Aarsagen til det ulykkelige Udfald henvises til V, 567.
Man har bebrejdet P., at han foretog Angrebet, uagtet Vinden var 
ugunstig, og Krigsretten idømte ham ogsaa 4 Maaneders Fæstningsarrest; 
hertil er imidlertid at sige, dels at mange sammenstødende
Uheld, for hvilke han umulig kunde gjøres ansvarlig, sloge sig til,
dels ogsaa at den Tids forkerte Opfattelse af, hvad Datidens Skibe
kunde udrette over for Landbatterier, var ganske almindelig
udbredt blandt Officererne. P., der stod i den Formening, at hans
Ordre var peremptorisk, handlede ogsaa under Indtrykket af, at
Nationen fordrede, at Marinen skulde udrette noget, og opførte sig
under Slaget som en koldblodig og modig Skibschef; at han alligevel
blev dømt bag efter, havde vel snarest sin Grund i, at den
offentlige Mening fordrede et Sonoffer. 1850 blev P. Militærgouvernør
paa Femern; det paafølgende Aar erholdt han Afsked; 1852 fik han
Kommandørs Karakter og Aaret derefter Stillingen som Overlods.
Han døde 3. Jan. 1872. -- Han var gift med Elisabeth Christence
f. Paludan (f. 11. Avg. 1792 f 31. Avg. 1866), Datter af Johan
Lønborg P. (f. 1757 d. 1840), Præst ved Trinitatis Kirke i Kjøbenhavn,
og Ane f. Paludan (f. 1760 d. 1827).

C. With.



Paludan, Hans, 1538-1615, Læge, var vistnok født i Gent
i Flandern. Faderen var en anset Læge, der paa Grund af
Religionsforfølgelserne maatte flygte til Lybek, hvor han døde. Moderen
drog derpaa med Sønnen til Danmark, hvor hendes Datter Barbara
var gift med Hofpræst Christoffer Knoff (IX, 252). Efter at have
fuldendt sine Studier udenlands blev P. Livlæge hos Enkedronning
Dorothea paa Koldinghus og Sønderborg. Efter hendes Død blev
han 1571 Provinsiallæge for Nørrejylland med Bolig i Viborg; 1577
fik han desuden Apotheterprivilegium. I Viborg, hvor han tillige
var Medlem af Kapitlet (Ærkedegn), tilbragte han nu en meget
lang Aarrække indtil sin Død, 19. Nov. 1615. Gift i. med Hedevig
ell. H el vig v. Bruchofen, Datter af Christian III's tyske Hofpræst
Henrik v. B. (III, 136), 2. med Sidsel Block, Datter af M. Jens B.,
Præst ved Domkirken i Viborg. Af første Ægteskab havde han 9,
af andet 7 Børn.

Ingerslev, Danmarks Læger og Lægevæsen I, 181.

H. F. Rørdam.



Paludan, Jens, 1697-1782, Præst, er født 16. Juli 1697 i Aal,
i Ribe Stift, og Søn af Præsten Hans Nielsen P. og Anna
Nielsdatter f. Heeboe. Han blev Student fra Ribe 1716. 1718-23 laa
han paa Borchs Kollegium. I disse Aar gjorde han ofte Udflugter
til Roskilde, hvor hans Broder Niels Lunde, der var Borgmester 
og Kirkeværge for Domkirken, skaffede ham Adgang til Kirken og
dens Arkiv. Frugterne af sine flittige Studier nedlagde han i 4
Disputatser: «De templo St. Lucii Roskildensi», holdte paa
Kollegiet 1720-22. De indeholde værdifulde Bidrag til Domkirkens
Historie, som ere komne senere Forskere til gode. Men han
manglede Forudsætninger for at kunne udnytte Kirkearkivet, i det
han ikke havde tilstrækkelig Øvelse i at læse og afskrive
Dokumenterne, hvilket var saa meget sørgeligere, som de vigtigste af
dem brændte i Kjøbenhavn 1728. 1722 tog han theologisk Examen,
blev 1723 Rektor ved Ringsted Latinskole og 1734 Præst i
Thorslunde og Ishøj. Han døde 20. Maj 1782. Han ægtede 1. (1726)
Charlotte Helene Wichmann Hasebard (d. 1753), 2. (1755) Mette
Christence Lønborg (d. 1793).

Giessing, Jubel-Lærere II, 1, 344 ff.

S. M. Gjellerup.



Paludan, Johan, 1756-1821, Præst, blev født 22. Sept. 1756
i Kalundborg, hvor hans Fader, Hans Jacob P. (d. 1782), var Provst
og Sognepræst; Moderen hed Anna Elisabeth f. Lønborg (d. 1762).
Efter at have modtaget den første Undervisning af sin Fader og
af en privat Lærer kom han 1771 i Roskilde Skole, hvorfra han
dimitteredes 1775. Som Student dyrkede han især de skjønne
Videnskaber og var beskæftiget som Timelærer i flere af
Hovedstadens større Skoler. 1782 fik han Attestats og strax efter 
Plads paa Valkendorfs Kollegium, men kom i Slutningen af s. A. som
Huslærer til Hørsholm hos Kammerherre Linstow (X, 334). Fra
dette Hjem blev han 1785 kaldet til resid. Kapellan i Stubbekjøbing,
forflyttedes Aaret efter til Kapellaniet i Fredensborg og kom 1788
som Sognepræst til Fanefjord paa Møen, hvor han døde 10. Jan.
1821. Ligesom forudfølende sin nære Død havde han Nytaarsdag
s. A. holdt sin sidste Prædiken, en Tak og Bøn til Gud og
Menigheden efter 32 Aars Embedstid. Den er trykt i et lille Mindeskrift:
«Hr. Johan Paludans Erindring, vedligeholdt iblandt hans Venner»
(1821). P. udfoldede en betydelig litterær Virksomhed, væsentligst
i theologisk og historisk Retning. 1813 blev han Medlem af det
kongl. danske Selskab. Temmelig udbredt var i sin Tid hans
«Samlinger for Theologer, efter Tidernes Fornødenhed og den
nyeste Litteraturs Aand» (2 Bind, 1803-5), et pastoraltheologisk
Pulterkammer, mest Bearbejdelser efter tyske Skrifter. Men blivende
Værd har kun hans udførlige «Beskrivelse over Møen» med Kort
og Kobbere (2 Bind, 1822-24), udgivet efter hans Død af hans 
Søn, Artillerikapitajn og Landskabsmaler Hans Jac. P. (d. 1830 i
Norge), som bearbejdede Manuskriptet til Trykken og selv tilføjede
mange Forbedringer. P. var (siden 1785) gift med en Slægtning
saa vel paa fædrene som mødrene Side, Anne Elisabeth f. Paludan
(d. 1829).

Erslew, Forf. Lex. 
I. Barfod, Den falsterske Geistligheds Personalhist. II, 28 f.                                                                               

A. Jantzen.



Paludan, Julius, f. 1843, Litteraturhistoriker. P. er født
11. Avg. 1843 i Allinge paa Bornholm, hvor hans Fader, Kancelliraad 
Hans Jacob P., var By- og Herredsskriver; efter sin Faders
Forflyttelse til Vejle kom han i Horsens Latinskole 1859 og
dimitteredes her fra 1862, læste til theologisk Examen og gjennemførte
dette Studium (Embedsexamen 1868) trods Lysten til hellere at tage
en Magisterkonferens. Strax i 1868 drog han da til Paris og
studerede her fransk Sprog og Litteratur i et Halvaar paa egen
Bekostning. Disse Studier, hvor mere og mere Litteraturen blev
Hovedsagen, fortsattes i den følgende Tid, medens P. ernærede
sig som Lærer ved kjøbenhavnske Latinskoler. 1874 udgav han en
populær «Udsigt over den franske Nationallitteraturs Historie»; 1878
fremkom den mere omfattende Doktorgradsafhandling: «Om Holbergs
Niels Klim, med særligt Hensyn til fremmede Satirer i Form af
opdigtede og vidunderlige Rejser». Den indleder en Periode, hvor
P. anvender sin Fortrolighed med Udlandets Litteratur til
Paavisning af de fremmede Aandsstrømningers Indvirkning i Danmark,
dels i mindre Afhandlinger (til Skuespillets Historie m. m.), dels i
hans Hovedværk: «Renæssancebevægelsen i Danmarks Litteratur,
især i det 17. Aarhundrede» (1887). Samtidig skrev han den lærde
Skoles Historie, især for det 19. Aarhundrede: «Det højere
Skolevæsen i Danmark, Norge og Sverige, en sammenlignende historisk
Fremstilling» (1885). Siden sin Doktorgrad havde P. holdt
Forelæsninger som Privatdocent, og 1884 efter Svend Grundtvigs Død
blev han ansat som midlertidig Docent i nordisk Litteratur sammen
med C. Rosenberg. Senere (1892) blev han udnævnt til Professor
i Æsthetik, særlig i almindelig og sammenlignende Litteraturhistorie,
med Pligt til at holde Forelæsninger og Prøver i dansk Litteratur.
Hans samvittighedsfulde Lærergjerning i dette Fag har bl. a. sat
Frugt i en «Danmarks Litteratur i Middelalderen, med Henblik til
det øvrige Nordens», og et lignende Skrift om Litteraturen «mellem
Reformationen og Holberg, med Henblik til den svenske», begge 
udgivne 1896 «som Grundlag for Universitetsundervisning». En
pædagogisk Virksomhed af anden Art har han siden 1888 udfoldet
som Medlem af Undervisningsinspektionen for det højere 
Skolevæsen. Tillige har han paa forskjellig Maade optraadt i det 
almindelige Aandsliv. I en Aarrække var han Senior i 
Studenterforeningen og deltog længe efter med Iver i Foreningens indre
Bevægelser. For en større Offentlighed optraadte han som 
Modstander af Dr. Georg Brandes, saaledes i en Række Artikler: «Den
revolutionære Historieskrivning» og «Emigrantlitteraturen» (i «Nær
og fjærn» 1877); han udgav 1897 «Emile Zola og Naturalismen».

P.s Personlighed er præget af et Retsind og en Hensynsfuldhed,
der gjøre ham vel egnet til Lærer og ikke mindre til Tilsynsmand
ved Lærergjerningen. Hans fagvidenskabelige Arbejder staa som
Værker af Grundighed og Indsigt paa Omraader, hvor man indtil
da kun havde meget ufuldstændig og overfladisk Viden; han samler
med Forkjærlighed og Omhu alle Enkeltfænomener og ordner dem
i Grupper og Afsnit, medens hans Forskning har mindre af 
Fordybelsen i de enkelte betydningsfulde Værker. -- Han ægtede
12. Juli 1884 Gerda Puggaard (f. 7. April 1859), Datter af Dr. phil.,
Godsejer Christopher P. til Hjuleberg i Halland.

Universitetsprogram til Reformationsfesten 1878.

Axel Olrik.



Paludan, Julius Ferdinand, 1794-1879, Officer, blev født i 
Asminderød 13. Sept. 1794. Da han i sit 5. Aar havde mistet sin
Fader, ndfr. omtalte Præst Peder P., flyttede hans Moder til 
Kjøbenhavn, hvor hun ved Slægtninges og særlig den daværende 
Kronprinsesse, senere Dronning, Maries Hjælp med stor Omhu ledede
sine 9 Børns Opdragelse. P. besøgte det Schouboeske Institut og
var oprindelig bestemt til Handelen, men det engelske Overfald
1807 bragte ham som saa mange unge Mennesker til at indtræde
i Hæren. I sit 14. Aar blev han som Frikorporal optaget i det
danske militære Institut. Ved sin Udnævnelse til Officer 1810 kom
P. efter Frederik VI's særlige Opfordring til Kongens «eget» 
Regiment, hvor han blev Premierlieutenant 1817, Kapitajn 1825. Ved
Hærorganisationen af 1842 blev han Major i 4. Linjebataillon, men
rykkede 1848 i Felten som Oberstlieutenant og Kommandør for
3. Bataillon. Han deltog i Kampene ved Dybbøl 28. Maj og
Nybøl 5. Juni og var det følgende Aar en «virksom» Deltager i
Slaget ved Fredericia, der skaffede ham Sølvkorset og Oberstchargen.
Om Efteraaret 1849 afløste han Schleppegrell som Infanteriinspektør 
paa Sjælland; 1850 og 51 havde han Tillidsposten som Chef for
Generalkommandoen i Nørrejylland. 1855 blev han Generalmajor
og Kommandør for 1. Infanteribrigade, Aaret efter Kommandør af
Danebrog og Medlem af den raadgivende Komité under Krigsministeriet, 
men allerede 1858 tog han sin Afsked. P. var en smuk,
statelig Soldat; hans administrative Dygtighed og repræsentative
Evne bleve ofte benyttede, hans Førervirksomhed paaskjønnet; han
var ualmindelig afholdt af foresatte og undergivne. Han døde
15. April 1879 i Kjøbenhavn. -- Gift 1. (15. Sept. 1828) med Johanne
Petrine f. Bang (f. 17. Okt. 1798 d. 21. Marts 1832), Datter af
Kjøbmand i Odense Johs. Basse B. (f. 1757 d. 1815) og Ane Johanne
Kirstine f. Dechner (f. 1766 d. 1838); 2. med Gotfredine f. Faber
(f. 9. April 1798 d. 10. Okt. 1882), Søster til Biskop N. F. (V, 6).

Lesser.



Paludan, Peder, 1755-99, Præst, ældre Broder til ovfr.
anførte Johan P. (d. 1821), blev født i Kalundborg 12. Juli 1755,
kom ligesom Broderen i Roskilde Skole og dimitteredes der fra 1773.
Aaret efter tog han Attestats. 1780 blev han Præst i Tømmerup
ved Kalundborg og hjemførte sin i7aarige Brud, Margrethe
Benedicte Thillerup, hvis Fader døde ved samme Tid som Præst paa
Frederiksberg. 1785 kom P. til Kjøbenhavn som resid. Kapellan
ved vor Frelsers Kirke. Hans økonomiske Kaar vare stadig slette,
og for at bøde paa Fattigdommen maatte han flittig arbejde med
Pennen. Dels leverede han Bidrag til Tidsskrifter og skrev
Anmeldelser af udkomne Bøger, dels udgav han i Trykken en stor
Mængde Prædikener («Gudelige Taler», 2 Bind, 1785;
«Religionstaler», 2 Bind, 1788; «Passionsprædikener», 1789, 2. Opl. 
1799; «Magasin for lidende» -- mest Oversættelser --, 2 Bind, 1790-92;
«Ny Samling af Prædikener», 3 Bind, 1793). End videre er han
Forfatter til den bekjendte Beskrivelse af hans Fødeby («Beskr. over
Staden Kalundborg», 1788), hvortil han benyttede et af Faderen
efterladt Manuskript. En meget bred og stærkt panegyrisk
Levnedsbeskrivelse af Faderen indleder Skriftet; den er forfattet af den
yngre Broder Johan P. (s. ovfr.). Og endelig kan endnu af hans
Forfatterskab nævnes nogle ubetydelige «Samlinger til en Beskrivelse
over Christianshavn» (1791). Lysere Tider oprandt for ham, da han
1794 fik det store Sognekald Asminderød og Fredensborg; men her
levede han kun 5 Aar. Efter langvarige og smertelige Lidelser
døde han 24. Okt. 1799, efterladende 9 uforsørgede Børn. Hans 
Enke døde i Kjøbenhavn 1833. -- Man maa lade P., at han var
en saare flittig asketisk Skribent. Men naar han som Anledning
til sin Prædikensamling 1793 nævner sin Lyst til at fremme
Læsningen af religiøse Skrifter i Husene paa en Tid, da Kirkegangen
saa stærkt aftog, og han derfor ikke længer kunde «talende og
offentlig» gavne mange ved sine Foredrag, lyder dette lovlig naivt.
Til de begavede og taktfulde Homileter kan P. ikke henregnes,
selv om Pastor Fallesen i sin Nekrolog over ham giver ham den
Ros: «I mine Tanker har ingen mere nærmet sig Bastholm i
aandelig Veltalenhed end han.» -- Hans ældste Søn, Kommandør
i Flaaden Jens Jacob P. (d. 1856), har efterladt nogle livfulde
Barndoms- og Ungdomserindringer, trykte i Frederiksborg Skoles
Program 1874; men disse give ikke noget hyggeligt Indblik i Forældrenes
Familieliv.

Nyerup, Lit. Lex.
Bloch Suhr, Vor Frelsers Kirke S. 65 f.

A. Jantzen.



Paludan, Rasmus, 1702-59, Biskop, født i Christiania (døbt
1. April 1702), Søn af Frederik Rasmussen og Anne Jacobsdatter.
Han deponerede fra Christiania Skole 1720, blev 1730 Tolvpræst
her og var den sidste, som blev ordineret af B. Deichman. Her
fra blev han 1740 kaldet til Sognepræst i Stege og Provst over
Møen, hvor han satte sig et sørgeligt Minde ved at skille Kaldet
ved Præstegaard, Kapellangaard, Degnegaard og endnu 4 andre
Huse. 1743 blev han Stiftsprovst i Christiania, 1749 Konsistorialraad 
og 3. Dec. 1751 Biskop i Christianssand, hvor han døde
8. Jan. 1759. Han har intet efterladt uden sine Hyrdebreve, af
hvilke hans kirkelige Karakter ikke let kan bestemmes, uden for
saa vidt han anbefaler Speners Katekismusforklaring til Studium for
Skolelærerne. Hyrdebrevene modsige heller ikke Peder Herslebs
stærke Ytring om ham, at han var «en god, ærlig Mand, men
overmaade ulærd». Han var en flittig Visitator, men om der
ogsaa havde været noget for ham at udrette, og han dertil havde
været skikket, maa det bemærkes, at Tiden var meget ugunstig,
da Stiftets Menigheder vare nedsunkne i den dybeste Fattigdom.
Han var gift: 1. (30. Juli 1732) med Margrethe f. Garmann (d. i Stege
28. Febr. 1742), Datter af Major Peter G.; 2. (24. Marts 1743) med
Johanne f. Fischer (d. 31. Okt. 1754), Enke efter Stiftsprovst Niels
Barfod (I, 528); 3. (10. Okt. 1755) med Anna Margrethe f. Pohlmann,
Enke efter Major Hans Prip. En talrig Efterslægt lever efter ham.

Faye, Christianssands Stifts Bispe- og Stiftshist. S. 361 ff.

D. Thrap.



Paludan, Søren, d. 1582, s. Kjær (IX, 202).



Paludan-Müller, s. Müller, Paludan-.



Panum, Peter Ludvig, 1820-85, Læge, Fysiolog, fødtes 19. Dec.
1820 i Rønne og var Søn af Regimentskirurg Jens Severin Nathanael
P. og Johanne Caroline Louise Charlotte f. Lahde. Da Faderen
1828 forflyttedes til Ekernførde (død her 1836), kom han i denne
Bys Skole, dimitteredes 1840 fra Flensborg lærde Skole og blev
Student i Kiel, men immatrikuleredes 1841 i Kjøbenhavn, kastede
sig over medicinske og dermed i Forbindelse staaende naturvidenskabelige 
Studier, underviste, nærmest for at kunne subsistere, i
Skoler i Naturhistorie og Naturlære og udgav smaa Skolebøger i
Fagene, saaledes navnlig en «Methodisk Ledetraad til Brug ved
Undervisningen i Naturlærens Begyndelsesgrunde» (1845), i hvis
Fortale han med Begejstring fremhæver Naturvidenskabens
Betydning for Aandsudviklingen. 1845 tog han Lægeexamen og ansattes
derefter som Kandidat ved Almindeligt Hospital, men blev 1846
sammen med sin jævnaldrende, A. H. Manicus sendt til Færøerne
i Anledning af en udbrudt voldsom Mæslingeepidemi og gav
allerede ved denne Lejlighed glimrende Vidnesbyrd om sit Forskersnille 
ved de overordentlig vigtige og stringente Iagttagelser, han
anstillede over Sygdommens Smitteforhold og Inkubationstid.
Afhandlingen herom tryktes i «Bibliothek for Læger» (1847), og da
han samtidig i sin Higen mod videre videnskabelig Indsigt foretog
en lille Studierejse til Berlin, her gjorde sin jævnaldrende, Virchows
Bekjendtskab og strax traadte i nærmere videnskabelig Forbindelse
med ham, blev Afhandlingen tillige trykt (1848) i Udtog i 1. Bind
af det af Virchow og Reinhardt netop grundede betydningsfulde
«Archiv für pathologische Anatomie u. für klinische Medicin» og
henledede derved ogsaa Udlandets Opmærksomhed paa den lovende
unge danske Forsker. Kun hos selve Færingerne vakte Afhandlingen
et stærkt Mishag, der gav sig forbitrede Udslag, paa Grund af den
Uforbeholdenhed, hvormed han fremdrog de uheldige sociale og
hygiejniske Forhold paa Øerne.

Under Krigen fungerede han 1848-49 som Marinelæge, men
i 1850 fik den unge Kandidat paa ny en vanskelig Opgave stillet,
hvilken han ogsaa løste paa glimrende Maade, om end ikke til de
ledende kjøbenhavnske Lægers Tilfredshed. Dette Aar udbrød
nemlig pludselig en ondartet Koleraepidemi i Bandholm, Forholdene 
her viste sig fortvivlede, og man tyede da igjen til P. og sendte
ham der til som Epidemilæge. Med Støtte i sine Smitteerfaringer
fra Færøerne optraadte han yderst decideret og fik de slette
Forhold hurtig regulerede under Anvendelse af strænge
Afspærringsforanstaltninger, stik imod den da gjældende 
antikontagionistiske Opfattelse. Hans Bestræbelser kronedes med det mest 
afgjorte Held, og den unge Mand fik Ridderkorset i Belønning. Men de
ledende Lægeavtoriteter toge ham hans hensynsløse
Karantæneforanstaltninger meget ilde op, og han maatte fratræde sin
Kandidatplads paa Hospitalet paa Grund af sit graverende Kjætteri.

Han begyndte derefter at praktisere som Læge i Kjøbenhavn;
men hans egentlige Interesse gik stadig i mere stringent
videnskabelig og særlig i kemisk-fysiologisk Retning. Endnu i 1850 kunde
han i «Bibl. f. Læger» (ligeledes paa Tysk i Virchows «Archiv»)
offentliggjøre indgaaende Undersøgelser paa dette Omraade, saaledes
om en hidtil ej paaagtet Proteinforbindelse i Blodserum, om kunstig
Mælk og kunstige Celler. Her hjemme bødes ham imidlertid ingen
videre Vejledning, og efter at han havde opnaaet Doktorgraden
(1851) ved en Afhandling om «Fibrinen i Almindelighed og om
dens Koagulation i Særdeleshed», kunde han med offentlig
Understøttelse foretage en større Studierejse, paa hvilken han med
sædvanlig Iver fordybede sig i de specielle Studier, han havde udset
sig. Særlig langt Ophold gjorde han i Wiirzburg, hvor han ikke
blot arbejdede i medicinsk Kemi under Scherers udmærkede
Vejledning, men tillige sluttede et nært og livsvarigt Venskab med sin
tidligere Bekjendt Virchow, der nu var bleven Professor her. Ogsaa
i Paris opholdt han sig længe som den geniale Claude Bernards
Discipel og Assistent i Laboratoriet; den experimentelle fysiologiske
Forskning blev han her fuldt hjemme i.

Fra Paris hjemkaldtes han 1853 for at modtage en Udnævnelse
til Professor extraordinarius i medicinsk Kemi, Fysiologi og
almindelig Pathologi ved Kiels Universitet. Han var nu fuldt rustet
til at tage en fremragende Del i Tidens travle fysiologiske
Forskning, og hans videnskabelige Energi fornægtede sig ikke. Skjønt
Fysiologien ved Kiels Universitet endnu officielt var knyttet til den
ordinære Lærestol i Anatomi, blev han dog den virkelige Lærer i
Faget, hvilket han ved sin omfattende naturvidenskabelige
Uddannelse formaaede helt at omspænde i dets nye Skikkelse. Snart fik
han stiftet Kiels fysiologiske Forening, der blev et vigtigt
Samlingspunkt for Universitetsbyens naturvidenskabelige Liv, og indrettet et 
tidssvarende kemisk-fysiologisk Laboratorium, fra hvilket han i de
følgende Aar udsendte talrige vigtige, ja endog ligefrem
banebrydende Arbejder, til Dels under Impulser, han modtog fra Virchow
og dennes Forskning. Ganske særlig maa fremhæves hans
«Experimentelle Untersuchungen zur Physiologie u. Pathologie der
Embolie, Transfusion u. Blutmenge» (trykt i Virchows «Archiv» 
XXVII-XXIX, 1857, til Dels ogsaa trykt paa Dansk i «Bibl. f. Læger»).
Han fastslaar heri ikke alene meget vigtige pathologiske Resultater,
men griber ved sin Paavisning af Blodtransfusionens korrekte
Methode ogsaa direkte ind i Lægekunsten. I «Bibl. f. Læger»
offentliggjorde han samtidig andre hermed i Forbindelse staaende
Undersøgelser, navnlig om Forraadnelse og putrid Infektion, -- 
Undersøgelser, som han senere gjenoptog, og som fik særlig
Betydning ved deres Relation til den nye Bakteriologi. Særskilt
publicerede han 1858 vigtige «Physiologiske Untersuchungen üb. das
Sehen mit zwei Augen» og 1860 ikke mindre betydelige «Untersuchungen 
üb. die Entstehung der Missbildungen, zunächst in den
Eiern der Vogel», hvilke aabnede nye Synspunkter i Biologien og
navnlig godtgjorde, at denne tilsyneladende «lusus naturæ» er
afhængig af paaviselige naturvidenskabelige Love. 1857 blev han
Professor ordinarius i Kiel, 1859 Medlem af vort Videnskabernes
Selskab, 1861 af det kongl. medicinske Selskab.

Det var i det hele lykkelige Aar, P. tilbragte i Kiel. Ikke
blot udfoldede hans Forskning sig i al sin Dygtighed, Vederhæftighed 
og Energi og gjorde hans Navn bestandig mere berømt, men
han vakte naturvidenskabeligt Liv i vide Kredse og var stadig
omgiven af varmt paaskjønnende Disciple, i hvilke det lykkedes ham
at tænde Videnskabens Ild. Og strax efter Tiltrædelsen af Embedet
grundede han her (1853) sit udmærkede Familiehjem ved at indgaa
Ægteskab med Hortense Susanne Hagen, Datter af Proprietær
Staal H. Ved hele sin Moderation, sin udelte Fordybelse i
Videnskaben kunde han i det mindste nogenlunde holde sig uden for
Universitetsbyens voxende politiske og nationale Dissenser, om end
den tyske Agitation gjorde Stillingen for de enkelte danske
Universitetslærere bestandig vanskeligere og tvang dem til at vise stor
Forsigtighed. P. undgik heller ikke, meget med urette, at blive
angrebet -- «stenet» kaldte han det -- i «Fædrelandet» for en
formentlig alt for stor Lunkenhed i national Henseende.

P. viste sig til visse bestandig som en varmtfølende og tro
dansk Mand, men i sin hele videnskabelige Udvikling stod han 
unægtelig meget nær knyttet til Tyskland, ligesom største Delen af
hans videnskabelige Arbejder udkom paa Tysk. Denne Omstændighed 
voldte ham ogsaa særlige Vanskeligheder, da han efter
Eschrichts Død i 1864 ansattes som Professor i Fysiologi ved
Kjøbenhavns Universitet. P. stillede som Betingelse for sin Overtagelse
af Embedet at faa et for m aalstj enligt Laboratorium indrettet,
saaledes som det fandtes ved de tyske Universiteter, og denne
Fordring mødte, navnlig under den ved Krigen ophidsede antityske
Stemning, en sej og haardnakket Modstand endog fra indflydelsesrig
Side i selve det lægevidenskabelige Fakultet (A. Buntzen). Men P.
var ikke den, der lod sig bøje af Modstand, navnlig naar det gjaldt
hans Videnskabs Livsbetingelser, og 1867 stod det nye Laboratorium
færdigt, saa at han kunde forlade Universitetskjælderen, hvor han
foreløbig havde maattet indrette sig Arbejdslokaler. Hans
Laboratorium fik hurtig en særlig stor Betydning, i det ikke blot den
nye, strængt naturvidenskabelige, til Kemi og Fysik støttede Æra i
Fysiologien derved inavgureredes ved Kjøbenhavns Universitet, og
hans egne og hans nærmeste Disciples betydningsfulde Undersøgelser
her fore toges, men det var foreløbig det eneste Sted i Kjøbenhavn,
hvor experimentelle lægevidenskabelige Arbejder kunde udføres, og
det blev derfor i Aarenes Løb benyttet af mange, baade ældre og
yngre, som saa tillige kunde nyde godt af hans overlegne Indsigt
og altid lige redebonne Vejledning.

Den Antipathi mod ham, der havde ladet sig mærke fra enkelte 
Sider i den første Tid efter hans Ansættelse, tabte sig dog
snart. Han mødte en voxende Anerkjendelse i sin Universitetsstilling 
(1877 valgtes han til Universitetets Rektor), og han aftvang
alle Højagtelse og Sympathi ved sin Ihærdighed, Utrættelighed og sin
Velvilje i Forholdet til de medicinske Disciple. Han havde oven
i Kjøbet i sit Naturel bevaret meget af Studenten, stillede sig
aldrig fornem lige over for Disciplene, men kunde ganske
kammeratlig tage Del i deres Sammenkomster og virke oplivende ved sit
ejendommelige, lidt naive Lune. Noget hemmende i hans
Undervisning virkede en ikke ringe Ubehjælpsomhed og Uklarhed i
Foredragsformen, navnlig i Begyndelsen yderligere forøget ved
Germanismer, der uvilkaarlig indsnege sig, men saa havde han til
Gjengjæld som Forfatter Formen ganske i sin Magt, og han bødede
da paa heldig Maade paa sine Mangler ved allerede 1865 at
paabegynde Udgivelsen af en Haandbog til Brug ved Undervisningen,
hvilken førte den beskedne Titel «Erindringsord til Forelæsninger 
over Fysiologien», men i Virkeligheden udgjør en komplet Haandbog, 
der giver den nøjagtigste Oplysning om alle da foreliggende
fysiologiske Data. Bogen, der fuldførtes 1872, er et karakteristisk
Udtryk for hele hans nøgtern-empiriske Grundopfattelse, i det han
kun fremhæver de sikre Kjendsgjerninger og holder disse strængt
ude fra alle Hypotheser og ikke endnu fastslaaede Iagttagelsesresultater. 
Den blev imidlertid derved noget vanskeligere for
Tilegnelsen, og i en senere paabegyndt 2. Udgave, der dog forblev
ufuldført ved hans indtrufne Død, søger han at slaa noget af paa
sit strænge Sondringsprincip og derved gjøre Fremstillingen livligere.
Særlig Interesse har denne Udgaves 1. Hæfte ved at give et
udførligt og varmt skrevet Indlæg for Vivisektionens Berettigelse,
rettet mod den nye Dyrebeskyttelses hidsige Agitation. Mod denne
optraadte han i flere Brochurer og Indlæg, hvori han med
Selvfølelse kunde fremhæve, at Resultaterne af hans Vivisektioner
utvivlsomt havde reddet flere Menneskeliv, end Antallet af de Hunde
udgjorde, som han havde ofret.

I Kjøbenhavn fortsatte i øvrigt P. sin videnskabelige
Forskning med usvækket Iver og publicerede fremdeles betydningsfulde
Afhandlinger i skandinaviske og tyske Tidsskrifter, saaledes om
Transfusionen (hvorved han reducerede en Gjenoptagelse af den
gamle Lammeblodstransfusion ad absurdum), om komprimeret Lufts
Indvirkning, om Misdannelser og fl. Han kastede sig imidlertid
nu tillige over nye videnskabelige Omraader, saaledes over den
danske Medicinalhistorie, hvis Dyrkelse dog laa hans hele
Aandsdisposition fjærnt. Med sædvanlig Ufortrødenhed udarbejdede han
en større Afhandling om «det medicinske Fakultets Oprindelse og
Barndoms til Festskriftet i Anledning af Universitetsjubilæet 1879
og fortsatte Arbejdet i et Universitetsprogram i det følgende Aar
med «Bidrag til det medicinske Fakultets Historie 1648-1766». Han
indtraadte som Medarbejder i «Biograph. Lexikon der hervorrag.
Aerzte» og udarbejdede en stor, hidtil utrykt Monografi over
Kratzenstein (IX, 465), for hvem han under sine historiske Sysler
havde faaet en særdeles varm Sympathi, og i hvem han ogsaa
mødte en aandsbeslægtet i visse Henseender, først og fremmest i
ubetvingelig Arbejdsenergi.

I øvrigt fremtræder der i adskillige af hans Arbejder i Kjøbenhavn, 
i Modsætning til hans tidligere Tid, en afgjort Tendens til
umiddelbar praktisk Anvendelse af de videnskabelige Resultater.
Hans Aktivitet paa dette Punkt fik nok til Dels et lidt forhastet 
Præg og bares ikke altid af en tilstrækkelig sikker praktisk og
kritisk Sans. Allerede i hans første større videnskabelige Arbejde
i Kjøbenhavn, «Bidrag til Bedømmelse af Fødemidlernes Næringsværdi» 
(1866), kommer Tendensen tydelig til Syne, men dog navnlig
i hans dertil sig sluttende ivrige, populariserende Virksomhed for
at faa Blodet anvendt i større Udstrækning som Næringsmiddel,
navnlig som «Blodmel», for at skaffe et mere glutenholdigt Brød
(«Kraftbrød») Udbredelse, for en Normering af Kostrationerne i
Hospitaler, Fængsler og lignende Anstalter. End videre maa
fremhæves hans Bestræbelser for en bedre Mælkeforsyning i
Kjøbenhavn; i det til dette vigtige Formaal 1878 dannede Selskab var
han Medlem af Kontrolkomiteen. Hans social-hygiejniske Interesse
førte ham ligeledes til at være Medstifter af Foreningen for
Ligbrænding (1881). Af Landbrugsordbogen var han en flittig og meget
paaskjønnet Medarbejder. Den plantefysiologiske Indsigt, som her
kom til Orde, fik han ogsaa frugtbar Anvendelse for i sin Stilling
som Medlem af Bestyrelsen for Carlsberg-Fondet og de derunder
hørende Laboratorier (fra 1876).

Hans store Aktivitet i udadgaaende Retning samlede sig dog
først og fremmest om Spørgsmaal og Opgaver i nærmeste
Forbindelse med hans Videnskabsfag. Han var Sjælen i den 1870
nedsatte Kommission til det medicinske Studiums og Examensvæsens
Reform, og de væsentligste af de gjennemførte, i øvrigt ikke alle
ubetinget heldige, Forandringer skyldes hans Initiativ. I
Sammensmeltningen af de 2 Lægeselskaber det kongl. medicinske Selskab
og Filiatrien (1872) havde han megen Del, og han blev det nye
Selskabs første Formand. Fra 1877 var han Formand for det
Classenske Litteraturselskab for Læger. En særlig Iver udfoldede
han for at fremme en lægevidenskabelig Skandinavisme, nærmest
udgaaende fra en varm patriotisk Følelse af, at det lille lemlæstede
Land kun ved en solidarisk Sammenslutning med det øvrige Norden
vilde kunne hævde sig. Vel maatte hans Planer om en skandinavisk 
lægevidenskabelig Sammenslutning, som alt for vidtgaaende
og uigjennemførlige, i Hovedpunkterne strande, men han fik dog
adskilligt realiseret. Sammen med Key i Stockholm kaldte han
1868 «Nordisk medicinsk Arkiv» til Live og vedblev at være en
af dets Redaktører; særlige periodiske Møder af de skandinaviske
Læger i Gøteborg fik han organiseret og var Sjælen i den deraf
fremgaaede Arbejdskomité til Fremme af Samvirken. I de 
skandinaviske Naturforskermøder tog han ligeledes fremragende Del. Ogsaa
var han dansk Afdelingsmedlem af den Letterstedtske Forening.

Ud fra de samme patriotiske Motiver søgte han at bringe
Danmarks og det øvrige Skandinaviens Lægevidenskab i livligere
Rapport til de store Nationers. Han fik organiseret en Stab af
kjøbenhavnske Læger, der regelmæssig gave Referater af nordisk
lægevidenskabelig Litteratur til Virchows og Hirschs store
internationale «Jahresbericht». Og da de fra først af temmelig lidet
ænsede internationale Lægekongresser begyndte at finde Tilslutning
rundt om i de større Kulturlande, vendte han ogsaa sin
Opmærksomhed mod dem, mødte som en af de fremragende og aktive
Deltagere paa Kongressen i London 1881 og støttede varmt den
fremkomne Tanke om at holde det næste Møde (1884) i en af de
skandinaviske Hovedstæder og særlig i Kjøbenhavn. Trods
Modstand og Tvivlen fra danske Kollegers Side fik han ved sin
sædvanlige seje Energi Planen virkeliggjort, arbejdede som valgt
Formand for den foreløbige organiserende Bestyrelse utrættelig for
Sagens Fremme og havde som Kongressens selvskrevne Præsident
sin store Del i dens overordentlig heldige og for Danmark saa
hæderlige Udfald. Mere end nogen Sinde blev nu P. fejret rundt
om i Udlandet, Diplomer fra lærde Selskaber -- hvoraf han i
øvrigt havde adskillige i Forvejen -- og talrige Ordener fra de
forskjellige Lande strømmede ind paa ham.

Men kort efter Kongressen og vistnok til Dels bevirket ved
den dermed følgende Overanstrængelse begyndte Tegnene paa en
snigende Hjærtesygdom at lade sig mærke. Han ænsede det dog
ikke, men fortsatte med vanlig Energi sin omfattende Virksomhed
i de forskjellige Retninger, indtil hans Død 2. Maj 1885 pludselig
indtraf ved en Hjærtebristning. 1886 opstilledes hans Marmorbuste
i hans Laboratorium. -- Hans Søn Peter Munk Adolph P., f. 22.
Juni 1854 i Kiel, dimitteredes til Universitetet 1872, tog Lægeexamen
1878, var i flere Aar Amanuensis hos A. G. Drachmann (IV, 319)
og virker i Kjøbenhavn særlig som Specialist i Orthopædi og
Sygegymnastik. Han er Læge ved en af Samfundet for vanføre og
lemlæstede indrettet Klinik og Badelæge ved Klampenborg.

Erslew, Forf. Lex. 
Alberti, Schlesw.-Holst.-Lauenb. Schriftsteller-Lex.
Carøe og Selmer, Den danske Lægestand, 6. Udg. 
Illustr. Tid. XIX, Nr. 962.
Nutiden 1884, Nr. 406. 
Tilskueren 1885, S. 866 ff. 
Ugeskr. f. Læger 4. R. XI, 29 ff. 
Bibl. f. Læger 6. R. XV, 521 ff. 
Hosp. Tid. 3. R. III, 1089. 
Hygieia 1885, S. 508 ff. 
Nord. med. Arkiv XVII, Nr. 24. 
J. Petersen, Koleraepidemierne S. 84 ff. 
Biogr. Lex. der hervorrag. Aerzte IV, 477 ff.

Jul. Petersen.



v. Papenheim, Alexander Rabe, 1563-1631, til Snedinge,
fødtes 13. April 1563 paa Gladebeck i Brunsvig, hvor hans Fader,
Jürgen P., var Drost; Moderen hed Amalie v. Goldacker. Efter
Faderens Død (6. Maj 1578) blev han sendt til Danmark til sin
nedennævnte Farbroder, der efter 6 Aars Tjeneste gjorde ham
væragtig og derefter fik ham ansat som Hofjunker. Efter paa
3. Aar at have ledsaget Kongens Broder Hertug Hans udenlands
blev han 1598 Kammerjunker hos Dronningen, hvilken Stilling han
beklædte til 1605. I Mellemtiden blev han benyttet til Sendelser
til nordtyske Hoffer og gjorde desuden Tjeneste som Marskal for
det Gesandtskab, som afgik til England i Anledning af Kong Jacobs
Kroning 1603. Senere havde han nogle Forleninger, nemlig Ide
og Marker Skibreder i Norge 1604-9, Bratsberg og Gimsø Kloster
1609-20, Vemb Skibrede 1613-31 og endelig Holbæk Slot 1620-27. 
Under Kalmarkrigen var han Ritmester for det akershusiske
Rytteri, og 1623 var han den ene af de for Sjælland beskikkede
Kommissærer, der skulde forhandle med Kjøbstadborgerne om
Handelen paa Spanien. A. P. døde 7. Jan. 1631 paa Snedinge,
som han havde faaet med sin Hustru, Regitse Eilersdatter Grubbe
(f. 15. Sept. 1572, gift 9. Juni 1605), som endnu levede 1648.
Ægteskabet var barnløst.

Poul Christensen, Ligpræd. ov. A. R. v. P. 
Personalhist. Tidsskr. 2. R, V, 2 54 ff.

Thiset.



v. Papenheim, Borchard, --1590, til Sæbygaard, Farbroder
til foranstaaende, var første Mand i Danmark af den hessiske Slægt
Rabe v. P. og Søn af Jürgen P. til Liebenau og Christine Berlepsch.
Fra 1550-59 var han Hofjunker og senest fra 1554 tillige
Jægermester. Som saadan fik han 1556 Fuglebjærg i Forlening, men
ombyttede endnu s. A. dette Len med Sæbygaard paa Laaland,
og herpaa opnaaede han 1558, efter at han havde trolovet en dansk
Adelsjomfru, Birgitte Pedersdatter Falster, Livsbrev for begges
Levetid; ja 1565 fik han endog Lenet tilskjødet til fri Ejendom. Fra
1559-62 var han desuden Lensmand paa Abrahamstrup, 1562-68
paa Hørsholm og fra 1568 paa ny paa Abrahamstrup. Da han
1588 paa Grund af Alder og Svagelighed fratraadte sidstnævnte Len,
forundte Kongen ham af Hensyn til hans lange, tro Tjeneste en
aarlig Pension af 400 Dir. B. P., der 24. Avg. 1586 var bleven
Enkemand, døde selv 23. Avg. 1590 paa Sæbygaard.

Personalhist. Tidsskr. 2. R. V,  252 f.

Thiset.



Parelius, Jacob v. d. Lippe, 1744-1827, Præst, fødtes paa
Hitteren 7. Maj 1744 af Forældrene Rasmus P., Handelsmand og
Proprietær, og Dorothea f. v. d. Lippe, deponerede fra Throndhjems
Skole 1762 og tog Attestats 1764. Han blev Amanuensis hos Biskop
Gunnerus i Throndhjem og efter dennes Død hos Eftermanden,
M. F. Bang. I denne Stilling udførte han for det norske
Videnskabernes Selskab «med egen Haand den største Del af de
Tegninger, som in naturalibus samt in flora Norvegica sire Selskabets
Skrifter», viste sig derhos som en inderlig from og trofast Mand,
saa han 1774 kunde opnaa den gode Forfremmelse til Frue Kirkes
resid. Kapellani i Throndhjem. Han vedblev at fungere som
Inspektør over Videnskabsselskabets Naturalier og blev 1786 dets
Sekretær. Der kan efter Biskopperne Bangs og Schønheyders
Vidnesbyrd ikke være Tvivl om, at han hørte til den gamle orthodoxe
Skole, men han har været en af dem, som mærkede Tidens
filanthropiske Krav, hvorfor han ogsaa med Iver tog sig af Throndhjems
offentlige Stiftelser, Fattigvæsenet og Waisenhuset, hvorhos han fik
oprettet den første Borgerskole i begge Rigerne. Efter alt dette
havde han med god Grund ventet at erholde Sognepræstembedet
ved sin Kirke, men han blev forbigaaet 1792. Det følgende Aar
blev han Sognepræst til Meldalen. 1801-14 var han Provst i
Dalerne, resignerede 26. Okt. 1818 og døde 26. Sept. 1827 efter i
en Aarrække at have været blind og skrøbelig af Helbred. Han
havde baade i Throndhjem og Meldalen Ry som en meget dygtig
Landmand, uden at hans Flid i Embedet derved blev mindre.
Han blev gift (26. Sept. 1775) med Margrethe Schjøtte Mørck (f. i
Throndhjem, døbt 16. Nov. 1753, d. 26. Marts 1824), Datter af Jens
Nielsen M., først Skibsfører, siden Kjøbmand, og Anna Benedicta
f. Leth.

Erlandsen, Geistligheden i Throndhjem Stift S. 158. 
L. Daae, Breve til Nyerup S. 95. 
Halvorsen, Norsk Forf. Lex.

D. Thrap.



Parow, Henrik, --1389, af en meklenborgsk Adelsslægt,
fulgte med sin Landsherre, Hertug Albrecht, da denne 1363 blev
Konge i Sverige, og optraadte endnu paa dennes Side 1377, da
han som meklenborgsk Udsending mødte paa en Hansedag. Ikke
længe efter maa han dog være traadt i Dronning Margrethes
Tjeneste; han fik af hende Tilladelse til at indløse Pederstrup paa
Laaland af en anden indvandret Tysker, Rikman v. Lancken, og
nævnes i Avg. 1387 blandt de danske Adelsmænd, der i Lund 
hyldede Dronningen som Rigets fuldmægtige Husbonde efter hendes
Søns Død. Han synes at have faaet et større Len i Norge, siden
han i en samtidig Aarbog kaldes «Capitaneus Norvegiæ». I Aaret
1388 var han øverstbefalende over den Hær, som Margrethe sendte
ind i Sverige for at møde Kong Albrecht, der vendte tilbage fra
Tyskland med talrige hvervede Tropper, og han faldt selv i det
sejerrige Slag paa Falen (24. Febr. 1389), der sikrede Margrethe
den svenske Krone og førte Albrecht i et langvarigt Fangenskab.

Munch, Det norske Folks Hist. 2. Afd. II, 264.

Kr. Erslev.



Parsberg, Christoffer Greve, 1632-71, Gehejmeraad, Søn af
den ndfr. nævnte Oluf P., er født 17. Dec. 1632. Efter 1647 at have
besøgt Sorø Akademi foretog han 1648-53 en lang Udenlandsrejse,
paa hvilken han bl. a. studerede ved Universitetet i Strasburg.
Umiddelbart efter sin Hjemkomst blev han 1653 Hofjunker, indviet
til denne Gjerning ved sin Faders ndfr. omtalte mærkelige Leveregler.
En kort Tid var han derpaa Resident i London, blev senere (1658)
Kammerjunker og fik under Kjøbenhavns Belejring forskjellige
Hverv med Hensyn til Mønstringen af Garnisonen. I Sept. 1659
sendtes han som Gesandt til Fredskongressen i Oliva, men det
lykkedes ham ikke at naa det ham overdragne Maal, Udsættelsen
af Fredens Afslutning mellem Sverige og Brandenborg, indtil
Underhandlingerne uden for Kjøbenhavn mellem Danmark og Sverige
havde ført til et Resultat. Efter at Freden i Oliva var undertegnet i
April 1660, vendte han hjem, og snart efter begyndte for Alvor
hans Opnaaelse af Værdigheder og Indflydelse. Paa Arvehyldingens
Dag, 18. Okt. 1660, udnævntes han til Hofmester for Tronarvingen,
Prins Christian, og fulgte denne fra Maj 1662 til Avg. 1663 paa
hans Rejse over Nederlandene til England og Frankrig og tilbage
gjennem Tyskland. 1662 havde han faaet Lister Amt i Norge,
hvilket han beholdt, indtil han 1664 blev Amtmand over
Vordingborg Amt; Aaret efter fik han Jungshoved Len udlagt som
Ejendom, til Dels for tilgodehavende Løn, til Dels af sær kongelig
Naade. I den følgende Tid mente Rygtet gjentagne Gange, at
han, hvis politiske Sympathier sagdes at gaa i Retning af
Tilslutning til Frankrig, skulde gaa som Gesandt til Udlandet; det blev
dog ikke Tilfældet; derimod blev han 1666 Medlem af den da
nedsatte Lovkommission, i hvilken Egenskab han udarbejdede et
Udkast til en Lovbog, og i Juli 1667 aflagde han Ed som
Gehejmeraad, Medlem af Statskollegiet og Højesteret; hans Bestalling 

udfærdigedes dog først i Febr. 1669. 1667 var han bleven Ridder.
1668 blev han Vicekansler i det danske Kancelli og i April 1670
Medlem af det nyoprettede Gehejmekonseil. Hertil sluttede sig
endelig 25. Maj 1671 hans Udnævnelse til Greve, og saaledes var
den 38aarige Mand, der sikkert har været i Besiddelse af betydelig
Smidighed og Talent til at gjøre sig afholdt ved Hoffet, men hvis
øvrige Egenskaber saa godt som ikke kjendes, naaet op til Ærens
højeste Tinde. Men i flere Aar havde han allerede været svagelig,
og han døde 24. Avg. 1671; hans Ligbegængelse foregik med
stor Pragt i Kjøbenhavn. 29. Sept. 1669 havde han ægtet Birgitte
Skeel, Datter af Rigsraad Christen Albertsen S. og Enke efter
Christian Barnekow (I, 538). Ved dette Giftermaal fik han Gammel
Kjøgegaard; Jungshoved bortskiftede han 1671 til Prins Jørgen mod
Torbenfeld.

Universitetsprogr. over C. P. (1671). 
Boehmius, Acta pacis Olivensis II, 493 ff. 
Weber, Saml. t. d. danske Historie I, 7 ff. 
Schlegel, Saml. z. Dän. Gesch. II, 1, 93 ff. 
Saml. t. d. norske Folks Sprog og Hist. V, 471 f. 
F. Carlsen, Efterr. om Gammelkjøgegaard I, 212 ff. 
A. D.Jørgensen, Peder Schumacher Griffenfeld I, 185 f. 
Bloch, Stiftamtmænd og Amtmænd i Danm. 1660-1848 S. 39.

J. A. Fridericia.



Parsberg, Enevold, --1680, Gehejmeraad, ældre Broder til
den ovfr. nævnte Christoffer P., besøgte sammen med denne 1647
Sorø Akademi, deltog i hans Udenlandsrejse 1648-53 og blev som
han ved Hjemkomsten Hofjunker. Under Krigen med Sverige
1658-60 var han Oberstlieutenant til Hest og havde forskjellige
Hverv under Kjøbenhavns Belejring. I Sept. 1660 blev han
udnævnt til Hofmester for Prins Jørgen og Prinsesserne; for Prinsens
Vedkommende synes han dog snart at have fratraadt denne Stilling,
men beholdt den i længere Tid for Prinsessernes. 1665 blev
han Amtmand over Abrahamstrup Amt og fik 1666 Bestalling som
saadan med Afgiftsfrihed, og man har sat denne Udnævnelse og
Begunstigelse i Forbindelse med Kongens Kjøb af det Bibliothek,
der tilhørte hans Søster Else P. som Enke efter den bekjendte
Bogsamler Laurids Ulfeldt; han synes ikke at have taget Bolig paa
Abrahamstrup, men at have bestyret Amtet gjennem Fuldmægtig
fra Kjøbenhavn. 1669 blev han Gehejmeraad og Assessor i Statskollegiet 
og Højesteret; han hørte til dem, som stemte for Religionsfrihed 
for Kalvinister og Jøder og for andre Friheder til indvandrede
fremmede. Paa Griffenfelds Forslag blev han 1671 udnævnt til
Stiftsbefalingsmand over Aalborg Stift og Amtmand over Aalborg 
Amt, hvilken Stilling han dog først tiltraadte i Foraaret 1672,
samtidig med at han fratraadte Abrahamstrup Amt. 1671 blev han
Ridder af Danebrog. Efter Griffenfelds Fald overdroges det ham
i April 1676 at være Medlem af den Kommission, der skulde
undersøge alle de Betalinger, der vare skete af Staten siden Christian V's
Tronbestigelse; men allerede i Maj fik han uventet Befaling til at
begive sig til sit Amt i Jylland og der afvente kongelig Ordre,
en Forholdsregel, der sattes i Forbindelse med, at han forgjæves
havde søgt om at blive Dronningens Hofmester. Han skrev sig
til Pallesbjærg og var gift med Margrethe Rantzau, Datter af
Frederik R. til Asdal og 1658 skilt fra sin tidligere Mand, Ove Thott
til Bjersøholm. Han døde 4. Dec. 1680.

Annaler f. nord. Oldkynd. 1855, S. 214 ff. 
Meddel. fra Gehejmearch. 1886-88, S. 68. 
Bloch, Stiftamtmænd og Amtmænd i Danm. 1660-1848 S. 15-82.                                                                       

J. A. Fridericia.



Parsberg, Holger, 1636-92, Søn af Niels P. og Helle
Gyldenstjerne, fødtes 31. Avg. 1636 paa sin Fædrenegaard Eskjær i Salling,
studerede fra 1654 ved Sorø Akademi, da Krigen 1657 kaldte ham
til Vaaben; med 3 paa hans egen Bekostning udrustede Ryttere
sluttede han sig til Ritmester Mogens Kruses (IX, 566) Kompagni,
i hvilket han gjorde Felttoget med i det bremiske; siden deltog
han i Kampe saa vel i Jylland som i Fyn, hvor han især ved
Nyborg udmærkede sig. Efter Krigen opholdt han sig i nogle Aar
hos sin paarørende, Gehejmeraad Henrik Rantzau til Schøneweide
for at uddanne sig til Statstjenesten. 1675 blev han Landsdommer
i Laaland-Falster, 1676 Kancelliraad, 1677 Landsdommer i
Sjælland, 1684 Assessor i Højesteret og 1688 Etatsraad. Død i
Kjøbenhavn 3. Maj 1692. En af ham forfattet Opsats: «Forsvar for Saxo
imod Arild Huitfeldt», viser, at han har haft historisk Interesse.
Gift 13. Dec. 1686 med en Datter af Livlægen Poul Moth (XI, 488),
Beate Ingeborg (f. 23. Jan. 1646 d. 23. Okt. 1697), Enke efter Provst
Jens Hals og Etatsraad Frederik Mecklenburg.

Univ.-Progr.
Nyerup, Lit.-Lex.

G. L. Wad.



Parsberg, Jørgen Vernersen, --o.1506, til Harrested,
Rigsraad, var Søn af nedennævnte Verner (Vernersen) P. og nævnes
som Hofsinde 1486, men var da alt Ridder. Nogen Tid efter blev
han sin nedennævnte Broder Tønnes Eftermand paa Holbæk Slot,
hvilket Len han imidlertid før 1494 havde ombyttet med Vordingborg, 
som han vistnok beholdt til sin Død. For øvrigt ledsagede 
han 1494 Kongen paa en længere Pilegrimsrejse, og 1502 var han
som Rigsraad med at afsige Dommen over Hr. Poul Laxmand,
ligesom han og Broderen 1505 deltoge i Mødet i Kalmar med de
svenske. Huitfeldts Efterretning om, at han faldt 1500 i 
Ditmarskerkrigen, er altsaa ikke rigtig; han levede i Virkeligheden endnu
17. Marts 1506, men hans Hustru, Sidsel Pedersdatter Bille, var alt
død før 21. Maj 1504. J. P. havde tilkjøbt sig Hovedgaarden
Harrested i Sjælland, en Handel, der paaførte ham en større
Retssag.                                                                                       

Thiset.

 1546(?)-1625, til Hagesholm, Rigsraad">

Parsberg, Manderup, 1546(?)-1625, til Hagesholm, Rigsraad,
var Søn af nedennævnte Verner P. (d. 1567) og skal være født
24. Dec. 1546 (hans Fødeaar angives ogsaa som 1541). Sin 
Uddannelse afsluttede han i Udlandet, bl. a. ved Universiteterne i
Wittenberg (1565) og Rostock (1566). I sidstnævnte By havde han
et Sammenstød med sin jævnaldrende Landsmand Tyge Brahe, og
det endte med, at de en Aften i Julen afgjorde deres Mellemværende 
med Vaaben i Haand; det gik ud over Tyge Brahe, hvis
Næse blev skamferet. De skulle dog snart efter være blevne 
forligte og have været gode Venner for Resten af Livet. Saa meget
mere maatte det krænke M. P., da han mange Aar efter læste i
den Ligtale, der var holdt i Prag over den berømte Astronom, at
dennes vansirede Ansigt skrev sig fra et snigmorderisk Overfald,
og han gjorde da Skridt, som dog ikke førte til noget, for at faa
Ophavsmanden til denne Bagvaskelse straffet. M. P.s Faders kort
efter hin Begivenhed indtrufne Død har rimeligvis kaldt ham hjem
fra Rostock, men et halvt Aar senere drog han til Sachsen for
ved det kurfyrstelige Hof at uddannes i Livets praktiske Skole. Fra
1573 var han blandt de yngre Adelsmænd, som uden at høre til
den danske Hofstat indkaldtes til at møde ved forekommende
Lejligheder, og 26. Sept. 1574 holdt han Bryllup med Ingeborg
Hartvigsdatter Juel (f. 1544). Det var Kongen, som bekostede
Brylluppet. Nu gjaldt det for M. P. om at faa Forleninger, og de
udebleve ikke heller. 1576 forlenedes han med Hammershus, 1577
med Silkeborg, 1584 med Aarhusgaard, 1589 med Skanderborg
(desuden 1594 med Jungshoved) og endelig 1597 med Aalborghus,
hvor han sad en lang Række Aar.

I Aaret 1578 optoges han i Rigsraadet, og fra nu af
fik han efterhaanden en stor Mængde Hverv, hvoraf de vigtigste
ud over de, der fulgte med Stillingen, her skulle anføres. 1580 
var han en af de danske Kommissærer ved et Grænsemøde med
svenske Afsendinger. 1585 stod han i Spidsen for et til Skotland
afsendt Gesandtskab, der skulde forhandle om Ørknøernes og
Shetlandsøernes Indløsning og om en Ægteskabsforbindelse mellem en
dansk Prinsesse og den unge skotske Konge; ingen af Delene
opnaaedes, og de danske Sendemænd skulle endog være blevne
behandlede med en saadan Tilsidesættelse af de skyldige Former, at
de truede med Krig, indtil det lykkedes besindige Skotter at stille
dem tilfreds. 1590 var han blandt de kongl. Kommissærer ved
Landdagen i Flensborg. Medens den unge Christian IV 1591,
ledsaget af 3 af Regeringsraadet, var i Norge for at hyldes, maatte
M. P. midlertidig indtræde i Regeringen, og s. A. deltog han i et
dansk-svensk Grænsemøde, hvorimod han først paa Aaret havde
faaet sig fritaget for at ledsage Enkedronningen til Brunsvig, som
Bestemmelsen havde været. Som en af Rigsraadets delegerede
deltog han i de alvorlige Forhandlinger med Enkedronningen 1593,
da man forlangte, at hun som Danmarks kronede Dronning skulde
følge en anden Politik i Hertugdømmerne end hidtil. I Juli s. A.
indtraadte han i det Firemandsudvalg, der som Regeringsraad
under Christian IV's Mindreaarighed styrede Riget, og denne
anselige Stilling beholdt han til 1596, da Formynderstyrelsen opløstes,
og Kongen selv overtog Regeringen. 1593 ledsagede han Kongen
til Hyldingen i Flensborg. Efter Kansler Niels Kaas' Død 1594
fik han som en Slags Vicekansler Opsynet med danske Kancelli,
°g T595 betegnes han som Kongens Hofmester.

Ogsaa under den nye Styrelse blev der Brug for M. P. 1596
sendtes han og Henrik Ramel til Stade for at mægle i indre
Stridigheder om det bremenske Ærkebispevalg, og det næste Aar var
han Medlem af det Gesandtskab, som hos Administratoren i
Magdeburg, Markgrev Joachim Frederik af Brandenborg, anholdt om hans
Datters Haand for den danske Konge og afsluttede Ægteskabskontrakten. 
Efter at han 1598 her hjemme havde deltaget i Forhandlinger 
med engelske befuldmægtigede, drog han 1600 med flere
danske Statsmænd til Emden for at fortsætte disse Underhandlinger
angaaende Erstatning for konfiskeret engelsk Gods; men
Englænderne kom for sent til Mødet. Noget lignende skete Aaret efter
ved den svenske Grænse, hvor de danske Kommissærer, deriblandt
M. P., indfandt sig, men de svenske udebleve, og stort bedre gik
det ikke 1602, da Raaderne fra begge Sider vel gave Møde, men
de egentlige Forhandlinger ikke kunde begynde paa Grund af 
Titulaturstridigheder. 1602 stod M. P. i Spidsen for en Sendelse,
som i Bremen førte vidtløftige, men frugtesløse Underhandlinger
om de gamle Stridsspørgsmaal med Englænderne. 1603 deltog han
i et Grænsemøde ved Flakkebæk, og s. A. fulgte han Kongen til
Hyldingen i Hamborg. 1605 var han i en Sendelse til Kursachsen.
S. A. henvendte den svenske Konge sig til Peder Munk og ham
for at faa et nyt Møde bragt i Stand, men forgjæves (s. X, 542).
Under Christian IV's Besøg i England 1606 var han en af de 6
Raader, som havde Fuldmagt til i paakommende Tilfælde at træffe
extraordinære Foranstaltninger, og ligesom han 1608 spillede en
fremtrædende Rolle paa det Stændermøde, der valgte Prins
Christian til Tronfølger, saaledes indtog han 1610 ved Prinsens Hylding
i Kjøbenhavn en til hans Alder og Værdighed svarende fremskudt
Plads. 1612-13 var han blandt de danske Fredsunderhandlere i
Knærød, 1615 forhandlede han med en hertil ankommen svensk
Statsafsending og 1616 ligesaa i Kolding med Gesandter fra Lybek.

Aarene havde nu imidlertid gjort deres Ret gjældende, og han
forskaanedes efterhaanden for de anstrængende diplomatiske
Sen-delser uden for Landets Grænser, hvorimod der endnu var
Anvendelse for ham i Landet selv, saaledes 1614, da han var med at
dømme i Sagen mellem Oluf Kock og Hans Resen, og 1616, da
han var blandt Biskop Hans Knudsen Veiles Dommere. Men
1620 omtales det udtrykkelig, at han er «med Livssvaghed beladen»,
og 1622 opgav han Stillingen som Lensmand (i Aalborg), ligesom
han samtidig udtraadte af Rigsraadet. Han levede dog endnu til
ii. Juli 1625.

M. P. vilde næppe være bleven brugt saa meget, hvis han
ikke havde siddet inde med en Del Dygtighed; nogen fremragende
Begavelse var han dog sikkert ikke. Personligt Mod har han
aabenbart ikke manglet. Endnu da han var o. 60 Aar gammel,
var han ligesom i sine unge Dage rede til at lade Kaarden afgjøre
hans Tvistemaal, og 1606 skal han i et Rigsraadsmøde djærvt have
taget til Gjenmæle mod Kongen. Han var en rig Mand, hvis
Jordegods i hans Dødsaar ansloges til over 3000 Tdr. Hartkorn.
Af en Fortegnelse over, hvad han 1584 under et Ophold i Ribe
fik leveret af Drikkevarer fra sin Vært, har man sluttet, at han
selv var tarvelig og holdt sine Folk tarvelig; noget nærmere herom
vides dog ikke, men hans første Hustru roses i Ligtalen over hende
netop ogsaa for Tarvelighed. I sin Ungdom skrev han sig til
Sandbygaard (ved Ringsted), men efter at han o. 1579 havde kjøbt 
Hagested (ved Randers), skrev han sig til denne Gaard, hvis Navn
"han imidlertid kort efter ændrede til Hagesholm, en Navneforandring,
som sagtens stod i Forbindelse med en Ombygning af Gaarden.
Han ejede Del i Bjærgbygaard og havde en Gaard i Kjøbenhavn.
Sin Sognekirke i Hovlbjærg udvidede og forskjønnede han. Det
var et Vidnesbyrd om kirkelige Interesser, naar han (1604) tilbød
at smykke Koret i Frue Kirke i Kjøbenhavn med Billeder af Luther
og Melanchthon.

Sin første Frue mistede han 29. Okt. 1615, og 8. Sept. 1616
holdt den 70aarige Enkemand, med Kongen som Gjæst, Bryllup
med den 38aarige Anne Brahe, Datter af Peder B. til Krogsholm.
Hun døde 1633.

Tauber og Nielsen, Embedsmænd i Aalborg S. 40 ff.

C. F. Bricka.

<chapter name="Parsberg, Oluf, 1599(?)-1661, til Jernit (nu Frijsenborg) og
Palstrup, Rigsraad">

Parsberg, Oluf, 1599(?)-1661, til Jernit (nu Frijsenborg) og
Palstrup, Rigsraad, Søn af Christoffer P. og Dorthe Munk. Han
blev 1615 Hofjunker og var i denne Egenskab 1617 med i Hertug
Frederik (III)s Følge paa hans Rejse til Bremen; fra 1618 var han
Kammerjunker, indtil han 30. Juni 1622 ægtede Karen Kruse, en
Datter af Enevold K. til Hjermeslevgaard (IX, 559). I den følgende
Tid havde han en Række forskjellige Len, først i Danmark Ørum
1622-24, Stjærnholm 1624-26, Dronningborg 1626-27, derpaa i
Norge Bergenhus 1627-29, Throndhjem 1629-42 og Baahus 1642-46. 
I Okt. 1634 var han bleven Ridder, og i Maj 1640 optoges
han i Rigsraadet. Fra Okt. 1643 -- Avg. 1645 var han paa
Sendefærd i Rusland som Hoved for det Gesandtskab, der fulgte
Valdemar Christian paa hans uheldige Giftermaalsrejse. Til Hannibal
Sehesteds Misfornøjelse kunde han saaledes ikke personlig passe
Baahus Len under Svenskekrigen, og ved hans Regnskaber for
hans tidligere Styrelse af Throndhjems Len gjordes betydelige
Antegnelser. 1646 ombyttede han Baahus med Skanderborg Len, som
han beholdt til 1650, hvorefter han fik Vestervig Len.

Under Frederik III hørte han ubetinget til Oppositionen inden
for Rigsraadet, i det han var meget nøje knyttet til Corfits Ulfeldt
og hans Hus. Han veg ikke heller tilbage for at vise sin
Misfornøjelse med den Medfart, der overgik hans Ven; saaledes stemte
han for den strængeste Fremgangsmaade mod Dina, gik kun højst
nødig med til Forbudet mod Ulfeldts «Æresforsvar» og underskrev
ikke Beslutningen om Valget af en ny Rigshofmester. I private
Breve til Ulfeldt udtalte han sig paa den voldsomste Maade mod 
Magthaverne, ligesom hans Hustru vedblev at staa i Brevvexling
med Leonora Christine. Men alligevel var O. P. en Mand uden
stærk personlig Stolthed og Værdighed; vilde han end ikke selv
bøje sig, tog han dog ikke i Betænkning i Leveregler, som han
1653 nedskrev for sine Sønner, at anbefale dem paa enhver Maade
at søge de stores Gunst og nedlade sig til ethvert Smigreri, naar
de blot kunde undgaa for tydelig at vise, at det var Hykleri.
Efterhaanden synes ogsaa hans Anseelse at være stegen paa ny,
vilde Kongen end ikke bekvemme sig til, som det tilraadedes ham,
at sende P. ud til Ulfeldt under Fredsforhandlingerne i Taastrup
1658 for at vinde den mægtige Fjende, saa var han dog imellem
de Rigsraad er, hvem det fra Sept. 1659 overdroges at føre
Underhandlingerne med de svenske Kommissærer uden for Kjøbenhavn.
En mærkelig Stilling kom han til at indtage paa det store
Stændermøde, netop som Følge af den underlige Brydning, der var i hans
Tankegang. Med største Harme og Fortrydelse gik han med til
de Indrømmelser, Adelen maatte gjøre, og noterede i sin Dagbog
bl. a., at nu var der ingen Forskjel længer paa adelige og Bønder;
men ikke desto mindre havde han med største Glæde set, at
Kongen lige ved Stændermødets Aabning, sikkert som en Slags
Bestikkelse, gjennem Christoffer Gabel havde ladet ham vide, at
hans Søn Enevold P. var udnævnt til Prinsessernes og Prins Jørgens
Hofmester, og var næppe mindre tilfreds med, at hans Søn
Christoffer 18. Okt. blev Hofmester for Prins Christian. Og da han
døde, 20. Juli 1661, skal Adelen have følt det som et Tab, fordi
den ventede sig bedre Privilegier ved hans Indflydelse hos
Frederik III.

Saml. t. d. norske Folks Sprog og Hist. V, 467 ff. 
Danske Saml. 2. R. II, 92 ff. 
Hist. Tidsskr. 6. R. III, 241 ff. 
Fridericia, Adelsvældens sidste Dage S. 148. 161 o. fl. St.                                                          

J. A. Fridericia.



Parsberg, Tønne Vernersen, --o.1522, til Harrested og
Ørtofte, Rigsraad, var Broder til foranstaaende Jørgen P. og
Lensmand paa Holbæk Slot og paa Lindholm; det sidste havde han
alt 1486 og endnu 1501. 1487 var han Ridder og Rigsraad, og i
Aarene 1502 og 1504 sad han som Høvedsmand paa Varberg;
endelig havde han til sin Død Gaardstange Len i Skaane. Han
blev meget benyttet ved de idelige Forhandlinger, som i Aarene
1504-13 førtes med de svenske ved Møder snart i Kalmar, snart
i Halmstad, Helsingborg, Malmø eller Kjøbenhavn; en enkelt Gang 
deltog han ogsaa i en Forhandling med Lybekkerne. -- T. P.
levede endnu 21. Juli 1520, men var død 1522. Han var gift 1. med
sin Svogers Stifdatter Maren Knudsdatter Has til Ørtofte, 2. med
Ingeborg Predbjørnsdatter Podebusk, der beholdt Gaardstange Len
og endnu oplevede Grevens Fejde, da Bønderne afbrændte hendes
Gaard. Hun døde ved Paasketid 1542.

Thiset.



Parsberg, Valdemar, --1607, til Jernit, var en Broder til
ovennævnte Manderup P. og skyldte vel sagtens sit nære Slægtskab
med denne formaaende Stormand, at han 1594, uden tidligere at
have haft noget Len, fik den vigtige Forlening Riberhus. I
Forvejen havde han fra 1582 i et Par Aar været Hofjunker og 1588
ledsaget Frederik II til Hertug Hans' Bryllup paa Sønderborg. I
Ribe fik han af Formynderregeringen det ret ubehagelige Hverv at
afkræve Anders Vedel hans historiske Samlinger. 1597 forflyttedes
han til Skanderborg (med Aakjær), hvor han forblev til 1604. Først
skrev han sig til Stadsgaard (nu Constantinsborg, ved Aarhus), men
1583 bortmageskiftede han denne Gaard til Kronen mod en Del
spredt Gods, hvoraf han oprettede Hovedgaarden Jernit (nu
Frijsenborg). 18. Okt. 1584 ægtede han Ide Lykke, Datter af Jørgen L.
(X, 513). Hun overlevede hans Død, der indtraf i Maj 1607.

C. F. Bricka.



Parsberg, Verner, --1487, til «Stirberg», Rigsraad, var
Søn af Verner P. og Margarethe Schenck v. Reicheneck og er
sikkert født i Nürnberg, hvor hans Fader var Høvedsmand. Hans
Farbroder Christoffer P., hvem Christoffer af Bajern drog med sig
til Danmark, har utvivlsomt ført ham her til Landet, hvor han i
Modsætning til Farbroderen tog blivende Ophold; han blev (før
1454) Ridder og Rigsraad, fik Holbæk Slot i Forlening, som han
vistnok beholdt til sin Død, og tog sig her en Hustru, Anne
Tønnesdatter Rønnow. Men han synes da ogsaa at have ydet sit nye
Fædreland væsentlige Tjenester som en meget benyttet Diplomat.
Han blev saaledes 1456 sendt til Køln, hvor han afsluttede en
Forbundstraktat mellem Danmark og Frankrig; 1458 var han
Medlem af det til Danzig affærdigede Gesandtskab, der skulde slutte
Traktat med Kongen af Polen; 1466 ledsagede han Bisperne af
Viborg og Lybek til Maastricht for at aftale en Handels- og
Forbundstraktat med Hertugerne af Burgund, Bretagne og Normandiet,
ligesom han besøgte sin Hjemstavn Nurnberg for at pleje nogle
Forhandlinger ved Kejserhoffet. Atter 1467 og 1469 sendtes han 
sammen med de 2 nævnte Bisper til Nederlandene, bl. a. for at
forhandle med Kongen af England, ligesom han ogsaa 1472, 1473
og 1476 tog Del i Møderne med de svenske i Kalmar. Endelig
var han med i det Gesandtskab, som 1477 affærdigedes til Dresden
for at fremføre Junker Hans' Bejlen til Kurfyrstens Datter. Hvor
meget han end saaledes færdedes udenrigs, synes han dog ikke
at have forsømt Lejligheden til at gjøre sig fortrolig med de indre
Forhold her i Danmark, thi alt 1473 fungerede han lejlighedsvis
paa Sjællands Landsting som Landsdommer. V. P. døde 1487 og
er Stamfader til de danske Parsberger.

Thiset.



Parsberg, Verner, --1567, til Harrested, Rigsraad, Søn af
fornævnte Tønne P. og hans 2. Hustru, var 1536 og 1538 Hofsinde
og var alt 1536-37, som det synes, forlenet med Øvids Kloster.
1540 fik han Brev paa Ellinge Len, men har muligvis ikke tiltraadt
det, thi 1541 sendtes han til Bleking som Lensmand paa
Sølvitsborg; desuden havde han et Kannikedømme i Roskilde. 1548
ledsagede han Prins Frederik til Norge, ved 1550 blev han Rigsraad,
og endelig modtog han ved Kroningen 1559 Ridderslaget. Foruden
større Byggearbejder paa Sølvitsborg havde han i dette vigtige
Grænselen 2 Opgaver af særlig Art; han skulde saa vidt muligt
bekæmpe de talrige Landstrygere, som havde Tilhold i de øde,
uvejsomme Skovstrækninger, der den Gang dannede Landegrænsen,
og han skulde under de daværende spændte Forhold mellem de
nordiske Riger holde et vaagent Øje med, hvad der gik for sig
paa den anden Side Grænsen. I begge Henseender synes han at
have gjort Fyldest; særlig havde han stadig sine Spejdere inde i
Sverige og stod i den Anledning i hyppig Forbindelse med
Regeringen i Kjøbenhavn. Da Krigen udbrød, blev han strax selv
tredje beskikket til Proviantmester for Bleking; Svenskerne faldt
alt 1563 ind i denne Provins, og forgjæves søgte V. P. at tvinge
dem bort ved selv at gjøre et mindre Indfald over den svenske
Grænse. Først efter at de havde skjændet og brændt paa det
grusomste, droge de bort. Det følgende Aar faldt den svenske
Hær atter hærgende ind i Landet og indtog Sølvitsborg, dog
rigtignok først efter at V. P. havde afbrændt Slottet og med Besætningen
trukket sig bort. 1565 blev han sammen med Hr. Lave Brahe
beordret til som Kommissær at ledsage Feltøversten Hr. Otte
Krumpen, formodentlig for at denne kunde drage Nytte af deres
nøje Kjendskab til Grænseegnene, men denne hans Deltagelse i 
den egentlige Krig blev kun af kort Varighed. Sygelighed har
sikkert nødt ham til at søge hjem, thi han døde alt 21. Jan. 1567
paa sin Fædrenegaard Harrested. -- Hans Hustru, Anne Manderupsdatter 
Holck, der havde skjænket ham en talrig Børneflok,
overlevede ham til 26. Maj 1591. Hun havde fra 1576 til sin Død
Hørby Len i Froste Herred.

Thiset.



de Parthenay, Jean Blaise Desroches, d. 1766, s. Desroches (IV, 247).



Parvus, Matthis, --1553, Præst. Fra Roskilde udgik
henimod Reformationstiden 3 ret mærkelige Brødre, hvis Tilnavn Lille
paa humanistisk Vis omdannedes til Parvus, nemlig foruden M. P.
og ndfr. anførte Peder P. ogsaa «Hr. Henrik P.», der 1531 nævnes
som den landflygtige Kong Christian II's «tro Tjener og Sekretær»,
der i Forening med Ærkebiskop Gustav Trolle søgte at bane Vej
for sin Herre og skaffe ham Tilslutning i Norge, medens han senere,
under Kjøbenhavns Belejring, mente at tjene sin gamle Herres Sag
bedst ved en Tid at slutte sig til Hertug Albrecht af Meklenborg.
Sidst (1541) forekommer han dog i Christian III's Tjeneste
udenlands. -- M. P., der blev Præst, stod i nært Forhold til Sjællands
Biskop Peder Palladius, og det var til Dels efter Opfordring fra
denne, at han oversatte og udgav flere religiøse Skrifter,
saasom: «En ret Bedebog med den rette Passional» (1544), Urbanus
Regius' «Sjælens Lægedom for de karske og syge i disse farlige
Tider og i Døds Nød» (1544) samt P. Palladius' «En kort
Catechismi Udlæggelse, skreven paa Latin for norske Sognepræster og
nu udsat paa Dansk, de kristne udi Island til gode» (1546). -- 
Som Præst i Gislev og Dalkjøbing i Skaane klagede M. P. 1549
til Kongen over, at Fogeden paa Gislevgaard truede og undsagde
baade ham og hans Hustru. Skjønt Jesper Friis, der var forlenet
med nævnte Gaard, i den Anledning fik Befaling om at tage
Borgen af Fogeden til Sikkerhed for, at han ikke overfaldt Præsten,
har denne dog mulig følt sig saa usikker, at han har søgt
andensteds hen. Han nævnes nemlig siden som Præst i Blidstrup i
Nordsjælland, hvor han skal være død 1553.

Personalhist. Tidsskr. VI.

H. F. Rørdam.



Parvus, Peder, --1559, Humanist, kaldes ligesom hans
ovennævnte Broder ofte Rosæfontanus efter Fødebyen Roskilde. 
Hans Levned, saa vidt vi kjende det, giver os en levende
Forestilling om den brændende Iver, hvormed unge, begavede Mænd
i Tiden henimod Reformationen kastede sig over Studiet af de
gamle Sprog og gjennem Humanismen lededes til det Brud med
Fortiden, der gjorde dem til erklærede Tilhængere af den kirkelige
Reformation. Det er sandsynligt, at Humanisten Walter Mortimer
(XI, 478), der var Rektor ved Roskilde Skole, først har vakt P. P.s
Interesse for Videnskaberne («artes»), og at den er bleven mægtig
styrket ved hans senere Studieophold i Rostock. Hjemkommen
her fra skrev han i Dec. 1519 et Brev til den bekjendte Henrik
Smith fra Malmø, hvilket denne aftrykte som Indledning til sin
«Hortulus synonymorum» (1520). Brevet er gjennemstrømmet af
den frejdige Sejersfølelse, som den Gang besjælede saa mange af
Forkæmperne for de gjenopstandne Videnskaber. Blandt de store
Navne paa samtidige Humanister, som P. P. med Berømmelse
omtaler i sit Brev, er ogsaa «den højlærde Philip Melanchthon og
den dybsindige Theolog Martin Luther», hvilke han dog endnu
kun kjendte af Rygte, men inderlig ønskede at komme i personlig
Forbindelse med. Endnu stod han i religiøs Henseende dog
væsentlig paa det gamle Stade, som det fremgaar af et latinsk
Digt, han 1520 udgav til Jomfru Maries Ære.

P. P.s Livsforhold i de følgende 15-16 Aar ere os saa godt
som ubekjendte. Man har ment, at han ligesom hans Broder
Hr. Henrik P. har været en af den landflygtige Christian II's
Ledsagere; men derfor foreligger dog ikke noget Bevis. Imidlertid er
det klart, at han har færdedes mange Aar i Udlandet, har erhvervet
Magistergraden og navnlig har opholdt sig længere Tid i Paris,
da han etsteds nævner den derværende berømte Bogtrykker og
Humanist Robert Stephanus som sin «gode, gamle Ven». Ogsaa
i Wittenberg har han været, da han senere omtalte Luther og
Melanchthon som sine aandelige Fædre og Lærere, hvem han
skyldte den største Taknemmelighed og Ærbødighed. 1536 var
han hjemme; thi ved denne Tid anbefalede den unge Herman
Skeel, der da studerede i Tyskland, ham paa det bedste til
Rigsraad Anders Bille, at han kunde faa et Levebrød her i Landet,
hvor han nu havde begivet sig hen.

1536 udgav P. P. i Roskilde den løwenske Professor Johan af
Kampens latinske Parafrase af Davids Salmer og Prædikerens Bog,
som han ledsagede med Anmærkninger. Paa samme Maade udgav
han 1537, ligeledes i Roskilde, en latinsk Komedie om den forlorne 
Søn af Vilh. Gnapheus, Rektor ved Gymnasiet i Haag. Ved
Universitetets Gjenoprettelse s. A. blev P. P. Professor pædagogicus
med den Opgave at føre de unge Studenter ind i den humanistiske
Dannelse og at vejlede dem ved Udarbejdelsen af latinske Breve
og Vers. 1542 blev han Professor i Rhetorik og udnævntes senere
af Kongen til Poeta laureatus med et Digtervaaben (en Egegren
med Blade og Agern), som hans Søn Christoffer Lille, der i mange
Aar var Præst i Birkerød, ogsaa førte og lod sætte paa
Prædikestolen i sin Kirke.

P. P. døde 27. Avg. 1559. At dømme efter de Lovtaler, flere
af hans Disciple have holdt over ham, maa han have været en
fortræffelig Lærer, der, saa lille og uanselig han end var af Ydre,
besad stor Begavelse og Veltalenhed. Om hans Gaver som latinsk
Digter vidne flere Vers, der findes spredte paa forskjellige Steder.
Men hele sit Liv synes han at have været trykket af trange Kaar,
saa Universitetet maatte hjælpe hans Enke, Anne, til at faa hans
Lig begravet. Hans slette Vilkaar have mulig endog bevirket, at
han i et Aars Tid (1538-39), for at undgaa sine Kreditorers
Efterstræbelser, har maattet forlade sin Plads. En lille gejstlig Forlening,
han havde faaet (St. Jacobs Alters Vikarie), maatte Universitetet
indløse for ham, da han havde pantsat den. -- Af hans Skrifter
kan endnu nævnes hans Oversættelse af Ant. Corvinus' Postil over
Søndagsevangelierne (1539), et især for Præster meget nyttigt Skrift,
samt en lille Bog om «det ypperligste og mest besynderlige, som
den hellige Skrifts Bøger indeholde» (efter det franske, 1543). Aaret
efter P. P.s Død udgav Historieskriveren Hans Svaning under hans
Navn sit eget polemisk-historiske Værk «Refutatio calumniarum
Joh. Magni Gothi», og længe gik og gjaldt P. P. som Forfatteren
til dette Skrift. -- Den for en Del Aar siden (Rørdam, 
Historieskrivningen siden Reform. S. 10 ff.) fremsatte Formodning om, at
P. P. kunde være Forfatter til det, navnlig i stilistisk Henseende,
mærkelige historiske Skrift «Seditionum Daniæ liber», har nys (i
Weibulls «Skånska Saml.» 1894-95) fundet bestemt Modsigelse,
uden at man dog har kunnet pege paa nogen anden Forfatter,
hvem Skriftet med nogen Sandsynlighed kan tillægges.

Gamst, De Petro Parvo Rosæfontano schediasma (1755). 
Ny kirkehist. Saml. II, 238 ff. 
Rørdam, Kbhvns Universitets Hist. 1537-1621 I, 538 ff.

H. F. Rørdam.



de Pas (ell. Passe), Simon, 1591-1647, Kobberstikker, 
var Søn af en hollandsk Kobberstikker Crispin de P. og Magdalene 
de Bock; han var født i Utrecht, men tilbragte sin Barndom og
Ungdom i Køln. hvor Faderen den Gang boede, og var senere
(1613-23) med ham i England. Han var Lærling af sin Fader og
havde allerede i England vundet Navn som Kobberstikker, da han
af Christian IV blev indkaldt til Danmark. Her var han kongl.
Kobberstikker fra 1624-47; rimeligvis døde han 6. Maj 1647. Fra
1626, da han blev indskrevet ved Universitetet som «Coloniensis»
af luthersk Trosbekjendelse, var han tillige dettes Kobberstikker.
I Danmark stak han en Del store Portrætter af Datidens
Adelsmænd og lærde foruden 2 Portrætter af Kongen, hvoraf det ene,
omgivet af 6 Forgængere af den oldenborgske Stamme, hører til
Bibeludgaven af 1633. End videre nævnes 100 Portrætter af den
danske Kongerække, hvoraf de sidste Blade dog maa være stukne
af Sønnen Crispin de P. I 1634 maatte S. de P. i Forening med
K. van Mander tegne «Monstra» (Dekorationer) til nogle Skuespil,
som opførtes ved Prins Christians Bryllup.

Suhms Nye Saml. IV, 1, 100.
Kjøbenhavns nyeste Skilderi 1830, Sp. 817.

Ph. Weilbach.



Paslich, Caspar, --1597, til Liddouw, Hofraad, var født i
Pommern af adelig Slægt. 1550 blev han immatrikuleret ved
Universitetet i Wittenberg; for Resten studerede han baade før og
siden i Rostock, hvor han formodentlig ogsaa erhvervede den
juridiske Licentiatgrad. 1557 blev han af Christian III antagen som
kongl. Raad og samtidig forlenet med Dekanatet i Roskilde med
Forpligtelse til at opholde sig ved Kongens Hof og lade sig bruge
i alle forefaldende Sager til at skrive, tale og raade, i Statssendelser
og i Kancelliet. Hvad der betroedes ham under Tavsheds Segl,
skulde han tage med sig i Graven. Hele sin Levetid skulde han
forblive i Kongens og hans Søns Tjeneste. -- Under Frederik II
opnaaede P. ikke ringe Indflydelse og modtog store Beviser paa
Kongens Yndest. Han var med paa Toget til Ditmarsken 1559
og forfattede en mærkelig Beretning om dette heldige Krigstog,
i Form af et udførligt Brev til Rigsraad Erik Krabbe, en
Hovedkilde til de senere Beskrivelser af Ditmarskens Erobring. Siden
benyttedes han stadig i diplomatiske Forhandlinger og som
Af-sending til fremmede Magter, særlig under den nordiske
Syvaars-krig. Som oftest var han under slige Forhold i Følge med en høj
dansk Adelsmand, der var den egentlige Leder af Missionen, medens
P. førte Ordet og Pennen.

Da P. havde ægtet en dansk adelig Jomfru, Judith Folmersdatter, 
fik han 1565 Løfte om, at hvis hun overlevede ham, maatte
hun beholde Dekanatet i Roskilde i 2 Aar efter hans Død. 1570
forærede Kongen ham Jerslev Hovedgaard i Sjælland og 1571
Rønnebæksholm med 28 Bøndergaarde ved Næstved. 1579
forlenedes han med Snegaards Len i Sjælland. 1583 fik han efter
eget Ønske paa Grund af Alder og Svagelighed Afsked af Hof- og
Kancellitjenesten med Bibehold af sin Løn. Som det synes, er
han dog ogsaa senere bleven brugt ved enkelte Lejligheder i
diplomatiske Forhandlinger og Sendelser. Endnu Aaret før sin Død
kaldes han i et Kongebrev «vor Mand og Hofraad». - Han døde
22. Okt. 1597 paa Rønnebæksholm.

Da P. i 40 Aar opholdt sig her i Landet, levede han sig saa
temmelig ind i vore Forhold og kom til at staa i nærmere
Forbindelse med flere danske Videnskabsmænd. Med Universitetet,
hvis «Konservator» han var i disse mange Aar, synes han at have
staaet paa en meget god Fod, og det omtales, at han ved
forefaldende Lejligheder antog sig dets Tarv og støttede Professorernes
Ønsker og Andragender ved sin Indflydelse hos Kongen. Som
Bevis paa det gode Forhold mellem P. og «de højlærde» kan
anføres, at han 1579 fra Rostock indbød dem alle til at komme over
og bivaane hans Datter Catharinas Bryllup i Bergen paa Rygen
med Henrik Normann, Arving til Dubbenitz. Det samme gjentog
sig, da han 1584 fejrede sin Datter Dorotheas Bryllup i Greifswald
med Antonius Sastrow til Salchow. Foruden disse Døtre havde
P. Sønnerne Frederik og Claus, af hvilke den første arvede
Rønnebæksholm; dennes Datter Elisabeth ægtede Præsten Anders
Jacobsen Langebek og blev ved ham Oldemoder til Historikeren Jacob
Langebek.

F. Carlsen, Om Rønnebæk Sogn S. 223 ff. 
Rørdam, Kbhvns Universitets Hist. 1537-1621 II, 397 ff.                                                 

H. F. Rørdam.

<chapter name="v. Passow, Anna Catharina, 1731-57, Skuespillerinde og
Forfatterinde">

v. Passow, Anna Catharina, 1731-57, Skuespillerinde og
Forfatterinde. Forældrene, Premierlieutenant Fred. Siegfr. Joh.
Hans v. d. Lühe (f. o. 1705 d. 4. Sept. 1750) og Mechtilde
Siegfriede f. Jullern, sade i trange Kaar, da Datteren A. C., der var
født 25. Jan. 1731, i 1747 under Navnet Jfr. Materna indtraadte i
de danske Aktørers Troup. Hun besad en medfødt Anstand, der
kom hende til gode saa vel i Komediens elegante Elskerinderoller
som i Tragediens højtstemte Heltinderoller; hun synes derimod ikke 
at have kunnet krænge Vrangsiden over i Parodien, i det mindste
fremkaldte hendes Deklamation som Philocyne i «Melampe» Taarer
og ikke Latter. 19. Marts 1753 optraadte hun sidste Gang som
Phenice i «Cato» og ægtede 26. Dec. s. A. Lieutenant Chr. Albrecht
v. P. (døbt 24. Maj 1732 i Grue i Norge, d. som Etatsraad). Ved
Opførelsen af det første danske Syngespil, N. K. Bredals «Gram
og Signe», i Bryggergaarden 21. Febr. 1757 medvirkede Fru P.,
hvis Mand da var i Trankebar, og senere paa Aaret udgav hun
ikke mindre end 3 dramatiske Arbejder, af hvilke «Den uventede
Forlibelse eller Cupido Filosof» som det første danske Stykke
benyttede nordiske Gudenavne. Femakts-Lystspillet «Mariane eller
det frie Valg», i hvilket Fru P. uden Held havde forsøgt at tegne
en ubeslutsom Kvindekarakter, blev den første danske Komedie
uden for det Holbergske Repertoire, Theatret bragte til Opførelse
(26. Okt. 1757). 7-8 Uger i Forvejen var Forfatterinden død,
3. Sept. Af hendes litterære Efterladenskaber, blandt hvilke fandtes
en næsten fuldendt Oversættelse af «Don Quixote», udgaves en
Oversættelse af Prevosts «Clevelands Historie» I (1759); hendes 3
Stykker oversattes baade paa Tysk (Frankf. o. Leipz. 1759) og paa
Fransk (i 4. Del af de Sauvignys «Parnasse des dames», Paris 1777).

Prévost, Clevelands Hist. I (1759), Fortalen. 
Overskou, Den danske Skueplads II. 
Holbergs Komedier, Jubeludg., III.

Arthur Aumont.



v. Passow (Passau), Hartvig, --1706, hørte til en meklenborgsk 
Adelsslægt og havde staaet i Biskoppen af Münsters Tjeneste
som Kommandant, Oberstvagtmester og Chef for Garden til Fods.
1683, da Christian V mobiliserede en stærk Hær i Holsten i
Anledning af Striden med Gottorp, blev P. dansk Oberst, mod at han
paatog sig at hverve et Infanteriregiment. Dette blev dog 1685
opløst sammen med andre ved samme Lejlighed oprettede
Regimenter, og til Erstatning blev P. Kommandant i Glückstadt. Som
saadan stod han indtil 1690 -- da han blev Chef for Dronningens
Livregiment, som han bl. a. førte under Expeditionen mod
Ratzeburg 1693 -- og atter fra 1698 til sin Død. Under Krigen i
Holsten 1700 viste P. sig ret virksom for paa bedste Maade at sætte
Fæstningen i Forsvarsstand mod et eventuelt Angreb, som dog ikke
blev til noget. Han var 1698 udnævnt til Brigader; 1705 blev han
Generalmajor og Inspektør over Infanteriet i Hertugdømmerne.
S. A. i Dec. fik han Kommandoen over den Troppestyrke, der
sendtes til Eutin, Hovedsædet i Bispedømmet Lybek, for at tage 
dette i Besiddelse i den danske Prins Carls Navn. Under Angrebet
paa Eutin Slot, der forsvaredes af en gottorpsk Besætning, blev P. 
saaret og døde Nytaarsdag 1706. Han var gift med Cathrine
Elisabeth v. d. Lippe af Huset Vinsebek i det paderbornske.

H. W. Harbou.



Paston (Baston), Johan, --1557-- , Sanger og Komponist,
var en af de nederlandske Musikere, som under Christian III
indkaldtes til det kongl. Kantori i Kjøbenhavn, hvor han fik
Ansættelse som Sangmester 1557. Forinden han kom her til, havde han
været i Tyskland, og han anføres 1555 som Altist i det sachsiske
Hofkantori. At han gjaldt for en fremragende Kapacitet, kan
sluttes deraf, at han var den af Christian III' s daværende 3
nederlandske Sangmestre, som oppebar den højeste Lønning. Hans
Ophold ved det danske Hof blev imidlertid kun af kortere
Varighed, i det han allerede afskedigedes Toaarsdagen efter sin
Ansættelse. Senere kom han vistnok til Sverige. Fra hans Virksomhed
her i Landet skriver sig et Par Kompositioner over Koralmelodierne
«Christ ist erstanden» og «Christ lag in Todes Banden», der findes
i det ene af de 2 Sæt haandskrevne Nodebøger fra Christian III's
Kantori, som endnu ere bevarede. Musiksamlinger, udkomne i
Antwerpen i Aarene 1543-55, indeholde Motetter og franske Chansons
af hans Komposition.

Monatshefte f. Musikgesch. IX (1877), 237. 
Eitner, Bibliogr. d. Musik-Sammelwerke des 16. u. 17. Jahrh.                                                  

V. C. Ravn.



Pauelsen, Erik, 1749-90, Maler, var født 14. Okt. 1749, hvor
vides ikke, hvem hans Forældre vare, ikke heller. I ethvert Fald
var han Barn af fattige Forældre. Som Dreng forlod han det
fædrene Hus, vandrede fra Landsby til Landsby ad Kjøbenhavn til,
malede Dragkister for Bønderne for et Maaltid Mad og Nattely og
naaede endelig til Hovedstaden, hvor han blev tagen i Lære af
en Malermester. Hans fremadstræbende Aand førte ham snart til
Kunstakademiet, hvor han arbejdede og studerede flittig og
alvorlig, og hvor han fra 1774-77 vandt alle Medaillerne, den store
Guldmedaille for en «Salomos Dom». Der foreligger ikke den
fjærneste Antydning af, at dette energisk fremadstræbende unge
Menneske har nydt nogen som helst særlig Opmuntring fra
Akademiets Side, og det endskjønt Kunstskolen de paagjældende Aar
styredes af 2 saa humane og Hjærtens gode Mænd som Wiedewelt
og Harsdorff. P. tabte dog ikke Modet, skjønt hans Kaar uden 
Tvivl i lang Tid vare saare kummerlige, han malede ufortrødent
baade Portrætter og «Historier» og alskens Dekorationsarbejde og
søgte endelig, 3 Aar efter at han havde vundet den store
Guldmedaille, om Rejsestipendium til Udlandet. Akademiet mente
imidlertid ikke at kunne tilstaa ham dette (1780), hvorpaa P. -- mulig
lidt paa Trods og for at ærgre dem i Akademiet, som maaske
allerede den Gang saa paa ham med skjæve Øjne -- rejste
udenlands paa sin egen Pung. Han havde nemlig gjort et godt Parti,
havde 11. April 1777 ægtet en velhavende Pige, Anna Elisabeth
Lobeck (f. 1759 d. 1840), Datter af en rig Bager Jacob L., i hvis
Hus han havde gjort Vægmalerier med Motiver af Josefs Historie;
hans unge Hustru ledsagede ham nu paa hans Udenlandsrejse.
Rejsen gik til Italien, hvor P. synes at have opholdt sig i længere
Tid, og hvor han gjorde en Kopi efter Rafael og et Par store
Billeder efter sin egen Komposition, «Cupido» og «Mercur og
Psyche»; i Paris var han 1782, besøgte ogsaa Diisseldorf, hvis
berømte Malerakademi var stiftet nogle Aar før (1767), og hvor den
den Gang regerende Fyrste skjænkede ham Professortitelen, ligesom
han ogsaa undervejs var ble ven Medlem af flere Akademier. Her
hjemme agreeredes han af Akademiet i Febr. 1784, et Par Maaneder
efter sin Hjemkomst, paa de nys nævnte Arbejder og blev derefter
akademisk Medlem s. A. paa et stort Billede om Kalmarforeningen,
et mat og tarveligt allegorisk Maleri af mager Komposition, som
da ogsaa af Kritikken fik en temmelig ublid Medfart.

Allerede tidligere havde han til flere Arbejder taget sine
Motiver fra Fædrelandets Historie -- hvad der for den Tid var
særdeles fortjenstfuldt og paaskjønnelsesværdigt -- som «Hans Madsen
for Johan Rantzau» (stukket af J. M. Preisler 1779), «Anna
Colbjørnsen i Norderhov» og «Rolf Krage» (stukne af M. Haas
henholdsvis 1780 og 1782) og «Knud den helliges Drab», i St. Knuds
Kirke i Odense, som og raderet en «Knud den store ved
Strandbredden» (Paris 1782); men alle disse Arbejder lade en Del tilbage
at ønske, navnlig i Henseende til Komposition og Figurernes
Anbringelse i Rummet, som da P. overhovedet aldrig drev det
synderlig vidt hverken som Figurmaler eller endnu mindre som
Historiemaler; de Lovprisninger, der løde over ham og hans Værker efter
hans bratte og sørgelige Død, ere kun til Dels fortjente. Som
Portrætmaler har han derimod en betydelig Rang. Af Portrætter
fra P.s Haand kan nævnes hans eget, hans Hustrus (paa Billedet
«Venus Urania»), Regensprovst A. C. Hviids, Præsten Weinreichs, 
Søren Gyldendals, N. L. Reiersens, Struensees (1771), Rahbeks (1789),
Rahbeks Forældres, Ewalds paa Sygelejet o. fl. Han førte ogsaa
Radernaal og Gravstik med Færdighed og stak 1788 til Rahbeks
«Lommebog for Skuespilyndere» Danserinden Bjørns Portræt og
tegnede Skuespillerinderne Gjelstrups og Preislers. -- P. havde
derhos et aabent Øje for landskabelig Skjønhed og optraadte ikke
uden Held som Landskabsmaler. Den kongelige Samling ejer flere
Landskabsbilleder fra hans Haand. 1788 var han en Tur i Norge,
hvor han gjorde en Del Prospekter, som kom til Frederiksberg Slot,
og af hvilke han selv stak nogle enkelte. Til Dronninggaard, som
ejedes af Etatsraad de Coninck, malede han kort efter en Del
«Udsigter» fra nævnte Herresæde, 2 store Vægbilleder og 6 mindre
over Dørene. Ogsaa gjorde han enkelte nette smaa Genrebilleder.
P. var saaledes en mangesidig og for sin Tid ikke ubetydelig
Kunstner. Men ved Akademiet og i de styrendes og indflydelsesriges 
Kredse var det ham ikke muligt at trænge igjennem. Noget
Professorat ved Akademiet, endog blot en tom Professortitel,
opnaaede han aldrig her hjemme. Ved Mandelbergs Død 1786 fik
Juel -- som ret var -- det saaledes ledigblevne Professorat. Men
heller ikke senere blev der Plads for P. i en af Akademiets
Lærestole. Det hed sig den Gang, at det var den indflydelsesrige
Abildgaard, som modsatte sig P.s Ansættelse ved Akademiet, og
der mumledes om, at Abildgaard var skinsyg over den Anseelse,
P. i vide Kredse nød som Kunstner. Umuligt er dette jo ikke,
skjønt der ganske vist ikke kan føres noget Bevis herfor, og naar
henses til Abildgaards vel bekjendte stridbare og rethaveriske
Karakter, er det vel ikke urimeligt at antage, at han af og til og
maaske ikke saa sjælden kan have gjort «Professor» P. -- som
saa mange andre -- Livet surt. I hvert Fald brød den nys
omtalte Mumlen lydelig frem, ogsaa paa Prent, da P. 20. Febr. 1790
aflivede sig ved at styrte sig ud ad et Vindue. Tilstrækkelige
Grunde til at forklare hans Selvmord foreligge ikke; hans Kaar
vare ikke slette, hans Familieliv lykkeligt, agtet og æret var han
af sine Medborgere baade som Menneske og Kunstner --, mulig
har han handlet i Sindsforvildelse. Den ansete og afholdte
Kunstners Død vakte uhyre Opsigt, der holdtes Sørgefest over ham i det
forenede dramatiske Selskab, og Kronprins Frederik befalede, at
der for Statens Regning skulde opkjøbes alt, hvad der var at
opdrive af P.s Værker. Det bør dog endnu en Gang udtales, at der
ingen plavsibel Grund foreligger til at sætte P.s sørgelige Død i 
nogen Kavsalforbindelse med hverken Abildgaards eller nogen
anden Akademikers mulige Mangel paa Velvilje for ham. -- P.
efterlod sig Enke og 2 smaa Pigebørn. Enken døde først 19.
Marts 1840.

Rahbek, Erindringer IV, 27. 
Kjøbenhavns Skilderi 1819. 
Wilse, Reiseiagttagelser V, 163. 
O. Nielsen, Efterr. om Skodborg og Vandfuld Herr. S. 137.  545 f. 
Hist. Tidsskr. 4. R. IV. 
Meier, Wiedewelt. 
Weilbach, Nyt Konstnerlex.

F. J. Meier.



Pauli, Andreas, d. 1700, s. v. Liliencron (X, 285).



Pauli, Broderus, 1598-1679, hamborgsk Borgmester, Søn af
Johann P. og Anna Dose, er født i Husum 3. Avg. 1598. 1629
blev han Dr. jur. i Helmstedt og nedsatte sig derpaa som Advokat
i Hamborg, hvor han 1639 blev Syndikus. Som saadan blev han
Hovedforfægteren af Hamborgs Uafhængighed af Holsten og
forfattede 1641 et stort Stridsskrift («Apologia Hamburgensis») mod
Christian IV. Kongen nærede ogsaa en heftig Forbitrelse mod ham
og lod ham i April 1643, da han vendte tilbage fra en Sendelse
til Hertugen af Gottorp, anholde af Ryttere og føre til Rensborg,
hvor han holdtes fangen en Maaneds Tid. Senere skal Kongen
have tilbudt ham Ansættelse i sin Tjeneste, men han afslog det og
vedblev at være Danmarks Modstander. 1670 blev han valgt til
Borgmester i Hamborg. Han var gift med Catharina Lange og
døde 19. Jan. 1679.

Moller, Cimbria lit.
Allg. Deutsche Biographie XXV.

J. A. Fridericia.



Pauli, Johan Georg, 1736-98, Direktør i Generalpostamtet,
en Søn af nedennævnte Otto Georg P., fødtes i Kjøbenhavn
14. Nov. 1736, fik som ungt Menneske Ansættelse i Krigskancelliet,
hvor han 1762 blev Gehejmekancellist hos Saint-Germain, men
mistede kort efter dennes Afgang sin Stilling. 1767 blev han
udnævnt til Direktør i Generalpostamtet og gjorde sig under sin
paafølgende 27aarige Virksomhed i dette Embede paa forskjellige
Maader fortjent af Postvæsenets Udvikling; saaledes skyldtes en
mere tidssvarende Ordning af Pakkepostvæsenet og Organisationen
af Befordringsvæsenet i Hertugdømmerne i en væsentlig Grad hans
Energi og Indsigt. Des værre var han en daarlig Husholder og
en svag Karakter, og da de økonomiske Vanskeligheder voxede
ham over Hovedet, benyttede han sig af sin Stilling til hos
Postkassereren at laane af Postvæsenets Midler for paa den Maade at 
tilfredsstille sine paatrængende Kreditorer. Dette førte til, at han
1794 blev suspenderet og 1796 fradømt sit Embede. Sine sidste
Dage henlevede han derefter i Lybek, hvor han døde 16. April
1798. Han havde Ord for at være en litterært interesseret og
kunstforstandig Mand, og dette havde til Følge, at han 1773 blev
Medlem af Direktionen for det kongl. Theater, hvilken Stilling han
dog allerede 1778 fratraadte. 1767 var han bleven Kancelliraad,
1769 Justitsraad og 1777 Etatsraad. -- Han var gift med Christine
f. Schultz (d. 6. Febr. 1788).

G. Kringelbach.



Pauli, Otto Georg, o.1700-1780, Finansdeputeret, blev i
Foraaret 1735 Kancellist i Rentekammerets tyske Kancelli og senere
s. A. Sekretær sammesteds. 1739 konstitueredes han tillige til
Kommitteret i det nævnte Kollegium, men afskedigedes 1744 med
Pension fra begge Stillinger. Efter v. d. Ostens Afgang som Direktør
for Rentekammeret 1746 indtraadte han dog paa ny som
Kommitteret i Kollegiet og gjorde i denne Stilling i en lang Aarrække
udmærket god Fyldest, blev 1770 Medlem af Overskattedirektionen
og Deputeret for Finanserne, afskedigedes vel som Deputeret ved
Omordningen 1771, men overtog umiddelbart efter Struensees Fald
1772 Stillingen som Deputeret i Finanskollegiet og det tyske Kammer
og udnævntes i Slutningen af sidstnævnte Aar til Direktør for
Øresunds Toldkammer. Fra dette Embede fik han paa Grund af
svækket Helbred 1776 sin Afsked med sin fulde Gage som Pension
og døde 31. Juli 1780. Han var 1739 bleven Kammerraad, 1746
Justitsraad, 1759 Etatsraad og 1767 Konferensraad. Han var gift
med Anna f. Kamphøvener (d. i Helsingør 4. Febr. 1775 i sit
61. Aar).

G. Kringelbach.



Paulli, Daniel, 1640-84, Avisudgiver og Boghandler, Søn af
nedennævnte Simon P. og Elisabeth Fabricius, er født i Rostock
23. Maj 1640, men vistnok opdraget i Kjøbenhavn. 1664 var han
ansat ved en Boghandel i Nürnberg, da han kaldtes hjem af
Boghandlerenkerne Moltke (s. XI, 423) for at forestaa Kjøbenhavns
største Boghandel. 8. April 1665 fik han Bevilling som kongl.
Boghandler, men kun kort Tid blev han Bestyrer af Bogladen, da
Enkernes Uenighed bevirkede Handelens Ophør. Bryderier og
Processer vare Følgen for P., men tvang ham ogsaa ind paa
selvstændig Virksomhed. Han skaffede sig Bevilling paa Forlagsret til
adskillige Bøger, erhvervede en Del af det Moltkeske Bos 
Forlagsskrifter, indforskrevne Bøger, Kobbere og Plader for 4000 Rdl,
kjøbte 2 Huse i Skindergade og aabnede der sin Boglade. 1667-77 
var han Avktionsdirektør. Ogsaa paa Børsen havde han
Udsalg og i Frankfurt a. M. en Forlagshandel. Han har forlagt
ikke faa danske Værker; hans Forretning har været solid, men
ikke storstilet. Kingos aandelige Sjungekor udkom hos ham, og
selv foranstaltede han 1680 en Salmesamling: «Den sjungende
Gudsfrygts, som staar højt over de samtidige. En i hans sidste Aar
forberedt Udgave af en Billedbibel, et Pragtværk, hvoraf Prøveark
haves, afbrødes ved hans tidlige Død (Nov. 1684).

Størst Betydning har P. som Avisudgiver. Hans Privilegium
er af 2.2. Okt. 1672, men alt i Juli var den tyske Avis
«Extraordinaire Relationes» begyndt at udgaa omtr. 3 Gange om Ugen
med mange Tillæg, under Krigen med Sverige ledsaget af en
«Oeresundische Relation» med indenlandske Nyheder. Fra Nov.
1672 udkom en dansk Maanedavis og fra Sept. 1675 nver Uge
«Dansk Advis». Herved har P. saa at sige skabt en dansk
Dagspresse; før bøde tyske Ugeaviser væsentlig et tarveligt Udpluk af
Hamborger-Blade. P. havde Korrespondenter i Udlandet,
Forbindelser ved Hæren og i Regeringskredsene. Sproget er livligt, de
indenlandske Nyheder udførlige og paalidelige, et rigt Materiale af
politiske og militære Aktstykker ledsager Aviserne. I kommerciel
Henseende vare Meddelelser af Vexel- og Bankokursen i Amsterdam
og Hamborg, af Skibs- og Handelsefterretninger en Nyhed,
ligesom Maanedsavisens aarlige Bogfortegnelse, «Mercurius librarius
Danicus», bød et hidtil ukjendt litterært Hjælpemiddel. -- I Avg.
1667 havde P. ægtet Margrethe Würgers, der overlevede ham og
fortsatte Boghandelen.

Stolpe, Dagspressen i Danm. II, 97 ff. 338 ff. 
Nyrop, Den danske Boghandels Hist. I, 260.                                                                            

P. Stolpe.



Paulli, Holger, 1644-1714, religiøs Sværmer, forriges Broder,
blev født i Kjøbenhavn. Han immatrikuleredes ved Kjøbenhavns
Universitet 1671 fra Odense Gymnasium. Om hans Ungdom vides
i øvrigt intet. Han har rimeligvis studeret Theologi og været
udenlands. En dansk Salme af ham («Solen udi mørke Klæder
viser os til Christus hen») er optagen i en af hans Broder udgiven
Salmebog, og sammen med denne Broder traf han vidtløftige
Forberedelser til Udgivelsen af en stor og kostbar Billedbibel, men
Broderens Død 1684 afbrød Foretagendet. Fra o. 1680 træffes han 
som Bogholder ved Vestindisk-guineisk Kompagni, Senere blev
han selvstændig Kjøbmand, der handlede paa Guinea og Vestindien
og samlede sig Velstand, i det ogsaa han tog Del i den hæslige
Slavehandel. Han boede i sin Faders Gaard i Læderstræde og
var gift med Elisabeth v. Geldern (d. 1727). Men betagen af
religiøse Griller forlod han pludselig Hustru og 6 Børn, drog først til
Frankrig, hvor han opholdt sig 1694, og kom der fra til
Amsterdam, hvor han fra 1697 begyndte at udgive en Masse Flyveskrifter
(paa Hollandsk eller Tysk), der havde til Formaal at vække Israels
Folk af dets aandelige Søvn og bringe en Forening til Veje mellem
det og Kristenheden. Til saadan Opgave følte han sig særlig
kaldet, i det hans Oldefader, en Borgmester i Rostock, efter hans
Paastand skulde have været en døbt Jøde af Davids kongelige Æt,
Han vilde ogsaa stifte et Rige i Palæstina, hvorom han tilskrev
flere Herskere i Evropa. Han forsikrede, at Jerusalems Tempel
vilde blive gjenopbygget 1720 og Jesus Christus strax derpaa stige
ned der som Ypperstepræst. Kongen af Frankrig kunde frasige
sig Tronen og Dauphin træde i Forbindelse med Kong Vilhelm af
England, for at de under hans Ledelse kunde begynde at tvinge
dem, der ikke vilde omvende sig. Paa Grund af disse vilde og
fanatiske Sværmerier blev han 1701 indespærret i Tugthuset i
Amsterdam. Hans Svoger og en af hans Brødre søgte det følgende
Aar med gunstigt Udfald at faa ham løsladt under Paaberaabelse
af hans Sindssygdom og mod Løfte om, at han ikke mere skulde
komme til Holland. Rimeligvis førtes han til Tyskland, og fra
1704 begynder han atter i Udlandet at udgive Skrifter om
Oprettelsen af det 5. Monarki og med vanvittige Skriftfortolkninger. 1706
er han hjemme igjen i Kjøbenhavn. Da Jøderne samledes i hans
Hus og opmuntrede ham til fortsat Virksomhed til Gunst for dem,,
udgik der Kongebreve til Politimesteren og Biskoppen for at forhindre
dette Samkvem og faa P. til at forholde sig rolig. Han holdt sig
dog ikke Paalægget efterrettelig og fortsatte ogsaa efter den Tid
sine Skriverier paa vanlig Vis. Fornyede Tilhold i endnu strængere
Form bragte dog Familien til at tage fornødne Forholdsregler for
at gjøre ham uskadelig. Han døde i Kjøbenhavn i Begyndelsen
af Avg. 1714. Samtlige P.s Skrifter og de Modskrifter, disse have
givet Anledning til, findes anførte i Chr. Bruuns Bibl. Dan. I, 246 ff.

O. Nielsen, Kjøbenhavns Hist. og Beskr. VI, 96 ff. 
Kirkehist. Saml. 4. R. I, 168 ff. 
Helveg, Den danske Kirkes Hist. eft. Reform., 2, Udg,, I, 558 f.

A. Jantzen.



Paulli, Jacob Henrik, 1700, s. Rosenschild.



Paulli, Jakob Peter Mynster, f. 1844, Præst. P. er født
24. Marts 1844 i Kjøbenhavn og er Søn af den ndfr. omtalte
Stiftsprovst J. H. V. P. i hans 2. Ægteskab. Han blev Student fra
Metropolitanskolen 1862 og theologisk Kandidat 1868. Sine første
Kandidataar beskæftigede han sig for en Del med Undervisning,
da han i Lærergjerningen saa en god Forberedelse til Præstegjerningen; 
han fortsatte tillige sine theologiske Studier, men forsømte
ved Siden heraf ikke noget af, hvad der i andre Retninger kunde
befrugte ham. Sin første Præstestilling fik han kort efter Nytaar
1871 som resid. Kapellan for Asminderød og Grønholt Menigheder,
til hvilket Pastorat Fredensborg Slotskirke og den nye Kirke i
Humlebæk høre. Her fra forflyttedes han 1876 til Frue Kirke i
Kjøbenhavn, hvor han har virket siden, først som 2. resid. Kapellan
og fra 1892 som Sognepræst og Stiftsprovst.

Allerede naar P. prædikede som Kandidat, havde han mange
Tilhørere; som Præst er han bleven en af vore mest søgte og med
rette mest ansete Prædikanter. Han er i ualmindelig Grad udrustet
med de rent ydre Talegaver; men han véd tillige som faa,
hvorledes en Prædiken skal dannes: han forstaar baade at fordybe sig
i en Text, at fremdrage gode Tanker af den, at ordne sit Stof
med Anskuelighed og at fremstille det i et Sprog, der er smukt
og billedrigt, paa samme Tid som det er jævnt og fatteligt for
enhver. Over hans Fremtræden hviler der en særegen nobel og
sikker Holdning, der hænger sammen med hele hans
gjennemdannede Personlighed, men maaske dog har sin egentlige
Begrundelse i en vis frygtløs Sandhedskjærlighed, som ikke vil sige
hverken mere eller mindre, end hvad den anser for ret, medens det
ved Siden heraf tydelig kjendes, at Taleren er besjælet af, hvad
der er absolut nødvendigt for enhver Prædikant: selv at tro paa
Ordets Sandhed og inderlig gjærne at ville føre sine Tilhørere til
det samme. Som et særeget Fortrin hos P. bør fremhæves hans
psykologiske Sans og Evne til at gaa i Dybden ogsaa over for
denne Side af sin Opgave. Med hvad her er sagt, staar det i god
Samklang, at han i høj Grad har været skikket til Præst i
Hovedstaden og særlig har kunnet tiltale Mennesker med udpræget
intellektuel Dannelse, hvormed det dog ikke skal være sagt, at han
selv drager en saadan Grænse for sin Virksomhed, eller at han 
ikke skulde finde Opmærksomhed ogsaa hos Tilhørere, der ere
mindre udviklede i den nævnte Retning.

I en ganske væsentlig Grad har P. støttet sin Gjerning paa
Prædikestolen gjennem det trykte Ord. Der foreligger fra hans
Haand en hel Række af Arbejder, dels Prædikensamlinger, dels
oplysende og opbyggelige Betragtninger. Til den første Art høre
«Prædikenen) (1882), «Frelsens Vej» (1885), «Gjennem Kamp til
Fred» (1888), «Rigdommen i Christus» (1891), «Herren og Tjenerne»
(1895); den anden Række dannes af «Religiøse Betragtninger» (1877),
«Bibelske Skitser» (1881), «Fra Naadens Rige» (1884), «Livet i Gud»
(1887), «Fadervor» (1890), «Paa Helliggjørelsens Vej» (1894). Som 
Skribent besidder han de samme Egenskaber, der udmærke ham som
Taler, og der er saare mange, som sætte stor Pris paa disse Bøger,
der læses med Lethed, paa samme Tid som deres Indhold er 
tankefyldigt og skjønt formet. Adskillige af disse Arbejder ere komne i
flere Oplag, og en Del af dem ere oversatte paa Svensk og Tysk.
Ogsaa som Lejlighedstaler staar P. højt; han forstaar som faa at
finde det rette Ord og at give det i en tiltalende Skikkelse. -- 
Foruden hans ovenfor omtalte Forfatterskab skal her nævnes Bogen
«For syge og bedrøvede» (1872) og de Bidrag, han har skrevet til
«Kristelig Kalender», som han 1869-76 udgav sammen med H. Stein
(i alt 7 Aargange). Disse Bidrag ere dels kirkehistoriske Skildringer
(«Hans Egede», 1870, «Johan Arndt», 1871, «Thomas Guthrie og
Pjalteskolerne», 1876), dels Digte. P. er nemlig i Besiddelse af
en ikke ringe Digteraare, hvad der allerede kjendes paa Sprogets
Friskhed og Billedrigdom i hans Taler, men som ogsaa har givet
sig Udtryk i fint følte og skjønt formede Digte. Saare bekjendt
og benyttet er f. Ex. hans Bryllupssalme: «Jert Hus skal I bygge
paa Ordets Klippegrund».

Allerede som Præst i Fredensborg var P. kommen i personlig
Berøring med Kongefamilien, i hvilken hans Faders Minde bevaredes
med taknemmelig Kjærlighed, og senere havde han overtaget 
Religionsundervisningen for Kronprins Frederiks Børn. Det var derfor
naturligt, at han i 1884 blev Martensens Eftermand som kongl.
Konfessionarius. Ogsaa i denne Stilling, der ved mange Lejligheder
stiller særegne Krav til den, som beklæder den, har han lagt for
Dagen, i hvor høj Grad han besidder Evnen til at træffe det rette
Ord og til at udtale det med Kraft og Takt; hans Taler ved de
indtrufne Begivenheder i Kongehuset vise Sandheden heraf.

Af Pastoralseminariet blev P. Medlem 1887 og har her ledet 

de homiletiske Øvelser og tillige holdt Forelæsninger over Homiletik
og om Præstens Embedsgjerning. Det er i denne Virksomhed, som
han omfatter med levende Interesse, kommet ham til gode, at han
gjennem mange Aar har dyrket praktisk Theologi. Fra 1880 har
han været Medlem af Bestyrelsen for «Kirkelig Forening for indre
Mission i Kjøbenhavn» og har her ved sit forstandige Blik og sin
frejdige Sandhedskærlighed bidraget til at holde Udviklingen i de
sunde Spor.

22. Juni 1871 ægtede han Frederikke Christiane Johanne 
Jürgensen, Datter af Professor Chr. J. (IX, 2). Hans Hustru, der var
født 17. Juli 1846, døde allerede 11. Maj 1882.

Som rodfæstet i de Mynster-Martensenske Traditioner er P.
en af de mest fremtrædende Repræsentanter for den konservative
Retning i vor Præstestand. Hans Holdning i de forskjellige 
Spørgsmaal, der komme under Forhandling, vil derfor ikke til enhver Tid
vinde et Flertals Tilslutning, men han vil bestandig, ogsaa fra
Modstanderes Side, kunne gjøre Regning paa sand Højagtelse og
personlig Sympathi.

Elvius, Danmarks Præstehist. 1869-84 S. 272.
Nutiden 28. Marts 1880.

V. Schousboe.



Paulli, Joachim Richard, --1759, Litterat, var Søn af 
ovennævnte Holger P. Han maa være født o. 1690, da han blev Student
1709. 1717 udnævntes han til Hofretssekretær, 1729 til Toldinspektør
i Kjøbenhavn, 1733 til Kammerraad og Aaret efter til Justitssekretær
og Brevkammerskriver (&#596;: Arkivar) i Rentekammeret. Han var gift var 
gift 2 Gange: 1. med en Datter af Præsten Laurids Christensen Aagaard 
i Helsingør, 2. med Henrica Cathrine f. Aspach og døde 31. Marts 1759.

Foruden at udgive Registre til Danske og Norske Lov (1738),
til Kirkeritualet og Toldrullen (1744-45), lægge Plan til et Lotteri
forbundet med Enkeforsørgelse osv. udfoldede P. ogsaa skjønlitterær
Virksomhed, der imidlertid tyder paa, at han havde arvet noget af
Faderens abnorme Sindstilstand; han skal bl. a. ogsaa have været
Alkymist. Samtidig med Holberg optraadte han som Dramatiker
i nyere Smag og skrev 1723 en Treakts-Komedie: «Den seendis
blinde», et meget ubehændigt og pedantisk Forsøg i Moliéres Stil,
som dog holdt sig paa Scenen i et halvt Hundrede Aar ved Siden
af Holbergs Stykker. S. A. affattede han sin «Julestue og 
Maskerade» paa Anmodning af de danske Skuespillere, der ønskede at
trække Folk til Theatermaskeraderne, af hvilke de for største Delen
levede, og befrygtede et Forbud mod disse, som ogsaa kom næst 
Aar. P.s Stykke blev dog henlagt som mindre svarende til
Hensigten, og i Steden skrev Holberg sine 2 Komedier af samme Navn,
der forsvare Maskerader som fuldt saa uskyldige som Julestuer og
andre gammeldags Forlystelser. P. udgav da sin Komedie, efter
Fortalen nærmest for at værge Holberg mod Mistanke for at have
plagieret den, og det var vistnok ogsaa i fuldkommen god Tro,
at han ligeledes 1724 gav sig til at omarbejde Holbergs «Politiske
Kandestøber» og opfordrede Forfatteren til Samarbejde for at
ophjælpe Skuepladsen. Omarbejdelsen var imidlertid en ægte
«Ballhornisering», og det eneste, der duer, er det, der lige er taget fra
Holbergs Stykke. Ømtaalig og hidsig, som denne var, udgav han
P.s Henvendelse med en skarp og haanlig Afvisning som «Tvende
splinter nye Breve». Allerede tidligere havde mange tydet hans
Tyske Jochum i «Peder Paars» paa P. (andre paa Bogtrykkeren
Jochum Wielandt), og det er da intet Under, at den «Korte
Undervisning, hvorledes Komedier med Nytte og Skjønsomhed kan ses»,
der udkom faa Aar efter og af Werlauff med nogen Sandsynlighed
tillægges P., ikke nævner Holbergs Arbejde for at skabe en dansk
Skueplads, men roser Skuespillerne, fordi de lægge Vægten paa
franske Stykker. Af denne Piece fremgaar ogsaa, hvad det var,
P. havde at udsætte paa Holbergs Komedier, og hvor overfladisk
hans egen Opfattelse var, i det Hovedsagen for ham er en temmelig
raa ydre Effekt, burleske Scener osv.

Efter sine uheldige Forsøg paa at reformere Skuepladsen slog
P. sig paa Arkæologi og Kuriositeter, i det han skrev (paa Tysk)
om det 1734 fundne Guldhorn og s. A. «En Haandfuld af Kunst; 
Natur- og Forstandsmærkværdigheder». Men især optræder han nu
som opbyggelig Forfatter i Følelsen af, at der over for den
begyndende Rationalisme krævedes en populær apologetisk Behandling
af religiøse Spørgsmaal i Steden for den gamle, lærd orthodoxe.
Han stræbte derfor at klæde Diskussionen i Journalistikkens og
Morskabslæsningens moderne Former og udgav 1734-37 «Den
Christ-opbyggelige Tidsfordriv» som et Slags Tidsskrift i tvangfrie
Hæfter. Det er en Andagtsbog eller Postil «i Overensstemmelse
med den augsburgske Konfession», men anlagt i Romanform, i det
den gudfrygtige Eusebius opdrager en Discipel gjennem gudelige
Betragtninger over alt, hvad der møder dem i det daglige Liv:
Værksteder, Samlinger, Kortspil, Værtshusscener med politisk Diskurs
osv. Bogen er altsaa en Slags Forløber for Pontoppidans bekjendtere
«Menoza» og trods sin ubehjælpsomme Form ikke uden 
kulturhistorisk Interesse. Nær beslægtet var den «Forblommede
Korrespondance», som P. i nogle Maaneder af Aaret 1746 udgav i
Avisform med fingerede og allegoriske Nyheder, Anekdoter og
Avertissementer, der i et Parallelnummer af Bladet fik deres Forklaring i
opbyggelig Aand. Heller ikke denne kuriøse Idé slog an; den
vidner som hele P.s Virksomhed om, at han var et forvirret Hoved,
der havde Ideer og Fornemmelse af det nye i Tiden, men ganske
manglede Evne til at skabe sig en Form.

Stolpe, Dagspressen i Danm. II, 90; IV, 170. 237. 
J. R. Paulli's Polit. Kandestøber, udg. ved F. Bætzmann (1867).

J. Paludan.



Paulli, Just Henrik Voltelen, 1809-65, Præst. P. var Søn
af Overkrigskommissær og Kontrollør ved Assistenshuset Richard
Aug. P. og Dorothea Margrethe f. Orlamundt. Han fødtes i
Kjøbenhavn 6. Marts 1809 og blev Student fra v. Westens Skole 1827.
Aaret efter døde hans Fader, og P., der maatte undervise for at
kunne afslutte sine Studier, blev nu Lærer ved samme Skole og
var det i henved 7 Aar. Sin Embedsexamen fik han 1833, og 2
Aar efter blev han Kateket ved Helligaandskirken i Kjøbenhavn.
Fra sin tidlige Barndom havde han næret et inderligt Ønske om
at blive Præst, og det viste sig ogsaa snart, at han var kommen
paa sin rette Plads. Skjønt en Kateket ikke har synderlig
Lejlighed til at blive bekjendt, samlede der sig dog snart en talrig
Tilhørerkreds om P.s Prædikestol. Tronfølgeren, Prins Christian, og
hans Gemalinde, Prinsesse Caroline Amalie, lærte ogsaa at sætte
Pris paa hans Forkyndelse, og dette har sikkert bidraget til, at han
allerede efter 2 Aars Forløb og kun 28 Aar gammel blev kaldet til
Præst ved Christiansborg Slotskirke (1837); nogle Aar senere (1840)
blev han tillige Hofpræst. I 20 Aar forblev P. ved Slotskirken og
befæstede her det ansete Navn, han allerede havde vundet baade
som Prædikant og Sjælesørger.

I mange Henseender falde disse Aar i en for vort Fædreland
og dets Udvikling saare indholdsrig Tid. Paa det kirkelige
Omraade virkede i forreste Række Mynster og Martensen, Grundtvig
og S. Kierkegaard. P. havde et opladt Sirid, der kunde befrugtes
fra forskjellige Sider, men til de 2 førstnævnte stod han i nøje
Tilslutning og tillige i det inderligste personlige Forhold. Fra ung
af havde han været Mynsters stadige Tilhører, og da hans første
Hustru, Martine Vilhelmine f. Hagen (f. 25. April 1821, Datter af
Grosserer, Kapitajn i det borgerlige Artilleri Pet. Chr. H.), med 
hvem han var bleven gift 3. Maj 1838, var død efter ikke et Aars
Forløb (24. Febr. 1839), ægtede han nogle Aar senere (16. Juni 1843}
Biskoppens ældste Datter, Marie Elisabeth Mynster (f. 25. Okt. 1822).
Martensen, der blev Universitetslærer Aaret efter, at P. var bleven
Slotspræst, havde han kjendt fra Skolen, og der knyttedes nu
imellem dem et inderligt og trofast Venskab, der havde den største
Betydning for begge og varede, til Døden skilte dem ad. Hvad
der efter Martensens Vidnesbyrd meget bidrog til at skaffe P.
Indgang, var «en stor Personlighedsmagt, som ledsagede Ordet».
«Han prædikede det rene Evangelium i Hjærtelighed og Enfoldighed, 
i dette Ords bedste Betydning. Hans Foredrag var simpelt
og naturligt, med et velklingende Organ, Sproget let og smukt,
som en roligt fremskridende Strøm. Det var fjærnt fra al falsk
Rhetorik.» Den samme Hjærtelighed og Naturlighed gjenfmder
man i den eneste Samling af trykte Prædikener, der haves fra P.s
Haand, og som udkom 1844 under Titel «Prædikener om Kirken
og Sakramenterne». Den lille Samling, som fremkommer paa en
Tid, da «mange ville have en anden Kristendom end Menighedens»,
viser os, hvor nidkjær P. var for at vejlede det Samfund, han tjente,
og at han til sin Gjerning med Ordet var udrustet baade med stor
kirkelig Sans og med alsidig theologisk Dannelse. Besad han
saaledes betydelige Forudsætninger for at udrette noget som Prædikant,
saa skal dog den Indflydelse, han udøvede som Sjælesørger, have
været endnu større. Martensen (Af mit Levned II, 15 f.) er opfyldt
af hans store Gaver i denne Retning, og det samme bekræftes
ved hans Lejlighedstaler, af hvilke han lod ikke faa trykke; efter
hans Død samledes de af C. L. N. Mynster («Taler i Kirken og
ved særegne Lejligheder», 1866).

P.s omfattende Virksomhed som Præst hindrede ham ikke i
at foretage stadige og indgaaende Studier, hvorimod der ikke blev
Tid til ret megen litterær Produktion. Til en saadan var han for
øvrigt næppe heller anlagt, medens han derimod i høj Grad besaå
«Modtagelighedens Genialitet». Her skal dog mindes om den af
ham samlede lille Bønnebog («Kristelige Bønner», 1845; 11. Oplag
1888), som blev udgivet af «Foreningen til kristelige Opbyggelsesskrifters 
Udbredelse i Folket», og som har været en kjær Bog for
mange, dels om den Afhandling, hvormed han i 1851 erhvervede
sig den theologiske Doktorgrad: «Dr. Niels Hemmingsens
Pastoraltheologi, et Bidrag til den praktiske Theologis Historie». Han 
har her meddelt en tro og omhyggelig Redegjørelse for, hvad der er 
Bogens direkte Gjenstand og tillige givet ikke faa selvstændige,,
pastoraltheologiske Bidrag. I Forbindelse hermed kan det omtales,
at han fra 1854 af blev Lærer ved Pastoralseminariet, hvor han
ledede de homiletiske Øvelser og holdt Forelæsninger, dels
homiletiske, dels over Præstens Embedsgjerning i Almindelighed. Ved
sine grundige Kundskaber og ikke mindre ved sin tiltalende
Personlighed var han særdeles vel skikket til at vinde de unge
Kandidaters Opmærksomhed og Tillid, og der er endnu adskillige
Præster, som erindre hans Vejledning paa Seminariet med
Taknemmelighed. Af andre særlige Hverv, som faldt i hans Lod, skal det
nævnes, at han 1841 blev Medlem af Bibelselskabets Direktion, og
at han var Medlem af og Formand for Kjøbenhavns gejstlige
Konvents Salmebogskomité, hvis Virksomhed affødte «Kirkesalmer,
udgivne til Prøve» (1844). Vel blev det ikke denne Komités
Arbejde, af hvilket «Salmebog til Kirke- og Husandagt» fremgik;
men « Prøvehæftet» har alligevel haft en ikke ringe Betydning og
medvirket til at fæstne de Grundsætninger, hvorefter man senere
er gaaet frem i Salmebogsarbejdet inden for vor Folkekirke. Af
Kirkekommissionen af 1853, hvis Forhandlinger førte til Loven om
Sognebaandets Løsning, var P. ligeledes Medlem.

Da Embedet som Stiftsprovst og Sognepræst ved vor Frue Kirke
i Kjøbenhavn blev ledigt i 1857, var P. saa at sige selvskreven til
denne Stilling, der bragte ham i det nærmeste Embedsforhold til
Biskop Martensen, og hvis Overtagelse ikke behøvede at gribe
forstyrrende ind i hans personlige Virksomhed i Hovedstaden. I
sit nye Embede bevarede han fuldt ud sin Anseelse og forstod
bestandig at samle en stor Kreds omkring sig, ligesom han ogsaa
stod i et smukt Forhold til Stiftets Præster og sine Medarbejdere
ved Kirken. Et ganske særligt og betydningsfuldt Hverv tilfaldt
ham, da han i Jan. 1864 udnævntes til kongl. Konfessionarius.
Som Hof- og Slotspræst havde han staaet Kongehuset nær i mange
Aar og var navnlig bleven knyttet til vor nuregerende Konge og
hans Hus, i hvilket han fra 1853 havde været Lærer for Børnene.
1860 konfirmerede han Kronprins Frederik og Prinsesse Alexandra,
1863 Kong Georg. De af ham i Saadanne Anledninger udgivne
Taler vise, hvorledes han forstod at tage ogsaa disse Opgaver sandt
og smukt, og som Konfessionarius under de svære Tidsforhold i
den første Periode efter Tronskiftet 1863 var han en trofast Støtte
i de høje Sale, som han saa ofte havde været det i mere beskedne
Hjem. Denne Virksomhed som i det hele hans Livsgjerning skulde 
imidlertid ikke blive af lang Varighed. Allerede i flere Aar havde
hans Helbred været vaklende, hvad sikkert hans store Arbejde
bidrog til, og 11. Juli 1865 afgik han ved Døden.

Wiberg, Alm. Præstehist. II, 126. 
Universitetsprogr. til Reformationsfesten 1851. 
Illustr. Tid. 28. Okt. 1860. 
H. Martensen, Af mit Levnet II, 13 ff.
Theolog. Tidsskr., udg. af Sthyr, 1887, S. 469 ff. 
Theolog. Tidsskr., udg. af Kalkar, 1872, S. 415 ff. 

V. Schousboe.



Paulli, Richard August Simon, f. 1846, Læge. P. er en
Søn af ovennævnte Stiftsprovst J. H. V. P. og hans 2. Hustru og
fødtes i Kjøbenhavn 18. Juli 1846. Han dimitteredes 1864 fra
Metropolitanskolen, tog Lægeexamen 1871 og fungerede derefter
som Kandidat ved Sindssygeanstalten ved Aarhus og ved Frederiks
Hospital. 1872-77 var han Amanuensis hos O. L. Bang. 1874 fik
han Universitetets Guldmedaille for Besvarelsen af en Prisopgave
om den kirurgiske Antiseptik. Efter at have været Kandidat ved
Fødselsstiftelsen foretog han 1875-76 en Studierejse, blev ved sin
Hjemkomst Reservekirurg ved Frederiks Hospital og 1878
Underaccouchør ved Fødselsstiftelsen. 1879 erhvervede han Doktorgraden
for en kirurgisk Afhandling; desuden har han publiceret
Tidsskriftsafhandlinger, navnlig over obstetricisk-gynækologiske Æmner. 1880
blev han Overlæge ved Diakonissestiftelsen, 1886-89 var han
Censor ved Lægeexamen, 1894 fik han Titel af Professor. -- 1878
ægtede han Barbara Abigael Kolderup-Rosenvinge, Datter af
Oberstlieutenant Vald. K.-R. (IX, 355).

Carøe og Selmer, Den danske Lægestand,  6. Udg.

Jul. Petersen.



Paulli, Simon, 1603-80, Læge, Botaniker. Han var en Søn
af Professor medicinæ i Rostock Heinrich P. og Catharina f. Papk.
Hans Bedstefader, efter hvem han bar Navnet Simon, var Professor
theologiæ sammesteds. Han fødtes i Rostock 6. April 1603, men
kom allerede det følgende Aar til Danmark, i det Faderen blev
Livlæge hos Enkedronning Sophie i Nykjøbing paa Falster. Faderen
døde her 1610, og Enken rejste da med Sønnen tilbage til
Meklenborg. Efter Skolegang i Giistrow deponerede han 1621 ved
Rostocks Universitet, hvor han derpaa studerede de forskjellige
Videnskabsfag og særlig Botanik og Anatomi. Den danske Enkedronning
interesserede sig for ham og understøttede ham baade i hans
Studietid i Rostock og under en Studierejse, han 1623-24 foretog til
Holland, hvor han gjorde længere Ophold i Leiden, til Belgien og
England. Tilbagevendt til Rostock studerede han her særlig Kemi 
under Vejledning af Professor Jacob Fabricius. 1626 kom han
tilbage til Danmark og blev ved Enkedronningens Anbefaling
Hovmester for nogle unge Adelsmænd paa Sorø Akademi, hvor han
samtidig drev botaniske Studier under Vejledning af Joachim Burser.
Tillige fik han Undervisning i Mathematik af Thomas Fincke i
Kjøbenhavn. 1629 forlod han atter Danmark, rejste til Frankrig
og tog Ophold i Paris, hvor han navnlig øvede sig i anatomiske
Dissektioner hos Riolan, hvis Yndest han vandt. 1630 drog han
til Tyskland og fik s. A. i Wittenberg den medicinske Doktorgrad.
Her synes hans Udnævnelse til Professor som Successor af den
gamle Sennert at have været paa Tale, men der blev dog intet
deraf, og han gik da videre til Lybek, hvor han 1631 begyndte at
praktisere som Læge. 1632 fik han en Kaldelse til et medicinsk
Professorat i Rostock, men overtog først 1635 dette Embede og
ægtede s. A. sin tidligere Lærer Fabricius' Datter Elisabeth, med
hvem han fik en stor Børneflok. Han arbejdede her flittig i
Botanikken og forberedte Udgivelsen af sit første større Skrift,
«Qvadripartitum botanicum» (1640). Men Forholdene vare i
Rostock under Trediveaarskrigen meget lidet tilfredsstillende,
Regeringen var ikke i Stand til at betale Professorerne deres
Lønning, og han vendte da paa ny sin Hu til sit andet Fædreland,
Danmark, hvor han efter Enkedronningens Død havde en ny Støtte
i sin Svigerfader, der 1637 var bleven kongl. Livlæge.

Efter at P. havde gjort et forgjæves Forsøg paa at blive
antagen som Læge hos den svagelige Prins Christian, lykkedes det
ham 1639 at erholde Kaldsbrev til et extraordinært Professorat ved
Kjøbenhavns Universitet i Anatomi, Botanik og Kirurgi med en
Løn af 200 Rdl. fra Kongens Kasse. Ansættelsen var Udtryk for
den reformatoriske Bestræbelse hos Regeringen, der var kommen
frem i de 1621 emanerede «Novellæ constitutiones» og den dertil
knyttede «Ordinatio lectionum» ved Universitetet. Man vilde have
den akademiske og særlig den medicinske Undervisning ud af det
gamle skolastiske Spor og ind paa mere frugtbringende praktiske
Baner, og dette Program skulde P. nu virkeliggjøre, medens
Fakultetets ordinære Professorer ud fra deres konservativ-lærde
Standpunkt stillede sig uvillig dertil. P. var derfor ogsaa ansat af
Kongen og Kansleren, uden at det akademiske Senat var hørt.

Dette maatte bevirke, at P. blev alt andet end velset ved
Universitetet og i sit Fakultet. Særlig var Ole Worm, hvis
Yndlingsfag, Anatomi og Botanik, den nye, Universitetet paatvungne 
Professor oven i Kjøbet skulde docere, i høj Grad uvenlig stemt,,
hvad der noksom fremgaar af hans Breve. Han udtaler sig ikke
blot med Ringeagt om P. som Docent, men sværter ham -- uden
fyldestgjørende Begrundelse -- som en Person, hvis Hovedegenskab 
skulde være smaalig Gjerrighed, og som for at tilfredsstille
denne Lidenskab søgte at indynde sig hos Magthaverne. Worms
Uvilje gaar baade ud over P. selv og Svigerfaderen, hvem
Ansættelsen nok nærmest skyldtes. Men P. var nu ogsaa i hele sin
videnskabelige Personlighed aabenbart grundforskjellig fra Worm.
I Modsætning til dennes tunge, gammeldagslærde Grundighed viser
han en vis Ubekymrethed om alt det theoretiske og fundamentale,
tager med let Haand paa alt, interesserer sig i Anatomien nærmest
kun for den mere tekniske Side, navnlig for Skelettering, i hvilken
han med en vis rask Selvros praler af at have gjort vigtige
Opfindelser. Han havde aabenbart heller ikke nogen Betænkelighed
ved at følge det ham i «Ordinatio lectionum» anviste Program for
Undervisningen og beredte sig frejdig paa at docere ogsaa for
ulærde Disciple -- Farmacevter og Barberer -- i deres eget Sprog,
noget, Worm og hans Kreds forargede havde afvist som værende
«Medicorum Ære for nær». Denne hans Uhildethed og Mangel
paa Hensyn til den lærde Tradition maatte yderligere forøge Uviljen
mod ham.

Henimod Slutningen af 1640 holdt han sin Tiltrædelsestale,
hvori han i veltalende Vendinger priser sig lykkelig ved at være
kommen til Danmark, et Land, han skylder alt og kan anse som
sit Fædreland, og begyndte derpaa sine anatomiske Forelæsninger
under Hindringer og Vanskeligheder, som det akademiske Senat
stillede ham i Vejen, i et lille, meget uhensigtsmæssigt Avditorium.
Men den gode Støtte, han havde i Regeringsmyndighederne, gav
sig snart Udslag i Oprettelsen for ham af et smukt anatomisk
Theater i det saakaldte gamle Avditorium paa Frue Plads. 1643
var dette saa vidt færdigt, at han i et lille Skrift kunde slaa til
Lyd for den nye Æra, som nu skulde oprinde. 1644 udsendte han
et Program, der bebuder offentlige anatomiske Demonstrationer i
Theatret; men vistnok ved fortsatte Hindringer fra Senatets Side
kunde han først bringe dem til Udførelse i Foraaret 1645. De til
Demonstrationerne udstedte Adgangstegn til en noget høj Betaling
fremhævedes som et Bevis paa hans Pengebegjærlighed, skjønt han
dog heri nærmest kun fulgte en ved tyske Universiteter hjemlet
Skik. 

Efter at han i dette Foraar med sædvanlig Pomp havde
demonstreret Dissektionen af et kvindeligt og et mandligt Lig,
forlyder der intet om nogen saadan Virksomhed fra hans Side i de
følgende Vinterhalvaar. At han ikke har været meget ivrig med
Fortsættelsen af sin anatomiske Undervisning, er sikkert nok, og
for saa vidt er Worms nedsættende Ytringer om ham som Docent
ikke ubegrundede. Overhovedet synes Anatomien som Videnskabsfag 
ikke at have interesseret ham i nogen dybere Grad, medens
derimod Botanikken var det Yndlingsfag, som han altid helst viede
sig baade litterært og til Undervisning af de unge, hvad ogsaa
Udtalelser af ham selv vidne om. Men i øvrigt var han i disse
Aar stærkt optagen af anden Virksomhed; han fungerede saaledes
som Stadsfysikus -- i hvilken Stilling Worm beskylder ham for at
have gjort sig skyldig i Pengeafpresning af Apothekerne --, og
desuden vare, hvad Lektionskatalogerne fremhæve, hans Tid og
Arbejdskraft optagne af Udarbejdelsen af hans store, rigt illustrerede
Pragtværk «Flora Danica» og af en tysk Oversættelse af Bartholins
anatomiske Haandbog, der skulde benyttes af de ulærde studerende.
Denne, hvis egentlige Udarbejdelse for øvrigt besørgedes af hans
Discipel Kirstein, blev fuldført 1648 og vidner om, at han ikke var
nogen, egentlig anatomisk Videnskabsmand. Skjønt en Udgave af
Bartholins Anatomi den Gang for længst forelaa, i hvilken Harveys
banebrydende Lære om Blodcirkulationen fremstilles, udelader han
dog ganske dette Afsnit af sin Oversættelse og viser sig i det hele
fuldstændig uberørt af hele den store videnskabelige Bevægelse paa
Anatomiens og Fysiologiens Omraade, som henved Aarhundredets
Midte satte alle Læge- og Naturvidenskabens Mænd i den stærkeste
Bevægelse. Ved denne ringe videnskabelige Interesse faldt det ham
maaske heller ikke særlig tungt i 1648 at afgive sin akademiske
Lærestol til den unge, aktive Medbejler Thomas Bartholin. Han
kunde nu ganske frit leve for sine kjære botaniske Sysler, han
kunde forsones med sine akademiske Kolleger, og pekuniær
Erstatning for Tabet af Embedet fik han ved et Kanonikat i Aarhus.
1650 blev han end videre udnævnt til Hofmedikus, 1656 til kongl.
Livmedikus. 1666 fik han, som yderligere Forøgelse af sin Lønning
et Prælatur i Aarhus med Løfte om, at det ogsaa skulde tilfalde
hans Arvinger.

Den sidste Del af sit Liv henlevede saaledes P. i et vist Otium.
Han fremkom med smaa litterære Meddelelser, til Dels trykte i
Bartholins «Acta medica», udgav end videre 1667 sit 
«Qvadripartitum» i Strasburg og Kjøbenhavn i en ny, udvidet og smukt
udstyret Udgave. Dets Titelbillede viser Forfatteren i knælende
Stilling foran Kongen, hvem han overrækker Værket med Paaskrift:
«Deo-Regi» - denne unægtelig vidt drevne, men til Tiden
hørende Smiger have hans Fjender ogsaa bebrejdet ham og ladet den
fremgaa af uværdige Motiver.

Det var ikke blot litterært, at han vedblev at dyrke sin kjære
Botanik, men ogsaa sin Undervisning deri fortsatte han frivillig efter
Afskedigelsen fra Universitetet. Lige til den høje Alder var han
utrættelig i Foretagelsen af Exkursioner med Disciple, hvorom flere
af disse og navnlig Oluf Borch med Taknemmelighed vidne. Han
hørte først op dermed, da han under en saadan Udflugt 1661 i
Omegnen af Christiania, hvor han opholdt sig som Livlæge hos
Kronprinsen, ved et Fald fra en Klippe paadrog sig en alvorlig
Beskadigelse af det ene Ben. Men selve de botaniske Demonstrationer 
opgav han heller ikke nu; han lod derefter de unge komme
til sig i sit Hjem, hvor han vejledede dem i Bestemmelsen af de
indsamlede Planter og foreviste dem sit store Herbarium. Til
Minde om hans botaniske Fortjenester kaldte Linné en Planteslægt
«Paullinia». 23. April 1680 døde han. Efter sin første Hustrus
Død (1656) ægtede han 1657 Anne Dideriksdatter Bartsker, Enke
efter Raadmand i Kjøbenhavn Laurids Mikkelsen Tunge og Datter
af en Raadmand sammesteds. Dette Ægteskab var barnløst.

Moller, Cimbria lit. II. 
Øst, Archiv f. Psychologie, Hist. osv. IX, 299 ff.
Cold, Lægevæsenet og Lægerne und. Chr. IV S. 53. 
Ingerslev, Danmarks Læger og Lægevæsen I, 280 ff. 334. 
Panum, Det medicinske Fakultets Oprind., og Barndom S. 91 ff. 
Allg. Deutsche Biographie XXV. 
J. Petersen, Bartholinerne og Kredsen om dem S. 28 ff.

Jul. Petersen.

-- Simon Paulli har som Botaniker Krav paa særlig Omtale.
Han var jo ikke alene ansat som Professor i Anatomi og Kirurgi,
men ogsaa i Botanik, i hvilken sidste Egenskab han vel endog har
indlagt sig størst Fortjeneste. Som Vidnesbyrd om hans Virksomhed 
i denne Retning kan anføres, at han i de 8 Aar, han beklædte
den nævnte Stilling, «hver 8. eller 14. Dag foretog botaniske
Vandringer mange Mile i Marken med sine kjære Disciple paa det
kongl. Akademi». Som Botaniker har han gjort sig mest bekjendt
ved sit Værk «Flora Danica d. e. Dansk Urtebog», der udkom i
1648 paa «Befaling» af Christian IV og er det første paa Dansk
udkomne botaniske Skrift, der kan siges at have nogen
videnskabelig Betydning. Forfatteren har selv affattet Bogen paa Latin, 
da han ikke var det danske Sprog tilstrækkelig mægtig, og den
blev fordansket af hans Discipel Niels Knopf. Dette omfangsrige
Værk er delt i 4 Afdelinger efter Planternes Blomstringstid, og det
indeholder Beskrivelser og Habitusbilleder af henved 400 Planter.
At Værket ikke er en egentlig dansk Flora i den Betydning, man
nu tager dette Begreb, fremgaar af, at o. 150 af de beskrevne og
afbildede Planter ikke ere hjemmehørende her i Landet, men kun
dyrkes i Haver. Herved har dette Værk imidlertid faaet stor
Interesse ved det Bidrag, det giver til Havebrugets Historie i
Danmark. Størst Betydning har dette Arbejde dog ved at
indeholde en Mængde Oplysninger om Planternes Forekomst i Danmark
paa hans Tid samt ved at meddele talrige danske Navne, der dog
især ere samlede af hans nævnte Medhjælper. En væsentlig Del
af Bogen behandler Planternes formentlig lægende Egenskaber, saa
at den baade er en Urtebog og en Lægebog, der har haft en stor
Udbredelse ogsaa blandt Lægfolk og gjort Forfatterens Navn
populært lige til vore Dage, dog vel mere paa Grund af Bogens
medicinske end botaniske Indhold.

E. Rostrup.



Paulli, Simon Holger, 1810-91, Kapelmester, var Broder til
ovfr. nævnte Stiftsprovst Just H. V.P. og fødtes i Kjøbenhavn 22. Febr.
1810. Som 12 Aars Dreng blev han tilfældig bekjendt med C. Schall,
der opdagede hans musikalske Anlæg og tog ham under sin
Vejledning i Violin, indtil han i 1828 fik Ansættelse i det kongl. Kapel.
Kort efter kom han i Berøring med Wexschall, som fortsatte hans
Uddannelse og vilde have ham til at danne sig til Solist, hvad der
dog ikke tiltalte hans beskedne Natur. Derimod deltog han med
levende Interesse i Opførelser af Kammermusik, baade private og
offentlige, og var i mange Aar en af de mest søgte Kvartetspillere,
navnlig som Bratschist. En af ham udgiven lille Violinskole (1838)
er udkommen i mange Oplag, og et Hæfte Violinetuder, «Six
caprices», vidner om hans grundige Kjendskab til dette
Instrument.

I 1836 kom han til første Gang at dirigere i det kongl. Theater,
nemlig som Musikanfører for et fransk Vaudevilleselskab, og da han
efter en med offentlig Understøttelse i 1839-41 foretagen
Udenlandsrejse var hjemkommen med mange Iagttagelser og Erfaringer
paa den dramatiske Musiks Omraade, blev han 1842 ansat som
Balletrepetitør. Til Balletten havde han i øvrigt alt i en Række
Aar været knyttet, i det Bournonville, hjemkommen i 1829, snart 

i ham havde opdaget den Musiker, der med sin rhytmiske Sans,
sin Bøjelighed til at gaa ind paa en andens Ideer og sin
uopslidelige Arbejdsdygtighed særlig var egnet til at støtte ham i hans
Arbejde for Balletten. Nu viste han sig ogsaa i Besiddelse af
Talent for Komposition af Balletmusik; sammen med Gade og
E. Helsted skrev han Musikken til «Napoli» (1842), hvori bl. a.
den bekjendte Tarantel er af ham, og derefter komponerede han
for Bournonville «Bellman» (1844), «Den hvide Rose» (1847),
«Konservatoriet» (1849), «Kermessen i Brügge» (1851), «Zulma» (1852),
«Brudefærden i Hardanger» (1853), «Abdallah» (1855), «I
Karpatherne» (1857) og endelig sammen med E. Helsted
«Blomsterfesten i Genzano» (1858).

I 1849 var P. bleven ansat som Koncertmester under Glaeser.
Da denne døde 1861, blev han midlertidig konstitueret som
Kapelmester, og efter at Gade en kort Tid havde dirigeret Kapellet,
men ikke vilde binde sig til denne Stilling, modtog han 1. Juli 1864
definitivt Posten. Heri virkede han med Utrættelighed og
Dygtighed i 20 Aar. Karakteristisk for hans Flersidighed er det, at han,
som stod paa Traditionerne af den gamle klassiske Musik (under
sin Udenlandsrejse havde han i Prag ved Dionys Weber, der selv
havde været Orkestermedlem under Mozart, sat sig ind i de ægte
Mozartske Tempi), blev den, der indførte Gounods «Faust» og
Wagners «Lohengrin», «Tannhauser» og «Mestersangerne» paa vor
Scene. Samtidig virkede han som Dirigent ogsaa paa andre
Omraader; i en Aarrække dirigerede han det kongl. Korpersonales
Paaskekoncerter i Frue Kirke, 1865-70 var han Musikerforeningens
og 1872-77 Cæciliaforeningens Dirigent. Ved Musikkonservatoriets
Oprettelse i 1866 overtog han sammen med Gade og Hartmann
dettes Bestyrelse og Undervisningen i Ensemble- og Orkesterspil.
Da han følte Alderen trykke sig, nedlagde han Kapelmesterværdigheden 
1883, hvorimod han fortsatte sin Virksomhed i Konservatoriet
til April 1891.

Af Kompositioner fra P.s Haand kan foruden de alt omtalte
nævnes en Koncertouverture, komponeret under Udenlandsrejsen
og opført i Musikforeningen 1841, Syngespillet «Lodsen», opført
1853, nogle Sange med Klaver, hvoraf «O, lad dem flagre» er
almindelig kjendt, samt enkelte Kantater og anden Lejlighedsmusik.
Den i sit private og offentlige Liv lige elskværdige Mand var
afholdt af alle, hvem han kom i Berørelse med; ogsaa offentlig
Anerkjendelse blev ham til Del I 1866 udnævntes han til 
Professor, og i Anledning af sit 50 Aars Jubilæum i 1878 erholdt han
Kommandørkorset af Danebrog.

P. ægtede 22. Nov. 1842 Nielsine Albertha Schouw, Datter af
Læge Johan Henrik S. De døde med faa Dages Mellemrum, hun
18. Dec. 1891 og han, som i sine sidste Aar led af en uhelbredelig
Sygdom, 23. Dec., faa Timer efter Hustruens Begravelse.

Erslew, Forf. Lex. 
Søndagsposten Nr. 506. 
Ude og hjemme Nr. 246.
Schytte, Musiklex.

G. St. Bricka.



Paulsen, jvfr. Pálsson og Poulsen.



Paulsen, Adam Frederik Wivet, f. 1833, Fysiker. A. P. er
født i Nyborg 2. Jan. 1833. Hans Fader var daværende
Toldfuldmægtig, senere Oppebørselskontrollør ved Strømtolden, Johan
Aarslef P., Moderen Sophie Charlotte f. Wivet. P. gik først i 
Realskolen i Nyborg, kom saa i Metropolitanskolen og senere paa Sorø
Akademi. Krigen 1848-50 gav ham Lyst til at blive Officer, men
da dette ikke lykkedes for ham, var han først en Tid Huslærer
og fik derefter 1855 en Ansættelse ved Matrikkelkontoret. Denne
Stilling tilfredsstillede ham imidlertid ikke, han ønskede nu at
komme til at studere. For at faa Hjælp dertil skrev han til
Professor H. N. Clausen og bad ham om Hjælp og Vejledning. Clausen
svarede meget sympathetisk og skaffede ham saa megen Hjælp, at
han kunde faa Undervisning i de vigtigste Fag til Artium. P. blev
saaledes Student 1859, han studerede nu Fysik, tog Magisterkonferens
deri 1866. 2 Aar efter modtog han Universitetets Guldmedaille for
den fysiske Prisopgave. 1873 blev P. Timelærer ved Metropolitanskolen 
og fik 1878 Udnævnelse som Adjunkt.

I 1880 fik han Tilbud om at lede en Expedition, der i 1882-83,
som et Led af de internationale Polarexpeditioner, skulde undersøge
de meteorologiske og magnetiske Forhold i Grønland. Som Forberedelse 
til denne Expedition gjorde han flere Rejser, navnlig til
Tyskland og Rusland.

Resultaterne af Expeditionens Arbejde ere nedlagte i Værket
«Observations internationales polaires 1882-83. Expédition
Danoise» (1886-94). Foruden en Behandling af Expeditionens
Observationer indeholder Værket tillige Bearbejdelse af ældre
grønlandske Iagttagelser over Meteorologi og Jordmagnetisme. Den
Lejlighed, P. havde til at studere Nordlysfænomenerne i Grønland,
vakte i høj Grad hans Interesse for dette mærkelige Naturfænomen.
Han har senere i Videnskabernes Selskabs Oversigter 1889 og 94 
offentliggjort Studier over Nordlysets Natur, hvori han fremsætter
en ny Opfattelse af dets Natur, grundet paa en Paavisning af
Analogier mellem Nordlys og Kathodestraaler.

Ved Kapitajn Hoffmeyers (VII, 495) Død i Febr. 1884 blev
Direktørpladsen for det meteorologiske Institut ledig, og i Maj s. A.
udnævntes P. til hans Efterfølger. Instituttet havde alt under
Hoffmeyers Ledelse fra en ringe Begyndelse udviklet sig betydelig.
Ogsaa under P.s Ledelse har det taget et betydeligt Opsving. En
magnetisk Afdeling blev saaledes oprettet i 1889, samtidig dermed
blev der indført en systematisk Vandstandsmaaling til Bestemmelse
af Havets Middelniveau og af Ebbe og Flod i vore Farvande.
Som Bestyrer af Instituttet har P. udført en stor Del magnetiske
Maalinger rundt om i Landet. Særlig har han undersøgt
Bornholm, som frembyder ganske overraskende magnetiske Forhold.

Af andre Arbejder vedrørende Geofysikken fremhæves «Om
de milde Vinde i den grønlandske Vinter», hvor han har givet en
ny Forklaring af Aarsagen til de bekjendte varme Vinde, der ved
Vintertid blæse paa de grønlandske Kyster. Desuden har han
skrevet en Mængde Afhandlinger i danske og fremmede Tidsskrifter.
Af Bøger har P, udgivet «Naturkræfterne» (1874-79, 2. Udg. 1891
-95), en Bog, som har vundet stor Udbredelse og Anerkjendelse,
end videre en Lærebog i Optik (1876, 2. Udg. 1893), en navtisk
Meteorologi (1886) og en Lærebog for Skoler i Meteorologi og
Jordmagnetisme (1890). -- Han blev i 1888 Medlem af Videnskabernes
Selskab og er desuden Medlem af flere meteorologiske Selskaber.

C. Christiansen.



v. Paulsen, Friederich Nicolai Wilhelm, 1784-1872, Forstmand. 
P., der var Søn af Generalmajor Peter v. P. (d. 1822) og
Anna Catharine Claudine f. Bertelsen de Cederfeld, blev født 1. Nov.
1784 i Byen Slesvig og valgte først den militære Løbebane. 1809
tog han Forstexamen i Kjøbenhavn, og 1816 forlod han
Krigstjenesten med Ritmesters Rang. S. A. blev han konstitueret og
1819 udnævnt til Overførster for Kjøbenhavns Amts m. fl.
Statsskove, og 1829 afløste han G. W. Brüel som Overførster paa
Egelund, hvor han blev indtil sin Afsked 1860; han døde i Lyngby
4. Febr. 1872. P. blev 1810 Forst- og Jagtjunker, 1815
Kammerjunker, 1826 Hofjægermester, 1840 Kammerherre, 1847 Kommandør
af Danebrog. Han ægtede 14. Dec. 1820 Henriette Elisabeth
Baronesse Juul (f. 24. Dec. 1796 d. 24. Maj 1832) og dernæst 1. Juni 
1834 hendes Søster Ottilia Christiane Adolphine (f. 1. Febr. 1803
d. 28. Juli 1883), Døtre af Kammerherre, Oberstlieutenant Ove
Henrik Baron J.-Rysensteen. -- P. var en meget nidkjær og
pligtopfyldende Embedsmand, hvem Regeringen jævnlig overdrog at
undersøge offentlige og private Skoves Forhold, ligesom han
gjentagne Gange var Medlem af forstlige Kommissioner (1833-63 af
Forst-Examinationskommissionen) og en Tid maatte bestyre flere
private Skovbesiddelser.

Elvius og Hiort-Lorenzen, Patriciske Slægter I. 
A. Oppermann, Bidrag t. d. danske Skovbrugs Hist. 1786-1886.

A. Oppermann.



v. Paulsen, Johan Anton, 1687(?)-1736, Søofficer, Søn af
efternævnte Admiral Matthias v. P., blev 1698 antaget som Lærling
i Marinen; 1707 blev han Underlieutenant, 1709 Premierlieutenant,
Aaret efter Kapitajnlieutenant, 1712 Kapitajn, s. A. karakt.
Kommandørkapitajn, 1715 Kommandør, 1718 Schoutbynacht og 1727
Viceadmiral. I sin Ungdom var han i fremmed Tjeneste, ved
Udbruddet af den store nordiske Krig ansattes han som Fregatchef,
senere som Chef for forskjellige Linjeskibe, med hvilke han først var
underlagt Sehested ved Stralsund, senere ærefuldt deltog saa vel i
Gabels Sejer over den yngre Wachtmeister paa Kolberg Red
som ogsaa i Admiral Rabens Kamp 1715 ved Jasmund. 1716-19
var P. ansat ved Eskadren i Kattegat, hvor han gjorde Tjeneste
sammen med Tordenskjold. 1727 blev han ved Judichærs Fald
ansat som Holmens Chef, men trak sig kort Tid efter tilbage, fordi
han fik Afslag paa Nedsættelse af en Kommission, der skulde
undersøge Værftets temmelig derangerede Forhold. En Tid lang
(1726-31) ejede han Herregaarden Hellestrup i Flinterup Sogn. -- 
P. var 2 Gange gift: 1. (1720) med Christine f. Schøller (f. 1675
d. 1728), Datter af Gehejmeraad, Justitiarius i Højesteret Casper S.; 
hun havde forinden været gift først med Justitsraad Herman Schøller
til Bavelse (d. 1705), senere med Staldmester Engel Gotfried Bülow
(d. 1712); 2. (1735) med Christine Margrethe f. Dysseldorff, Enke
efter Domherre Chr. Voskamp. P. døde 25. Sept. 1736. 

C. With.



v. Paulsen, Johan Peter Frederik, 1780-1843, Kammerherre, 
en Broder til ovfr. nævnte Overførster F. N. W. v. P., blev
født i Slesvig 28. Juli 1780. Han ansattes allerede 1789 som Kornet
à la suite ved det slesvigske Rytterregiment og blev 1811
Sekondritmester ved Prins Ferdinands Dragoner. Han avancerede 1813 
til Eskadronschef, fik 1827 Oberstlieutenants Karakter og udnævntes
1830 til virkelig Oberstlieutenant. Derefter traadte P. ud af den
aktive Tjeneste. Prins Christian Frederiks, den senere Kong 
Christian VIII's, fraskilte Gemalinde, Prinsesse Charlotte Frederikke,
der levede i et Slags Internat i Horsens, fik 1830 Frederik VI's
Tilladelse til at tage Ophold i Rom. P. ansattes nu hos Prinsessen
som Kavallér og fungerede i denne Egenskab hos hende indtil
hendes Død 1840. Dette Aar forfremmedes han til Oberst å la
suite og udnævntes til Kammerherre. P. tog 1842 sin Afsked fra
Hæren og tilbragte derefter Resten af sit Liv paa Gaarden
Lillerup ved Horsens, hvilken han havde kjøbt 1825. Han døde
6. Juni 1843 i Kjøbenhavn. 26. Dec. 1832 havde han i Laibach
ægtet Elise Sophie Charlotte Thorvaldsen, Billedhuggerens Datter
(døbt 13. Marts 1813). Hun indgik et nyt Ægteskab og døde
17. Sept. 1870 i Albano.

Elvius og Hiort-Lorenzen, Patriciske Slægter I.

A. Thorsøe.



Paulsen, Julius, f. 1860, Maler. Han er født 22. Okt. 1860 
i Odense; Forældrene vare Kjøbmand Knud Christian P. og Betzy 
Christiane f. Petersen. Allerede medens han var Discipel i Odense
Kathedralskole, modtog han nogen Tegneundervisning af sin Moder;
efter sin Konfirmation blev han sat i Malerlære, blev Elev af sin
Fødebys tekniske Skole og malede paa egen Haand Studier efter
Naturen samt mindre Billeder, af hvilke sidste han fik et, 
Brystbillede af en lille Pige, antaget til Udstillingen paa Charlottenborg
i Foraaret 1879, samme Aar, som han blev Elev af Kunstakademiet.
Dette gjennemgik han i Løbet af 3 Aar; inden han forlod det,
var han allerede kjendt som en ualmindelig lovende ung Maler.
I 1881 havde saaledes et af hans første Landskabsbilleder vakt
Opmærksomhed, Aaret efter kom bl. a. «En gul Rose i et Glas»,
der med rette betegnedes som et af Udstillingens yndefuldeste og
ejendommeligste Blomstermalerier, og i 1882 «Cai», et genreagtigt
Drengeportræt, udmærket ved kjærlig Opfattelse og ualmindelig
Form dygtighed; endnu større Anerkjendelse end disse Arbejder
vandt dog i 1883 det legemsstore Portræt, P. havde malet efter
sin gamle Fader. I de følgende Aar udfoldede P., der i 1888 og
1895 var paa længere Udenlandsrejser med Understøttelse fra 
Akademiet, en meget omfattende Virksomhed og vandt snart 
Anerkjendelse som en af de allerbetydeligste danske Mestre. Den 
Neuhausenske Præmie havde han faaet for Faderens Portræt; i 1887 
tilkjendtes Aarsmedaillen ham for «Adam og Eva», der desuden
erhvervedes til Nationalgalleriet; i 1893 fik han den Thorvaldsenske
Udstillingsmedaille, der medfører Sæde i Akademiets Plenarforsamling, 
for et Dameportræt. Ogsaa paa de store internationale
Kunstudstillinger har han flere Gange modtaget Hædersbevisninger.

P. har malet historiske Genrekompositioner, iblandt hvilke
navnlig det ovennævnte «Adam og Eva» og det i 1898 udstillede
«Den hellige Cæcilia» (Nationalgalleriet) udmærke sig ved inderlig
poetisk Stemning, storladen Stil og glimrende Kolorit; her som i
adskillige af sine egentlige Genrebilleder viser han sig som en
Mester i Behandlingen af det nøgne Legeme, særlig hvor dette
stilles op mod en fin og duftig landskabelig Baggrund. Som
Portrætmaler -- Faderen, Provst Warburg (til Holmens Kirke), Lorens
Frølich (for Udstillingskomiteen) osv. -- staar han i første Række,
først og fremmest i sin Egenskab af klar og aandfuldt forstaaende
Karakterskildrer, dernæst ved sin Evne til at stille og bevæge
Figurerne paa en i samme Grad tiltalende, naturlig og personlig
Maade; her som i Kompositionerne viser han sig tillige som en
fremragende Formkunstner, en fin og sanddru Kolorist. Som
Landskabsmaler er han blandt alle nyere Fortolkere af Fædrelandets
Natur den mest udprægede Lyriker. Stærkest giver hans poetiske
Sjæl sig Udtryk, hvor Motivet er det simplest mulige, stort Plan
med faa, lidet markerede Linjer, god Plads til Luften. Over for
Saadanne Æmner opnaar han en betydelig Virkning af
stemningsfuld Harmoni, en Rigdom af fint samstemte Toner.

Weilbach, Nyt Kunstnerlex.

Sigurd Müller.



v. Paulsen, Matthias, --1710, Søofficer. P. er formodentlig
født i Glückstadt. 1676 sendtes han til Tromp med Anbefalingsbrev 
fra Bielke og Gyldensparre, der meddele, at han er anbefalet
af General Arenstorff, samt at han i lang Tid har faret paa Strædet
(Middelhavet) med Schoutbynacht de Ruijter og er dansk Undersaat.
Umiddelbart herefter ansattes han som Lieutenant, 1677 avancerede
han til Kapitajnlieutenant, deltog i Slaget paa Kjøge Bugt og sendtes
til Rigsadmiralen med Melding om Sejeren; Aaret efter finde vi ham
som Underkapitajn i Tromps Flagskib og senere som Chef for
Fregatten «Victoria». 1681 fik han Bestalling som
Kapitajnkommandør, 1683 avancerede han til Schoutbynacht, 1689 til
Viceadmiral og 1699 til virkelig Admiral. Ridder af Danebrog blev
han 1702; 1697 optoges han i Adelstanden. 1682 blev P. Chef for 
Søekvipagen ved Glückstadt, og i denne Stilling forblev han med
korte Afbrydelser til sin Død; 1684 erobrede han her fra Helgoland; 
for øvrigt var han en virksom Hvervingsagent fra Hamborg. Da
U. C. Gyldenløve 1700 skulde kommandere hele Flaaden, blev P.
ansat som hans Raadgiver, men synes for Resten ikke at have
spillet nogen fremtrædende Rolle under Felttoget d. A. P., der
i Følge Wibes Korrespondance med Frederik IV var fænomenal
høj af Skabning, var ikke nogen fremragende Karakter, men
forstod at gjøre sig gjældende ved sin punktlige, om end pedantiske,
Embedsførelse; han døde 25. Febr. 1710. -- P. blev 3. Febr. 1681
gift med Hedevig Margrethe Johansen (f. 6. Jan. 1663 d. 25. Maj
1708). Blandt hans Sønner var ovennævnte Joh. Ant. v. P.

C. With.



Paulsen, Paul Detlev Christian, 1798-1854, Retslærd, var
en Søn af Kjøbmand i Flensborg Christian Detlev P. (f. 2. Avg. 1756
d. 26. Okt. 1805) og Ingeborg Sophie f. Gadebusch (f. 13. April
1777 d. 24. Febr. 1854) og fødtes i Flensborg 10. Jan. 1798. 12 Aar
gammel blev han sendt til Salzmanns Institut i Schnepfenthal i
Sachsen-Gotha og var her 3 Aar, kom derpaa til Gymnasiet i
Gotha, hvor han var 2 Aar, og endte sin Skolegang 1816 paa
Gymnasiet i Lybek. Derefter studerede han Jura 2 Aar i Gøttingen,
hvor han 1818 vandt en Prismedaille for et Skrift om Rhodus i
den macedoniske Tid, Vinteren 1818-19 i Berlin for at høre
Savigny, Sommeren 1819 i Heidelberg for at høre Thibaut og 2
Aar i Kiel, hvorpaa han 1821 tog juridisk Examen paa Gottorp og
strax efter drog til Kjøbenhavn for at studere dansk Ret. Allerede
1822 tog han her Licentiatgraden og blev Privatdocent ved
Universitetet, underkastede sig 1823 den danske latinsk-juridiske 
Examen og disputerede 1824 for den juridiske Doktorgrad.

Allerede som ganske ung var P. sig sin danske Herkomst
klart bevidst og opfyldt af en levende Kjærlighed til Fædrelandet
og en brændende Attraa efter at virke for dansk Sprog, Litteratur
og Retspleje. I Maj 1824 begyndte han sine Forelæsninger ved
Kjøbenhavns Universitet, men da der det følgende Efteraar blev
en Plads ledig i det juridiske Fakultet i Kiel, blev han ansat der
som overordentlig Professor med særlig Forpligtelse til at læse over
dansk, slesvigsk og holstensk Ret. Det var en Skuffelse for ham,
at han ikke kunde blive i Kjøbenhavn, men han gik dog med
Glæde og lyse Udsigter til sit nye Kald. 1831 modtog han en 
Kaldelse til Dorpat som Germanist og nordisk retskyndig uden at
lade sig friste af den høje Løn, som tilbødes ham. Hans
Forelæsninger i Kiel vare godt besøgte, og han var midt i en betydelig
videnskabelig Virksomhed, ikke mindst for at bibringe Udlandet
bedre Kjendskab til og sandere Forestillinger om de offentlige
Forhold i Danmark, da Uwe Lornsens berygtede Skrift 1830 kastede
ham ind paa nye Baner. P. blev hurtig klar over, at Lornsens
Endemaal var Slesvigs voldelige Løsrivelse fra Danmark, og gav
sig strax i Færd med at modarbejde ham. I de sidste Dage af
1831 udgav han «Ueber Volksthümlichkeit u. Staatsrecht des
Herzogthums Schleswig», hvori Slesvigs sproglige og nationale Forhold
for første Gang i den politiske Strid gjordes til Gjenstand for en
historisk-kritisk Fremstilling. Navnlig forlangte P. med Bestemthed
Gjennemførelsen af Reskriptet af 19. Jan. 1811 om det danske
Sprogs Indførelse i Kirken, Skolen, Retsplejen og alle offentlige
Anliggender over alt, hvor det taltes i Slesvig. Da P. Aaret efter
var i Kjøbenhavn, gjorde han efter Kancellipræsident Otto Moltkes
Opfordring et Forslag til Sprogsagens Ordning, men Kansler Spies
forpurrede Sagens Fremme, og der skete intet. Den Virkning
havde P.s Optræden dog, at talrige Sprogpetitioner 1836 indkom
til Stænderne. Imod de 1835 udkomne Skrifter «Für Holstein,
nicht gegen Dänemark» og «Für Holstein, gegen Danemark» skrev
P. 1836 «Für Danemark u. für Holstein», hvori han fremhævede
Lyssiderne ved Holstens Forbindelse med Danmark, men navnlig
hævdede Betydningen af Stænderhyldingen i Slesvig 1721 og af
Augustenborgernes samtidige Arvehylding «secundum tenorem legis
regiæ», et den Gang ubekjendt Aktstykke, som P. havde opdaget
i Gehejmearkivet. Da Hertugen af Augustenborg 1837 tog til
Gjenmæle derimod i «Die Erbfolge im Schleswig-Holstein», vilde P.,
imod Frederik VI's Ønske, men efter Prins Christians Opfordring,
give Gjensvar, og han gjorde ogsaa et Udkast til en systematisk
Fremstilling af Arvefølgeretten til Slesvig, som tilstilledes Prinsen,
men det kom des værre ikke til den endelige Udarbejdelse.

Heldigvis var P. friere stillet ved sine Undersøgelser om
Sproget i Slesvig. Allerede 1832 havde han i «Bidrag til Sprogets
Historie paa den jyske Halvø, fornemmelig i den søndre Del»
forsøgt at klare de ejendommelige Sprogfænomener ved de forskjellige
Stammers Sammenstød og Sammensmeltning paa den jyske Halvø
og fremhævet, at der ingen Sproggrænse gaves mellem Sønder- og
Nørrejylland, hvilket han 1837 yderligere udviklede i «Det danske 
Sprog i Hertugdømmet Slesvig». Ved samme Tid forenede han
sig med Professor Flor om at bringe et dansk Ugeblad til Veje i
det nordlige Slesvig, og det lykkedes dem efter meget Slid og Møje
at faa «Danevirke» oprettet 1838 (jvfr. ovfr. S. 300). I dette Blads
Spalter kan man fra Aar til Aar følge P.s aarvaagne, uforfærdede og
utrættelige Virksomhed. En Række af Artikler udgik fra hans Haand
for at opmande Folket til at tage kraftig Del i Forsvaret for dets
Modersmaal. Samtidig skrev han Artikler i «Freia» og i «Kieler
Correspondenzblatt», i hvilket sidste han ofte blev angreben med
hadefulde, stundum næsten ærerørige Insinuationer. Denne hans
iøjnefaldende politiske Virksomhed skadede naturligvis hans Lærerstilling
i Kiel, og fra 1840 bleve hans Forelæsninger mindre og mindre
besøgte. 1844 led han flere Gange personlig Overlast; en Gang
maatte der endog tilkaldes Tropper for at beskytte hans Hus.
I sin isolerede Stilling søgte han, efter 1842 at være bleven udnævnt
til ordentlig Professor, 1845 Borgmesterembedet i sin Fødeby
Flensborg, men Kongen vilde ikke undvære ham i Kiel, hvor hans
Stilling blev vanskeligere og vanskeligere, indtil Oprøret 1848
udløste ham. Endnu 24. Marts protesterede han i et Konsistoriumsmøde 
imod den saakaldte provisoriske Regering, og samme Aften
rejste han til Kjøbenhavn.

I Maj udnævntes han til midlertidig Medarbejder ved de
under det af Embedsmændene forladte tyske Kancelli henhørende
Forretninger, i Juli til Etatsraad, og samme Efteraar begyndte han
at holde Forelæsninger ved Kjøbenhavns Universitet over Slesvigs
private Ret. Med Flor og Schouw sammentraadte han i en Komité
til Understøttelse af fordrevne Slesvigere. Men samtidig nærede han
en stærk Frygt for selve Slesvigs Fremtid, og da Grundlovsforhandlingerne 
begyndte, udtalte han i et lille Skrift, «Til den danske
Rigsdag», Ønsket om deres Udsættelse, indtil Rigsforsamlingen
kunde blive sammensat fra alle Dele af Danmarks Rige. Da hans
advarende Røst ikke blev hørt, gjorde han efter ministeriel
Opfordring den paafølgende Vinter det første Udkast til en slesvigsk
Forfatning. Efter hans Forslag skulde Slesvig saa godt som
fuldstændig indlemmes i Kongeriget, kun Rets- og Kommunalvæsenet
skulde undergives en særlig Minister og Landdag. Forslaget
tiltraadtes af de fleste Ministre, medens H. N. Clausen vilde henlægge
hele Styrelsen under fælles Ministre. Da Regeringen i Foraaret
1849 efter Krigens Fornyelse vilde oprette en Regeringskommission
i Slesvig og tiltænkte P. en Plads i den, afslog han, misfornøjet 
med Regeringens Holdning, Tilbudet, men tog i Avg. med Tillisch
til Flensborg, hvor hans Nærværelse var til stor Glæde for den
danske Befolkning. I Vinteren 1849-50 holdt han atter Forelæsninger 
ved Universitetet, og efter Istedslaget udnævntes han til
Medlem af Overjustitskommissionen i Flensborg. 1851 var han
Medlem af Notabelforsamlingen og skrev den udførlige Motivering
af dens Forslag. Han oplevede at se det danske Sprog indsat i
dets naturlige Rettigheder i Slesvig, men døde pludselig 28. Dec.
1854. -- Hans samlede Værker udkom 1857-59 i 3 Bind.

P. var 2 Gange gift: 1. (6. April 1826) med Thora Alvilde
f. Bloch (f. 6. April 1802 d. 14. Marts 1834), Datter af Rektor S. N. J. B.
(II, 413), 2. (29. Sept. 1835) med Søsteren Margarethe Christiane
Marie (f. 7. Jan. 1798 d. 12. Maj 1866), Enke efter Overlærer i
Roskilde, Dr. phil. Hans Peter Thrige.

C. Paulsens Saml. Skrifter I, 3 ff. 
Erslew, Forf. Lex. 
Museum 1891, I, 120. 

H. R. Hiort-Lorenzen.

- Ogsaa P. D. C. Paulsens juridiske Forfattervirksomhed var
meget frugtbar. Den falder nærmest i 3 forskjellige Afdelinger.
En Gruppe af hans Skrifter, saaledes en større Recension af Uwe
Lornsens «Die Unionsverfassung Dänemarks u. Schleswig-Holsteins»
og 2 Afhandlinger i «Antislesvig-holstenske Fragmenter» om
Slesvigs indre Forbindelse med Danmark og om det danske Kongehuses
Ret til Pinneberg, Rantzau og Altona, vedrører den ofentlige Ret
og indeholder ogsaa fra juridisk Synspunkt flere værdifulde Bidrag.
Deres Betydning maa dog hovedsagelig betegnes som almindelig
historisk, hvorfor de finde deres rette Bedømmelse for Historiens
Domstol. Hertil knytter sig en Kreds af Skrifter, der behandle
den private Rets Historie, hvoraf navnlig nogle Afhandlinger om
Formueforholdet mellem Ægtefæller efter gammel nordisk Ret,
særlig efter Jyske Lov, om de sydjyske Stadsretter og om Kilderne
til den slesvigske Ret ved deres Undersøgelsers omfattende og
indgaaende Karakter ville bevare deres Forfatters Navn for Efterverdenen.
Endelig maa blandt Skrifter, der behandle Nutidens Ret, nævnes
hans paa Tysk udkomne Lærebog i Slesvigs og Holstens Privatret
(1834), hvilken i sin 2. Udgave (1842) medoptager Lauenborgs Ret.
Dennes Betydning ligger navnlig deri, at den søger at skille de
fremmedartede romerretlige Bestanddele ud for igjen at faa den
nationale Ret frem i dens fulde Betydning. Et praktisk 
Hjælpemiddel hertil var ogsaa hans Retsformularbog (1841), der tillige
indeholder en tysk-dansk Lovkyndighedsordbog,

Det er dog den historiske Betragtning af Retten, der gaar som
en rød Traad gjennem alle P.s Skrifter. Han var begyndt som
egentlig Historiker (hans Prisskrift om Rhodus), og denne
Ungdomskjærlighed bevarede han for hele Livet. Men den faar ham dog
ikke til at glemme Retshistoriens særlige Opgave. Han betegner
selv sin Behandling af Retshistorien som «filosofisk», i det han
benytter Fortidens Ret til dertil at knytte almindelige Udviklinger,
der kunne kaste Lys over Nutidens Retsliv. Som han selv siger:
«Kun en saadan videnskabelig Behandling af Retshistorien, hvor
vi søge at opdage Aarsagerne til en vis Retstilstands Beskaffenhed,
hvor vi sammenligne den med vor nuværende og knytte hertil
filosofiske Ideer om Menneskehedens Bestemmelse, kan jeg holde
for den rigtige. Intetsigende og tørt er derimod et saadant Studium
af den ældre Retstilstand, naar man fremstiller de enkelte
Retsforhold uden indvortes Sammenhæng ...» Fra Historien føres han
saaledes altid tilbage til Nutidens faste Grund, og det er ikke mindst
det praktiske, ædruelige Blik, hvorom ogsaa nogle processuelle
Afhandlinger vidne, der giver hans juridiske Forfattervirksomhed Værdi.
Men hans historiske Syn forlener samtidig hans Retsbetragtning med
et almindelig ideelt Moment. Han ser Retten som et Led i Livets
almindelige Udviklingshistorie og ivrer derfor stærkt mod den
Isoleringstilstand, hvori Juraen og Juristerne saa ofte sætte sig over for
andre Videnskabsfag og deres Dyrkere. Selv til Theologien hævder
han i Indledningen til en Afhandling om den danske Kirkes
symbolske Bøger (1826), at Retsvidenskaben lader sig bringe i nøje
Forhold. Retfærdigheden danner nemlig kun den ydre sikrede
Tilstand, som er nødvendig, for at Menneskene kunne naa det
Kjærlighedsideal, som Theologien opstiller, og de tjene saaledes
begge Livets højeste Maal. Dette medfører ogsaa visse Krav til
Rettens Dyrkere. Som han i et Ungdomsforedrag siger: «Der
gives ingen i alle Henseender god Retslærer, med mindre han er
moralsk og elsker Menneskene». Han selv var til en vis Grad et
Vidnesbyrd om denne Sætnings Sandhed. Der gives andre juridiske
Forfattere med rigere og originalere Synsmaader end P., men faa,
der i den Grad som han have formaaet at sætte en fuldstøbt og
harmonisk Personlighed ind paa de Tanker, som de en Gang havde
grebet og erkjendt som sande. Det er dette personlige Moment,
der giver P. hans Særpræg ogsaa som Jurist. 

H. Munch-Petersen.



Paulsen, Peter, 1778-1855, Præst, var født 20. Dec. 1778 i
Trelstorp i Vestslesvig, studerede siden 1797 Theologi i Kiel og
tog 1804 theologisk Attestats paa Gottorp. 1801 Subrektor ved
Haderslev Skole, 1807 Præst i Adsbøl og Graasten, hvorfra han
1811 forflyttedes til Aabenraa, hvor han tillige var Provst. Fra
1817- 35 var han Medlem af den theologiske Examenskommission
paa Gottorp; 1834-37 gejstligt Medlem af den slesvigske
Stænderforsamling. Efter Dr. J. G. C. Adlers (I, 101) Død skal det være
tilbudt P. at blive Generalsuperintendent i Slesvig, hvorfor han
dog undslog sig. 1837 blev han Provst og Hovedpræst i Altona;
1840 Konsistorialraad; modtog 1846 Diplom som Æresdoktor i
Theologien fra Kiels Universitet. Nedlagde 1848 sit Embede og tog
Bolig i Byen Slesvig, hvor han døde 29. Jan. 1855. Hans Skrifter
indskrænke sig til Lejlighedstaler. -- I sit Ægteskab med Cæcilie
Dorothea f. Prehn havde P. P. nedenanførte Søn af samme Navn.

Alberti,  Schlesw.-Holst.-Lauenb. Schriftsteller-Lex.

H. F. Rørdam.



Paulsen, Peter, 1808-86, Døvstummelærer, fødtes 5. Avg.
1808 i Adsbøl i Sundeved, hvor hans Fader, ovennævnte Peter P.,
den Gang var Præst. Efter at have gjennemgaaet Flensborg
Latinskole studerede han Theologi, først i Kiel, senere ved andre tyske
Universiteter, og tog Embedsexamen paa Gottorp 1832. Aaret efter
ansattes han som 2. Lærer ved Døvstummeinstituttet i Slesvig, og
da han 1835 havde erhvervet Doktorgraden, blev han tillige
Medbestyrer ved samme. Efter H. Hensens (VII, 369) Død udnævntes
han 1847 til Forstander og 1. Lærer, og under hans Ledelse
omdannedes Instituttet fra en statsunderstøttet privat til en fuldt
offentlig Landsanstalt for begge Hertugdømmerne. P. har offentliggjort 
en Del Afhandlinger om Døvstummesagen og nærliggende
Æmner i de holstenske Tidsskrifter og udgav 1845 en «Schulstatistik 
des Herzogthums Schleswig» og 1863 «Die Stipendien in den
Herz. Schleswig, Holstein u. Lauenburg». Han tilhørte den
slesvig-holstenske Retning, kom 1850 i Strid med den danske
Generalkommando og sad en Tid lang fængslet, men overtog senere sit
Embede. 1853 lod han sig vælge til Stænderdeputeret for Byen
Slesvig og afskedigedes 1863 med Pension; men efter Hertugdømmernes 
Erobring overtog han atter Forstanderposten ved Instituttet
og bestyrede dette til 1874. Han døde i Slesvig 22. Maj 1886.

Paulsen, Das Taubstummen-Institut zu Schleswig 1843-60. 
Alberti, Schlesw.-Holst.-Lauenb. Schriftsteller-Lex.

P. Lauridsen.



Paulsen, Sophus Johannes, 1838-84, Søofficer. P., der
var en Søn af Justitsraad, Amtsforvalter Carl Ludvig P. (f. 28. Avg.
1790 d. 25. Okt. 1842) og Nina Cathrine f. Holten (f. 30. Marts 1804
d. 21. Sept. 1851), blev født i Lindemark ved Stege 12. Marts 1838;
han blev opdraget i Grosserer H. P. Priors Hus, blev Lieutenant i
Marinen 1860, ved Omordningen af Kadrene 1868 fik han 
Premierlieutenants Titel, 1876 avancerede han til Kapitajn, men døde
allerede 20. Avg. 1884. Efter at have gjort en Del Togter til
Koffardis og Orlogs i sine første Officersaar ansattes han i
Krigsaaret 1864 om Bord i Fregatten «Jylland», med hvilken han
ærefuldt deltog i Helgolandsaffæren, hvor han som Manøvreofficer
opholdt sig paa Broen. Et fjendtligt Projektil slog Raaberen ud af
hans Haand uden at saare ham. I Tiden 1865-72 f6r P. til
Koffardis som Fører af private Dampskibe tilhørende H. P. Prior
og «det forenede Dampskibsselskab» og var derefter temmelig ofte
benyttet ved Udkommandoer i Orlogsskibene. Sin Fritid anvendte
han med Iver i forskjellige industrielle Foretagenders Tjeneste,
bl. a. oprettede han et Bugserselskab og virkede ligeledes -- skjønt
uden Held -- for Oprettelsen af en Nødhavn ved Hirtsholmene.
Fra 1879 repræsenterede han i Folketinget som Højremand
Christianshavn (Kjøbenhavns 9. Kreds), indtil han faldt ved Valget 1884. --
P. blev 1864 gift med Emilie Oline Ernestine Jørgensen (f. i
Rensborg 12. April 1841), Datter af Intendant, Kapitajn Thorvald Julius J.
og Sophie f. v. Zülow (Separation 1882); hun er senere bleven gift
med Korpslæge Camillus Müllertz.

Elvius og Hiort-Lorenzen, Patriciske Slægter I,  247.

C. With.



Paurenfeind, Georg Vilhelm, d. 1763, s. Baurenfeind (I, 611).



Paurenfeindt, Wolfgang Ernst, o.1678-1764, Officer, var af
en adelig Familie fra Salzburg. Han blev 1705 Fændrik ved A.
Harboes danske Infanteriregiment i kejserlig Tjeneste og fulgte med
dette til Danmark. 1707 blev han Lieutenant, 1711 Kapitajnlieutenant, 
1714 Kapitajn og kom 1715 til fynske nationale Regiment.
Med dette sidste deltog P. i Felttoget i Norge 1716-17 og
udmærkede sig bl. a. under Tordenskjolds mislykkede Angreb paa
Gøteborg. 1722 blev han forsat til fynske hvervede Regiment,
Aaret efter til Grenaderkorpset, blev 1731 karakt. Oberstlieutenant,
1733 virkelig Oberstlieutenant ved Kronprinsens Regiment (fra 1748
Kongens Livregiment), 1749 Kommandant i Citadellet Frederikshavn, 
1751 Generalmajor, 1758 Generallieutenant, 1759 hvid Ridder. Han
døde ugift 28. Marts 1764 i sit 86. Aar.

H. W. Harbou.



Paus, Hans, 1710-70, Historiker og Jurist, var født i Vadsø
i Finmarken, hvor Faderen, Ludvig Christian P., der meget roses
i Hammonds Missionshistorie, den Gang var Sognepræst. P. blev
1732 immatrikuleret ved Universitetet, men vendte saa hjem til
Finmarken og berejste i 2 Aar hele Landskabet for at «give en
udførlig Historie» derom. Hvor han siden har opholdt sig, vides
ikke, men omtr. 1741 kom han til Kjøbenhavn igjen, tilbragte
her 12 Aar og udfoldede nu en ikke ringe litterær Virksomhed.
Af hans Skrifter fremhæves hans «Corfits Ulfeldts Levned» i 2
Kvartbind (1746-47), fremkaldt, som han selv siger, ved Rothes
Værk om Griffenfeld. Skriftet blev meget strængt bedømt af Hans
Gram, men, som senere Paludan-Müller udtaler, man ser, at det
dog har gjort Indtryk paa de samtidige og stiftet nogen Nytte, thi
det er vel talentløst skrevet, men dog ikke et værdiløst Bidrag til
Historien. Nævnes kan ogsaa hans «Danske og norske Dronningers
summariske Levnedsbeskrivelse» (1751). Hvad der dog især har
gjort P. bekjendt, er hans «Samling af gamle norske Love» (I-II,
1751-52). Samlingen er ikke fuldstændig, og Lovene meddeles
paa et Par Undtagelser nær ikke i Grundsproget, men i dansk
Oversættelse og det ikke efter gode Haandskrifter; Overskrifterne
ere vildledende og de sproglige og juridiske Misforstaaelser mange.
Ikke desto mindre er denne Oversættelse et mærkeligt Fænomen
for sin Tid, thi man maa erindre, at, naar Hirdskraaen undtages,
vare de gamle norske Love den Gang Almenheden omtrent ubekjendte. 
At denne Samling nu er ganske overflødig, er en Selvfølge,
men dette gjælder ikke helt om hans samtidig udgivne «Gamle
Forordninger og Privilegier for Kongeriget Norge», der gaar til 1670.

I et af sine Forord til sin Lovsamling udtaler P., at han «i
32 Aar haver fulgt Musernes Lejr ikkun som en Volontør»; han
maa da mene, at det var 32 Aar, siden han begyndte at lære Latin.
Han havde giftet sig med Anna Sørensdatter, Enke efter en Oluf
Severin, og levede i trange Kaar. I 1753 blev Finmarkens
Sorenskriveri ledigt, og til dette Embede blev han udnævnt s. A. Skjønt
han i sin Ansøgning om Sorenskriveriet fortæller, at han «i 19 Aar
fornemmelig har laboreret paa Lovkyndigheden», havde han endnu
ikke taget juridisk Examen; han tog den først s. A. og det som
dansk Jurist. 
I Finmarken fik han Bolig i Alten ved Talviks Kirke i en
Egn, hvor Amtets fleste Embedsmænd boede samlede. Han har
som Sorenskriver ikke udgivet trykte Skrifter, men de historiske
Oplysninger, som findes i hans Amtmands, Hammers, «Underretning
om Finmarkens Handel» (trykt i «Saml. t. d. norske Folks Sprog
og Hist.» III), ere (i Følge samme Samlinger V, 594) af P. Hans
Kone døde 1760, men allerede 6 Uger efter hendes Begravelse blev
han atter gift, med Jfr. Anna Kirstine Greve, med hvem han fik
mange Børn, 1770 døde han af Slag (begravet 20. Juni).

Hist. Tidsskr. 5. R. IV, 139 f. 
Maurer, Udsigt ov. de nordgermaniske Retskilders Hist. S. 68 f.

L. Daae



Pavels, Claus, 1769-1822, Biskop, fødtes 1. Avg. 1769 paa
Vanse, hvor Faderen af samme Navn, der døde 4 Maaneder før
Sønnens Fødsel, var resid. Kapellan. Moderen, Karen f. Tostrup
(f. 1740 d. 1813), ægtede Kapitajn, senere Generalmajor, Jacob Ulrik
Hoelfeldt (VII, 487). Han blev længe i Hjemmet under en Huslærer
og kom først 1782 i Christianssands Skole under Søren Monrad.
Han blev meget yndet af Biskop Hagerup og sin Rektor, der vilde
have ham ind paa den filologiske Bane. Han blev indkaldt 1785,
men spildte saa Tiden og drog det følgende Aar hjem uden Examen
philos. Han fik nu Undervisning i Naturfagene af Provst A. Pihl,
drog tilbage og fik Examen philos. 1787, var atter hjemme, læste
Theologi og Fransk, til han vendte tilbage til Universitetet og tog
Attestats 1789. P. havde et let Hoved, men var ikke anlagt paa
lærde Studier og havde ved Rahbek faaet Smag paa Æsthetik, saa
det væsentlig blev denne, der beskæftigede ham de 3 1/2 Aar, han
havde Plads paa Elers' Kollegium. Han skrev Digte -- en Heroide
i «Minerva» 1789 o. m. -- og blev rost af Abrahamson og Rahbek.
At Theologi og Lærdom ikke tiltrak ham, havde ogsaa sin Grund
i den Smag, han fik paa de tyske eudæmonistiske Forfattere, blandt
hvilke maa nævnes den berygtede C. F. Bahrdt. Endnu 1807 kunde
han -- i sin Avtobiografi - ikke se tilbage til disse Aar med
Anger. Hans Aands og Hjærtes Kultur fremmedes -- siger han --
midt under Nydelsen af de uskyldigste og ædleste Glæder
(dramatiske Selskaber og Klubliv). Han maatte undervise, men ansaa sig
lidet skikket dertil. «Religionslærerens Kald» havde altid staaet
lokkende for ham, og han har næppe tænkt sig anden Fremtid
end Talerens, hvor meget han end gav sig af med at skrive Vers
og Recensioner. 
24 Aar gammel blev han resid. Kapellan i Ejdanger med
Bopæl i Brevik 1793. Han fandt sig her meget ilde, og det er
tydeligt nok, at han havde for lidet at bestille og ansaa sig alt for
lidet paaskjønnet som Prædikant. Et mislykket Forsøg paa at
reformere Skolevæsenet maatte bære en Del af Skylden for hans
Misfornøjelse, som han var uforsigtig nok til at give Luft i sin
Afskedsprædiken, da han 1796 var bleven Sognepræst til Hørsholm.
Her blev hans Misfornøjelse -- om muligt -- endnu større. Han
prædikede for 20 Mennesker og fandt baade sig selv og sit Embede
ringeagtet. Han havde ogsaa her lidet at bestille, var hyppig Gjæst
i Kjøbenhavns litterære Kredse og var ikke fremmed for Rørelser
af de politiske Luftninger i Revolutionstiden, der kunde være blevne
farlige nok, om man paa højere Steder var kommen til Kundskab
derom. Hans nærmeste Omgang var Grev Clas Horn (VIII, 78),
og med denne og Rahbek holdt han et af revolutionære Taler
gjennemstrømmet Selskab i sin Præstegaard, da Malthe Bruun fra
Hveen gjorde ham et Besøg i Nov. 1796. Han led med alt dette
af Sygelighed, Ærgrelser, navnlig over at hans forlovedes Forældre
nægtede sit Samtykke til deres Forbindelse, og vel ikke mindst af
Længsel efter Kjøbenhavn, hvor han kunde finde gamle Venner og
Beundring som Taler. Han er meget oprigtig, naar han taler om
sin «Ambition» og sin Glæde over Tilhøreres Bifald. Han
konkurrerede 1797 til det 2. resid. Kapellani ved Frue Kirke i
Kjøbenhavn, søgte 1798 Frederiksberg og fik endelig 1799 det 2. resid.
Kapellani ved Nicolai Menighed i Kjøbenhavn. Nu begyndte den
Tid, han i sin Afskedsprædiken kaldte den lykkeligste i sit Liv.
Her mærkede han snart «Lyst til at høre Guds Ord i Tempelet og
Højagtelse for Religion og Dyd dybt rodfæstet hos mange Mænd
og Kvinder af de højere og lavere Stænder». Han var fra sine
Kandidataar ikke ukjendt med Beundringen, der endog havde
drevet ham til at lade 5 Prædikener trykke, da han var 24 Aar
gammel (1793). 1802 blev han 1. resid. Kapellan, og da
Sognepræsten døde (1803), blev hans Embede ikke besat. P. blev den
sidste Præst ved Nicolai Menighed, der blev ophævet ved
Resolution af 21. Dec. 1804, og han blev nu sat paa Vartpenge. Han
blev imidlertid allerede 18. Okt. 1805 udnævnt til Slotspræst paa
Akershus og Sognepræst til Aker.

P. havde været Modepræst i Kjøbenhavn, og i Christiania
blev han den eneste Prædikant, der havde Tilhørere, i det hans
Kirke hver Søndag fyldtes af den finere Verden. Der var givet 
ham en betydningsfuld Stilling, og han kunde have udrettet store
Ting for Guds Rige, men han, som mente, at han kun kjendte
3 virkelige Talere -- foruden ham selv --: E. Hagerup, J. N. Brun
og F. C. Gutfeld, var alt for meget beslægtet med den sidste, og
hans Maal blev aldrig noget højere end det at «forædle»
Menneskene ved moralske Prædikener, der -- trods hans noget
slæbende Foredrag -- røbede en Talekunst, hvori han var en Mester.
Han havde visselig ladet Eudæmonismen ligge, og ved Omgangen
med Hersleb og Stenersen og sin Kapellan P. Kierschow --
samtlige paavirkede af Grundtvig -- kunde hans rationalistiske
Anskuelser nærme sig Kristendommen, men han var dog altid paa
Vagt over for disse gode Venner, og Frygt for Dogmatik, Mysticisme
og Pietisme kom altid frem hos ham. I sin Landsmenighed var
han i Begyndelsen ivrig med at ordne Fattig- og Skolevæsen, men
Krigen gjorde snart alle Bestræbelser frugtesløse, og han fik mindre
Interesse for denne Del af sit Embede, medens hans Prædikener i
Slotskirken vakte stigende Beundring. Dette fremkaldte et
Misforhold til Biskop Bech, der ikke taalte den Lykke, han gjorde.

Under de politiske Bevægelser i 1813-14 blev en livlig Aand
som P. naturligvis reven med, og han sluttede sig af Hjærtet til
Christian Frederik, der var hans stadige Tilhører og gjorde ham
til sin Skriftefader. Stor Fortjeneste har han indlagt sig ved sine
Dagbogsoptegnelser fra denne Tid, der ere et Kildeskrift af højt
Værd. Ved sin varme Interesse for alt, hvad der foregik, og sin
Forbindelse med Christianias højeste Kredse maatte han blive i
Stand til at bringe vigtige Oplysninger. I Politikken var ellers P.
forsigtig, og det saa meget mere, som han snart fik Øje for, at
den nye Tingenes Orden fra 17. Maj 1814 ikke vilde bestaa. Hans
Beundring for Christian Frederik slog hurtig om, og P. opnaaede
den samme Gunst hos Carl Johan og de svenske Statholdere, som
han havde haft hos de danske Prinser, -- og der er intet i den
Anledning at bebrejde ham. Da J. N. Brun var død 1816, blev
P. 26. April 1817 udnævnt til hans Eftermand som Biskop over
Bergens Stift. Her fik han kun virke lidt over 4 Aar, da han
døde af Slag 16. Febr. 1822. I den korte Tid fik han vistnok
gjennemrejst det hele Stift, der ikke havde haft Bispevisitats siden
1812, men han fik ikke udrettet meget. Han havde skarpt Øje
for Manglerne, men vilde være bedre kjendt, før han greb ind.
Hans sidste Hyrdebrev (af 31. Dec. 1820) var vistnok et indledende
Skridt. Det har sin Interesse, da han heri erkjender, at han har 
hørt til «de henrevne og misledte, der drømte om en Fornuftens
Tidsalder og vandt Bifald og Hæder paa den Vej». Det forekom
ham, som han hos enkelte Præster havde hørt noget, der mindede
herom, og det blev ham stundum tvivlsomt, «om Taleren blot
ansaa Jesus for et vist og ædelt Menneske eller som Faderens
enbaarne». Hos sine Præster vandt P. Anerkjendelse for den
Dygtighed, der giver sig et klart Udtryk i hans Embedsskrivelser.
De forefaldende Vanskeligheder mødte han med en Klogskab, der
synes aldrig at have svigtet ham, naar ikke hans Forfængelighed
blev krænket. Han kunde taale, at en Præst i en Visitatsprædiken
saa ligefrem som muligt sigtede ham for «at prædike andet end
Guds rene Ord», men den store Uforsigtighed, han begik ved sin
Afskedsprædiken i Brevik, gjentog han i Hørsholm og i Aker.

P.s Gjerning som Præst og Biskop har ikke sat nogen Frugt
i den norske Kirke, og de eneste Minder om ham ere foruden hans
trykte Prædikener nogle Salmer i den evangelisk-kristelige Salmebog
og de foreskrevne Bønner ved Kirkers Indvielse. Han var væsentlig
Æsthetiker og havde som saadan et klarere Syn end mange samtidige,
i det han hurtig fattede Betydningen af Oehlenschlägers Digtning.
Som han i sin Ungdom havde optraadt paa Scenen i private Kredse,
saa beholdt han til det sidste sin Interesse for den dramatiske Kunst.
Hans Liv var rigt paa Nydelser, og han satte stor Pris paa
Saadanne, ikke mindst paa et godt Bord. Ved sin Avtobiografi og sine
Dagbøger (1812-22) har han ydet vigtige Bidrag til sit Fædrelands
Kultur- og Personalhistorie, og han vil med disse altid staa som
en af Norges fortjente Mænd. Af Dagbøgerne er opbevaret det,
som har almindelig Interesse, medens Originalmanuskriptet er
tilintetgjort. Dets Ejer frygtede for, at det kunde benyttes til et
Karikaturbillede af Forfatteren, samt for at alt for megen Skandale
skulde komme for Lyset. Af alle Dagbøgerne leverede Dattersønnen
C. P. Riis 1864 et Uddrag, der især er fyldigt for Aaret 1814, og
senere (1867) udgav han Aargangene 1815-16. L. Daae har 1889
udgivet Aargangene 1812-13 og 1892 paabegyndt Udgivelsen af
Aargangene 1817-22. -- Gift 23. Dec. 1799 med Maren Fasland
(f. 1781, døbt 17. Juli, d. 1. Avg. 1865), Datter af Kjøbmand i
Arendal Engebret F. (f. 1743 d. 30. Sept. 1816) og Anna Sophia
Nielsdatter. Hun ægtede efter P.s Død Oberstlieutenant Herman Widing
(f. 1776 d. 1860).

C. P.s Autobiografi, udg. af C. P. Riis (1866).
Lampe, Bergens Stifts 

Biskoper og Præster I, 30. 
Halvorsen, Norsk Forf. Lex. 
Thaarup, Fædrenelandsk Nekrolog 1821-26 S. 137 ff. 
Helveg, Den danske Kirkes Hist. efter Reform. II, 348. 353. 373.

D. Thrap.



Pax, s. Pachs.

 1608-67, Læge">

Payngk, Ahasverus, 1608-67, Læge, en Søn af nedennævnte 
P. D. P., var født i Husum 25. Juni 1608, kom som ganske
lille til Kjøbenhavn, blev 1626 Student fra Herlufsholm og fortsatte
Studierne i Udlandet (1630 i Leiden); de førte ham lige til Italien.
Ligesom Faderen lagde han sig efter Medicin og Kemi og vandt
sig et Navn, men han havde ogsaa arvet hans Ulyst til litterær
Virksomhed. Efter en lang Fraværelse, over hvilken der hviler en
vis Dunkelhed, nedsatte han sig o. 1643 i Danmark, ægtede 1644
Kirstine Tidemandsdatter Dalby, en Præstedatter fra Endeslev,
disputerede 1645 for den medicinske Doktorgrad i Groningen og
udnævntes umiddelbart forinden sin Død til Hofmedikus. Han
døde 13. Maj 1667 i Kjøbenhavn, efterladende et, som det synes,
betydeligt Bibliothek; hans Enke ægtede senere Ulrik Luft (X, 414). --
Under sin store Udenlandsrejse gik han ligesom ogsaa Broderen
Christian P. over til Katholicismen, men medens han selv vendte
tilbage til den lutherske Kirke og Fædrelandet, forblev Broderen i
den katholske Kirke og i Udlandet. Efter en Tid at have været
Kannik i Olmütz (eller Ulm) drog C. P. til Rom, hvor han udvirkede,
at et Kapel ved en af Byens Kirker indviedes til Knud den hellige
(1641), hvis Helgenglorie han paa flere Maader søgte at opfriske.
Dette Kapel bestemte han til Gravsted for de danske, som i den
evige Stad maatte dø i den katholske Tro, og her fandt han sikkert
ogsaa selv sit sidste Hvilested (1686?).

Wad, Dimitt. fra Herlufsholm II, 32 ff.
Chr. IV's egenh. Breve V, 333 f.

C. F. Bricka.

<chapter name="Payngk, Peter Diderik (rettere Dideriksen), o.1575-1645,
Kemiker og Læge">

Payngk, Peter Diderik (rettere Dideriksen), o.1575-1645,
Kemiker og Læge, skal være født i Husum. Faderen, Diderik P.
(d. 1588), der var fra samme By, var Diakon i Morsum og siden
Sognepræst i Hersebøl, 2 Sogne paa Nordstrand, som gik til Grunde
1634. Sønnen studerede i Udlandet, vandt den medicinske
Doktorgrad og skal i sin Egenskab af Kemiker være bleven knyttet til
Kejserhoffet i Prag; Rudolf II ophøjede ham 1602 i Adelstanden
eller gav ham maaske snarere et Vaabenbrev. 1608 træffes han
bosat i sin Fødeby, men 1609 ansatte Christian IV ham ved sit
Hof som Destillerer (Hofkemiker), i hvilken Stilling han forblev 
indtil faa Dage før sin Død, der indtraf 12. April 1645. Medens
en stor Del af hans Virksomhed foregik i det Destillerhus, som
Kongen havde opført til ham ved Rosenborg, optraadte han dog
ogsaa som Læge. Han nød Anseelse som en i sine Fag særdeles
dygtig Mand, men i Litteraturen har han ikke gjort sig bekjendt.
Derimod haves fra hans Haand en skreven Samling af medicinske
Recepter og kemiske Formler (GI. kongl. Saml., Fol., 272). Han
var eller blev en ret velhavende Mand, der ejede sin egen Gaard
i Byen og var Aktionær i det islandske Handelskompagni. 1621
forlenedes han med et Kanonikat i Lund. Hans Enke, Cathrine
Schreiber, døde 19. Febr. 1651.

Herholdt og Mansa, Saml. t. d. danske Medicinal-Hist. I, 154 ff. 
Ingerslev, Danmarks Læger og Lægevæsen I, 303 f. 
Chr. IV's egenh. Breve III, 94.

C. F. Bricka.



Paysen, Matthias Friedrich, 1756-1814, Præst, blev født
paa Segelsbøl i Nykirke Sogn, Tønder Amt, 30. Dec. 1756 af
borgerlige Forældre. Han blev Student i Kiel 1775 og examineret
paa Gottorp 1779. Efter at have været Kapellan i Tønning fra
1781 kom han 1784 til Kiel som Kloster- og Garnisonspræst; 1789
blev han Præst ved Mariekirken i Flensborg. Her levede han
paa Grund af sin krasse Rationalisme i stadig Strid med Provst
Nic. Johannsen (VIII, 512); da Uenigheden udartede til
aabenbar Forargelse for Menigheden, maatte P. forflyttes og blev da
1797 Provst og Sognepræst ved Domkirken i Slesvig, hvor
Generalsuperintendent J. G. C. Adler (I, 101) tog ham under sine Vinger
og i ham fandt en beredvillig Hjælper til sin berygtede Agendes
Indførelse. De stiftede i Forening «det nordiske Selskab», hvis
Formaal skulde være «at fremme den offentlige Undervisning i
Slesvig», og hvis højeste Grundlov var «fuldkommen Uafhængighed
af al ugyldig menneskelig Avtoritet i Forstands- og
Samvittighedssager». Hensigten var let gjennemskuelig. 1803 kom han til
Kjøbenhavn som Andenpræst ved St. Petri Kirke. Her tog han
strax fat paa at søge at faa den tomme Kirke bedre besøgt ved
at fremme Kirkemusikken. En lille rationalistisk Andagtsbog fik
han ogsaa trykt her i Hovedstaden. Han døde 11. April 1814; 
hans Hustru, Margrethe Caroline f. Bendixen, en Provstedatter fra
det ejderstedske, overlevede ham kun 8 Maaneder.

Erslew, Forf. Lex. 
Lübker u. Schröder, Schlesw.-Holst.-Lauenb. Schriftsteller-Lex. 
Fallesen, Mag. f. Religionslærere X, 745 ff.

A. Jantzen.



v. Pechlin, Friederich Christian Ferdinand Baron, 1789-1863, Diplomat, 
var ældste Søn af Nicolaus Otto Baron v. P.
(d. 1807) og Christiane Sophia Pollyxena Henriette f. v. Løwenstern
(d. 1795). Han fødtes 22. Jan. 1789, medens Faderen var Amtmand
i Nordborg, hvorved Familien kom i nær Forbindelse med det
augustenborgske Hus. Senere forflyttedes Faderen til Segeberg og
blev Administrator for Grevskabet Rantzau, hvor Sønnen opvoxede
med den yngre Generation af det holstenske Ridderskab. Efter at
have gaaet i Skole i Pløen blev han Student fra Gymnasiet i
Altona, studerede i Heidelberg, tog Examen ved Overretten i
Slesvig og gik derpaa til Kjøbenhavn med Anbefaling til Kongen fra
Hertuginden og til Møsting fra Hertugen af Augustenborg. Han
blev Kammerjunker, og Møsting lovede ham Ansættelse i tyske
Kancelli som Avskultant. Men da det viste sig, at «Nøjagtighed
og Ordholdenhed vare fremmede for Møstings Karakter», gik P. til
Kongen og klagede over M. Kongen morede sig meget over
denne Dristighed, men det hjalp, han blev Avskultant, og 1815
udnævntes han til Legationssekretær i Frankfurt hos Grev Eyben
(IV, 644). Her viste han sig saa dygtig, at da Ministerkonferencerne 
om Schlussacten aabnedes i Wien 1820, sendtes han som
Hjælpesekretær til Grev J. Bernstorff. Medens han var i Frankfurt,
forhandledes ogsaa det Dahlmannske Andragende (IV, 151), der
som bekjendt afvistes ved Beslutningen 27. Nov. 1823, ved hvilken
Lejlighed Preussen nægtede Forbundets Kompetence til at
beskæftige sig med Slesvig. -- Men P. havde nu faaet nok af «at
kopiere og dechiffrere» og opnaaede Ansættelse som 5. Deputeret
i tyske Kancelli, hvorhos han blev Medlem af Kommissionen til
Udførelsen af Forbundsaktens Art. 12 og 13 i Holsten. Da saa
Eyben et Par Aar efter døde, udnævntes han 19. Nov. 1825 til
Forbundsdagsgesandt.

I mere end 22 Aar repræsenterede P. Danmark i Frankfurt.
Hans Kjendskab til alle tyske Sager og hans Dygtighed sikrede
ham en betydelig Stilling mellem hans Kolleger, og han var stadig
Medlem af de vigtigere Udvalg og valgtes ofte til Referent. Han
hørte nærmest til den østerrigske Side, og Metternich satte stor
Pris paa ham. Derimod saa Preussen en Fjende i ham, fordi han
som Referent i et Spørgsmaal om Kurhessens Tiltrædelse til
Toldforeningen havde faaet Forsamlingen til at henvise Sagen mod
Preussens Vilje til Austrägal-Instansen. Det blev vel ved
Beslutningen, men i Berlin glemte man ham det ikke, og da i 1834 nye 
Ministerkonferencer aabnedes i Wien, og han af Regeringen var
udset til at tiltræde disse, protesterede Preussen mod dette Valg,
og Grev Reventlow-Criminil sendtes da i Stedet. -- Med forstaaende
Opmærksomhed havde han fulgt den stigende Misfornøjelse i
Tyskland, og det skyldtes væsentlig hans personlige Mod og aktive
Indgriben, at de 1833 i Frankfurt udbrudte Uroligheder ikke antoge
farligere Dimensioner. Allerede i Okt. 1831 havde han til
Præsidialgesandten indgivet en Memoire om «Forbundsdagens Impotens».
Da han senere traf sammen med Metternich i Carlsbad, forestillede
han Fyrsten, at det ikke kunde blive ved, som det gik, uden at
det til sidst maatte ende med Forskrækkelse, men han fik kun det
overlegne Svar, at «fra det rolige Østerrig saa Forholdene ved
Rhinen og Mainz slet ikke saa farlige ud, man skulde kun have
Taalmodighed». I den Anledning skrev P. hjem: «Pour vouloir
conserver et rien que conserver, on risque de perdre dans une
journée tout le fruit de ses labeurs». -- Med samme Frimodighed
udtalte han sig til Ernst August af Hannover, til hvem han var
sendt i 1838 for at lykønske til Tronbestigelsen. Da Kongen
nemlig spurgte ham om, hvad han mente om den bekjendte
Forfatningsophævelse af 1. Nov. 1837, svarede han, at han ansaa den
for uberettiget.

Da han 1840 var tilstede ved Kroningen, forlangte Christian VIII
hans Betænkning om Oprettelsen af Stænderkomiteer og om et
Statsraad efter preussisk Mønster. I en Memoire af Nov. s. A.
fraraadede han de første, men anbefalede det sidste. I 1846 kaldtes
han til Kjøbenhavn for at indtræde i Kommissionen om Arvefølgen.
Med stor Styrke hævdede han i denne, at Slesvig 1721 var
inkorporeret i Kronen under Kongelovens Arvefølge, ligesom han ogsaa
tilraadede Udstedelsen af det aabne Brev. Det kom i denne
Anledning saa vidt imellem ham og Udenrigsministeren, at denne
2 Gange tilraadede Kongen at overdrage Udenrigsportefeuillen til P.
Derimod fandt denne ingen Betænkelighed ved, at Forbindelsen
mellem Hertugdømmerne bevaredes som historisk berettiget og af
praktiske Grunde. Martsbegivenhederne vare et haardt Slag for
ham. Han brød vel uden Betænkning al Forbindelse med Augustenborg 
og sine slesvig-holstenske Venner, men han misbilligede, at
Slesvig skiltes fra Holsten, og at det skulde konstitutionelt forbindes
med Kongeriget. Han udtalte sin Misbilligelse uforbeholdent til
Regeringen, og hans Erklæring i Forbundsdagen 2. April 1848 bar
Præg deraf; en Passus deri kunde endog synes at bestyrke, at 
Kongen ikke havde været fri i sine Beslutninger, hvad der paadrog
ham en skarp Tilrettevisning hjemme fra, og som han derfor maatte
rette ved en Skrivelse til Præsidialgesandten af 28. April. -- 
12. April udtraadte han af Forbundsforsamlingen og sendtes
derefter til London for at bistaa Gesandten Grev F. Reventlow, og
hjemkommen i Juni til Kjøbenhavn stilledes han til Udenrigsministerens 
Disposition efter at have afslaaet Overtagelsen af Ministeriet
for Holsten. I de følgende Aar brugtes han til extraordinære
Missioner. Saaledes sendtes han i Marts 1849 til Østerrig, efter
Undertegningen af Præliminærartiklerne af 10. Juli installerede han
som dansk Kommissær Lokalforvaltningen i Flensborg, og i Avg.
afrejste han til Berlin for at forhandle om Freden. Med sin sædvanlige
Dygtighed bragte han det mest mulige ud af Situationen, og hans
Medkommissær A. W. Scheel skriver om ham: «P. er aktiv og
paapassende, taler vor Sag med Varme og Værdighed, og da han
forud allerede nyder megen Anseelse, gjøre hans Forestillinger
Indtryk.» Efter Fredens Undertegning 2. Juli 1850 tilbødes ham
anden Gang det holstenske Ministerium, som han atter afslog.
Under sit Ophold i Berlin havde han overbevist sig om, at
Arvestorhertug Peter af Oldenborg, der af Rusland var bragt i Forslag
til Tronfølgen i det danske Monarki, nærede afgjort
slesvig-holstenske Anskuelser, og da han samme Efteraar i Teplitz traf
sammen med Grev Nesselrode, fik han denne til at gaa ind paa, at
den russiske Regering skulde overføre paa Prins Christian af
Glücksborg det Løfte, der var givet om, at Rusland vilde afstaa fra sine
eventuelle Fordringer paa visse Dele af Holsten, naar Hertugen
besteg den danske Trone. I April 1851 sendtes P. derpaa til
Petersborg og fik Kejserens Samtykke til denne Substitution, der
definitivt blev fastslaaet ved Warschauer-Protokollen 5. Juni 1851.

Da det Bluhmeske Ministerium dannedes i Jan. 1852, tilbødes
P. Ministeriet for Slesvig, som han erklærede sig villig til at
modtage, men desuagtet blev Grev Carl Moltke ham foretrukken. Han
søgte da Gouvernørposten i Lauenborg og udnævntes dertil 18. Marts
1852. I denne Stilling forblev han i 4 Aar og modtog Kongen, da
denne i 1855, ledsaget af Grevinde Danner, besøgte Lauenborg. Ved
denne Lejlighed vilde Kongen give P. Elefantordenen. Men ved
Dineren udbragte P. alene Kongens Skaal, og da Kongen lod ham
vide, at han havde at udbringe Grevindens, gjorde P. det med de
Ord: «Efter Hs. Maj.s Ordre har jeg den Ære» osv., hvorefter det
ikke blev til noget med Elefanten. -- I 1856 begjærede P. Afsked, 
fordi Minister Schele ikke støttede ham lige over for de lokale
Embedsmænd, med hvem han laa i Strid. Allerede i 1851 havde
der vist sig betænkelige Tegn til Sindslidelse og dyb Melankoli
hos ham, og i Foraaret 1857 maatte han underkaste sig Behandling
paa en Sindssygeanstalt nær Aachen. Senere opholdt han sig i
længere Tid hos en Præst i Nærheden af Nürnberg, lidende af
religiøs Exaltation og Hallucinationer. Til sidst bosatte han sig i
Pløen, men døde 28. Okt. 1863 paa et Besøg paa Dragsholm hos
sin Søstersøn Baron Zytphen-Adeler.

P. var en Mand med betydelige Evner og mange, ogsaa
litterære, Interesser; han vandt saaledes ikke ringe Anseelse i
Tyskland som Digter. Men Tidsomstændighederne og hans personlige
Egenskaber stillede ham i Konflikter, som han ikke magtede. Hans
Loyalitet tillod ham ikke at gaa paa Akkord med slesvig-holstenske
Planer og preussiske Kombinationer, men han maatte føle sig fremmed
i Danmark, thi ved Oprindelse, Opdragelse, Forbindelser og
Aandsretning var han Tysker, og hans rette Fædreland var Tyskland.
Som de fleste dannede Tyskere paa den Tid var han konstitutionel, 
men de danske demokratiske Institutioner og Udviklingen
her hjemme stødte hans aristokratiske Principper og Tilbøjeligheder; 
saaledes kunde han, der var en ivrig Jæger, f. Ex. aldrig tilgive
Rigsdagen, at endog paa den kongelige Vildtbane fik Grundejerne
Adgang til at erhverve Jagtret paa deres Jorder. Han var meget
religiøs, men i Steden for at finde Ro i Religionen fordybede han
sig i Spekulationer, han ikke kunde føre til Ende, og hans levende
Fantasi udfyldte, hvad han ikke kunde fatte. Han havde endelig
fuld Bevidsthed om sin Dygtighed som Diplomat og satte Pris paa,
at hans Tjenester anerkjendtes; og vel var han tidlig bleven baade
Gehejmekonferensraad (1841) og Storkors (1834), men at han ikke
blev Minister og fik Elefanten, var ham vistnok en bitter Skuffelse.
Alle disse Omstændigheder bidroge hver for sig til, at et Liv, der
var begyndt saa lyst, i de sidste 15 Aar stadig blev mørkere, og
at hans tidligere saa virksomme og klare Aand sank ned i en
Melankoli, som selv hans lykkelige Ægteskab ikke kunde sprede.

Hans Hustru, Adelheid Henriette Louise Caroline f. Komtesse
v. Eyben (f. 1808), der var Datter af hans tidligere Chef, og hvem han
ægtede 1827, overlevede ham og døde i Kjøbenhavn i 1882 efter
at have fungeret som Hofmesterinde hos Arveprinsesse Caroline
1875-81. De havde ingen Børn.

Erslew, Forf. Lex. 
Allg. Deutsche Biographie XXV. 
Rosenørn, Løsrevne Blade af Livsminder S. 56 f.                                                                 

P. Vedel.

<chapter name="v. Pechlin, Johann Friherre, Edler v. Løwenbach, 1677-1757,
gottorpsk Statsmand">

v. Pechlin, Johann Friherre, Edler v. Løwenbach, 1677-1757,
gottorpsk Statsmand. Han var Søn af holstensk Justitsraad,
Professor og Livmedikus Johann Nicolaus P. og Anna Dorothea Langellot.
P. blev 1703 Assessor i det gottorpske Justits- og Regeringskancelli
i Slesvig, 1710 Justits- og Kancelliraad og Overbibliothekar ved det
hertugelige Bibliothek. Siden blev han brugt i diplomatiske Sendelser
og avancerede efterhaanden til Etatsraad, Gehejmelegationsraad og
omsider Kansler; 1740 optoges han i den tyske Adel og 1743 under
Navn af Edler v. Løwenbach i den tyske Friherrestand. Snart efter
(1746) kom han i Spidsen for det af Carl Peter Ulrik i Petersborg
oprettede gottorpske Hofkonseil, og han bevarede denne Stilling
til sin Død. Cathrine II, der i denne Tid som Storfyrstinde kjendte
ham nøje, har i sine Memoirer skildret ham som en meget lille
og meget tyk Mand, der gik med en uhyre Paryk, men som det
hverken fattedes paa Kundskaber eller Duelighed ; der boede i hans
brede, firskaarne Krop en dannet og fordomsfri Aand. Mest
bekjendt er han bleven ved sin Deltagelse i Underhandlingen mellem
Danmark og Gottorp i Aarene 1750 og 1751, under hvilken han
var ivrig for, at der skulde komme en Overenskomst i Stand. Han
gik her videre, end hans egen, imod Danmark saa bittert stemte
Fyrste holdt af. -- P. var gift med Marie Amalie f. v. Flohr (f 17.
Febr. 1728); selv døde han 10. Febr. 1757.

Allg. Deutsche Biographie XXV.

E. Holm.



Pechlin, Martin, --1526, Sørøver, var født paa Femern.
Til Dels i Ledtog med Skipper Clement og andre af Christian II's
Tilhængere gjorde han baade Østersøen og Nordsøen usikre, navnlig
i Aaret 1526, da Søren Norby atter var paa Færde (ovfr. S. 316);
paa én Dag skal han saaledes have brændt 9 Handelsskibe,
bestemte til Sverige fra Danmark og Pommern, og kastet 105 Mand
over Bord. Lybekkerne og Hamborgerne havde derfor udrustet
3 Skibe for at gribe ham; dette mislykkedes dog; men i Nov. s. A.
lykkedes det 2 hanseatiske Handelsskibe, som han vilde udplyndre,
ved den norske Kyst i Omegnen af Mandal at dræbe ham og hans
Ledsager Brun van Gøttingen samt de fleste af deres Mænd, der
uden Naade kastedes over Bord. Den frygtede Sørøvers Drab vakte
stor Glæde i Hansestæderne, navnlig i Lybek, hvor der endnu s. A.
udkom en Vise om Begivenheden.

(Norsk) Hist. Tidsskr. I.
Allg. Deutsche Biographie XXV.

A. Heise.



Pechüle, Carl Frederik, f. 1843, Astronom. 
P. er født 8. Juni 1843 i Kjøbenhavn og Søn af Naalemagermester Chr. Vilh.
P. og Therese f. Gøtze fra Bajern. Efter i 1865 at være bleven
Student (privat dimitteret) gav P. sig til at studere Astronomi under
Professor d'Arrests Vejledning. P. observerede som Student en
Række Kometer og Planetoider og udførte samtidig en Del
Baneberegninger. I 1870 blev P. ansat som Observator ved Observatoriet
i Hamborg. 1873 tog P. i Kjøbenhavn Magisterkonferens i
Astronomi og deltog det næste Aar i en Expedition til Mauritius for
at observere Venuspassagen. Efter i 1875 at have opgivet sin
Stilling i Hamborg bosatte P. sig i Kjøbenhavn, hvor han fortsatte
sine Observationer af Kometer og smaa Planeter.

P. har fundet flere nye Kometer. Særlig skal her nævnes
Kometen af 1880 V. Hvis P. ikke havde haft den gode Idé at
søge efter Kometer under en total Maaneformørkelse, var denne
Komet sikkert endnu nogen Tid forbleven ukjendt. Denne
Opdagelse og et Tilbud om en Plads i Udlandet henledte Opmærksomheden 
paa det ønskelige i at sikre sig, at P. vedblev med sine
Observationer paa Kjøbenhavns Observatorium, hvad der blev P.
muliggjort ved en aarlig Statsunderstøttelse. I 1882 observerede P.
Venuspassagen fra St. Croix, hvor P. tillige foretog en
spektroskopisk Undersøgelse af Sydhimlens Stjærner. Konstatering af, at
&#947; Velæ viste lyse Linjer i et kontinuert Spektrum, samt en
Fortegnelse over de observerede Stjærnespektrer findes i P.s Skrift
«Expédition Danoise pour l'observation du passage de Venus 1882»
(1883). I X888 blev P. udnævnt til Observator ved Kjøbenhavns
Observatorium. Foruden sin ovenfor nævnte observerende
Virksomhed, som P. stadig fortsætter, har han forfattet flere
Afhandlinger, som findes i «Astronomische Nachrichten», og skrevet en
stor Række livlige populære astronomiske Artikler. 1893 blev han
Medlem af Videnskabernes Selskab.

V. Hjort.



Peder, --1134, Biskop i Roskilde, der af nogle, uvist med 
hvilken Hjemmel, kaldes Peder Adolfsen, havde været Kannik i
Lund og Kapellan hos Magnus, Kong Niels' Søn, før han 1124
blev Biskop i Roskilde. Aaret forud var der af den sjællandske
Stormand Peder Bodilsen (II, 458) blevet rejst en Forfølgelse mod
Stiftets gifte Præster. Den daværende Biskop Arnold (I, 340) var
gammel og svagelig og havde ikke kunnet tage sig af Præsternes Sag.
Dette tilfaldt nu P., som ikke alene fik Forfølgelsen standset, men 
endog skal have sat igjennem, at Præster i hans Stift fremtidig
kun kunde søges og dømmes ved gejstlig Ret. I den Borgerkrig,
som fulgte paa Mordet i Haraldsted Skov, havde P. helst med
andre Bisper sluttet sig til Kong Niels, men Frygten for Kong Erik
bandt ham en Tid til denne, og det var maaske først, da Erik
efter Nederlaget ved Værebro (o. 1133) flygtede ud af Landet, at
P. aabenlyst tog Parti for Niels. Paa hans Side deltog han da i
Slaget ved Fodevig og faldt der (1134). Den gamle Roskildekrønnike 
roser ham som en lærd Mand, som den mest veltalende
og den, der havde mest Karakter blandt de dalevende Bisper, men
føjer dog til, at han mere søgte sit eget og, hvad Kejserens var,
end hvad Guds var.

Suhm, Hist. af Danm. V, 256 o. fl. St. 
A. D.Jørgensen, Den nord. Kirkes Grundlæggelse S. 892 f. 

C. Weeke.



Peder, --o.1280, Biskop af Odense. P. var en Cisterciensermunk 
af fransk Byrd, der i 1252 blev valgt til Biskop i Odense,
men trængtes til Side af Kong Abel, der i hans Sted fik den tyske
Franciskanermunk Regner indsat i Stiftet. Først da Regner døde
1266, kunde P. gjøre sine Krav gjældende; han blev nu indviet i
Lybek, vistnok af Ærkebiskop Jacob Erlandsen, hvem Paven havde
tilladt at ordinere Lydbiskopper ogsaa i sin Landflygtighed, ikke,
som man har sagt, af Kardinal Guido. Det hedder dog, at han
aldrig kom til sit Stift, og sikkert er det, at han, i det mindste
saa længe Ærkebispestriden varede, levede udenlands; han var i
1269 i Clairvaux, 1272 i Italien, og senere i s. A. overværede han
Cisterciensernes Generalkapitel i Citeaux. Hans Dødsaar vides ikke
med Sikkerhed; hans Eftermand i Stiftet tiltraadte først 1282.

Kirkehist. Saml. 4. R. III, 9 ff.; V, 609 ff.

Kr. Erslev.

 --o.1300, Biskop i Viborg">

Peder, --o.1300, Biskop i Viborg. Da Bispestolen i Viborg 
blev ledig 1267 efter Biskop Niels (ovfr. S. 205), nægtede Jacob
Erlandsen at anerkjende den Kannik Asger, som Kapitlet havde
valgt, og udnævnte i Stedet P., en Franciskanermunk, til Biskop.
Herom førtes i Rom en Retsstrid, der varede gjennem mange Aar,
men P. kom i Besiddelse af Stiftet og lod endog den sidste af
sine Modkandidater kaste i Fængsel. Han deltog i de talrige
Rigsforsamlinger, der fandt Sted i Erik Glippings sidste urolige Aar
(1282-85). Endelig fik dog Paven Bugt med hans haardnakkede
Modstand, og 18. Dec. 1286 kunde Honorius IV tilskrive Kapitlet 
i Viborg, at P. havde resigneret sit Embede i hans Hænder, hvorfor 
Kapitlet nu skulde skride til et nyt Valg. Efter en noget 
tvivlsom Efterretning skal P. endnu et Aar efter som Bisp have 
overværet Erik Menveds Kroning.

Ny kirkehist. Saml. III, 375 ff.

Kr. Erslev.

 --o.1322, Biskop i Viborg">

Peder, --o.1322, Biskop i Viborg, var Provst i Himmer 
Syssel, da han valgtes til Biskop efter Laurentius, den ovfr. nævnte 
Biskop Peders Efterfølger. Jens Grand nægtede at stadfæste hans
Valg, men P. drog til Rom, gav her efter en ofte anvendt Skik
Afkald paa, hvad Ret han kunde have faaet ved det omtvistede
Valg, og indsattes saa af Pave Bonifacius VIII til Biskop (20. April
1298). Hans Plads paa Kongens Side under Ærkebispestriden var
dermed givet, og han anvendtes ogsaa paa anden Maade i Statssager; 
bl. a. blev han i 1309 sendt til Norge for her at stifte en
Trolovelse mellem Hakon V's Datter, Arvingen til Norges Rige,
og Kong Birger af Sveriges Søn Magnus. Ellers vides der kun
lidt om hans Liv, og heller ikke hans Dødsaar kan angives med
Sikkerhed.

Ny kirkehist. Saml. III, 402 ff.

Kr. Erslev.

Peder, --o.1371, Biskop i Viborg">

Peder, --o.1371, Biskop i Viborg, fremtræder første Gang 
som Biskop paa Kirkeforsamlingen i Helsingborg 1345 og nævnes 
da sidst blandt de tilstedeværende Biskopper, saaledes at han kort
i Forvejen maa have opnaaet denne Værdighed. Han fremtræder
i den følgende Tid paa de store Danehoffer, saaledes i Nyborg
1354 og 1357 og i Kalundborg 1360; men ellers vides der intet
synderligt om ham. Han synes at være død i 1371. 

Kr. Erslev.

 --o.1425, Biskop i Børglum">

Peder, --o.1425, Biskop i Børglum. Han synes at have 
opnaaet denne Stilling 1396; Aaret efter overværede han i Kalmar 
Erik af Pommerns Kroning til Konge over de 3 Riger. Om hans
kirkelige Virksomhed foreligger der kun faa Oplysninger; med Biskop
Lave af Viborg og hans Kapitel førte han en heftig Strid om Læsø
og beskyldes for under denne endog at have overfaldet Lave personlig. 
Paa Konciliet i Kjøbenhavn 1425 var han tilstede; kort
efter maa han være død. -- Han er den samme som Biskop Peder Friis (V, 448).

Kr. Erslev.



Pedersen, jvfr. Petersen.



Pedersen, Absalon, 1528-75, Historiker; han fører Familienavnet 
Beyer, som han selv angiver at være en adelig Familie fra 
Sogn. A. P. var født paa Gaarden Skirdal i Urland (Sogn), mistede
tidlig sine Forældre og blev i 1534 af sin Farbroder sat i Bergens
Skole, som netop var bragt i god Skik af Biskop Geble Pedersen
(s. ndfr.). Denne lagde Mærke til den opvakte Discipel, tog ham
til sig i sit Hus (1543) og holdt ham siden paa sin Bekostning til
Studeringer, først i Kjøbenhavn (1544-49) og siden i Wittenberg
(1549-51), hvor han studerede under Melanchthon. Efter at have
taget Magistergraden i Kjøbenhavn kom han Vaaren 1552 tilbage
til Bergen og blev nu af sin Fosterfader udnævnt til theologisk
Lektor ved Bergens Skole og optaget i Kapitlet; som Lektor holdt
han theologiske Forelæsninger for de viderekomne Elever. Hyppig
maatte han i Ledighed overtage Rektoratet ved Bergens Skole; det
ses, at han som Skolemester lod sine Disciple opføre Tragedier i
Latin og Modersmaalet; Indholdet, som A. vistnok forfattede, var
enten taget af den hellige Historie eller ogsaa af Dagens
Begivenheder. I 1560 blev han Kapitlets Notar, og i 1566 blev han
Slotspræst hos Lensherren paa Bergenhus Erik Rosenkrantz. Han
foretog ogsaa hyppig Rejser, saaledes i 1564 til Kjøbenhavn og i 1573
til Odense. Ikke desto mindre fik han Tid til et frugtbart
Forfatterskab som Historiker.

Foruden en «Oration om M. Geble» (1571), som kun er
bevaret i Edvardsens Uddrag, skrev A. P. i 1567 det veltalende og
stemningsrige Skrift «Om Norriges Rige», en Blanding af
historisk-patriotiske Betragtninger og topografisk Landsskildring; Bogen var
dediceret til Erik Rosenkrantz og blev udbredt i Afskrifter, men
først trykt i Uddrag i 1781, efter at Indholdet for en stor Del var
blevet bekjendt under Jens Wolffs Navn i «Norrigia illustrata» (1651).
A. P. førte lige siden 1552 over samtidige Begivenheder en
Dagbog, som giver en levende Skildring af det daværende Bergen.
Hans egenhændige Haandskrift er bevaret, dog ere de sidste Blade
(efter Maj 1572) tabte. Den blev først udgivet i Uddrag af
Sandvig, siden fuldstændig af Nicolaysen (1858), begge Gange under
det uheldige Navn «Kapitelsbog». -- A. P. døde i 1575 i April
(efter d. 6.). Hans Enke, Anne Pedersdatter fra Throndhjem, som
efter A. P.s Død nød offentlig Understøttelse, blev brændt som
Troldkvinde i Bergen 1590.

Suhms Saml. II. 
Norske Saml. I, 3 ff. 525 ff. 
Nicolaysen, Norske Mag. I, 65 ff. 181 ff. 
G. Storm, Hist.-topogr. Skrifter om Norge og norske Landsdele.

Gustav Storm.



Pedersen, Adser, --o.1540, Prælat. Denne Mand, der var 
af borgerlig Slægt, indtog i en lang Aarrække en meget fremragende
Plads i Lunds Domkapitel. Da han havde gjort akademiske Studier
(han var Magister) og var ivrig i Tjenesten og forretningsdygtig,
antog Ærkebiskop Birger (VI, 311) ham som sin Kansler og
forskaffede ham siden Kantordømmet, et af Prælaturerne i Kapitlet.
Den store Yndest, som Birger nærede for A. P., gav Anledning til
det Rygte, at det var den gamle Ærkebisps Hensigt at udvirke
Pavens Tilladelse for ham selv til at nedlægge Embedet og
overdrage det til A. P. Hertug Christian (II) underrettede 1512 sin
Fader, Kong Hans, om denne formodede Plan og bad ham
modarbejde den. A. P. blev da heller ikke Ærkebiskop hverken paa
den Tid eller senere; men i de Stridigheder og Forhandlinger, som
efter Birgers Død (1519) i en Aarrække førtes mellem Kapitlet og
Kongen dels angaaende Ærkebispestolens Besættelse, dels angaaende
Besiddelsen af Bornholm, spillede A. P. en fremtrædende Rolle. Af
Reformationen var han en ivrig Modstander. Da hans Slægtninge
i Sept. 1540 kvitterede for Arven efter ham, maa han vistnok være
død i dette Aar.

Allen, De tre nord. Rigers Hist, II, 389 f. 
Rørdam, Hist. Kildeskrifter I, 116. 118. 

H. F. Rørdam.



Pedersen, Arvid, --1550--, Salmedigter, var fra Lunds Stift 
og studerede i Wittenberg 1524-25. Stærkt greben af Reformationen 
blev A. P. den lutherske Læres betydeligste Forkynder paa
Bornholm, hvor han i en Aarrække var Præst i St. Ibs og Svanneke
og tillige Øens Provst. Hans Navn er knyttet til den, danske
Salmedigtnings ældste Historie, da han (fra 1528) stod Claus
Mortensen Tøndebinder bi i hans Bestræbelser for at skaffe de
evangeliske Menigheder Salmer i Modersmaalet. Flere af A. P.s Salmer
gik senere over i Hans Thomesens Kirkesalmebog. Særlig yndet
var hans Lovsang: «Al den ganske Kristenhed priser Guds
Barmhjærtighed». 1554 udgav Peder Palladius, «Kjøbenhavns Peblinge
til Nytaarsgave», «Tre mærkelige Sange, som den lærde Mand
Hr. A. P. paa Bornholm haver skrevet». Forfatteren synes paa
den Tid endnu at have været i Live. Hans Dødsaar kjendes ikke.

Danske Mag. V, 345 ff. 
Rørdam, Lyskanders Levned S. 189. 
Brandt og Helveg, Den danske Psalmedigtn. I.

H. F. Rørdam.



Pedersen, Christen, --1545, Prælat. Medens han var ansat 
i Kancelliet fik han 1528 Livsbrev paa Ørbæklunde i Fyn, indsattes 
det følgende Aar af Kongen som Domprovst i Viborg med den
for Kancelliembedsmændene almindelige Fritagelse for at opholde
sig ved Domkirken, saa længe han var i Kongens Tjeneste, og fik
1530-31 et Par kirkelige Forleninger i Fyn. Christian III 
benyttede ham bl. a. 1535 som Proviantmester og samtidig og senere til
at oppebære Skatter, rent verdslige Bestillinger, men trods sine
gejstlige Forleninger modtog han heller aldrig gejstlig Vielse. 
Prælaturet i Viborg, som han beholdt til sin Død, gav ham ikke stort
at varetage, især da han næppe har opholdt sig meget der; den
Omstændighed, at hans første Hustru, Barbara, var fra Viborg,
tyder dog paa, at han har været knyttet noget til denne By.
Ganske anderledes var han imidlertid knyttet til Odense, hvor han
tilbragte sine sidste Aar, for hvis almindelige Hospital han af
Kongen blev udnævnt til Forstander, og hvorfra hans anden Hustru,
Marine Mikkelsdatter, var. Som Søstersøn af den fynske Biskop
Jens Andersen Beldenak (I, 242) fik han 1538 Kongebrev paa det
Vikarie i Odense, som denne hans Morbroder havde stiftet af sit
eget Kjøbegods og synes at have forlenet C. P. med; men da
dette Gods havde tilhørt adelige, maatte efter C. P. s Død, som
indtraf i Foraaret 1545, hans Arvinger som «ufrie» ikke beholde det,
men maatte sælge det til «frie» Mænd.

Saml. t. Fyens Hist. og Topogr. IV, 65 f.

C. F. Bricka.



Pedersen, Christiern, o.1480-1554, Kannik, Forfatter. 
Vi kjende ikke med Vished Stedet, hvor denne af Modersmaalet højt
fortjente Skribent er født. Da C. P. 1496 indskreves ved 
Universitetet i Greifswald med Bemærkning om, at han var fra 
Helsingør, er denne By sikkert hans Fødested. 
Han har gaaet i Skole i Roskilde, da han selv med
Taknemmelighed nævner Rasmus Simensen, Vikar ved Domkirken,
som sin Læremester i Roskilde Skole. Som saa mange andre
unge Mennesker, der i hine Dage fra lavere Stand søgte at arbejde
sig op til større Dannelse og bedre udvortes Stilling, viede han sig
til Kirkens Tjeneste. I et Dokument fra 1505 nævnes «hæderlig og
fornumstig Svend C. P., Kannik i Lund», vistnok den Mand, der
her sysselsætter os, og altsaa et Vidnesbyrd om, at han har haft
Lykken med sig, eller, om man vil, at hans Flid og Dygtighed
have vundet en saadan Anerkjendelse, at han i en forholdsvis ung
Alder allerede var optagen i det anselige Præstekollegium, der
omgav Landets Ærkebiskop.

Det var dog ikke her hjemme, men paa en langt større 
Skueplads, at C. P. skulde tjene sine Sporer, nemlig i Paris, hvis 
Universitet endnu, som i tidligere Aarhundreder, samlede mange danske
studerende i sine Høresale. Her træffe vi ham 1510; men han kan
gjærne have været der flere Aar før. Her indviedes han i 
Humanismen og erhvervede Mestergraden i «de frie Kunster», og her
begyndte han sin overordentlig frugtbare Forfatter- og 
Udgivervirksomhed med en latinsk-dansk Ordbog, «Vocabularium in usum
Dacorum» (Paris 1510), ligesom han var behjælpelig ved Udgivelsen
af det af Anders Friis (V, 401) rettede og forbedrede «Diurnale
Roskildense» (1511). Efter flere Aars Ophold i Paris, hvor han
var traadt i nøje Forhold til den lærde Bogprenter Jodocus Badius
Ascensius, vendte C. P. hjem o. 1513, dog ikke for at blive der,
men for om muligt at finde et Haandskrift af Saxes Historie, som
han kunde lægge til Grund ved Udgaven af dette betydningsfulde
Værk, maaske dog ogsaa for at komme i Forbindelse med Christian II, 
der nys havde besteget Tronen, og for hvem C. P. nærede
eller snart fik en saa stor Sympathi, at han siden knyttede sin
Skæbne til Kongens, ikke blot i de gode Dage, da der var Hæder
at vente, men nok saa meget i de onde, da Udlændighed og alle
Haande Modgang vare Udbyttet. Om C. P., som det undertiden
siges, har faaet et Hverv som kongl. Historiograf, maa vi lade staa
hen. Kun dette vides, at han efter megen Søgen, støttet af Biskop
Lage Urne i Roskilde og Karmeliterprovinsialen Dr. Anders 
Christensen (III, 451), men især ved Ærkebiskop Birgers Bistand kom
i Besiddelse af et Haandskrift af Saxe og, som det synes, fik
Kongens Bemyndigelse til at udgive dennes Rigskrønnike.

Efter at have naaet Maalet for sit Besøg i Hjemmet vendte
C. P, tilbage til Paris, hvor han saa 1514 udgav «Danorum regum
heroumqve historiæ stilo eleganti a Saxone Grammatico conscriptæ».
Havde C. P. ikke gjort andet end at redde Saxes Historie som
en Brand af Ilden, vilde han have fortjent et ærefuldt Minde;
men det er dog især ved sine Skrifter i Modersmaalet, han
har vundet den Hædersplads i vor Litteratur, som han indtager. 
Naar den Formodning er udtalt, at Christian II har opmuntret 
ham til at blive dansk Forfatter, er dette ret vel stemmende
med den Kjendsgjerning, at det danske Sprog i denne Konges Tid
vandt en Anseelse som Hoffets og Regeringens Sprog, der endog
overgik den, det havde haft i Kong Hans' Tid, og som det
egentlig først i vore Dage til fulde har gjenvundet. Underligt
kan det vel nu forekomme os, at det var i Udlandet, i Paris og
senere i Antwerpen, at C. P. lagde Grundvolden til sin Anseelse
som dansk Bogudgiver og Forfatter. Hovedgrunden var dog
vistnok den, at i disse Storstæder var den typografiske Kunst paa hin
Tid langt mere udviklet end her hjemme. Det lader til, at C. P.
er vendt tilbage til Paris med et betydeligt Forraad af
haandskrevne Sager, som han nu skulde se at faa gjort almentilgængeligt
ved Bogtrykkerpressens Hjælp. 1514 udgav han nemlig ikke blot
Saxe, men ogsaa «Missale Lundense», som Ærkebiskop Birger
havde medgivet ham, samt «Vor Frue Tider» (en Art Bønnebog)
og en dansk Vejledning for Menigmand til at høre Messe,
indeholdende en opbyggelig Forklaring af de forskjellige Dele, hvoraf
den katholske Messe bestod. 1515 fulgte den saakaldte
«Jærtegnspostil», en Forklaring over Fest- og Søndags-Epistlerne og
-Evangelierne med tilføjede Exempler, Helgen- og Mirakelhistorier,
hentede fra Romerkirkens rige Legendeforraad, en Bog, der viser, at
C. P. i kirkelig Henseende endnu ganske tilhørte Fortiden, men
som dog ved den Lethed og Dygtighed, hvormed han behandlede
Modersmaalet, peger ud imod Fremtiden.

Inden sin Bortrejse fra Paris udgav C. P. endnu Peder Laales
Ordsprog («Petri Legistæ Laglandici parabolæ sententiosæ et
argumentosæ», 1515). Hjemrejsen gik over Løwen, ved hvis Universitet
ikke faa danske i hin Tid studerede. Siden indtog han atter sin
Plads ved Lunds Domkirke, og vi træffe ham i Ærkebiskop Birgers
Omgivelser paa Herredagen i Kalundborg 1517. Efter denne sin
Velynders Ønske underkastede han «Breviarium Lundense» et
grundigt Gjennemsyn, inden Skriftet s. A. tryktes i Paris. For Resten
virkede han paa samme Maade som andre til Domkirken knyttede
Klerke, i det han med sit Kanonikat forbandt Præstekaldet i Stevie
og Tjenesten som «Vicarius perpetuus» ved St. Christoffers Alter,
hvilket han gjentagne Gange (1518 og 21) doterede med
Bøndergaarde i Omegnen af Lund, som han til dette Formaal havde kjøbt.
I disse forholdsvis rolige Aar har han i øvrigt vistnok syslet med
Arbejder, der vedkom det Hverv, han synes at have haft som
Historiograf. Hans Forsøg paa at overføre Saxes Krønnike til det
danske Sprog og hans Supplementer til samme samt Fortsættelsen
af Historien ned imod hans egen Tid, Arbejder, som han dog
ikke fik fuldendt, i ethvert Tilfælde ikke udgivet, maa nemlig
snarest henføres til Tiden, inden Uvejret brød løs over hans Konge
og ham selv.

Da Tyskeren Johan Weze var bleven (udvalgt) Ærkebiskop i 
Lund, antog han (1522) C. P. til sin Kansler, en indflydelsesrig
Plads, som dog indviklede ham i en bitter Strid med Ærkesædets
Official Hans Skovgaard, en Strid, der sikkert har voldt ham
mange mørke Timer. Vistnok mæglede Christian II kort før sin
Bortrejse fra Landet (April 1523) Forlig mellem C. P. og hans
Modstander; men da Joh. Weze fulgte Kongen i Udlændigheden, fik
hans Kansler, der var ladt tilbage, en vanskelig Stilling, især da
hans Hjærte var hos den bortdragne Konge, og det i Længden
ikke kunde blive skjult, til hvilken Side hans politiske Anskuelser
hældede. I Sept. 1524 skrev C. P. til Joh. Weze og bad ham
opmuntre den landflygtige Konge til at vende tilbage, da hele Almuen
ventede ham med Længsel og vilde gaa ham til Haande, saa der
var god Udsigt til Sejer for hans Sag. Da Søren Norby 1525 rejste
en Bondeopstand i Skaane, gik det dog anderledes, end C. P. havde
ventet: Bønderne bleve slagne af Johan Rantzau, og C. P. maatte
flygte for at redde sit Liv. Kort efter tildelte Frederik I
Sejerherren Indtægten af et Vikarie, Hellig tre Kongers, C. P. havde
haft ved Lunds Domkirke, og senere lyste den udvalgte Ærkebiskop
Aage Sparre ham i Band og fradømte ham som Majestætsforbryder
alle hans Ejendele, da han havde søgt Tilflugt paa Sølvitsborg hos
Søren Norby. Denne sendte ham 1526 til Berlin med Bud til
Kong Christian. Fra den Tid hørte han til den landflygtige Konges
Omgivelser. Maaske har han besøgt Wittenberg; men for øvrigt
opholdt han sig mest i Nederlandene, hvorfra han i Kongens
Ærende for en Tid drog til Paris. Her fik han fat i den franske
Krønnike eller rettere Roman om «Ogier le Danois», som i høj
Grad interesserede ham, da han antog i den at finde et vigtigt
Bidrag til sit Fædrelands Historie, hvorfor han, af Mangel paa
egen tilstrækkelig Indsigt i det franske Sprog, lod den oversætte
paa Latin for senere at gjengive den paa Dansk. 1528 synes C. P.
en kort Tid, formodentlig med Lejde, at have været i Kjøbenhavn,
da han, vistnok mod en Afstaaelsessum, her oplod sit Kanonikat i
Lund for Mester Ingemar i Korsør.

Under sin Landflygtighed sluttede C. P. sig til Reformationen
og begyndte snart efter med sin flittige Pen at arbejde for
Evangeliets Sag. Navnlig oversatte han det nye Testamente paa Dansk
(trykt i Antwerpen 1529). I Fortalen skriver han: «Jeg bekjender
her selv min store Vildfarelse, som jeg var før udi, den Tid jeg i
Paris i de andre Bøger lod sætte de Jærtegn og Fabler, som
Menneskene have selv opdigtet og drømt, at man skulde leve, som de 
Helgener gjorde, og dermed fortjene Himmerig med sine egne
Gjerninger, hvilket dog er Løgn og Vildfarelse; thi Christus har
alene gjort Fyldest for vore Synder og fortjent os Himmeriges Rige
med sin Død og Pine». Det var nu hans Ønske at bane Vej for
Evangeliet hos sine Landsmænd, og dertil vidste han intet bedre
Middel end, i Luthers Spor, at sætte dem i Stand til selv at «høre
og læse Guds Ord paa deres eget Tungemaal». I samme Hensigt
lod han i Antwerpen trykke en Række reformatoriske Skrifter, mest
Oversættelser og Bearbejdelser efter Luther, saasom «Davids Psalter»,
«Om Ægteskab og Børn at opføde, Gud til Lov og Ære», «Om
Børn at holde til Skole og Studium», «Den rette Vej til
Himmeriges Rige», «En kristelig Bog om Troen og Kjærlighed» og
adskillige flere, deriblandt en ny Udgave af det nye Testamente,
alle fra 1531 og bestemte til Udbredelse her i Landet, naar
Christian II atter tog sine Riger i Besiddelse. Dette var nemlig det
Haab, som holdt C. P. og andre trofaste Mænd oppe i de lange
Udlændighedsaar, men som dog til sidst bristede, da Christian efter
det ulykkelige Tog til Norge 1532 indespærredes som Fange paa
Sønderborg Slot.

Om C. P., der i de sidste Aar synes at have været Kongens
Huskapellan og Sekretær, var med paa Toget, kan ikke med fuld
Vished afgjøres, men det er ret sandsynligt. Efter at Christian II's
Sag var tabt, var der intet andet for C. P. at gjøre end at søge
Udsoning med Frederik I, som denne ogsaa tilstod ham, vel især
paa Grund af hans bekjendte evangeliske Sindelag og fortjenstlige
Skribentvirksomhed. I Avg. 1532 fik han et kongl.
Beskjærmelsesbrev med Tilladelse til at nedsætte sig i Malmø og «nære sig af
Prenteri» mod at være Kongen tro og huld. I et Par Aar var
han nu atter fuldt optagen af sin Forfatter- og Udgivervirksomhed,
og en Række gudelige Skrifter og Folkebøger udgik fra hans Presse;
saaledes 1533: (Joh. Agricolas) 170 mærkelige og ret kristelige
Spørgsmaal med deres Svar», «En nyttelig Lægebog», «Om
Urtevand»; i den danske Salmebog, som udkom 1533 i Malmø, har
han maaske ogsaa haft nogen Del. Fra 1534 haves: «Kejser Carl
Magnus' Krønnike», «Kong Olger Danskes Krønnike» og mulig
flere af de Skrifter, der udgik fra hans af Joh. Hochstraten
bestyrede Officin, deriblandt den gjennemsete og rettede Udgave af
«Den danske Rimkrønnike». Udbruddet af Grevefejden gjorde dog
en Ende paa denne nyttige og frugtbare Virksomhed og kastede
C. P. paa ny ind i Politikkens urolige Strømgang, i det han gik 
Borgmester Jørgen Kock i Malmø til Haande med sin øvede Pen
og vel ogsaa udførte andre praktiske Hverv, i alt Fald omtales
det i Slutningen af 1534, at han nys var hjemkommen fra Rostock,
vistnok i en politisk Sendelse. Det var det skuffende Haab om
atter at se gamle Kong Christian som Rigernes Styrer, der fyldte
C. P. og bragte ham til igjen at vove sin Existens. Atter skulde
Haabet dog glippe for ham og hans egne Udsigter formørkes.

Efter at Freden var gjenoprettet (1536), forblev C. P. indtil
videre i Malmø, hvor han (o. 1533) havde ægtet en Borgerenke
Else, Christoffer Madsens Efterleverske og Datter af en vis Jacob
Mikkelsen i Malmø, i hvis Hus C. P. havde haft sit Bogtrykkeri.
Sin forrige Virksomhed optog denne ikke paa ny efter Krigen,
men solgte Trykkeriet til Hans Vingaard i Kjøbenhavn. Rimeligvis
har han nu gjennemgaaet nogle trange Aar. Hans Hustru døde
1539, efterladende ham en Datter; men for Resten vides saa godt
som intet om hans Forhold, indtil det erfares, at det var overdraget
ham at oversætte Bibelen paa Dansk, nærmest efter Luthers tyske
Bibel. Vi vide ikke, naar han begyndte med dette Arbejde;
formodentlig har det været Anledningen til, at han igjen fik det
Vikarie i Lund, som han i sin Tid selv havde været med til at
dotere. Ligeledes ses det, at Universitetet i Følge kongl. Befaling
1542 ydede ham nogen Understøttelse, vistnok som Løn for hans
Arbejde med Bibelen, i Anledning af hvilket han o. 1541 havde
taget Bolig i Kjøbenhavn. 1543 var han færdig med Oversættelsen,
som dog maatte gjennemgaa et vidtløftigt Gjennemsyn af flere lærde
Mænd, og da særlig af Biskop Peder Palladius, inden den udkom
1550 som «Christian III's danske Bibel».

Al sin Kraft synes C. P. at have lagt ind i dette Arbejde, der
skulde blive saa betydningsfuldt for den dansk-norske Kirke; men
da det var endt, vare hans Kræfter ogsaa udtømte, og han eller
andre paa hans Vegne maatte søge et Alderdomshjem for ham hos
en Slægtning paa Landet. De sidste 10 Aar af sit Liv tilbragte
C. P. nemlig for største Delen i Helsinge Præstegaard i
Nordsjælland hos Provst Peder Andersen. Anledningen til, at han fik Bolig
paa Landet og helt eller delvis ophørte med sin tidligere saa
frugtbare litterære Virksomhed, angaves saaledes i en Tingbog fra Malmø:
«Mester C. havde ikke været ved sin rette Sind og Forstand fra
den Tid, han fik sin Sygdom i Kjøbenhavn, og til den Tid, han der
aff6r, og havde end samme Syge, den Tid han (1544) kom til
Helsinge». Vi maa da antage, at hans Kraft for en Del har været
brudt i hans sidste Leveaar, om end den omtalte Sindssvaghed kun
har været forbigaaende. Hans Tilstand var vel en saadan, at han
endnu kunde foretage Rejser og selv optræde i Retssager; men
i øvrigt synes hans Alderdomsliv kun at have været lidet glædeligt,
og der falder et vemodigt Skjær over denne fortjente Mands sidste
Dage -- skuffede Forhaabninger, trange Kaar, Sygdom og
Forladthed kastede mørke Skygger over hans Vej.

C. P. døde i Helsinge Præstegaard 16. Jan. 1554. Hans Datter
var før hans Død bleven gift med Bastian Hiilsebrock, Borger i
Malmø, der 1555 fik kongl. Privilegium paa Udgivelsen af en
Oversættelse af Spangenbergs Postil, som C. P. havde efterladt. Skriftet
udkom dog ikke, men derimod 1556 «Æsops Levned og nogle af
hans Fabler, udsatte paa Dansk af Mester C.». Dennes
haandskrevne Oversættelse af Saxe og hans Fortsættelse af Krønniken
gjorde Herluf Trolle paa Statens Vegne Krav paa efter C. P.s Død,
men fik Haandskriftet først udleveret, efter at det havde været
underkastet en saa hensynsløs Behandling, at en Del deraf var
tabt for stedse.

Mindet om C. P., der en Tid havde været fordunklet,
fornyedes paa en smuk Maade af J. Langebek («Danske Mag.» I). Siden
er hans Navn vedblevet at være i Ære, særlig paa Grund af den
sjældne Renhed og Skjønhed, hvormed han forstod at behandle
Modersmaalet, og hans dybe Kjærlighed til den historiske Arv fra
Fædrene. Navnlig har C. J. Brandt indlagt sig Fortjeneste dels ved
(i Forbindelse med R. Th. Fenger) at besørge en samlet Udgave af
de allerfleste af C. P.s danske Skrifter (I-V, 1850-56), dels ved
sit udtømmende Skrift «Om Lunde-Kanniken C. P. og hans Skrifter»
(1882). Statsraad Thor Lange i Moskov har for nogle Aar siden
ladet indsætte en Mindetavle over C. P. i Helsinge Kirkes ydre
Mur.

H. F. Rørdam.



Pedersen, Claus, --1525, Kansler, 
var født i Varberg; han tog de forskjellige Grader baade i Romerret og i den kanoniske
Ret og blev 1516 ansat ved Universitetet i det juridiske Fakultet.
Paa Grund af sine juridiske Kundskaber blev han af Christian II
meget brugt til vanskeligere diplomatiske Forhandlinger. 1518 og
1519 var han saaledes Kongens Sendebud i Rom, hvor han synes
at have ført Forhandlingerne angaaende Bandbullen mod Sverige.
Atter 1521-22 opholdt han sig i Rom under de langvarige
Forhandlinger med Pavehoffet angaaende de ved det stockholmske 
Blodbad og Besættelsen af Lunds Ærkestol fremkaldte Forhold. Ved
Tilbagekomsten fra Rom udnævntes han (Juni 1522) til kongelig
Kansler og sendtes i Slutningen af samme Aar til Rigsdagen i
Nürnberg i Anledning af Kongens Stridigheder med Hertug Frederik
af Gottorp og med Lybekkerne. Da han i Marts 1523 vendte
tilbage her fra, var Oprøret mod Christian II udbrudt. Han fulgte
denne til Nederlandene, ledsagede i Sept. s. A. Dronning Elisabeth
til Berlin og vendte i Nov. s. A. tilbage til Nederlandene, hvor
han nu en Tid lang blev Lærer for Christian II's Søn, Prins Hans.
1524 sendtes han 2 Gange som Gesandt til Kong Henrik VIII i
England. Alt tyder paa, at han var en særdeles hæderlig og
retskaffen Mand, der stadig viste Christian II stor Troskab. Han
følte stærkt Udlændighedens Trængsler og ligefrem Hjemve. I de
sidste Aar var han svagelig og ansaa sig i sin sygelige Stemning
-- dog næppe med Grund -- for tilsidesat af Christian II. Han
døde i Foraaret 1525, inden 12. Maj.

Allen, De rebus Chr. II exulis S. 78 ff. 
Allen, Breve og Aktstykker til Chr. II's og Fred. I's Hist. I, 309 f. 
Allen, De tre nord. Rigers Hist. V, 297 ff.

A. Heise.



Pedersen, Frederik Wolf Carl, 1778-1854, Musiklærer, fødtes
27. Dec. 1778 i Sorø og var Søn af Tegnemester ved Sorø Akademi
Troels P. (d. 1816) og Mette Sophie f. Krag. Han uddannede sig
som Musiker og ansattes 1803 som gageret «Elev» i det kongl.
Kapel, hvor han allerede forinden af og til havde forrettet Tjeneste;
fra 1810-15 var han ansat sammesteds som Kapellist; hans
Instrument var Bratschen, men han dyrkede flere andre Instrumenter,
bl. a. den da yndede Guitar. Ved Siden af sin Kapeltjeneste
virkede han som Musiklærer; George Gerson (VI, i) fik sin første
Violinundervisning af ham. I et musikalsk Dilettantselskab,
«Selskabet til Musikkens Udbredelse», ledede han Indstuderingen af
Vokalmusikken. Han udgav 2 Hæfter «Danske Sange» med
Guitarakkompagnement og redigerede «Guitar-Journal» (4 Aargange). 1822
ansattes han som Lærer i Vokal- og Instrumentalmusik ved Sorø
Akademi og var ligeledes Organist i Sorø. Han har komponeret
en hel Del Kantater og anden Musik, som brugtes ved Fester i
Akademiet, navnlig adskilligt til Texter af Ingemann; men intet af
dette blev udgivet i Trykken. 1843 afgik han fra sit Embede, men
blev boende i Sorø. Han ægtede 7. Okt. 1808 Benedicte Sabine
Borch (f. 29. Jan. 1780), Datter af Professor Caspar Abr. B. (II, 499);
hun døde 19. Marts 1847. Selv døde han i Sorø 17. Nov. 1854.

Erslew, Forf. Lex.

G. St. Bricka.



Pedersen, Geble, --1557, Biskop, blev født paa Helgeland
omkring 1490 af Forældrene Peder Simonsen, der døde i Bergen
som Raadmand, og hans Hustru Margrethe, begge af gammel norsk
Adel. Efter at have nydt Undervisning paa Domskolerne i
Throndhjem og Bergen drog han ud paa Studium; længst synes han at
have opholdt sig i Byen Alkmaar i Holland; senere begav han sig
til Universitetet i Løwen, hvor han tog Magistergraden. Størst
Betydning for baade hans egen Udvikling og hans senere Virksomhed 
blev det Bekjendtskab, han under sit Studieophold i Holland
gjorde med den tysk-hollandske Humanisme og et Par af dennes
betydeligere Repræsentanter som Bartholomæus Coloniensis og
Johannes Murmellius. Hjemkommen fra sin Udenlandsrejse virkede
Mester G. et Aars Tid som Skolemester i Bergen, blev i 1518
Kannik sammesteds og modtog den præstelige Vielse og rykkede
i 1521 op til Ærkedegn efter Mag. Olaf Thorkelsen, der i dette
Aar blev Biskop. Om M. G.s Anseelse blandt sine Embedsbrødre
vidner noksom den Omstændighed, at han valgtes af Domkapitlet
til at melde Kong Christian II Biskop Andors Død, og at han
sendtes af Olaf Thorkelsen til Rom for at udvirke pavelig
Stadfæstelse af hans Valg til Biskop. At han under sit Ophold i Rom
skal have følt sig frastødt af Pavehoffets Pengegriskhed, bør sikkerlig
ikke tillægges synderlig Betydning; thi G. P. var og vedblev at
være god Katholik, lige til han ud paa Høsten 1536 sluttede sig
til Christian III's Kirkepolitik, efter at han i Dec. 1535 havde
udtalt sin ubrødelige Hengivenhed lige over for Ærkebiskoppen og i
Begyndelsen af 1536 endog havde ladet sig vælge til katholsk
Biskop i Bergen efter den i 1535 afdøde Olaf Thorkelsen. Hans
Overgang fra Ærkebiskoppen til Kongen, fra Katholicismen til
Protestantismen er ikke begrundet i noget indre evangelisk Gjennembrud.
Den paa en Gang karaktersvage og politisk fremsynte Mand føler
og indser, at den gamle Tingenes Orden er dødsdømt og ramler
sammen; saa slutter han sig til det nye, der bryder frem med
uimodstaaelig Vælde, for som en skibbruden at redde Stumperne
af Vraget.

Efter at G. P. fra Nov. 1536 havde bestyret Bergens Stifts
sekulariserede Bispegods sammen med Lensherren Eske Bille, blev
han om Høsten 1537 udnævnt til evangelisk Superintendent over
det Bispedømme, hvortil han tidligere havde modtaget Valg som
katholsk Biskop. Indviet i Kjøbenhavn til denne sin nye Stilling
af Sjællands første evangeliske Tilsynsmand, Peder Palladius, og 
muligens ogsaa noget paavirket af denne varmhjærtede Lutheraner
i evangelisk Retning vendte han tilbage til Norge for at tage fat
paa Løsningen af den Opgave at gjennemføre Reformationen i
Bergens Stift. I denne Henseende er det at mærke, at luthersk
Gudstjeneste blev sat i Gang i Stiftsstadens Kirker, og at efterhaanden
som de gamle, i Katholicismen opdragne Landspræster døde, bleve
deres Embeder besatte af Mænd, der havde faaet sin Uddannelse
paa den af G. P. oprettede Latinskole. Af dette Læreværk
indlagde han sig store Fortjenester, i det han ikke blot planlagde
Undervisningen i hollandsk-humanistisk Retning, men til sine Tider
endog selv virkede som Lærer. Det bør ogsaa fremhæves, at da
han sad inde med meget betydelige Indtægter, saa var han ogsaa
i Stand at virke for Evangeliets Fremvæxt i sit Stift derved, at
han ikke blot opbyggede den ene Skolebygning efter den anden,
men ogsaa i stor Udstrækning holdt unge Mænd ude paa Studium
baade i Danmark og i Tyskland; blandt disse skal her særlig
nævnes hans Fostersøn Absalon Pedersen (ovfr. S. 609).

Ved sit pletfrie Liv, sin besindige Optræden og storartede
Offervillighed erhvervede G. P. sig sin Samtids fulde Agtelse. Mod
Tilhængerne af det gamle var han mild; lige over for Levninger
af katholske Skikke optraadte han ikke med Strænghed. Uagtet
han med fuld Oprigtighed havde sluttet sig til Reformationen, var
dog hans Forhold til samme mere et ydre end et indre. Ingen
gejstlig Mand i den norske Kirke efter Reformationen har haft
slige Indtægter som han, i det han foruden Renterne af
Ærkedegneembedet tillige var forlenet med Munkelivs samlede Klostergods
og desuden med alt det til det nedlagte St. Hans Kloster hørende
Jordegods. Ved disse sine betydelige Indkomster blev han sat
i Stand til ikke blot som nævnt at opføre Skolebygninger og holde
studerende i Udlandet, men ogsaa at udbedre og forskjønne sin
Domkirke, at anskaffe Orgel og lønne Organist, at istandsætte sin
Bispegaard, at holde Gartner osv. I denne sin glimrende ydre
Stilling mindede G. P. mere om en rig katholsk Prælat end om
sine samtidige evangeliske Embedsbrødre i deres beskedne Kaar.
I Modsætning til de fleste af disse vedblev han altid at leve i
ugift Stand. Blandt hans Husfæller mærke vi os den sidstlevende
af Nonnerne i Munkeliv, Elisabeth Pedersdatter, der ligesom han
selv var fra Helgeland. -- I Avg. 1555 blev G. P. rammet af et
Slagtilfælde, der gjorde ham udygtig til at fortsætte sin Gjerning.
I de 2 Aar, han endnu havde at leve, gjorde Sognepræsten paa 
Voss Niels Henriksen Tjeneste som hans Medhjælper i Embedet.
Han afgik ved Døden 9. Marts 1557.

A. C. Bang, Den norske Kirkes Hist. i Reform.-Aarh. S. 22 ff.
Samme, Kirkehist. Smaastykker S. 204 ff.

A. Chr. Bang.



Pedersen, Hans, d. 1671, s. Kalundborg (IX, 91).



Pedersen, Henning, 1775-1837, Landmaaler, er født 10. Dec. 
1775 i Sorø og Broder til ovennævnte Musiker Fred. W. C. P. Efter
at have taget Landmaalerexamen blev han 1794 Landmaaler og 1797
Landinspektør (i Sorø), og i 1800 fremsatte han offentlig et Forslag
om et Landvæsens- eller Landmaalingskontors Oprettelse i ethvert
af Danmarks Amter. 1801 blev han Lieutenant ved det sjællandske
Landeværn, og da han ved nogle Transporter viste militær Dygtighed 
og Konduite, steg han 1808 til Kapitajn (i Artilleriet). Da han
1814 efter Freden afskedigedes af Militæretaten, fik han Titel af
Major. 1816 blev han stillet i Spidsen for Matrikuleringen af
Bornholm, og han deltog derefter ogsaa i de bornholmske Jorders
Udskiftning. I det hele var han meget virksom paa Bornholm, hvor
han 1834 blev Landvæsenskommissær; 1825 havde han endnu i
Rønne Borgerskole begyndt en selvstændig geometrisk Tegneskole,
og lignende Tegneskoler oprettede han med den Reiersenske Fonds
Hjælp 1830 i Slagelse og 1831 i Roskilde. Til denne Virksomhed
knytter sig endnu Udgivelsen af et geometrisk Tegneværk (1834),
der fik gode Vidnesbyrd, bl. a. af Kunstakademiet. For øvrigt var
P.s Helbred svagt og hans Familie stor. 1797 havde han ægtet
Sophie Caroline Voigt (f. 20. Juli 1773 d. 27. Febr. 1844), Datter af
Klokker J. G. V. i Sorø. Han døde 7. Febr. 1837 i Rønne.

Erslew, Forf. Lex. 
Dagen 1837, Nr. 54 og 55. 
A. D. Jørgensen og Hustru I. M. Pedersens Slægtebog (1894) S. 61 ff.                             

C. Nyrop.



Pedersen, Holger, f. 1867, Sprogforsker. H. P., Søn af Skolelærer 
Christen P. (d. 1877) og Dorthe f. Lauridsen, er født i Gjelballe
(Skanderup Sogn ved Kolding) 7. April 1867, blev 1885 Student fra
Ribe Kathedralskole (med Udmærkelse) og tog 1890 Skoleembedsexamen 
(ogsaa med Udmærkelse). Til Fortsættelse af videregaaende
Sprogstudier med den sammenlignende Sprogvidenskab som Centrum
foretog han 1892-96 en længere Udenlandsrejse, paa hvilken han
dels efterhaanden studerede ved forskjellige tyske Universiteter, dels
besøgte andre Lande, bl. a. Rusland, Grækenland, Albanien og
navnlig Irland. 1897 tog han i Kjøbenhavn Doktorgraden. Som 
Frugter af sin Rejse har han bl. a. udgivet en Samling af ham
selv optegnede albanesiske Folkeæventyr med udførligt Glossar
(i det sachsiske Videnskabernes Selskabs Afhandlinger 1895; tysk
Oversættelse 1898) og Doktordisputatsen «Aspirationen i Irsk» (med
Fortsættelse paa Tysk). Disse Arbejder ligesom hans ikke faa
mindre Afhandlinger i danske og tyske Tidsskrifter vidne orn
grundig og omfattende sproglig Viden, sikker Methode og skarp
Tænkning.

Universitetsprogr. til Reformationsfesten  1897, S. 86 ff.

Vilh. Thomsen.



Pedersen, Jacob, --1660--, kongelig Kammertjener, 
hører til de Parvenuskikkelser, der dukke frem i Tiden omkring
Enevældens Indførelse. Det fortaltes om ham, at han af Fødsel var
en Bondekarl fra Husumegnen og af Haandværk Skrædder. Vist
er det derimod, at han 1651 som Kammertjener fulgte den senere
Storkansler Frederik Ahlefeldt paa hans Ungdomsrejse, og uden
Tvivl er det Ahlefeldts snart efter store Indflydelse hos Dronning
Sophie Amalie, der har bragt ham i Forbindelse med det danske
Hof. I Sept. 1655 blev han Kongens Kammertjener og fik i Dec.
s. A. Inspektionen over den lille Dyrehave ved Frederiksborg.
Under Kjøbenhavns Belejring blev han sendt til Lybek for at skaffe
Penge, udrustede et Kaperskib og meddelte Diplomaten Ditlev
Ahlefeldt politiske Efterretninger. I Nov. 1660 kaldes han af en
fremmed Afsending Kongens Favorit, men størst var hans
Indflydelse hos Dronningen, hvis gehejmeste Kammertjener han bar Navn
af at være. Han bistod hende ved hendes Anlæg paa Dronninggaard, 
fik 1663, foretagsom, som han var, til at skaffe sig Indtægter,
overdraget af Kongen til sig og sine Arvinger den lille Dyrehave
ved Ibstrup (den nuværende Charlottenlund Skov) med Ret til at
anlægge et Forlystelsessted, modtog paa dette Kongefamilien som
sine Gjæster og kjøbte Ejendomme i Kjøbenhavn og i Nordsjælland.
Men han var dybt indviklet i de Intriger og Stridigheder, hvoraf
Hoffet var opfyldt, og Udgangen blev hans Fald. Endnu i Avg.
1664 var der dem, som mente, at han vilde blive den til Statholder
udnævnte Gabels Efterfølger i hans Stilling som Rentemester, men
i Nov. s. A. flygtede han over Hals og Hoved bort fra
Kjøbenhavn under Paaskud af en Rejse for sit Helbreds Skyld. Man
skimter igjennem, at hans Indflydelse var rokket ved, at hans
Velynder Frederik Ahlefeldt nu var borte fra Hovedstaden som
Statholder i Hertugdømmerne, medens hans Fjende Gabel, der stod i 
spændt Forhold til Dronningen, netop nu havde vundet Sejer, og
Sophie Amalie ikke formaaede at redde ham.

Endnu havde han dog ikke opgivet Spillet. Det var hos
Dronningens Brødre i Brunsvig, at han havde søgt Tilflugt, og i
Foraaret 1665 søgte han at komme tilbage til Hoffet. Men Gabel
bevarede Overhaanden. Han gik derpaa til Holland, blev de
brunsvigske Hertugers Kommissær i Haag og sikrede sig der nogle
Aar efter en tryg Tilværelse ved Giftermaal med en Hollænderinde
af formuende Slægt, Catherine de Bicker, Datter af Sergent-Major
Jacob de B. og Enke efter Kongens Kammersekretær og Frederik
Ahlefeldts Yndling Christian Ditlev Testmann, der var død i Febr.
1667. Han fik et Kanonikat i Utrecht, erhvervede Landejendomme
og optraadte som Adelsmand, i det han benyttede sig af Slægten
v. Diddens Vaaben, hvilken Slægt den Gang almindelig gik under
Navnet Petersen, ja han blev endog tysk Rigsfriherre. Men hans
Fjender i Kjøbenhavn havde ikke glemt ham. I Maj 1669 stævnedes
han til at møde i Kjøbenhavn for at svare til sin Flugt og
Bortebliven uden Tilladelse, og der blev truffet Forholdsregler til at
arrestere ham, naar han kom. Han blev naturligvis borte, men i
Nov. 1669 dømte Hofretten ham til at have forbrudt sin Formue
og Gods. Kort efter indtraadte imidlertid Tronskiftet og, i April
1670, Gabels Fald, medens Frederik Ahlefeldt kom tilbage til
Kjøbenhavn. Følgen blev, at der udstedtes Paabud om at tilbagegive
ham hans Ejendomme, og hans Sag udslettedes i Hofrettens
Protokol. Dog hindrede hans Uvenner, at han kom tilbage, og han
forblev i Holland. Senere stod han i Forbindelse med Griffenfeld,
men især med Æventyreren Gabriel Milan (XI, 337), vedblivende
ogsaa med Enkedronningen. Han levede endnu 1682.

Becker, Saml. t. Frederik III's Hist. I, 208. II, 41 f. 63. 449.
Personal-hist. Tidsskr. 3. R. II, 106 ff. 
A. D. Jørgensen, Peder Schumacher Griffenfeld I, 155-466.                                     

J. A. Fridericia.



Pedersen, Jens, --1434, Kongens Kansler, har sikkert været
af adelig Byrd, eftersom hans Søster var gift med en Væbner; men
om hans Herkomst vides i øvrigt intet. Han blev Kannik i
Roskilde og var det maaske allerede 1416; hans Navn er imidlertid
saa almindeligt, at man er stærkt udsat for at sammenblande ham
med andre Bærere af det, og ganske særlig gjælder dette om hans
Stilling i Roskilde Kapitel, hvor han ikke altid kan holdes adskilt
fra den ovfr. (VIII, 455) nævnte J. P. (Jernskjæg), der paa samme 
Tid tilhørte Kapitlet, senest som Domprovst. Vor J. P. er maaske
identisk med en Johannes Petri, som Kong Erik 1419 betegner som
sin Camerarius og Kannik i Roskilde, -- hvis da ikke Camerarius
her er en Fejlskrift for Cancellarius. I ethvert Fald fra Aaret 1422,
forekommer han som Kongens Kansler, men der er en ikke ringe
Sandsynlighed for, at han ogsaa i det nærmest foregaaende Par
Aar har beklædt dette Embede. Han ledsagede øjensynlig Kong
Erik paa den første Del af hans store Udenlandsrejse, i det man
finder ham hos Kongen i Sept. 1423 i Nordtyskland og i Marts
1424 i Krakau; i 1424, da han tillige nævnes som Kannik i Lund,
spillede han i øvrigt en Rolle som en af de danske befuldmægtigede
i Retsstriden om Sønderjylland. 1428 blev han Ærkedegn i 
Roskilde og beholdt denne Stilling ligesom sit Embede som Kansler
indtil sin Død, der indtraf 26. Nov. 1434. For dansk Diplomatik
knytter der sig en vis Interesse til hans Virksomhed i Kancelliet;
det synes nemlig at være i hans Tid, at man har begyndt at 
forsyne de udgaaende Kongebreve med den Paategning paa Foden,
der efter en Form, som den noget senere fik, kortelig kan betegnes
som Relator-Paategningen.

Et halvt Hundrede Aar senere forekommer en anden Jens
Pedersen ligeledes som Kongens Kansler og Ærkedegn i Roskilde.
Han var Kansler 1467 og (efter en Afbrydelse) igjen i Aarene
1473-80; 1480 og 1484 nævnes han som Ærkedegn i Roskilde,
en Post, der imidlertid i 1485 beklædtes af en anden. I 1483
nærede Kong Hans nogen Interesse for at skaffe ham Ribe Bispestol, 
men Tanken kom ikke til Udførelse.

William Christensen.



Pedersen, Jens, 1639-1704, Præst og Digter, benævnes af 
Samtiden ogsaa undertiden Bergendal (II, 101), med hvilket Navn
han dog ikke selv synes at have skrevet sig. Om hans Afstamning
vides intet nærmere; han var født i Kolding, men blev Student
fra Helsingør 1658, og allerede 1663 opnaaede han det store 
Sognekald i Dalum og Sanderum ved Odense, formodentlig som Svoger
til den formaaende Landsdommer, senere Justitsraad, Jens Lassen
paa Dalum Kloster (X, 110), hvis Søster Maren var eller blev gift
med J. P. Denne hurtige Forfremmelse til et Embede, hvorfra
Formanden var gaaet over paa Fyns Bispestol, skal have vakt
yderligere ærgjerrige Forhaabninger hos ham, saa at han 1667 søgte
at henvende Opmærksomheden paa sig ved et Opbyggelsesskrift
under Titel «Et fattigt, forandret Rige», hvor han paa Grundlag af 
Davids 107. Salme formaner til Bod og Bedring i Anledning af den
Elendighed, Svenskekrigene havde ført over Landet. Men den unge
Enevældes politiske Mistænksomhed saa i Skriftets Titel og endnu
mere i et af en Nabopræst tilføjet latinsk Æredigt forblommede
Hentydninger til Regeringsforandringen. Forfatterne maatte prise
sig lykkelige ved at slippe med en Irettesættelse, som Bispen
tildelte dem, og Skriftet foranledigede, dog vistnok i Forbindelse med
Professor Chr. Nolds Aaret før udgivne «Logica recognita»,
Anordningen om Censur ogsaa for alle verdslige Bøger. J. P. maatte
nu indskrænke sin Ærgjerrighed til Erhvervelsen af Magistergraden
1675 og døde 1704 (5?). Han har skrevet Lejlighedsvers til Kong
Frederik III og et Par Samlinger af Salmer (1676 og 84), som høre
til Tidens bedre aandelige Rimerier, og af hvilke Kingo optog 3
i sin «Vinterpart» af Salmebogen.

Worm, Lex. ov. lærde Mænd. 
Nyerup, Lit. Lex. 
Kirkehist. Saml. 3. R. V, 189.

J. Paludan.



Pedersen, Jørgen, --1554, Rentemester, var en Søn af
Borgmester Peder Thomesen i Ribe. Efter først at have tjent i
Kancelliet som Skriver (&#596;: Sekretær) blev han 1536 ell. 37
Rentemester for Nørrejylland, en betroet Stilling, som han beklædte til
sin Død. Han boede i Ribe og døde der 22. Febr. 1554. Foruden
Darum Kirke, som Biskop Iver Munk havde forlenet ham med,
og som han beholdt til sin Død, havde han flere andre gejstlige
Forleninger: Provstiet i Bergen (fra 1536), et Præbende i Viborg
(fra 1538), et Kanonikat i Ribe (fra 1541) og, som det synes, ogsaa
et i Aarhus. I Ribe Domkapitel blev han Kantor 1543. Flere af
disse gejstlige Værdigheder erhvervede han ved Kjøb fra de
tidligere Ihændehavere. 1544 skjænkede Kongen ham Kronens
Ejendom Segeberg tæt ved Ribe, men uden Bygninger, hvorfor Byen
Ribe forærede ham et Hus, som han flyttede der ud. Hans Enke,
Anne Christensdatter Hegelund, der tilhørte en ripensisk 
Patricierslægt og tidligere havde været gift med Iver Stub i Ribe, 
kom efterhaanden til at sidde i smaa Kaar.

Kinch, Ribe Bys Hist. og Beskr. II, 12 ff. 

C. F. Bricka.



Pedersen, Jørgen, 1705-86, Bonde, Søn af Gaardejer i Aarup,
Baag Herred, Peder Jørgensen og Anne Christensdatter, er født i
Aarup 10. Maj 1705 og blev efter en efter Datiden mer end
almindelig god Undervisning, 22 Aar gammel, Dragon i fynske
Dragonregiment, hvor han stod i 3 1/4 Aar til Regimentets Reduktion, 
hvorpaa han i Hjemmet hjalp Faderen med Gaardens Drift til
dennes Død 1749. Aaret efter maatte han efter en af Faderen i
19 Aar ført Proces afstaa Gaarden til Ejeren af Erholm, Konferensraad 
Simonsen, og kjøbte da Pejrupgaarden i Orte Sogn, som var
i en meget slet Tilstand, baade hvad Jordens Drift og Bygningerne
angik. Ved utrættelig Flid og Foretagelsesaand, støttet af arvede
Midler, bragte han Gaarden i en saa fortrinlig Stand, at han 1771
af Kongen gjennem General-Landvæsenskommissionen til Opmuntring
fik tildelt en Guldmedaille, ligesom han Aaret efter af
Landhusholdningsselskabet modtog dets store Sølvmedaille. P., der 
tillige ejede Tanggaard i Ubberød Sogn samt flere mindre Gaarde i
Omegnen, døde ugift 16. Avg. 1786.

Malling, Store og gode Handl. S. 507. 
Rugaard, Fremrag. danske Bønder S. 71.

C. E. A. Schøller.



Pedersen, Jørgen, f. 1841, Journalist og Politiker. Han er
født 18. Jan. 1841 i Nørre Lyndelse ved Odense og Søn af
Fæstehusmand Peder Jørgensen (f. 1810 d. 1890) og Kirstine Henriksdatter
(f. 1803 d. 1847). Han var 1855-59 ude at tjene, besøgte derefter
Kolds Højskole i Dalby og 1861-63 Blaagaards Seminarium, hvor
han tog Skolelærerexamen. Han blev nu selv Lærer hos Kold
indtil 1872, kun med et Aars Afbrydelse 1868-69, da han var
Lærer ved Højskolen i Vejstrup. Han overtog fra 1. Jan. 1873
Redaktionen af «Fyns Tidende» og arbejdede Bladet saaledes op,
at det fra at have 5-600 Holdere efterhaanden naaede det
10dobbelte Tal og blev et af de bedste og vigtigste Provinsblade,
Organ for det maadeholdne Venstre. Efter forgjæves at have søgt
Valg til Folketinget i Assenskredsen 1873 fortrængte han 1876
Niels Andersen (I, 250) her fra og gjenvalgtes her indtil 1886, da
han gik over til Landstinget. Han har stadig hørt til den mest
maadeholdne Fløj af Venstre og var fra første Færd en bestemt
Modstander af Visnepolitikken. I Landstinget hævdede han med
Dygtighed Venstres Stilling under den storpolitiske Strid, fik Sæde
i flere vigtige Udvalg og havde væsentlig Del i at forberede
Forliget 1894. S. A. blev han gjenvalgt til Landstinget og var efter
Thomas Nielsens Død sin Gruppes Ordfører. 1892 blev han
Medlem af Kommissionen om nye offentlige Bygninger i Kjøbenhavn
og 1895 baade af Landbo- og af Toldkommissionen. -- Han ægtede
1869 Ursula Hansine Olsen (f. 1845), Datter af Gaardmand Ole
Hansen i Hersnap (f. 1812 d. 1874). 

Emil Elberling.



Pedersen, Knud, --1569, Borgmester, var fra Svendborg og
gik i Roskilde Skole samtidig med Niels Hemmingsen, der 1566
tilegnede ham et af sine latinske Skrifter. 1547 blev han, som
stadig bar Tilnavnet «Skriver», utvivlsomt fordi han i sin Ungdom
havde beklædt en saadan Stilling, Universitetets Foged paa
Knardrup Kloster, og 1552 fik han som dets Rentemester eller Kvæstor
Bestyrelsen af dets Regnskabsvæsen. 1559 blev han Slotsskriver
paa Kjøbenhavns Slot, hvormed han forbandt Stillingerne som
Tolder paa Falsterbo fra 1562 og som øverste Skibsskriver paa
Bremerholm fra 1564. 1567 blev han Borgmester i Kjøbenhavn. Foruden
et Par mindre Forleninger fik han 1559 et Vikarie i Roskilde og
1562 Duebrødre Stiftelse sammesteds, men de med sidstnævnte
Forlening følgende Pligter over for fattige synes han at have taget
sig meget let. Han var en myndig, næppe ganske behagelig Mand,
hvem Professorerne vare noget bange for. Skjønt hans forskjellige
Bestillinger maatte give ham nok at tage Vare, drev han ogsaa
private Forretninger, i det han handlede baade paa Island og
Lifland; men trods alt samlede han sig ikke Formue, og da han døde,
10. Maj 1569, var der Uorden i hans Regnskaber samt Gjæld.
Halvdelen af Gjælden til Kronen eftergaves Enken, Anne Hansdatter,
og Børnene 1576.

Ny kirkehist. Saml. III, 658 f. 
Kirkehist. Saml. 4. R. II, 501 f. 
Rørdam, Kbhvns Universitets Hist. 1537-1621 I, 654 ff. 
O. Nielsen, Kjøbenhavns Hist. og Beskr. III, 186 f. 

C. F. Bricka.



Pedersen, Knud, 1820-76, Politiker, født 11. Febr. 1820 i
Stenløse Sogn ved Frederikssund, Husmandssøn, gjorde i
Krigsaarene 1848-50 Tjeneste som Dragon og fik ved en Fest for de
hjemkomne Soldater Lejlighed til at gjøre sig bemærket som Taler.
1854 blev han Bolsmand i sit Fødesogn, men kjøbte 1855 en lille
Gaard i Søster-Svendstrup ved Roskilde; var 1856-64 Medlem af
Sogneforstanderskabet (Formand 1862-64) og 1862-66 af Roskilde
Amtsraad samt brugtes 1861-63 som Taxationsmand ved Salget
af Bistrup Fæstegods. 1866 blev han Gaardejer i Kværkeby ved
Ringsted og endelig 1871 Gjæstgiver i Ringsted. Han valgtes
1858 til Folketinget i Kjøgekredsen og gj en valgtes her indtil 1869
(tillige 1864-66 til Rigsraadets Folketing) samt paa ny 1873. Han
brugtes i adskillige vigtige Udvalg og gjorde ret god Tjeneste ved
flere Sagers Behandling. Oprindelig hørte han til Bondevennerne
og stemte endnu i April 1865 mod det første Grundlovsforslag, 
men skilte sig fra dem i Efteraaret, blev Medlem af Fællesudvalget
og gik som en af «de 7 vise Bønder» med til den endelige Ordning. 
Han sluttede sig derefter til Oktoberforeningen, var 1866
meget virksom for at bekæmpe Venstre ved det afgjørende 
Landstingsvalg i Roskilde og hørte siden til Mellempartiet. Døde
6. Febr. 1876.

Dansk Folketid, 11. Febr. 1876.

Emil Elberling.



Pedersen, Mads (ell. Matthis), --1543, Kannik, var var fra 
Odense Stift og 1507 «Vicarius perpetuus» i vor Frue Kirke i Kjøbenhavn. 
Han har sikkert en Tid lang studeret udenlands. 1510, da han nævnes
«Artium magister et theologiæ baccalaureus», var han saa anset, at
han valgtes til Universitetets Rektor. 1513 afstod han Apostlenes Alter
i Frue Kirke til Hans Ulf, Kannik i Haderslev, mod St. Cathrine
Alter i samme Kirke samt Højby og Nykjøbing Kirker i Sjælland.
Ved denne Lejlighed kaldes han «Collegiatus i Kjøbenhavn», hvilket
vistnok antyder, at han da var Medlem af det filosofiske Fakultet. 
Ovennævnte Overenskomst gav senere Anledning til langvarige 
Stridigheder. 1517 var M. P. Sognepræst ved St. Peders
Kirke i Kjøbenhavn. 1520 deltog han i Universitetets Rektorvalg,
og Aaret efter nævnes han som dets Vicekansler og Dekan i det
filosofiske Fakultet. Da var han altsaa Professor. Endnu 1527
var han Vicekansler og 1530-31 Universitetets Syndikus. Ved
Fordelingen af dets Kirker fik han 1530 Gladsaxe. Under 
Reformationsbevægelsen synes han en Tid i visse Maader at have givet
den Bifald, men vendte sig senere bestemt imod den, skjønt han
i Ordskiftet ikke kunde staa sig imod Hans Tausen og andre
ivrige Angribere af de papistiske Lærdomme. Da Bugenhagen 1537
kom til Kjøbenhavn, fik han Herberge hos M. P. og søgte med
Flid at omvende ham, men uden varige Følger. Mere og mere
blev M. P. Føreren for dem, der i Kjøbenhavn endnu satte en sej
passiv Modstand i Gang mod den nye Kirkeform. Sit Præbende
og sin Kannikeresidens beholdt han dog indtil sin Død; i sine
senere Aar var han tillige Sogneherre til Ledøje og Smørum, i det
han til Besørgelsen af Tjenesten holdt en Kapellan, der delte hans
Anskuelser. Da der 1543 holdtes Forhandlinger mellem Kannikerne
og Professorerne om Religionssagen, var han den mest haardnakkede
Forsvarer af det gamle. Selv efter at hans Meningsfæller vare
faldne til Føje, blev han ved sit. Dog skal han til sidst have givet
efter, men, som han sagde, nødtvungen og imod sin Samvittighed, 
medens Peder Palladius paastod, at han havde gjort det utvungen
og overvunden ved gode og faste Grunde. Kort efter døde han,
i Sept. 1543.

Rørdam,Kbhvns Kirker og Klostere i Middelald. S. 147 ff.

H. F. Rørdam.



Pedersen, Mogens, --o.1623, Musiker. Blandt de
danskfødte Medlemmer af Christian IV's Hofkapel var M. P. et af de
mest betydelige. Han hørte til Melchior Borchgrevincks Lærlinger
og anføres fra 1603 som Instrumentist i Kapellet. 1605 rejste han
med en Anbefalingsskrivelse fra Kongen til Venedig for at fuldende
sin Uddannelse hos Giov. Gabrieli, og under dette Ophold i Syden,
der varede i 4 1/2 Aar, udgav han 1608 i Venedig sit første Værk,
en Samling «Madrigali a 5 voci, libro I», som han tilegnede sin
høje Beskytter. I 1611 sendte Kongen ham atter ud, denne Gang
til London, hvor han tilbragte 3 Aar. Ved den nye Ordning af
Kapellet, som fandt Sted 1618, og ved hvilken Borchgrevinck blev
udnævnt til øverste Kapelmester, ansattes M. P. i det nyoprettede
Embede som Underkapelmester, men han beklædte kun nogle faa
Aar denne Post og er vistnok død i Begyndelsen af 1623. 1621
var han bleven forlenet med et Vikarie i Roskilde. M. P. synes
at have været i Besiddelse af et ikke ringe Kompositionstalent.
Der foreligger imidlertid, hvad der var en naturlig Følge af
Forholdene paa den Tid, kun faa Publikationer fra hans Haand.
Foruden det ovfr. anførte Madrigalværk kan nævnes 2 Madrigaletti
i den af Hans Brachrogge 1619 udgivne Samling «Madrigaletti a
3 voci». Hans Hovedværk, «Pratum spirituale, d. e. Messer, Salmer,
Motteter, som brugelig ere udi Danmark og Norge, komponerede
med 5 Stemmer», udkom i Kjøbenhavn 1620 med en Dedikation til
Prins Christian, hvoraf ses, at M. P. havde været Prinsens Lærer i
Musik. Enkelte af hans Kompositioner ere optrykte i nyere Tid.

A. Hammerich, Musiken ved Chr. IV's Hof. 
Hist. Tidsskr 6. R. IV, 425 f.

V. C. Ravn.



Pedersen, Morten, 1537-95, Abbed, Præst og Forfatter, var
født 10. Nov. 1537 i Grenaa, hvorfor han undertiden paa
humanistisk Vis kaldte sig Ernopotamius eller. Grenovensis; derimod har
Navnet Alban, som senere tillagdes ham, ikke nogen Hjemmel.
Efter Skolegang i Aarhus studerede han først i Kjøbenhavn og
senere (fra 1560) i Wittenberg, hvor han tog Magistergraden. Efter
sin Hjemkomst blev han 1562 Læsemester i Sorø Kloster med den 
Opgave «at læse udi den hellige Skrift for de unge Brødre og de
andre unge Personer, som opholdt sig sammesteds». 1565 blev
han Klosterets Forstander eller Abbed. Her begyndte han en Række
historiske Optegnelser, der indeholde Oplysninger dels om alle
Haande Naturtildragelser, dels om mærkelige Personer og
Begivenheder af Fædrelandets Historie (Uddrag af hans Haandskrift i «Ny
kirkehist. Saml.» III). Det var, som det synes, hans Hensigt at
skrive en Aarbog i den danske Historie eller en Del af samme.
End videre gjorde han, understøttet af den bekjendte Iver Bertelsen
(II, 173), der i nogle Aar var interneret i Sorø Kloster, Optegnelser
om Indskrifterne i Klosterkirken, aftegnede Vaabenerne, der fandtes
sammesteds, og samlede i det hele Materialet til det Skrift om
Skjalm Hvides Æt, som han mange Aar efter udgav under Titel:
«Biskop Absalons og Hr. Esbern Snares Herkomst og adelige
Stamme, desligeste Sorø Klosters første Fundats og Fundatores»
(1589). 1572 blev han kaldet til Sognepræst ved Roskilde
Domkirke, hvorpaa han 31. Maj 1573 holdt Bryllup med Dorthe, en
Datter af Søren Kjær, Tolder og Borgmester i Kolding (IX, 202).
1581 udgav M. P. et Skrift om en Komet, som havde ladet sig
til Syne, ligesom han tidligere skal have udgivet et lille Skrift om
Tyge Brahes «Stella nova» (1572). 1582 aflagdes han med et
Kanonikat i Roskilde. 30. Marts 1588 afskedigede Kong Frederik II
ham aldeles pludselig fra hans Præsteembede ved Domkirken; frem
tidig skulde han nøjes med Vindinge Sognekald, der da var Annex
til Domkirken i Roskilde. Men da Kongen døde faa Dage
derefter, forblev M. P. uforstyrret i sit Embede indtil sin Død. Da
den unge skotske Konge Jacob VI 1590 besøgte Roskilde, holdt
M. P. en latinsk Prædiken for ham. For øvrigt gjorde han sig
fortjent ved Anskaffelse af de endnu bevarede smukke Prædikestole
i Vindinge og Snoldelev Kirker, for hvilke han var Patron. -- Han
døde 16. Juni 1595 og hans ovennævnte Hustru 27. Marts 1599.

Kirkehist. Saml. 4. R. V, 540.

H. F. Rørdam.



Pedersen, Niels, o.1522-o.1579, Præst, Forfatter, var født
i Kjøbenhavn, hvor hans Fader, Peder Olufsen, var Borger. Selv
omtaler han etsteds, at han laa i Vuggen, den Gang Hovedstaden
1523 belejredes af Frederik I. Han studerede rimeligvis en Tid
udenlands og tog Magistergraden. 1547 fik han præstelig Ansættelse
i Visby paa Gulland. Her var han i 9 Aar og samlede en Del
Sagn og andre Efterretninger af lidet paalidelig Art, som han siden 
bearbejdede til et Skrift, «Umbra Saxonis Grammatici», der dog,
efter længe at have vandret om i Haandskrift, først over et
Aarhundrede efter Forfatterens Død blev trykt under Titel: «Cimbrorum
et Gothorum origines, migrationes, bella atqve coloniæ» (Lips. 1695).
Ved N. P.s fantastiske Skriverier fik den saakaldte gullandske
Hypothese, der med Bifald optoges af lettroende Eftersnakkere, Indpas
i vor Historie, hvor den siden fremkaldte megen Forvirring. -- 
Efter at være vendt tilbage fra Gulland havde N. P., som det synes,
et Par Aar Ansættelse i Fyn. Derpaa var han et Aars Tid
Kapellan ved Frue Kirke i Kjøbenhavn. 1558 blev han Kapellan i Malmø,
hvorfra han senere kaldedes til Sognepræst i Lødderup og Hørup i
Skaane. Tillige blev han Provst i Ingelsted Herred. Han levede
endnu 1577 og skal være død 1579.

Rørdam, Historieskrivn. i Danm. siden Reform. S. 129 ff. 
Rørdam, Kbhvns Universitets Hist. 1537-1621 I, 696.

H. F. Rørdam.



Pedersen, Niels, f. 1851, Landbrugsskoleforstander. Han er
født 15. Avg. 1851 i Tolstrup Sogn (Skanderborg Amt), hvor hans
Forældre, Peter P. og Inger Marie Nielsdatter, ejede en mindre
Gaard. Efter at have besøgt Gjedved og Askov Højskoler og Tune
Landboskole tog han paa Landbohøjskolen, hvorfra han dimitteredes
som Landbrugskandidat 1877. I 2 Aar var han derefter Lærer paa
Askov Højskole, saa kjøbte han i 1879 Ejendommen Ladelund i
Estrupmark i Malt Sogn, og allerede s. A. begyndte han her at
holde Skole for unge Landmænd. Et Par Aar senere tilskøde en
Del Mænd fra Omegnen en Kapital paa 30000 Kr., hvoraf der blev
dannet et Fond til Støtte for Skolen, hvis Bygninger udvidedes,
og hvis Areal forøgedes, medens Undervisningen efterhaanden antog
stedse større Dimensioner med Vinterskole for Landmænd og Vinter- 
og Sommerkursus for Mejerister, med Kontrolkursus, Forberedelseskursus 
osv.; Skolen er nu en af Landets mest bekjendte og stærkest
besøgte Landbrugsskoler. Ogsaa som praktisk Mejerimand er P.
kjendt over hele Landet, og der er næppe nogen, der saa meget
som han praktisk har taget Del i Andelsmejeribevægelsen, eller der
har bygget saa mange Andelsmejerier. I Landbrugets Foreningsvæsen 
tager han stærkt Del, han er saaledes Medlem af
Landhusholdningsselskabets Bestyrelsesraad. -- 5. Dec. 1880 ægtede P.
Karen Andreasen Hessellund (d. 20. Okt. 1896), Datter af Gaardejer
Andreas H.

Ugeskr. f. Landmænd  1896, S. 479 f. 

H. Hertel.



Pedersen, Ole, 1856-98, Maler, er Søn af Husmand Peder
Olsen og Gertrud Bertelsdatter og født i Farum 29. Sept. 1856.
Oprindelig lærte han Smeddehaandværket og blev Svend; senere
tjente han en Tid sit Brød dels som Dampskibsfyrbøder, dels som
Landpostbud; først i en Alder af 26 Aar lykkedes det ham, der
fra Dreng af havde øvet sig i at tegne og male, at komme ind
paa den tekniske Skole i Kjøbenhavn; der fra afgik han 1883 til
Kunstakademiet, som han allerede i 1886 kunde forlade med
Afgangsbevis. S. A. udstillede han paa Charlottenborg 2 Billeder
med Køer og Kalve; 1888 fik han, efter at være kommen hjem fra
sin første Rejse til Italien og Paris, den Sødringske Opmuntringspræmie 
for «Fra en Hedemark». i 1889 solgte han et større
Arbejde, «Fra en Faarefold», til Nationalgalleriet. Foruden nogle
Portrætter og Genrebilleder udstillede han et ikke ringe Antal
Dyrmalerier, der udmærke sig ved ædruelig og kraftig Opfattelse
og livfuldt Foredrag. P., som fra 1889 var Lærer ved Teknisk
Skole i Kjøbenhavn, ægtede 28. Nov. 1890 Laura Catharina Maria
Schack (f. 1860), Datter af Maleren Major Sophus S., og døde
11. April 1898.

Weilbach, Nyt Kunstnerlex.

Sigurd Müller.



Pedersen, Ove Christian, 1813-73, Søofficer, Søn af
Kapitajn i Marinen Ove Chr. P. (f. 10. Febr. 1786, d. 25. Juli 1821 i
Vestindien) og Oline Henriette f. Barfred (f. 7. Avg. 1788 d. 8. Maj
1872), er født 12. Avg. 1813. Han blev Sekondlieutenant i Marinen
1834, Premierlieutenant 1841, Kapitajnlieutenant 1852, Kapitajn 1863
og Kommandør 1868. Efter et længere Ophold i Vestindien 1835-37 
var han en Tid lang Lærer paa Kadetakademiet, 1844-46
fór han til Koffardis, førte i 1. slesvigske Krig Dampskibene
«Christian VIII» og «Valdemar», 1852-55 var han næstkommanderende 
paa Akademiet, 1856-59 Krydstoldinspektør, 1861-64
Takkelmester. I Krigen 1864 kommanderede han en Division
Kanonbaade ved Als; umiddelbart forinden havde han hentet
Panserbatteriet «Rolf Krake» i England; her fra hjemførte han ogsaa
efter Krigen Panserfregatten «Danmark». Efter at have været Chef
2 Gange for Fregatten «Jylland», 1866 og 68, overtog han 1869
Posten som Direktør i Marineministeriet under General V. R.
Raasløff som Forsvarsminister. I denne Stilling forblev han indtil
Juni 1873; kun faa Maaneder efter, nemlig 25. Sept., afgik han
ved Døden. 

P. var anerkjendt som en grundhæderlig og fast Karakter og
som en praktisk dygtig Sømand. I sin Virksomhed som Militærdirektør 
opnaaede han derimod hverken Officerernes Sympathi eller
Marinens Forbedring, i det han sluttede sig til det senere forkastede
Raasløffske System, hvorefter Materiellet skulde bestaa af lutter 
Smaaskibe (hans 12 Fods Grænse for Dybtgaaendet er bleven
bekjendt) og Personellet være en Vaabenart i Hæren. -- Han var
gift med Hanne Caroline Mathilde f. Eide (f. 11. Febr. 1821 i Norge),
Datter af Koffardikapitajn Lars E. (f. 30. Dec. 1793 d. 7. Nov. 1851)
og Johanne Marie f. Brandvold (f. 20. Marts 1794 d. 17. Marts 1878).

C. With.



Pedersen, Peder, 1608-69, Borgmester, er født i Horsens
7. Maj 1608; hans Forældre vare Kjøbmanden Peder Pedersen og
Anne Nielsdatter. Efter at have faaet sin første Uddannelse i sin
Fødebys Latinskole blev han 1620 sendt til en Skole i Lybek og
kom derefter i Kjøbmanden Jesper Rotkopfs Forretning i
Kjøbenhavn. Snart forlod han dog Handelsvejen og kom i Tjeneste hos
forskjellige adelige, sidst som Kornmaaler og Kjældersvend hos
Henrik Huitfeldt til Lillø. Derefter kom en Tid, hvor han rejste
som Kjøbmand paa Østersøen, men efter sin Hjemkomst vendte
han tilbage til Kontorstillinger, blev først Skriver hos 2 paa
hinanden følgende Slotsherrer paa Kjøbenhavns Slot, Niels Trolle og
Oluf Brockenhuus, dernæst, fra 1649, Skriver paa Kongens store
Bryggers og endelig 1650 øverste Skriver i Rentekammeret, i
hvilken Stilling han forlenedes med Kanonikater i Lund og Roskilde.
Det er nu ikke usandsynligt, at Regeringen i denne «kongelige
Tjener», som de borgerlige Embedsmænd kaldtes, har ment at have
en paalidelig Mand, der kunde udøve en for den heldig Indflydelse
paa Hovedstadens Styrelse. Efter en Fremgangsmaade, der ikke var
uden tidligere Exempler netop med Embedsmænd, blev han som
en Formalitet 23. April 1655 forordnet til Raadmand i Kjøbenhavn
for allerede 2 Dage efter at indsættes af Rigshofmesteren til
Borgmester. Om han har spillet nogen større egentlig politisk Rolle i
de snart paafølgende, for Staten og Staden saa vigtige Begivenheder,
vide vi dog ikke; vist er det derimod, at han under Ulykkesaarene
forstrakte Regeringen med store Summer og derfor fik stort Udlæg
af Krongods, dels i Lyngbyegnen, dels paa Amager. Han hørte
til Direktørerne for det 1655 oprettede Saltkompagni og var en af
Hovedparthaverne i det 1662 indstiftede nye islandske Kompagni. 
1661 blev han Medlem af den da nedsatte Lovkommission og 1669
Assessor i Højesteret, men døde kort efter, 9. Maj s. A. 12. Avg.
1636 havde han ægtet Margrethe Clausdatter (d. 1680).

Universitetsprogr. (1669). 
M. Henrichsøn, Ligpræd. ov. P. P. 
Geneal. og biogr. Archiv S. 169. 
O. Nielsen, Kjøbenhavns Hist. og Beskr. III, 219 ff.

J. A. Fridericia.



Pedersen, Peder, 1774-1851, Diplomat, blev født 19. Nov.
1774 i Sorø og var Broder til de ovfr. nævnte Fr. W. C. P. og
Henning P. Efter at være bleven Student 1793 (fra Roskilde) og
have taget juridisk Examen blev P. 1796 Huslærer i Tanger hos
Konsul Blicher Olsen, og herved førtes han i Virkeligheden ind paa
den diplomatiske Embedsbane, thi i 1799 under en voldsom Pest,
der tvang Konsulen og en stor Del af Byens Beboere til at rejse
bort, blev han modig paa Stedet og varetog som fungerende Konsul
de danske Interesser. Til Belønning herfor blev P. s. A. virkelig
ansat i nævnte Stilling, som han beholdt til omtrent Udgangen af
1801, hvorpaa han Aaret efter udnævnes til Sekretær ved Konsulatet,
men allerede s. A. (1802) sendes han med Titel af Konsul og
fungerende Chargé d'affaires til Philadelphia, og her forblev han saa
som Danmarks diplomatiske Repræsentant lige til sin Entledigelse
af Statstjenesten i 1831. I denne lange Aarrække havde P. rig
Lejlighed til at varetage sine Landsmænds Interesser; saaledes
opholdt han sig i Begyndelsen af Aarhundredet lange Tider ad
Gangen i Washington for at hævde danske Fordringer paa Staternes
Regering, og han modtog da ogsaa adskillige synlige Tegn paa sin
egen Regerings Anerkjendelse, i det han i 1805 blev Generalkonsul,
i 1815 blev Ministerresident og Gehejmelegationsraad og i 1826
modtog Konferensraadstitelen, omtrent samtidig med at han
bemyndigedes til at undertegne en Handelstraktat med de forenede Stater-,
endelig fik han Kommandørkorset af Danebrogsordenen i 1828.

P., der døde i Kjøbenhavn 16. Avg. 1851, var 2 Gange gift,
begge Gange med amerikanske Damer: 1. med Maria f. Litchfield
Scott, 2. med Ann Caroline f. Loughton Smith (d. 1878), Datter af
Plantageejer i Syd-Carolina, senere Gesandt i Lissabon, William
L. S.

C. Zytphen-Adeler.



Pedersen, Peder, f. 1822, Politiker. P., der er en Søn
af Gaardejer Peder Olsen og Birthe Cathrine Pedersdatter, er
født i Oppesundby 29. April 1822. Han valgtes, efter først i et
Par Aar at have beklædt Stillingen som Formand for 
Sigerslev-Græse Kommunes Sogneraad, ind i Folketinget som Repræsentant
for Frederikssundskredsen i 1861 og føjede i Aarene 1864-66 hertil
Mandatet som Medlem af Rigsraadets Folketing. P. var valgt som
maadeholden Venstremand og var iblandt de Medlemmer af Venstre,
der i Oktoberforenings-Perioden samvirkede med Godsejerne og
forberedte den reviderede Grundlovs Gjennemførelse. Ved Valgene
i Juni 1866 var han imidlertid blandt dem, der bukkede under, og
først nogle Maaneder senere sendte Hillerødkredsen ham til
Folketinget, hvor han sad, indtil han i 1873 frivillig afgav sin Valgkreds
til Lars Dinesen. P. søgte og opnaaede derimod Valg i den stadig
omtvistede Frederikssundskreds. Denne repræsenterede han indtil
1876, da han ikke søgte Gjenvalg. I 1878 valgtes han derimod
ind i Landstinget, hvor han beholdt Sæde indtil 1898.

Under Forfatningsstriden tog P. Afstand fra Venstres Krav paa
Folketingets Overherredømme, hørte en Tid til Folketingets
Mellemparti og fulgte i Kampens Løb dettes fleste Medlemmer ind i Højre,
til hvis betydeligste Støtter i Frederiksborg Amt han i en Aarrække
har hørt. I Folketinget tog han virksom Del i Rigsdagsgjerningen
og bidrog bl. a. væsentlig til Frederikssundsbanens Gjennemførelse
under adskillig Modstand. I Landstinget indtog han en mere
tilbagetrukken Holdning. Fra 1895 var han Medlem af Rigsretten.
Hans politiske Optræden har været præget af et ædrueligt, praktisk
Syn og af personlig Tilforladelighed. -- P., der i 1843 ægtede
Gaardejer af Sigerslevvester Jens Andersens Datter Birthe, har
1843-83 ejet en Gaard i Sigerslevvester og siden 1877 været
Landvæsenskommissær.

M. P. Friis.



Pedersen, Peter, 1806-61, Astronom. P., Søn af Koffardikapitajn 
Peder Kromoes P. (d. 1849) og Anne Cathrine f. Skade,
fødtes i Kjøbenhavn 27. Nov. 1806, dimitteredes 1823 fra
Kjøbenhavns Borgerdydskole og tog i 1828 theologisk Embedsexamen.
1829 blev han Assistent og 1832 Observator ved Observatoriet i
Kjøbenhavn, og 1835 tog han Magistergraden med en Afhandling
«De longitudine speculæ Havniensis». Efter i 1839-40 at have
foretaget en videnskabelig Udenlandsrejse blev han 1841 Medlem
af Komiteen til Bedømmelse af Livrenteselskaber og 1842 Medlem
af Direktionen for Livrente- og Forsørgelsesanstalten samt
Livsforsikringsanstalten. S. A. optoges han i Videnskabernes Selskab,
blev 1843 Medlem af sammes meteorologiske Komité, 1844 Bestyrer
af dets magnetiske Observatorium og 1851 dets Kasserer. 1846 

entledigedes han som Observator og udnævntes til titulær Professor.
Han var 1840-58 Meddirektør for de Massmannske Søndagsskoler,
1844-54 Formand for «Athenæum» og indtil 1857 Medbestyrer af
det kongl. Theaters Enkekasse. 1848 valgtes han til Rigsdagsmand
i Kjøbenhavn, deltog i den grundlovgivende Rigsforsamling Og
derefter som Folketingsmand i de 3 første Rigsdagssamlinger.
1861 entledigedes han fra sin Stilling i Livrenteanstalten og døde
23. Sept. s. A. Han var gift med Tadea Richardine f. Brasch,
Datter af Urmager T. R. B. -- P. er Forfatter til «Tycho Brahes
Liv» (1838) og til «Almenfattelig Vejrlære» (1854) og har
beregnet Almanakken for 1857. Hans astronomiske Iagttagelser findes
i «Astronomische Nachrichten» XII-XV og XXII. I
Videnskabernes Selskabs Skrifter, 5. R., naturvdskbl. og math. Afd. III
findes hans «Skildring af Danmarks Fugtighedsforhold», og talrige
meteorologiske Meddelelser fra ham findes i Selskabets Oversigter,
i «Havetidende» og andensteds.

Erslew, Forf. Lex.

C. F. Pechüle.



Pedersen, Poul, 1550-1616, Skolemand og Præst, var født 
i Roskilde, hvor hans Fader, M. Peder Poulsen, var Lektor og
Præst ved Domkirken (d. 1572). Efter at være bleven Student fra
sin Fødebys Skole forsynedes P. P. af Roskilde Kapitel med Midler
til at rejse udenlands. Hjemkommen blev han Hører ved Roskilde
Skole, til hvis Rektor han 1580 beskikkedes. 1584 kaldedes han til
Lærer for Frederik II's næstældste Søn, Hertug Ulrik, hvem han
senere fulgte paa en længere Udenlandsrejse. Imidlertid aflagdes
han (1586) med et Vikariat og siden (1587) med et Kannikedømme 
i Roskilde. I 6 Aar var han Hertugens Lærer, derpaa i
nogle Aar resid. Kannik i Roskilde, indtil han 1595 kaldedes til
Sognepræst ved Domkirken, i hvilken Stilling han forblev til sin
Død i Nov. 1616. Han nød megen Anseelse i sin Tid. «Fuit
ingenium altum, insigne, magnum», skriver Bertel Knudsen
Aqvilonius (I, 297), der ogsaa har forfattet hans Gravskrift i 
Roskilde Domkirke. -- 1610 havde han ægtet Margrethe Schwendi, der
overlevede ham i mange Aar og af en samtidig (Dr. Otto Sperling)
omtales som «en klog Matrone med en Mands Forstand».

Bloch, Roskilde Domskoles Hist. I, 41. 
Løffler, Gravstene i Roskilde S. 67. 
Kirkehist. Saml. 3. R. III.

H. F. Rørdam.



Pedersen, Poul, --1697--. Digter, hørte ligesom Bording og 
andre samtidige Digtere til de frie Fugle, der førte en ustadig 
Tilværelse uden at kunne opnaa eller udfylde nogen fast Livsstilling.
Om hans Herkomst og Fødselsaar vides intet; kun synes han at
have haft sit nærmeste Familietilhold paa Skagen. I Firserne af
det 17. Aarhundrede nød han Gjæstfrihed hos en Digterbroder,
Oberstlieutenant Jens Steen Sehested, der efter et lignende
omflakkende og nødlidende Ungdomsliv var havnet i et rigt Giftermaal
paa Herregaarden Selleberg mellem Odense og Kjærteminde.
Omtrent ved 1690 træffe vi saa P. P. i Kjøbenhavn som Redaktør for
de af Bogtrykkeren Bockenhoffer udgivne danske Aviser, især de
«Maanedlige Relationer». I denne Stilling synes han at have
gjort ret god Fyldest, og navnlig roses hans Omhu for
Sprogbehandlingen, om han end ikke kunde holde Bladene paa samme
Højde som den forretningsdygtige Stifter, Daniel Paulli. Rimeligvis
er imidlertid P. P.s Hang til et uordentligt Liv stadig tiltaget, siden
han, formodentlig ved Principalens Død sidst i 1697, fjærnedes fra
Bladet og maatte ty til Skagen for at nyde Naadsensbrød Vinteren
over. At dette ikke er faldet i hans Smag, fremgaar af, at han
ved sin Afrejse efterlod et satirisk Digt, som i høj Grad opbragte
Skagboerne. Han synes at være vendt tilbage til Kjøbenhavn,
hvor han blev mere og mere elendig og forfalden, saa at han,
vistnok ikke ret længe efter, skal være funden død i en Rendesten.
P. P.s eneste bevarede Værk, der maaske er begyndt paa Fyn,
men vistnok fuldendt i hans Redaktørtid, er «Kjærligheds
Ændrings-og Undringsspejl udi den spanske Herremand Don Pedro af
Granada, hans Liv og Levneds Historie, ved Philedor». Det er ikke
af stort Omfang, men som Elskovsroman, oven i Kjøbet paa Vers
(naturligvis Alexandrinere), er det noget ganske enestaaende ikke
blot i dansk, men ogsaa i tysk Digtning ved den Tid. Æmnet er
en spansk Anekdote, der er benyttet af Scarron, hvem P. P. synes
at staa nærmest, og i Moliéres «École des femmes». Men i Aand
og Stil er P. P. ganske tysk, den mest typiske Elev af den 2.
Schlesiske Skole her i Danmark, hvor Skolens Indflydelse dog ved denne
Tid er kjendelig lige fra Kingo af og nedad. Dette fremgaar
allerede af Digtets utrykte Fortale, som for en stor Del er laant
fra Hoffmannswaldau og interessant ved sine litterærhistoriske
Oversigter saa vel som ved den Maade, hvorpaa den i Skolens Aand
fremhæver nationale Synspunkter for Digtekunsten, men derhos
betragter denne selv som en temmelig uvæsentlig Bisyssel. Ægte
tysk er ogsaa Stilen i P. P.s Digt med dens hult dundrende Bombast
og søgte Ordspil og Antitheser, dens sanselig slibrige Udmalinger 
og overlæssede Billedpragt, Misbrug af Solens Op- og Nedgang,
Morgen- og Aftenrøde, som spottes af J. E. Schlegel og 
Holberg. Alligevel indrømme begge, ikke ganske med urette, P. P.
en høj Plads mellem Tidens Poeter. Ikke blot falde hans Vers
let og flydende, men der er mere Liv i Fortællingen og 
Beskrivelserne, f. Ex. af italiensk Natur, end den Gang almindeligt. -- 
Digtet udkom psevdonymt og synes længe at have været udbredt
i Afskrifter, som vakte en Del Opsigt og tillagdes forskjellige 
bekjendte Forfattere. Det blev maaske ikke trykt før 1724.

Minerva 1785, I, 2, 33. 
Nyerup og Rahbek, Bidr. t. d. danske Digtekunsts Hist. III, 392. 
Paludan, Renaissancebevæg. i Danmarks Lit. S. 282. 293.

J. Paludan.



Pedersen, Rasmus, 1840-1905, Plantefysiolog. P. er født 
29. Maj 1840 i Marslev ved Odense og Søn af Gaardmand Peder
Chr. Mortensen og Ane Rasmusdatter. Han blev dimitteret fra
Odense 1860, hvorefter han studerede Lægevidenskab, dyrkede ved
Siden heraf botaniske, særlig fysiologiske, Studier og tog 
Lægeexamen 1869. Med offentlig Understøttelse studerede han, fra
Efteraaret 1872 til 1876, Plantefysiologi ved forskjellige tyske 
Universiteter, navnlig i Leipzig hos A. Schenk og i Würzburg hos Jul.
Sachs. Efter at han i kortere Tid havde været Laboratorieforstander
paa Carlsberg, blev det ham fra i. April 1879 overdraget at holde
Forelæsninger over Plantefysiologi ved Universitetet, hvor han i
1883 blev ansat som extraordinær Docent, og i 1887 overtog han
det sammesteds nyoprettede Professorat i den nævnte Videnskab,
hvilken Stilling han fremdeles beklæder. Med Undtagelse af
nogle mindre, morfologiske Artikler bevæge hans Arbejder sig
inden for hans specielle Videnskab, og de ere publicerede i 
forskjellige Tidsskrifter. Hans paabegyndte, bredt anlagte Værk:
«Forelæsninger over Plantefysiologi», hvoraf 1. Hæfte, der 
indeholder en historisk Indledning, udkom 1883, er des værre ikke
blevet fortsat, til Dels som Følge af hans noget svagelige Helbred,
vel ogsaa fordi et saa indgaaende Arbejde, der skulde omfatte en
længere Aarrækkes Forelæsninger, vanskelig vilde faa en tilstrækkelig
Læsekreds her hjemme. Det er dog endnu at haabe, at Skriftet
vil blive udgivet i Afsnit uafhængige af hverandre. -- I 1888 ægtede
han Frederikke Caroline Møller, Datter af Skræddermester Andreas
Gotfr. M., og døde 2. Maj 1905.

Carøe og Selmer, Den danske Lægestand, 6. Udg.
Botan. Tidsskr. XII, 226.
                                                                                         E. Rostrup.



Pedersen, Svend, 1590-1636, Professor, var født i Skaane, 
hvor hans Fader, Peder Svendsen, var Forvalter eller Foged hos
Hans Skovgaard; hans Moder hed Inger Troelsdatter. Efter at
have gaaet i Helsingborg og Helsingør Skoler immatrikuleredes
han 1611 ved Universitetet, som han efter 1 1/2 Aars Studium forlod
for at blive Hører i Helsingør. Her fik imidlertid den lærde
Holger Rosenkrantz Øje paa ham, antog ham til Lærer for sin
Søn Jørgen, lod ham siden rejse udenlands og skaffede ham
endelig 1618 ved sin Anbefaling Embedet som Konrektor ved
Odense Latinskole, hvorefter S. P. 1619 tog Magistergraden. 
Allerede 1621 rykkede han op i Rektoratet, og 1622 blev han Professor
logices ved det ved Rosenkrantz' Initiativ oprettede Gymnasium,
ted hvis Indvielse han var en af Talerne. I dette Embede blev
han til sin Død, 3. Juli 1636, uagtet man gjentagne Gange søgte
at drage ham til Universitetet, ligesom han undslog sig for at 
modtage Sognepræsteembedet ved St. Knuds Kirke og frabad sig Posten
som Informator for Prins Ulrik. Med sin Velynder Rosenkrantz
vedblev S. P. at staa i nøje og kjærlig Forbindelse og var ham en
sand Støtte ved sin aandelige Paavirkning i de for ham saa 
sørgelige Aar før og efter Udtrædelsen af Rigsraadet. Overhovedet faar
man det Indtryk, at den saa tidlig bortkaldte Mand har i flere
Henseender hævet sig ikke lidet op over det almindelige. -- Gift
1. (8. Dec. 1622) med Biskop Jacob Madsen Veiles Datter Marie
(f. 6. Nov. 1574, begr. 23. April 1626), Enke efter Dr. med. Eskil
Christensen; 2. (12. Okt. 1628) med Karen Mule (d. 1646), Søster til
Assessor Hans M. (XI, 504) og siden gift med Mag. Henning
Christensen Achthon, Sognepræst i Nørre Broby.

Bloch, Den fyenske Geistligheds Hist. I, 358 ff. 
O. Andersen, Holger Rosenkrantz.                                                                              

G. L. Wad.



Pedersen, Søren, 1826-98, Politiker. S. P. er født 14. Dec. 
1826 i Jetsmark Sogn, Hjørring Amt, og Søn af Gaardejer Peder 
Andersen (f. 1789 d. 1845). Han blev 1851 Smed i Blokhus i
Nabosognet Hune og valgtes her 1856 til Sogneforstanderskabet,
men flyttede næste Aar tilbage til Jetsmark, hvor han kjøbte et
Hus og efterhaanden opdyrkede 20-30 Tdr. Land Hede eller Kærjord. 
Han solgte 1872 med god Fordel den større Halvdel og
overdrog 1885 Resten til en Svigersøn med Undtagelse af et Stykke,
hvor han byggede sig et Hus. Han blev 1881 Vurderingsmand for
Husmandskreditforeningen, havde 1881-90 det Hverv at undersøge 
de Huslodder i Hjørring Amt, hvis Ejere søgte Præmier for god
Dyrkning, og var fra 1887 i nogle Aar Medlem af Bestyrelsen for
Hjørring Amts Landboforening.

1858 valgtes han til Folketinget for Hjørring Amts 5. Kreds
og gjenvalgtes her indtil 1866; var 1864-65 tillige Medlem af 
Rigsraadets Folketing. Han sluttede sig først til Bondevennerne og var
i April 1865 Medlem af Fællesudvalget om Grundlovssagen; han
stemte imod Forslaget, fordi det ikke tog tilstrækkeligt Hensyn til
Bøndernes Krav om Landstingets Sammensætning, men erkjendte
ellers, at den tidligere Ordning ikke var retfærdig. Senere sluttede
han sig dog til den gjennemsete Grundlov og mistede derfor sin
Plads i Tinget. 1865 var han Medstifter af Oktoberforeningen og
blev Medlem af dens Bestyrelse. Ved et Udfyldningsvalg 1868
valgtes han til Landstinget og gjenvalgtes 1874 og 1882. Han hørte
her til den Gruppe (venstre Centrum), der havde Ploug til Fører,
og gjorde god Tjeneste i ikke faa vigtige Udvalg, bl. a. om Vands
Afledning og om Kreditforeninger for Husmænd. Han var en 
forstandig, vel oplyst og selvstændig Mand, frisindet og maadeholden;
ønskede saaledes større Indflydelse for Menighederne paa Præsternes
Valg, end Regeringen vilde tilstaa, men foretrak en Forbedring af
den offentlige Folkeskole fremfor de nye Friskoler. Da den 
politiske Kamp i Soerne blev heftigere, hørte han til dem, der søgte
for enhver Pris at undgaa et Brud mellem Tingene, bl. a. som
Medlem af Fællesudvalget om Finansloven 1882, og misfornøjet med
begge de store Partiers Holdning trak han sig tilbage i Sommeren
1885. -- Han ægtede 7. Jan. 1853 Maren Christensen (f. 13. Juni
1831 d. 5. Sept. 1891), Datter af Bolsmand Chr. C. i Brovst, og 
døde 21. Nov. 1898.

H. Wulff, Den danske Rigsdag.

Emil Elberling.



Pedersen, Thomas Vilhelm, 1820-59, Tegner. V. P. var 
Broder til ovennævnte Kommandør Ove Chr. P. og blev født paa
Karlslundegaard ved Kjøge 28. Jan. 1820. Han var paa fædrene
Side af Kunstnerslægt, ligesom ogsaa hans 2 Sønner nævnes ndfr.
som Kunstnere. P. blev Søkadet 1834, Sekondlieutenant 1841.
Allerede i hans Kadettid lagdes Spiren til den Brystsyge, som
bortrev ham i ung Alder. Hans ualmindelige Anlæg for Tegning
vare maaske forblevne upaaagtede, hvis ikke Christian VIII, da
P. som ung Lieutenant var tjenstgjørende paa det Skib, hvormed
Kongen var sejlet til Før, var bleven opmærksom paa hans Talent 
og med kongelig Rundhaandethed havde givet ham 4 Aars Orlov
(1842-46) med fuld Lønning, for at han kunde uddanne sig til
Kunstner. Han blev nu Elev af Marstrand og fik Adgang til
Kunstakademiet, hvor han endog som Anerkjendelse af hans
udmærkede Tegninger strax fik Plads i Modelskolen. Marstrand
raadede ham til at gaa Akademiet fuldstændig igjennem for at faa
sikkert Herredømme over de tekniske Midler; men sammenstødende
Omstændigheder hindrede dette, saa at han vel i 1847 udstillede
nogle Malerier, medens ellers Pennetegning var det, som lykkedes
ham bedst, og som han helst hengav sig til. Maaske havde han dog
ganske helliget sig Kunsten, hvis ikke Krigens Udbrud 1848 havde
ført ham tilbage til Etaten. Han var i 1849 paa «Gefion», faldt
i tysk Fangenskab og blev i 1850 Premierlieutenant. Aaret efter
(16. April) ægtede han sit Søskendebarn Adolphine Marie Pedersen
(f. 1817 d. 1892) og delte sig fra nu af mellem sin Embedsgjerning
og den kunstneriske Virksomhed, der har givet ham et varigt Navn
som en af den danske Skoles første og aandfuldeste Tegnere.

Allerede Aaret før Krigen var han begyndt at tegne Illustrationer 
til H. C. Andersens Æventyr, oprindelig til en tysk Oversættelse 
af disse: senere knyttedes de ogsaa til en dansk Udgave.
Dette Arbejde fortsatte han i sin lille Officersbolig i Nyboder under
et stille, lykkeligt Familieliv, der kun formørkedes af hans stedse
tiltagende Sygelighed. Ved et sjældent Held var netop dette Værk
tilfaldet ham, saa ganske smeltede hans Livsopfattelse i disse let
og rask hentegnede Illustrationer sammen med Aanden i Andersens
Æventyr. Desto værre er i ikke faa en Del af den kunstneriske
Finhed gaaet tabt ved Datidens Reproduktionsmaade. Det lykkedes
ham at udføre Tegningerne til 3 smaa Bind, der gjorde overordentlig
Lykke som en fint forstaaende Fortolkning af de Fantasibilleder,
der havde foresvævet Digteren, og da Døden afbrød hans Værk,
fortsattes det af L. Frølich. Efter at han i 1856 havde været
næstkommanderende paa et Togt med Korvetten «Thor», sygnede han
hen og døde 13. Marts 1859.

Illustr. Tid. I, Nr. 27. 
Ude og Hjemme III, 469. 
Weilbach, Nyt Konstnerlex.

Ph. Weilbach.



Pedersen, Thorolf Frederik Paludan-Müller, f. 1858,
Marinemaler. Thorolf P., Søn af ovennævnte Marinelieutenant Th. Vilh. P.,
er født i Kjøbenhavn i. Maj 1858. I 1883 afgik han fra
Kunstakademiet efter Aaret i Forvejen at have debuteret paa 
Foraarsudstillingen som Figurmaler; længe varede det dog ikke, før han
saa godt som udelukkende kastede sig over Marinemaleriet, og paa
dette Fags Omraade har han udfoldet en ikke ringe Produktivitet.
1885 fik han den Neuhausenske Præmie for «Skibe i Kattegat,
Mærssejlskuling»; 1895 erhvervede Nationalgalleriet hans store og
virkningsfulde «Brede Sejl over Nordsjø gaar». 17. Juni 1887 ægtede
han Karen Margrethe Janssen (f. 1859), Datter af Sognepræst C. E. J.
Efter Gullichs Død (1895) blev han, efter foregaaende Studier i
Udlandet, ansat som Dekorationsmaler ved det kongl. Theater.

Weilbach,  Nyt Kunstnerlex.

Sigurd Müller.



Pedersen, Viggo Christian Frederik Vilhelm, f. 1854, Maler.
Viggo P., ældre Broder til ovennævnte Thorolf P., er født i
Kjøbenhavn 11. Marts 1854. Samtidig med at han var Elev af
Akademiet, malede han under P. C. Skovgaard, senere under la Cour,
og af disse Kunstnere vise de Landskabsbilleder, han fra 1875
udstillede, stærk Paavirkning. Flere af hans første Arbejder bleve
kjøbte af Kunstforeningen, og i 1877 fik han den Sødringske
Opmuntringspræmie for «Uden for et Bryggers». I Foraaret 1881 rejste
han til Paris og modtog der meget stærke Indtryk af den moderne
franske Landskabskunst; de viste sig tydeligst i det bredt og
livfuldt malede og i høj Grad virkningsfulde «Opkjørt Vej under
gamle Træer», der 1882 erhvervedes af Nationalgalleriet ligesom
senere «Solskin i Dagligstuen» (1888) og det store, stemningsrige
«Ved Nattens Frembrud» (1890), der paa Udstillingen var blevet
hædret med Aarsmedaillen. Flere Gange var han i Paris og Italien
med Understøttelse fra Akademiet; af ikke ringe Betydning for
ham blev hans Ophold i Sora i Kampanien, hvor han levede
sammen med Joakim Skovgaard. I de senere Aar har P. udført
ikke faa større og mindre Friluftsbilleder, i hvilke Figurer spille
en fremtrædende Rolle, saaledes det store «Isak ser Rebekka
komme» og «Duet», samt Interiører med Figurer, som «Mariæ
Bebudelse »; i det hele har han malet ikke faa bibelske Billeder,
udmærkede ved inderlig og alvorlig Følelse, en ejendommelig
Storhed i Kompositionen og rig koloristisk Virkning. -- Han ægtede
21. Marts 1884 Elisabeth Bella Marie Borup, Datter af Sognepræst
J. Th. B.

Weilbach, Nyt Kunstnerlex.
S. Müller, Nyere Malerkunst.

Sigurd Müller.



Bruun-Pedersen, Niels, 1839-98, Veterinær, blev født 4. Juni
1839 i Højet paa Falster som Søn af Skolelærer Jørgen P. og Hansine
f. Bruun. Efter at have gjennemgaaet Almueskolen og nydt videre
Undervisning af sin dygtige Fader og Stedets Præst tilbragte han
et Aar paa Hindholm Højskole, lærte derefter Landvæsen og blev
Forvalter. 21 Aar gammel kunde han endelig følge sin Lyst at
komme til Veterinærskolen, hvorfra han dimitteredes i Jan. 1864.
Under Krigen gjorde han Tjeneste som Dyrlæge ved Hæren. Efter
i 3/4 Aar at have praktiseret i Fuglse (Laaland) blev han Assistent
ved Veterinærskolens stationære Klinik, hvor han forblev til Jan.
1870, hvorefter han blev ansat som Dyrlæge ved Stamhuset Ravnholt 
(Fyn). Snart fik han tillige en af Stamhusets mindre Gaarde
i Forpagtning, og i denne dobbelte Stilling virkede han, indtil han
1. April 1881 blev ansat som Docent i Veterinærretslære ved
Veterinær- og Landbohøjskolen samt Politidyrlæge i Kjøbenhavn.
-- B.-P. nød i alle sine Stillinger stor Anseelse som en særdeles
dygtig, grundig og samvittighedsfuld Arbejder, og han var almindelig
afholdt paa Grund af sin velvillige, redelige og trofaste Karakter.
Som Lærer var han grundig og omhyggelig, og de samme
Egenskaber har han lagt for Dagen i de ikke faa faglige smaa
Afhandlinger, som han har offentliggjort. Særlig Fortjeneste har han
indlagt sig i sin 10aarige Virksomhed i det veterinære Sundhedsraad, 
der ofte høstede Nytte af hans indgaaende Kjendskab til
Livets mangeartede praktiske Forhold. Det fortjener i denne
Sammenhæng at nævnes, at det var ham, der gav Stødet til Revisionen
af Loven om smitsomme Husdyrsygdomme (Lov af 14. April 1893). -- 
Efter flere Aars tiltagende Svagelighed døde han 26. Juni 1898. I
1870 ægtede han Karen Vilhelmine Nicoline Neye (f. 1846 i
Kjøbenhavn), Datter af Snedkermester Laur. Edv. N.

B. Bang.



Pedersen-Bjergaard, Jens, f. 1843, landøkonomisk Forfatter.
Han er en Søn af Gaardmand Peder Sørensen og Christiane
Hansdatter og fødtes i Søvind 26. Marts 1843. Efter Konfirmationen
var han i 5 Aar i Handelslære i Horsens, gjennemgik derefter et
Kursus paa et Handelsakademi og var i et Par Aar Handelsbetjent,
men led og kjed af Handelen rejste han umiddelbart efter den
amerikanske Borgerkrigs Slutning til de forenede Stater. I 10 Aar
førte han her et omflakkende og æventyrrigt Liv -- som Snekaster
og som Kok, som Landarbejder i Norden eller som Arbejder ved
Sydens Sukkerplantager, som Maler, Journalist, Bogholder osv.--,  
indtil han 1876 vendte hjem. Snart efter fik han Ansættelse ved
«Markfrøkontoret» i Kjøbenhavn, for hvilket han forestod Indførelsen
af nye og bedre Kartoffelsorter, ligesom han skrev et lille Skrift
om «Kartoffelavlen i Danmark» (1876). Han har siden da stadig
arbejdet for den rationelle Kartoffelavl, af hvilken han har indlagt
sig betydelig Fortjeneste. Det er dog som Forfatter paa
Fjerkræavlens Omraade, at han særlig har vundet sig et Navn, og ved
Siden af vor Fjerkrælitteraturs ansete Nestor, Overlærer G. St. Bricka,
er han paa dette Omraade vel vor kyndigste Forfatter. Fra sidst
i 70erne til Seernes Udgang gav han sig af med praktisk
Fjerkræopdrætning og indførte flere nye Racer Høns og Ænder til Forsøg,
af hvilke nogle have faaet stor Betydning hos os. I den hjemlige
og fremmede Fagpresse har han været en flittig Medarbejder, og
han har udgivet en Del Bøger og Smaaskrifter om Fjerkræavl, af
hvilke flere ere oversatte og prisbelønnede. Hans Hovedværk er
det fortrinlige Skrift om «Hønsegaarden» (1895; 2. Op. 1898), udgivet
af Landhusholdningsselskabet. I Maj 1897 overtog P.-B. Redaktionen
af et nyt Tidsskrift, «Hønsegaarden», der udgives af «Foreningen
for landøkonomisk Fjerkræavl». Endnu kan det nævnes, at han
i 1893 efter Opfordring holdt Foredrag ved Havebrugskongressen i
Chicago under Verdensudstillingen; Foredraget er senere udgivet i
Amerika.

J. Pedersen-Bjergaard, Minder fra et Bondehjem i Jylland (1894).

H. Hertel.



Pedersen-Dan, Hans Peder, f. 1859, Billedhugger. P.-D. er
født i Itzeho 1. Avg. 1859, Søn af Overvagtmester Ole P. og
Elisabeth Sophie f. Johansen. Efter at være udlært som Stenhuggersvend
rejste han til Rom og studerede der i 5 Aar; saa gjæstede han
Orienten og kom 1886 til Kjøbenhavn, hvor han Aaret efter
udstillede sin Statue «Ismael»; 1889 fik han den lille Guldmedaille
for Relieffet «Jacob tilvender sig sin Faders Velsignelse». Derpaa
opholdt han sig med Akademiets Stipendium et Par Aar i Paris; efter
sin Hjemkomst ægtede han 20. Avg. 1892 Billedhuggerinden Johanne
Agnete Theresia Betzonich (f. 13. Maj 1860), Datter af Forfatteren
Georg E. B. (II, 180). Til hans mest kjendte Arbejder hører en
«Rebekka», udstillet 1890, samt Kolossalstatuen af Michael Drewsen
for Torvet i Silkeborg; i 1897 har han modelleret «Den lille
Hornblæser» som Nationalmonument.

Weilbach, Nyt Konstnerlex.

Sigurd Müller.



Pedersen Mols, Niels, s. Mols (XI, 376).



Pedrin, Andreas Daniel, 1823-91, religiøs Forfatter, Søn af
Konditor André P. og Juliane f. Ferrini, er født i Kjøbenhavn
2. Jan. 1823.  Efter at være bleven Student begyndte han at studere
Theologi, men ved Læsning af S. Kierkegaards Skrifter bevægedes
han til at opgive dette og søgte siden ingen bestemt Livsstilling.
Han udgav flere Skrifter, i hvilke han med større Varme end 
Klarhed hævdede sit Standpunkt, der ikke væsentlig kom ud over hans
Mesters, hvis Tanker og Ord han bestandig vendte tilbage til.  Han
«hader den udvortes Gudstjeneste og ønsker, at han hadede den
endnu mere», og han formaner Læserne til «ikke at elske Verden
og at undfly dens Kirke».  Det største af hans Skrifter, «I Aand
og Sandhed» (1882), er «en Frugt af 25 Aars Stræben som en
enkelt for Gud». -- Han ægtede 1848 Cecilie Louise Bodenhoff,
Datter af Kommandør H. C. B. (II, 457). Han døde i Kjøbenhavn
24. Dec. 1891.

L. Koch.



Peirup, Jørgen Pedersen, d. 1786, s. Pedersen (ovfr. S. 626).



*

