<table o>
<td c><h2>SKRIFTER</h2>
<td>AV
<td c><h1>ALBERT ENGSTRÖM</h1>
<td c><tab>
<td c><h2>MOT AFTONGLÖDEN</h2>
<td c><img></img>
<td c><tab>
<td c>STOCKHOLM<br><small>ALBERT BONNIERS FÖRLAG</small>
</table>

<table o>
<td c><h1>MOT</h1><br><h1>AFTONGLÖDEN</h1>
<td c><small>AV</small>
<td c><h2>ALBERT ENGSTRÖM</h2>
<td c><img></img>
<td c><tab>
<td c>STOCKHOLM<br><small>ALBERT BONNIERS FÖRLAG</small>
</table>

<table o>
<td c><i>Stockholm</i><br><i>Alb. Bonniers boktryckeri</i><br><i>1944</i>
</table>

<chapter name="Företal">
<h2><small>FÖRETAL.</small></h2>

Jag har ansett ett företal lämpligt för att
undanröja eventuella missförstånd. Många torde tro att jag
med tanke på en snar hädanfärd kallat boken »Mot
Aftonglöden». Å nej, ännu få förläggare och allmänhet
dras med mig en tid, ty jag har planlagt flera böcker.
Denna är visserligen utmärkt, fast den även innehåller
en del opublicerade saker från min ungdom, vilka
jag måst ta till för att göra boken tillräckligt tjock.
Jag skrev inte så dumt då heller. Men det mesta
är väl skrivet på senare tid — jag vet inte. En god
vän tog sig före att samla ihop texten, som jag för
länge sedan glömt, och så blev det en bok. Så enkelt
är det! Vem som helst kan göra det. Det behövs
bara lite energi.

   Medan ni läser den här boken, börjar jag med
nästa. Äntligen skall jag skriva om kärlek — på
många kvinnors uppmaning. Jag skall maskera
modellerna så raffinerat väl att de bli nästan oigenkännliga.
Själv tänker jag uppträda naken, det vill säga inte
kulturellt, utan talande rena sanningen. Och jag vill
bara tala om att allt som förut är skrivet om kärlek
skall verka blekt, anemiskt och dött emot den passion
jag i ord och bild ämnar levandegöra. Det skall bli
en bok för vuxna kvinnor och män. Man måste ha
gått och läst för att få köpa den. Och så får man
inte vara så gammal att man går i barndom. Låt
oss komma överens om att icke störa ålderns ro.

   Varifrån jag hämtat titeln »Mot Aftonglöden», vet
jag inte. Det förefaller mig som om någon annan
vore uppfinnaren, men det låter ju vackert. Jag skulle
ju som halv rospigg kunnat skriva »Mot
Haftonglöden», men då hade ju det sentimentala inslaget
försvunnit.

   De runda mackapärerna akter över i min gamla
eka äro icke potatis utan tår och fingrar. Destillerad
potatis är däremot i flaskan som synes på
styrbordssidan. Möbeln som hänger utanför babordssidan är
öskaret, som även kan användas som brännvinsglas.

   Ja! Och nu ror jag ut mot aftonglöden funderande
på nytt sattyg. Observera att varje berättelse i denna
min samling är en nyckelnovellett och borde ge
anledning till eftertanke hos ett otal kvinnor som korsat
min stig.

   Bara det nu inte blir storm till natten! Men jag
har rott ut många sådana förut.

<tab><tab><tab><tab><tab><tab><tab><tab><tab><tab>Er

<tab><tab><tab><tab><tab><tab><tab><tab><tab><i>Albert Engström.</i>
</chapter>

<chapter name="Skärgårdshämnd">
<img><big><b>Skärgårdshämnd</b></big></img>

— Nehej, det är slut med skärgårn och
skärgårdslivet, sade gubben Sjöberg och suckade. Inte ser
man några glada människor längre — dom bara
försöker lura varandra och ta opp varandras
dunkrevar. Ingen kan berätta en historia som förr i
                världen, ingen kan segla, för alla har baksmällor
                och ingen tål sprit längre, för estspriten är inte
                hälsosam. Den slår sig på njurarna och levern och
                en tål inte så mycket snus som förr. När snuset
                inte smakar, då kan en gärna beställa gravplats
                med detsamma!

                   Jag hade rest så långt ut åt havet till jag kunde
                komma för isens skull med avsikt att avlyssna
folksjälen och vittja historiegubbarna. Men där hade
                skett stort manfall sedan jag var ute sist och de
                unga voro upptagna med den evinnerliga
smugglingen. Dem fick man inget klokt ord ur, där de
                gingo och smådillade mellan stugorna och bjödo

varandra på kaffekask. De ville bjuda mig på
harjakt, men det var livsfarligt att gå i skog med
sådana figurer, ty ett hagelskott kan råka farligt
och vara ohälsosamt för ögonen. Alltså tackade jag
nej och stannade hos gubben Sjöberg, fast han mest
bjöd på klagovisor och salt, stekt ål. Skönt och
varmt hade vi i stugan, där vi sutto framför brasan
och rökte och talade om gamla tider.

   Men sista dagen jag bodde hos honom kom den
åldrige före detta Haröklockarn ut och han var sig
lik. Hans ärende dit känner jag inte, men det var
något mystiskt med det och gubben Sjöberg och han
hade mycket att tissla och tassla om samt gjorde täta
besök i sjöboden, och för var gång de kommo in
i stugan voro de rödare i ansiktena och alltmera
uppspelta. Det blev middag med stekt fläsk och
stekt ål och fisksoppa och kaffe med många kaskar,
riktigt brännvin från Norrtälje, och så småningom
började klockarn berätta. Det var nästan som i
forntiden, när jag seglade där i krokarna. Bland
annat fick jag till livs en historia om
skärgårds-hämnd — klockarn ville att jag skulle kalla den
så, om jag skulle skriva upp den i någon bok. Och
här kommer den:

   I Rödlöga skärgård långt ute i havsbandet finns
en liten ö, dit sommargäster sedan ett par
mansåldrar brukat leta sig ut. Den första var en musiker,
som var anställd vid operan, en märkvärdig gubbe
med långt hår och ett språk, som ingen där ute
förstod sig på. Det var nämligen tyska, men det
gjorde ju ingenting, bara han betalade hyran
ordentligt och den var 20 riksdaler för ett rum och kök
samt kammare på vinden. Han bade med sig en
hushållerska, som kokte strömmingen åt honom. Det
var hyggligt folk — inte tjuvvittjade de andras
ryssjor och inte sprang han efter flickorna — ty
han var för gammal. Han hade en esskornett och
en klarinett med sig och det var rent underbart,
vad det lät vackert en lugn kväll, när han satt
på förstubron och blåste ut sitt hjärtas fröjd och
kval. Det var så att man ville gråta. Men
dansmusik ville han inte spela, hur mycket brännvin
pojkarna än ställde fram för honom. Det
musikslaget var för simpelt, tyckte han. Han vistades
i högre världar, dit rödlögaborna inte hade utsikt
att komma — och hade de kommit dit, hade de
säkert vantrivts och längtat tillbaka till sina
handklaver och sin salta sik.
<img>Vi tre gubbar ute i havsbandet.</img>
Så dog den gamle musikanten och en annan
hovkapellist kom i stället, som var lika hygglig, fast
han lade långrev, men den vittjade rödlögapojkarna
åt honom om nätterna, så att någon egentlig
förlust blev det ju inte.

   Så småningom dog han också och en ny musikant
kom i stället. Det kom bara musikfolk, men de hade
väl rekommenderat ön åt varandra, efter de hade
samma yrke och voro bekantingar och hyran var
så billig. Den nye var inte gammaldags som de
andra, hade krulligt hår och små svarta mustascher
och spelte fiol så det ryckte i stortårna på flickorna,
och de lade huvudena på sned och vände ut och
in på ögonen, så snart han gav dem en blick. Han
var inte krånglig alls, när det skulle bli dans på
någon av öarna och svensk var han, så man kunde
tala med honom, fast han var fin i käften som en
stockholmare och varken tuggade snus eller drack
kaffegök.

   Men han kunde spela en hel natt för ingenting
och en sådan musik hade inte hörts i skärgården
förut, sen gamle styrman Ljungqvists tid. För den
kunde spela, så att de lama och halta och förtvinade
gav sig upp ur sängarna och dansade bagarevalsen,
så träflisorna ur golvplanket yrda om klövarna, tills
de hade kaffeved för många veckor framåt.

   Men styrman Ljungqvist hade en son. Han hade
seglat några år, men så lag han opp och köpte sig
en stuga på sin hemö och litet fiskbragder. Han
var en glad själ. När han inte fiskade, spelade han,
för han hade ärvt farsins både fiol och handlag.
Jag själv kunde inte sitta stilla när han klämde
i, så klockare jag var och hur mycket ryggmatisten
än satte åt mig. Jag måste opp och hugga en jänta
midskepps, och ryggskott och alla krämpor som följer
med skärgårdslivet åkte i väg med golvdraget och
jag blev en ung spelevinker på ett par och tjugu
år — jaja, jag berättar inte vidare, men snus å
flecker har alltid varit mitt reseft, som vi säger
på Harön.
<img>Hovkapellisten flirtar.</img>

Ljungqvist var kär i änkan på Båtsmansholmen
och hon var inte fy skam för den delen. Ung var
hon och rundgattad och hade smör i håret och
kindben som rosor och ögona såg långt bort, bruna
var de som körsbär och ögonbryna låg släta och
svarta som blodiglar och ådekolong luktade hon och
inte vanligt billigt Floridavatten, som pojkarna
brukar ha med sig hem från långtur. Pengar hade hon
på banken och det bästa ålfisket på många mil.
Dom sa att komministern slog sina krokar däråt,
men det vill jag inte ha fört vidare. Det skvallras
ju och pratas ju nog mycket ändå och jag vill inte
vara den som far med sådant elände. Jag kan hålla
käft, det vill jag bara berätta om I vill anförtro
era hjärtan åt mej, gubbar!

   Nu är det med såna här människor, som sysslar
med musik och annan olåt — undantagandes mej
själv förstås — att dom inte är att lita på. Dåligt
betalt har dom, om dom inte blir såna, överdängare
som Racuso eller Adolfina Patti. Och pengar
behöver dom till kläder och fylla och litet mat och
husrum. Därför blir dom hänsysslolösa, som Karl
Pärs Matte brukade säga, och bryr sig inte om vilka
medel dom använder.

   En sådan karl var den nye hovkapellisten på
Rödlöga, jag tror han hette Pettersson, men rasen
var nog inte svensk ändå — det såg jag medsamma.
Det hade säkert varit någon italiensk positivhalare
eller någon spanjor och tittat in i familjen ett slag,
för annars hade han inte haft så krulligt hår och
så svarta mustascher. Jag säger ju ingenting, jag
har inte sagt ett ord och Pettersson hette han nog

inte, han hette kanske Andersson eller Moll eller
Dur eller vad som helst. Men vacker var han.

   Denne musikanten slängde sina getögon på
båtsmansholmsänkan, och de getögona föll i god jord,
som skriften säger. Hon började tänka på alla de
möjligheter som följer med, om man blir gift med
en sådan matador som en hovkapellist. Hon var
inte riktigt inne i förhållandet, utan trodde att hon
skulle komma i dagligt umgänge med hovet och
sitta bland de yppersta, iklädd nästan krona och
spira. Tänk vad nämndemansmor på Köpmansön,
den maran, skulle bli ettergrön av avund — och alla
hennes läskamrater sedan! De skulle spricka som
snokar, som en lägger snus i gapet på. Och hon
började ge ögon igen åt hovkapellisten och suckade
och åmade sig och beställde två nya klänningar hos
sömmerskan på Furuholmen. Det var fara å färde!

   Hon hade nog varit kär i Ljungqvisten, för han
var också en vacker karl och stark som två björnar
och kunde segla in öskaret i sin eka som aldrig
det och hade härjat i alla hamnar jorden runt och
fått ett fint sätt med fruntimmer av alla kulörer,
så den var inte att sparka ut i första taget, men
han började liksom blekna för änkans inre själ och
hon fick dåligare sikt på honom, han blev mindre,
håret blev krulligt och de gula mustascherna svarta
—   vips stod hovkapellisten mitt i hjärtat på henne
med stadssydda kläder och utan snus i mun, farlig
och vacker som på ett vy!

   Syföreningen i Furuholmen, instiftad av en
doktorinna och en prostinna, skulle ha auktion på
virkade och sydda saker och där skulle bli soaré, fin
som fläsk med musik och sång. Hovkapellisten
erbjöd sina tjänster och sin kunskap och fick ett långt
tacksamhetsbrev från direktionen. Den hade inte vågat
vända sig till en sådan matador, men nu var den
lycklig. Nu kunde man vänta folk från hela
skärgården. Det skulle bli en fin inkomst.

   Nästa dag nådde denna underrättelse Ljungqvist,
som alltid blivit tillkallad, när det var fråga om
musik — men nu var han inte fin nog, kantänka!
Jag vill icke återge Ljungqvists sätt att svära, om
jag också skulle kunna göra det (jag tar nu ordet
från den gamle klockarn och fortsätter på egen
hand), ty bland mina läsare kunna finnas kvinnor
av nervöst temperament. Ljungqvist, som kunde spela
Åses död på begravningar och var hemma i all slags
musik, strängt taget, fast han inte förstår sig på
noter, var diskvalificerad!

   När han lugnat sig med ett par kaffegökar med
äkta exportsprit och slagit några frivolter baklänges,
började han tänka efter. Om de fina herrskaperna i
Furuholmen föredraga hovkapellistens musik
framför hans så må det vara deras sak. Det må vara
hänt! Äro de så dumma att de inte kan skilja på
musik och musik, får det stå för deras räkning.
Men som en äkta skärgårdsbo satte han sig ned
och började smida ränker. Dessa följa här
omedelbart.

   Han hade oppsalverat att hans aktier hos änkan
för tillfället voro fallande, men det skulle han nog
reda upp så småningom, ty rättvisan måste slutligen
segra. Och en liten musikant med små mustascher
står sig ju icke i längden mot en vild sjöman, som
steppat i Frisco och slagits i Seattle och älskat i
Kap och klarat Hornet tre gånger. Han hade märkt
att hovkapellisten om kvällarna tog Fredrik
Janssons sköteka och rodde hela halva milen till änkans
brygga. Hon bodde en fjärdingsväg uppe i land
på Båtsmansholmen. På morgnarna kom älskaren
tillbaka trött och eländig efter rodden, ty han hade
ju ingen vana som sjöman.

   Detta var första ledet i Ljungqvists tankegång.
Det andra var följande, ännu hemskare. I skafferiet
i hovkapellistens stuga fanns en sak kvar, som
gubbarna ibland brukade gå och lukta på. Det var en
bit limburgerost, antagligen en dyrbarhet, men dess
ålder och doft gjorde att ingen skärgårdsbo vågade
röra den. De hade helst velat skjuta den, ty den
tycktes röra sig när man såg på den och utsände
en stank av hög valör. Den hade gått i arv från
den förste gamle tyske musikern.

   När den yngste någon gång hade främmande från
stan, togs osten fram och prisades högljutt. Ty
stadsbor ha sin underliga smak, som ingen riktig
människa kan begripa sig på. Ljungqvist ansåg den inte
som föda. Han påstod att den stank långt ute på
havet när det var landvind och att man kunde segla
efter den i mörka höstnätter utan hjälp av fyrar
och andra märken. Denna ost tog Ljungqvist som
hjälpmedel för sin hämnd.

   Då hovkapellisten skulle uppträda på Furuholmen
och ortens societet skulle avnjuta syföreningens
aftonunderhållning, infann sig även Ljungqvist för att
genom sina öronmusslor insupa den höga och ädla
musik som ju också den lantliga befolkningen skulle
få bli delaktig av. Hovkapellisten var den firade
stjärnan. Hans hår krullade sig energiskt och hans
små svarta mustascher voro om möjligt svartare och
mindre än förut.

   Men när hans nummer skulle komma, aftonens
clou, saknades hans fiol. Han skulle spela ett
violinsolo av Joseph Joachim Raff — var var fiolen?
Han hade lagt den på rockhyllan i tamburen — — —

   Äntligen, då publikens och musikerns nervositet
stegrat sig till det yttersta (som det brukar stå i
referat), kom Ljungqvist störtande med det dyrbara
instrumentet. Han hade funnit det av obekant
anledning förflyttat. Kapellisten grep efter fiolen som
efter ett halmstrå, bugade sig och började spela.
Men han hade nog aldrig förr eller senare spelat sitt
favoritstycke så uruselt, ty under stränghållaren hade
Ljungqvist placerat en bit av den berömda
limburgerosten. Konstnären led dödsskuggans kval och
slutligen svimmade han. Doktorinnan och prostinnan
trodde först att den konstnärliga känslan gripit
honom för starkt, men snart spred sig en obeskrivlig
doft i salongen och litet var måste avlägsna sig.
Hovkapellisten låg kvar. Jag vill icke detaljera
uppståndelsen. Jag berättar helst i stora drag.

   Festen blev misslyckad, ett fiasko, det enklaste
man kan säga.

   Men det är underligt med kärleken, även om den
som i detta fall var ett misstag! Tror någon att
änkan trots giljarens misslyckande vände sina
beslöjade blickar bort från honom? Tvärtom! Kanske
kom ett moderligt inslag in bland de andra känslorna.
Kapellisten fortsatte lika energiskt som förut att
<img>Limburgerost under stränghållaren.</img>
i Fredrik Janssons sköteka ro sin halva svenska mil
var kväll för att utbyta tankar med det blomstrande
föremålet för sitt frieri. Han förgyllde antagligen
den ljuvas ensliga nätter med Raff, Mozart och
Beethoven. Mat fick han naturligtvis och började
lägga ut, som det heter, trots den kroppsliga
ansträngningen som rodden i månsken, ur och skur
med mera medförde.

   Ljungqvist rasade, men i tysthet, ty han visste
att den trogna och uppriktiga kärleken till slut måste
segra.

   Nu är skärgården där ute så beskaffad att man
kan ro och segla ganska obemärkt. Hovkapellisten
var ingen seglare. Hade han försökt med den sporten,
skulle jag av hänsyn till hans efterlevande inte
berättat den här historien. Han rodde troget.

   Jag nämnde nyss att änkan bodde en hel
fjärdingsväg uppe i land. Fisket skötte hennes drängar,
och själv satt hon med längtande själ och
drömmande ögon i sin soffa, då hon inte lagade fet
mat åt hovkapellisten, som aldrig infann sig förrän
sent på kvällarna, ty han var en fin man, en diskret
älskare, som icke ville att en aning av skugga skulle
falla på den ädla dam han så småningom skulle
förena sitt öde med. Jag har nämligen glömt berätta
att hon var änka blott sedan omkring ett halvt
år ungefär och på landet har man av gammalt
åsikten, att den käre bortgångne åtminstone bör hinna
bli ordentligt kall, innan — — — Men tiden läker
stundom obegripligt snabbt alla sår och det finns
gränser även för med ett dödsfall förknippade
affekter.
<img>Hovkapellisten svimmade.</img>
En morgon avlägsnade sig hovkapellisten efter att
energiskt ha försäkrat sin tillbedda om sin orubbliga
tillgivenhet och därvid icke stuckit under stol med
sin höga ställning. Klockan hade blivit mycket, änkans
barm gick i vågor, det var mörkt och höst, men
soluppgången rodnade mellan tallarna i öster och
hon vinkade avsked på förstubron åt den bortgående,
då denne plötsligt stod på huvudet i grindhålet.

Ty ordentligt fastgjord med dubbelt oklanderligt
halvslag om ena grindstolpen stod Fredrik Janssons
skötbåt tvärsöver sandgången.

Det blev en historia! Hur hade den kommit dit?
Stugan låg ju en hel fjärdingsväg från bryggan.
Hjälp måste tillkallas och de yrvakna drängarna
spände hästarna för flakvagrnen. Det var inte utan 
att de fnittrade och voro ganska glada. Båten måste
köras ned till bryggan och sjösättas. Fredrik
Jansson behövde sin sköteka. Slokörad lunkade
hovkapellisten bakom ekipaget. Saken var klar och korten
kunde inte blandas bort.

   Men är det inte underligt med kärleken  ändå?
Man skulle tycka att både änkan och giljaren borde
ha kommit till eftertanke, men roddturerna med
skötbåten avstannade blott för en kort tid.

   Någon vecka efteråt kom den gamle Haröklockarn
som lots åt några herrar i en elegant, snabbgående
motorbåt med grogg och alla nutida bekvämligheter
ombord bland Rödlögaöarna, då gastarna varskodde
en man som tycktes ro, ro för livet i ett sund, fast
båten stod nästan  stilla. Det var sent och blåste
kallt.

   —  Det är nog friarn, han som håller sig väl med
änkan på Båtsmansholmen, sade klockarn. Men vad
fan är det med honom? Han har ju ingen  fart.

   —  Ska vi ta’n på släp? sade en av herrarna.

   —     Å nej, låt'en hållas mät — han blir bara
armstark av'et, rådde klockarn. Men motorbåten 
saktade för att betrakta fenomenet, ty ett fenomen var
det. Karlen i båten rodde så att årorna stodo sam
sprättbågar, men kom nästan ingen vart.

   I detsamma kom en eka slörande rakt på
motorbåten. — Anitra ohoj! skrek en man, och han var
igenkänd av sällskapet. Det var spelmannen och
fiskaren Ljungqvist.

   —     Hallå, Ljungqvist, skrek herrarna. Ner med
trasan och hit med en ända och var välkommen
ombord!
<img></img>
Det dröjde inte länge förrän Ljungqvist trampade
det eleganta däcket med sina fiskarstövlar, glad som
en fågel i morgonstunden.

— Men hör nu, vad är det där för en figur, han
ser ut som om han skulle ro baklänges.

Och verkligen tycktes båten backa litet efter varje
årtag.

— Ä, det är bara en tokstolle från hovkapellet i
Stockholm, som far och friar till en änka här oppe
i krokarna. Det är hennes pengar han vill åt, den
smilfinken, men nu har han fått in för loppor! Nu
har han fått för han sparka grisen! Jag hade några
pojkar med mig, mens han var oppe och friade,
och vi tog och drog opp ekan och spikade fast en
gran under henne med toppen åt förn. Det finns
ingen man av kvinna född, som kan komma nån
vart med en båt som är riggad undertill på det
viset. Det blir back för vart årtag. Vi kan gärna
stanna och kika ett slag på fanskapet. Att han inte
begriper, att det är något skoj med ekan, det dumma
fåret! Men si landkrabbor!

— Utmärkt, Ljungqvist, sade klockarn. Då var
det väl Ljungqvist också som bar opp båten för
några dar sen, en hel fjärdingsväg, och satte fast’en
med två halvslag om grindstolpen? Var det inte
tungt?

— Äschnej, vi var åtta friska pojkar om’et och det
som är skojigt blir aldrig tungt. Men nu tror jag
att den där grannlåtsgossen snart har fått nog av
skärgårn.

Ja, så ska dom behandlas! För den som inte
passar i skärgårn, han kan gärna hålla sig oppe
i land. Och den som inte kan spela fiol så att det
passar i havsbandet, han kan gärna hålla sig till
hovkapellet.
</chapter>
<chapter name="En cowboy">
<h2><small>EN COWBOY.</small></h2>

Jag hade fått spaning på en fullriggare — det
vill säga en modell till en sådan — som skulle vara
till salu på Norrön och gjord av en gammal fiskare
som i sin ungdom varit sjöman. Men det var inte
lätt att komma till Norrön. Dit kom sällan folk
och inte hade jag någon båt. Ångbåtsförbindelser
funnos inga och farvattnet var så krångligt och fullt
av grund att man helst tog sig fram roende, men
då måste ju vädret vara vackert.

Emellertid fick jag sent en kväll påringning från
Matts Jan, min gode vän, som hade affärer i de
krokarna. Ön ligger bra till, tulljakten har aldrig
varit där och just nu låg en tysk och en estländare
utanför Gräsön och sålde dunk. Alltså behövdes
Matts Jans närvaro. Lyckades han klara sin
uppgift, ville han ägna mig en dag, om jag ville ta
risken och följa honom i hans nya motorbåt. Han
medgav också, att min närvaro ombord var behövlig,
ty en karl som mig kan väl ingen misstänka för
smugglingsaffärer. Jag. kan ju få extra tilldelning
och en karl som kan få extra tilldelning och sitter
i en båt, den låter allt tullen vara i fred. Och
sällskapet får också passera oantastat. Å, det finns
många knep, kan jag tala om för er lekmän, som
bara njuter av vårt arbetes resultat utan att behöva
riskera något. Dessutom ser jag numera så
vördnadsbjudande ut med mitt vita skägg, att jag kan våga
mig på nästan vad som helst. Det har sina fördelar
att bli gammal.

   Naturligtvis ville jag ta risken. Och dessutom
förklarade Matts Jan att den gamle sjömannen på
Norrön inte var mer än ett par och femtio och den
kunde jag få historier av, ty han hade varit med när
knivarna gick. För resten hade en stor förändring
inträtt med honom. Han hade gått in i godtempleriet
och drack så mycket kaffe att han var alldeles
mörkbrun i nacken, och hade blivit så fin att han smorde
margarin i håret och rakade sig för varje dag. Men
Matts Jan var inte riktigt övertygad om den där
nykterheten. Den skulle vi undersöka, sade han, och
se efter hur långt inne i kroppen den hunnit slå rot.

   Nå — vi reste. Jag har icke rättighet att tala om
vad som hände under resan och det angår ingen
för resten. Vi kommo till Norrön.

   Det var söndag och solsken och stillt och så
vackert att man nästan skulle velat ha en psalmbok
att sjunga ur. Farvattnet var svårt, det såg jag.
Det var bara stenar och berg. Vi måste staka oss
fram då och då, men Matts Jan visste ungefär hur
vi skulle gå för att komma in i den av al och
havtorn väl dolda viken, där Petterssons stuga, vårt
mål, låg gömd. Den viken är som gjord för affärer
med tyskar och estländare. Det är nästan omöjligt
att se den utifrån.

   Men när vi passerat det S-formade inloppet
upphörde vi båda att staka på en gång, ty ett underligt
ljud, och vackert, mötte oss inne i viken. Det lät
som ett klockspel. Och mitt i viken låg en båt som
jag kände igen, grosshandlare Jansons Ellida, en
rätt stor grundgående motorbåt med hemortsrätt i
Stockholm låg där i vassen och vattnet var fullt av
tomma pilsnerflaskor, minst 500 stycken, som lågo
och slogo halsarna mot varandra.

   Klong, klong, klong, lät det så vackert alldeles som
klockspelet i Stadshustornet. Men från båten hördes
snarkningar och vi rodde upp utefter sidan. Inne i
salongen lågo grosshandlarn och Pettersson och sovo
med vidöppna gap — — — så inte var det så
farligt med godtempleriet inte, fast Pettersson var
rakad och hade margarin i håret. Och på bordet
stodo konserver och en smörbytta och på golvet
stod en dunk och en maskburk och på durken kröpo
stora daggmaskar omkring. Så nog voro de färdiga
alltid.

   Vi gingo ned och ruskade liv i de båda kamraterna,
ett svårt företag.

   —    Ä dä tullare eller kommunister? gäspade
Janson och gnuggade sig i ögonen. Nej, va sir mitt öga,
ä de professorn och Matts Jan! Då börjas det igen!
Aldrig någon vila förrän i graven!

   Och Pettersson fick fram sin spegeldosa och gjorde
några streck i margarinet med en mässingskam.
Sedan tog han fram primusköket och började sätta fyr
med litet ur dunken. Ty nu skulle vi ha kaffe.

   Jag tror att jag någon gång talat om vilka
verkliga amfibier rospiggar äro. De börja i åkern och med
fisket, gå till sjöss, återvända hem och bli riktiga
bönder. Och att Pettersson varit sjöman kunde ingen
se. Han bar en rättarkrans framtill på vad
grosshandlarn kallade <i>skarprättarglädjen</i>, det vill säga sin
långa hals, hade en fruktansvärd mullbänk och
guldringar i öronlapparna. Inga sjömanstag, inga takter
i den vägen. Och ändå hade han sett mycket av
världen — han hade till och med varit cowboy i
Amerika i två år. Att tänka sig honom tygla en vild
häst och klara en serie <i>buckningar</i> — det var stört
omöjligt.

   När grosshandlar Janson mornat sig med en stadig
konjak och tänt en svart cigarr blev han åter sig
själv.

   —    Tänk, jag låg och drömde om kommunisterna,
när herrarna kom, sade han. Apropå om
kommunister, ska professorn få en bra historia för tidningen.
Jag hörde den i Öregrund, så den är nog riktig.
Vad är det för skillnad på en kommunist och en
binikemask? Nä si, det kan han inte svara på! Jo,
så här är det: Om en kommunist får en binikemask
och vill bli av med den, går han till doktorn, men
om binikemasken vill bli av med kommunisten, så
går han till en veterinär — ä dä inte bra? Ha ha ha!
Jag kan ju få ett exemplar av tidningen med
kommunisten och doktorn och veterinären och
binikemasken utritade. Det är den enda ersättning jag
vill ha. Men nu ska vi ha kaffe!

   Pettersson var till en början något generad över
sitt genomskådade godtempleri, men så småningom
tinade han upp och började berätta. Han hade gått
till sjöss vid 15 års ålder — nu var han 55 —
och seglat på djupvatten med olika skutor av olika
nationer, 25 år gammal hade han kommit på en liten
amerikansk skonare, som krälade sig fram mellan
små Stillahavshamnar — från San Francisco till
Vancouver, men han och en kamrat rymde i Empire, en
liten håla vid Coos bay. Maten var för usel och
skepparn var en djävul som slogs och sköt. Han var
nog inte riktigt klok. De båda rymlingarna, den
andre var en mexikanare från Baker City som bara
kunde boxas, dricka visky och spela poker —
strövade rakt öster ut inåt Oregon under tusen
äventyr. Bland annat bodde de en tid i Klamath,
indianernas reservation och funderade på allvar att bli
indianer. Där lärde de sig rida litet men så
småningom ledsnade de på maten och försvunno inåt
landet tills de äntligen hamnade i Burns, en liten
stad mitt i Oregon. Den bestod av fem hus, av vilka
tre voro krogar och glädjehus på en gång, ett
handelsbod och ett bostad för krogvärdarna.

   Då de kommo dit möttes de just av en massa
cowboys som kommo från sin <i>round up</i> på fem
månaders arbete och försedda med 400 dollars var efter
80 dollars i månäden. Det var god ton att de som
kommo från sin round voro värdar för de nya som
skulle efterträda dem under nästa fem månader.
Värdarna voro naturligtvis vansinniga av glädje över
sin nyvunna frihet och började ett festande, som
åtminstone saknar motstycke i Roslagen. Först
ekiperade de sig i handelsboden med silkesskjortor,
silkeshalsdukar, nya granna hattband, underkläder och
skor etc. Förmannen tillsåg att detta gjordes innan
de släpptes lösa.

   Därpå lades alla pengarna i en hög så när som
på 100 dollars för varje man att spela med. Sedan
begav man sig till en av krogvärdarna, där alla
inventarier inköptes, varpå man gjorde upp med de
båda andra krögarna att få gå hos dem och härja
efter godtycke. Det hela började mycket fredligt
med en drink och överenskommelse att ej börja
skjuta före ett visst klockslag, till exempel klockan
tio på kvällen. Sedan började kortspelet, som ej fick
sluta förrän en hade alla pengarna. Då måste den
vinnande bjuda på en heldag, det vill säga tre
dygn.

  Alltså — efter klockan tio började förstörelsearbetet
och man öppnade skjutningen. Först skötos alla
tomflaskorna på hyllorna runtomkring sönder. Det enda
som var heligt, var lampan. Den som sköt sönder
en lampa fick ej vara med nästa dag. Sedan gingo
speglar och allt som överhuvudtaget kunde skjutas
sönder. Man såg ej varandra för rök. Flickorna voro
med hela tiden och uppeggade de skjutande
festprissarna. De utgåvo sig alla vara grevinnor och
prinsessor, vilket naturligtvis imponerade på de
okomplicerade pojkarna, vilka i sin ordning
imponerade genom sin elegans och skjutskicklighet.

  Dagen därpå höllos kapplöpningar, tjurfäktningar,
brottningar med tjurar, ritter på tjurar och buckande
hästar — med ett ord uppvisning av alla
ryttartricks.

  Följande dag upprepades samma historia som förut
i nästa krog med skjutning och förstörelse och sista
dagen, krogvärdarnas dag, vilken i regel blev ganska
fredlig, ty hjältarna voro något mattade; nästa dag
råder allmän frid och slapphet, men följande dag
börjar utrustningen för nästa rond, hästarna drivas
ihop och sorteras, hovar filas och skäras — och så
arbetas det fem månader igen.

   Sådant är livet! Pettersson hade hela tiden berättat
lugnt och sävligt med blickarna borta i fjärran.
Stundom vände han förstrött på sin mullbänk.

   —     Två år höll jag på med det där, men så
tröttnade jag. Inte en cent över. Det gick ju inte i
längden. Så jag tog på luffen, kom till en hamn
och gav mig hem. Sen har jag gått och vänt torvorna
härhemma och fiskat litet. Det är lugnare. Det vill
säga — det tog tre år att komma hem, för en hade
ju fått vanor, se — — —

   —     Ja, herr Pettersson har minnen, det måste jag
säga, sade jag.

   —     Minnen, ja! Jag har två Coltrevolvrar kvar, en
stor och en liten, det är hela kosidansen. Och en
ryggsköld av en sköldpadda, om jag skall vara noga.
Jag gick uppför Amazonfloden med en liten
brasiliansk båt och levde av apkött och sköldpaddsägg
—   men skriv inte att jag har ätit apkött, för det är
nästan som människokött.

   —     Jaså har herr Pettersson prövat på
människokött också?

   —     Nej nu jäklar om jag säger ett ord mera! Herrn
sitter bara och skojar med mig! Å nej, en har väl
folkvett! Ska vi gå i land och titta på skutan. Det
är inte jag utan farsgubben som har gjort henne.
Inte kan det vara något värde med en sån där
skorv nuförtiden, när det inte finns segelbåtar längre.
Fast förstås — det kan ju vara som ett minne av
den gamla tiden.

Det dröjde inte länge förrän jag var ägare av
skutan och jag betalade så bra att han vid avskedet
trodde sig vara lurad. Så resonera bönder ibland!

Och när han gick några steg före mig och visade
vägen till stugan, långsamt och sävligt, litet grå i
håret och i gråa hemvävda kläder, gick han så ihop
med gärdesgårdens, stenarnas och mullens gråa färg
att jag förstod att han alltid hört hemma här.

Jag fick svårt att tänka mig honom skjuta sönder
flaskorna i en bar eller stolt hålla sig kvar på
ryggen av en buckande hingst.
</chapter>
<chapter name="Tull och smugglare">
<img>Vi sutto i gubben Renholt Enströms stuga.</img>
<h2><small>TULL OCH SMUGGLARE.</small></h2>

Vi sutto i gubben Renholt Enströms stuga, jag
och Johan Söderberg och Petter Östergren, alla
skärgårdsbor och väl förtrogna med havet och dess faror.
Vi hade lagt våra nät och väntade mycket sik.
Gubben Renholt själv var den förnämste av oss, 80 år
gammal och kunnig i allt som hör skärgården till.
Han hade seglat i sin ungdom men stannat kvar,
då han en gång kom hem från en långträd och fann
att en annan stulit hans ungdomsflicka. Hon hade
inte kunnat vänta tillräckligt länge, jäntan, utan
fastnat för en rödhårig extra tullvaktmästare som hade
god hand med flickor. Därför hatade Enström tullen.
Han var född frihandlare, sade han, och det äro väl
alla skärgårdsbor.

— Som för exempel här på Harön, där tullarna
är de lataste svin i hela Sverige, därför att de
inget haft att göra på minst femtio år! Så snart en
skärgårdspojke inte vill segla eller gå i åkern, smiter
 han in i tullen och går i unjeform och kollrar bort
 flickorna. Och  kommer någon båt som  han skall
 övervaka, så står han och sover dygnet om och har
 sin grova lön ändå och blir fet och dummare än
 förut. Här på Harön har inget beslag gjorts i
mannaminne. Först fanns här tullförvaltare, sen kom en
 tulluppsyningsman, och nu äntligen har staten
beslutat dra in hela falleralian.

 Är detta rätt skötsel  av  Statens medel?

 Nej, så jädrar nådigt slå  alarm! — svor  Renholt
 Enström och spottade snus så att vi alla sågo ut som
 sjökort över Ålands och Stockholms skärgårdar.
Åtminstone sågo  våra söndagsblad ut så,  när  hans
 ilska stannat av något.

 —  Nå, men varför stannade du kvar, Enström, när
 du fick veta att flickan hade lurat  dej? Varför 
seglade du inte ut igen?

 —     Engström, dä heter nånting, som är <sp>HÄMND,</sp>
 å jädrar nådigt anamma den som kommer ut för
 min!

 —  Ja, men den tullarn, som stal din jänta, han
 är väl tämligen mör vid det här laget?

 —  Han ä dö som  ett lik för tretti år sen, men
 han har barn, den tokdåren!

 —     Ska du vara så långsint, Renholt, så du ska
 hämnas intill tionde led?

 —     <i>Jo, för di ä tullare allihop!</i> Såna där lata jäklar
 som inte gör ett guss skapande grand! Di sitter i
 motorbåtar som gör hundraelva knop — lever som
 brukspatroner, lägger sig i lä när det blåser, hittar
 inte i skärgårn, har glömt att segla. Di sitter och
 äter och spelar rävspel och lägger sej mellan fina
   lakan — och — (här viskade gubben Renholt) —
   di super ur dom usla literna di har tagit i beslag.
   Det vill säga, di där motorbåtarna som tullen har
   skaffat som gör hundraelva knop, i dom har di det
   inte så bekvämt — men di har också inte gjort ett
   enda beslag med den som ligger här vid Harön
   ibland. Di lägger sej i en vik och äter, dä vad di
   gör, dårarna! Men alla tullare håller ihop! Sprit
   har di alla ombord. Tror du det finns nån som
   räknar dunkar noga? Håll i mej! Å nej, nog tar
   di så di har både till jul och påska och
lövhyddohögtiden. Resten får di betalt för och blir ändå
   fetare och dummare!

      —     Ja män, sade Johan Söderberg, lotsen, farbror
   Renholt har nog rätt! Jag minns i somras, då det
   låg en estnisk och en tysk båt utanför Söderarm
   och konkurrerade till den vilda grad att vi fick köpa
   nittisexprocentig för 75 öre litern. Det var fäll
billigt. Men grosshandlarna i Stockholm tog 12 kronor
   litern. Betalning för risken, förstås!

      —     Ja, sade jag, dom tog litet för mycket betalt
   och de var inte precis Guds bästa barn. Jag seglade
   in från havet vid Söderarm en gång för hård nordlig
   vind. Och i en av krokarna där låg en estnisk
   motorbåt som hade fått fel i maskin och hade slängt
   kroken och låg och hackade och sackade och
signalerade att han behövde hjälp. Vad behöver ni? skrek
   jag. — Vi behöver en tross i land! — All right,
   ni ska få den, och vi satte ut jollen och fick en
   grov tross ombord hos dem och i land. — Vet ni
   var ni ligger? skrek jag på tyska, för de ville helst
   tala tyska.

  —     Jo då, men vi har förlorat ett ankare, skrek
dom.

  —     Mitt namn är Engström, skrek jag, och ni kan
komma upp på Strix redaktion och betala trossen
eller lämna den tillbaka! Om ni inte vill betala med
dunkar?

  —     Vi ä inga smugglare, skrek dom. Vi säljer frukt.
Härliga äpplen och päron!

  Akta dej för dom pärona, Renholt Enström! Jag
hörde aldrig av vare sig tross eller äpplen eller
päron.

  Men tänk, sicka jäklar! De hittade mitt i natten
i vår skärgård utom farlederna. Sedan träffade jag
kaptenen på båten. Han kom och gjorde visit hos
mig i min våning i Stockholm. Det var en trevlig
karl, en <i>karl</i>. Han var officer av någon nationalitet
och hade varit chef på en engelsk undervattensbåt
i Östersjön under kriget. Han kom verkligen hem
till mig och bad om ursäkt att han inte kunde
ersätta mig grästrossen, min fina tross! Men ville jag
ha betalning, skulle jag dragga söder om ön, där
jag träffat på hans båt. Där lågo 10,000 liter i 1,000
dunkar och väntade på befrielse. Detta var
naturligtvis lögn. Men karlen såg så trevlig ut och hade
så mycket att berätta, att jag bjöd honom på middag.
Jag fick ur honom att han var ryss och när vi
tillsammans studerade sjökortet, fick jag klart för mig,
att han kände mera till vår skärgård än de flesta
svenskar. Farlederna brydde han sig inte om något
vidare. Han brydde sig mest om hur djupt det var
i krokarna mellan kobbarna. Han snusade vitt —
det vet ni inte, gubbar, vad det är — ett vitt pulver,
och blev glad och började sjunga och rätt som det
var började han gråta — men han var <i>karl</i> i alla
fall. Jag kunde inte hjälpa honom. Jag sade att
det var klokast att han gav sig hem igen till Riga
eller Reval eller Hapsal.
<img><sc><i>Skärgårdsbild</i></sc></img>
— I alla fall ligger 10,000 liter för redaktörn där
och där. Jag reser hem och skjuter mig!

— Kan ni inte göra det här hemma hos mig?
Jag har en browning som man kan skjuta en
bisonoxe med om det gäller. Ni skall få låna den!

Jag sade det naturligtvis på skoj! förstår ni gubbar!

Men i detsamma ringde det i telefon. Klockan var
bortåt elva på kvällen och jag undrade vem som vågade
ringa så sent. Jag rusade till apparaten. En man
talade en förvirrad tyska och bad att få komma hem
i min våning — fanns där en kapten S.? — Jo!
Välkommen!

Jag sade till kapten S.: Väntar ni någon?

— Ja — lever han? Herr Engström, vi ha gjort
haveri i skärgården och förlorat båt och allt. Jag

trodde min kamrat var död. Och nu lever han!
Jag tackar Gud!

   Om en stund kom en automobil. Jag öppnade
fönstret och kastade ned nycklarna. En minut
efteråt ringde det på min dörr. En svartmuskig
underhuggare av slavisk extraktion stövlade in i min
tambur, förbi mig, och omfamnade kapten S. De kysstes
som ryssar eller förlovade. Jag kände äckel i min
själ.

   De hade förlorat i samma båt någonstans i
skärgården och trott varandra vara omkomna. På olika
vägar hade de kommit till Stockholm. De hade stött
på under en storm, simmat med tomma dunkar i
händerna, irrat i skogar, frusit, betalat bönder med
guldpengar och så småningom hamnat i Furusund.
De spritsmugglande grosshandlare i Stockholm, med
vilka de hade affärer, hade de icke lyckats sätta sig
i förbindelse med och nu hade de bara haft min
adress.

   Det var sent, mycket sent på hösten.

   —  Att ni inte ha frusit ihjäl! undrade jag.

   —    Herr redaktör! När man har legat i
skyttegravar en hel vinter, får man björnludd på kroppen,
sade den sistkomne och blottade en luden arm. Men
nu måste vi gå. En båt väntar oss!

   De tackade för gästfriheten och avlägsnade sig.

   Jag tackade Gud för att de försvunno.

*

   Detta berättade jag för mina kamrater, gubben
Renholt Enström, Johan Söderberg och Petter 
Östergren — kanske icke på det sätt jag berättat för
läsaren utan mera ägnat att begripas i skärgården.

  —     Jag känner den där kaptenen, sade Petter
Östergren. Han hittade fan ta mej mellan Örskäret och
Norrharan mitt i kolsvarta natta och det ändå på
kryss, för det har jag sett själv. Han lånte Kalle
Vesterbergs båt och det blåste ändå döa djävlar i
luften, men han sa han skulle hämta post hos prästen
—   och det regnade och blev svart, men djävlar kom
han inte tillbaka med både posten och femtio öl. Det
var en jäkla karl. Han talte bra svenska för resten.

  —     Ja, sade gubben Renholt Enström, som just
hade tänt på i spisen och trots våra protester ville
laga till fläsk med löksås åt oss — jag är nöjd, bara
han kunde lura tullen, för det är mitt recept och
mitt testamente. Men nu ska jag berätta för dej
Engström, hur jag lura tullen i Furusund — håll i
mej du Johan och du Petter och ta ett tag i hampan
du Engström också! — jo, dä skrattar i mej, när
jag kommer ihåg’et, så ja kan knafft behålla dä ja
har fått i mej!

  Jag såg att vaxmästare Andersson — jag kallar
alla tullvaktmästare för vaxmästare, för di ä mjuka
som vax när en riktig karl tar i dom — jag såg att
han lag till vid sin egen brygga och satt och titta
efter mej, för jag kom strax efter honom. Han hade
något ombord som han inte ville jag skulle veta om.
De hade gjort ett beslag ute vid Örskärena — 200
liter — men samtidigt hade Mattsönerna klarat i
land 20,000 liter, så det var en allvarsam historia.
Di lät tullen ta 200 liter, gärna det och lät ett par
gubbar anmäla. Gubbarna fick i angivningspengar i
alla fall mycket mer än vad spriten var värd, så
det hela blev en affär. Det blir alltid affär, när en
sysslar med sprit!
<img><i><sc>Skärgårdsbild</sc></i></img>
Jag lag till vid bryggan en minut eftersen
Andersson hade lagt till och så sa jag: Go kväll, Andersson,
jag tror att jag nästan får be om nattloschi hos dej,
för jag är trött, sa jag. — Jag har inget loschi åt
Enström, sa han. — Jasså, sa jag. Har du en sup åt
mej, frågte jag. — Jag har inget att göra med en sån
gammal skojare som Enström, sa han. — Skojare?
sa jag. Jag är väl ingen tullvaktmästare, sa jag. —
Håll käften och var hövlig, sa han.

Han gick upp på bryggan och lade fast och mens
han vände ryggen åt mej, tog jag av mig rocken
och slängde över den i hanses båt — det såg han
inte, förstås.
<img></img>
— Jag tycker att Enström skulle segla hem med
nattbrisen och inte dilla omkring så här, sa han.

— Vaffaen har Enström egentligen här å göra så
här dags?

För det började bli nermörkt.

— Jag har följt dej, Andersson, för att jag ska få
igen min rock, som du har stulit ifrån mej!

— Stulit Enströms rock? Fan och inte jag har
stulit Enströms rock! Ge sej i väg, gubbe! sa han.

I detsamma kom den andra tullarn, som bor där,
Johan Vågström, och Enströms käring och hans två
pojkar ner till bryggan med en lykta — och dom
skrek och frågade vad det var för ett liv på bryggan.

— Dä bara Andersson, som har stulit min rock,
sa jag. Lys i båten, jäkla snokar, skrek jag och i och
med detsamma hoppade jag ombord i Anderssons
båt och började rota i grejorna. Där låg fyra dunkar
under en gammal fock — och så fick jag tag i min
egen rock och skrek: Ä detta din eller min rock,
Andersson?

Och det blev så tyst på bryggan som vid en
begravning.

— Nu vill jag undersöka, om du har tagit något
mer ifrån mej. Jojomensan, här har jag mitt
hälsovatten, som doktorn i Vaxholm har ordinerat mej!
Jo du ä en fin statens tjänsteman och en Jesu
efterföljare! Först stjäl du min rock och sen dekokten
för min ryggmatist! Nu lämpar jag över grejorna i
min egen båt och hissar på och låter dej och
Vågström och käringen och barna blåsa, så att det blir
god vind. Fy faen sånt folk!

Och jag lämpade över de fyra dunkarna i min
båt och tog på mig rocken och skrek åt folket, som
stod på bryggan, att ska det finnas tullare i Sverige,
så ska de ha mera bildning än både Andersson och
Vågström och hela tullstyrelsen tillsammans. Och
om det nu var deras ilska som blåste mej i ryggen
eller en rent akterlig kuling, så förbränna och anåda
kom jag inte ut fort och lagom och om udden så
att de inte hann skjuta efter mig. För det hade de
gjort, om de hade hunnit ladda.
</chapter>
<chapter name="Något Carl Larsson">
<h2><small>NÅGOT CARL LARSSON.</small></h2>
<table o>
<td r>— — <i>Genas irritabile vatum</i> — —
</table>

Jag söker i mitt minne. När såg jag för första
gången signaturen C. L.? Eller när hörde jag först
konstnärens namn?

Jag söker förgäves, ty namnet Carl Larsson är ett
med mina första medvetna synpunkter på konst.

När jag kunde Dorés Divina Commedia, Atala och
bibliska illustrationer utantill och — som jag trodde
— hade lyckats förena denne väldige artists dimmiga
romantik och fantastiska mystik med min unga psyke,
dyker Carl Larsson upp i mitt liv som en man av
linjen, den levande, den av glad kärlek till livet
inspirerade. Jag läste Andersens sagor — men jag
såg lika gärna på Larssons teckningar till dem.
Omedvetet kände jag, hur hans linje formligen spratt av
liv, eller kanske rättare av längtan efter liv. I dessa
teckningar låg hans blivande konstnärskaps direktion
klar, och ännu klarare blev den i hans illustrationer
till Fältskärns Berättelser. Men han hade förut rört
en sträng i mitt barnahjärta genom sina teckningar
till Dödens ängel och Djurklous svenska folksägner.

Var människa med oförvillad blick och ödmjukt
sinne för konst — jag utesluter således yrkeskritici —
måste i dessa ungdomliga försök se en stor konstnär
<i>in nuce</i>, en fri intelligens, en människa med glad och
stark längtan att brottas med konsten och sig själv.
Ty det Carl Larsson hade att övervinna, var den
lockande lättheten att producera endast ur fantasin.
1 sina illustrationer till <i>Sanningens Vallfärd, Anna
Maria Lenngrens</i> och <i>Elias Sehlstedts</i> dikter visade
han emellertid, vad han kunde, ett gott resultat av
konstnärlig fantasi och allvarliga studier. Personligen
anser jag att hans förarbeten till Sehlstedt haft stort
inflytande på utvecklingen av hans dekorativa konst.
Då jag som motto över denna uppsats har skrivit
»— — genus irritabile vatum — —», menar jag därmed
något mycket allvarligt. Med orden <i>vates</i> och
<i>irritabilis</i> menar jag just det som omfattas av begreppen
skald, profet, präst, sensibilitet, noli me tangere,
vitögat, indignation, entusiasm. Carl Larsson äger alla
dessa egenskaper. Och dessa egenskaper älskar jag.

   Jag vet, att han har visat dem under hela sin
konstnärliga tillvaro. Han har brottats med svårigheter
mer än de flesta. Han har varit fattigare än alla
andra och nära döden. Men i sista ögonblicket har
han alltid sett en stjärna stråla och den har han följt.
Ty den har gnistrat klart och synts väl värd att följas
genom öknar.

   Jag skulle kunna, delvis med stöd av Carl Larssons
egna berättelser, ge en rätt livlig bild av hans struggle
for life i Paris, hans liv i Grez-par-Nemours och
annorstädes. Men detta hör redan till historien, och
kritici ha utrett — med all säkerhet till egen
belåtenhet — det som då rörde sig i konstnärens själ. Det
hör också till historien, hur han kom hem och målade
<img><i>Carl Larsson och en narciss</i></img>
i Fürstenbergs galleri, i flickskolan i Göteborg, hur
han arbetade, målade, tecknade, diktade. Han verkade
en konstnärlig muskel, spänd av längtan att göra bra
saker. Och han gjorde dem.

   Jag var hans elev i Göteborg och jag är djupt
fylld av tacksamhet för det han var för mig. För oss
ungdomar var det en högtid, en fest, då vi fingo
komma in i hans ateljé. Där fanns underbara saker.
Men underbarast var Carl Larsson. Han var den gode
läraren, begriparen, bestraffaren, om någon hade
suddat. Vi älskade honom, och då jag fick komma in i
hans allra heligaste, sög min själ in i sig hans
visa, glada och kamratliga synpunkter. Han hade ett
sätt att se ironiskt på oss, när vi ljögo — ty
konstnärer äro ofta ljugare — men han förstod oss. Vi
hycklade arbetslust, ty vi hade ännu icke lärt oss att
arbetslusten kommer samtidigt med arbetet självt.
Men detta berodde kanske på, att de flesta av våra
kamrater voro kvinnor, förmögna kvinnor, och dessa
försäkrade sig oftast om de bästa platserna, då vi
hade modell. Vi karlar måste stå bakom kvinnorna,
och mellan deras friserade skallar upptäckte jag ibland
en halv rygg av modellen, en bit av huvudet, ett
stycke av stjärten.

   Men jag talar för mycket om mig själv.

   Carl Larsson målade freskerna i Nationalmuseum.
Jag anser dem stå på höjden av konst. Han målade
sitt hem, sitt hemliv, och jag vill kalla hans
akvareller det vackraste, noblaste, känsligaste, mest
egenartade, kunnigaste, vekaste, förnämsta, mest lyriska,
som någon konstnär lämnat efter sig som kvitto på
sin begåvning.
 
  Nu kommer jag till det, som jag ville säga i början
av denna artikel. Jag menar nämligen, att Carl
Larsson i sina teckningar från sitt hem har visat det han
verkligen kan. Jag inbillar mig, att hela hans
produktion har förtätat sig åt hemhållet. Där är han på sin
mammas gata. Där älskar han — och en stol, ett bord,
en tavla på väggen blir föremål för hans
vördnadsfulla sympati. Det finns för närvarande ingen
konstnär som kan måla ett barn så ljuvt som Carl Larsson.
Det finns för närvarande ingen konstnär som har så
stor aktning för linjer som han.

   Det är detta med linjens helighet! När jag nu —
i dag — ser på ett konstverk av Carl Larsson, är det
linjens renhet jag först och främst måste beundra.
Man har sagt att han liknar vissa italienska
medel-tidskonstnärer. Men detta är icke sant. Ty Carl
Larsson är alltid sig själv. Ingen är som han! Han har
tecknat unga kvinnor säkrare än italienarna. Han har
givit deras kroppar sin egenart och har älskat sig in
i deras linjers harmoni.

   Denna överlägsna och goda förmögenhet har han
fått, då han föddes. Jag vet ingen konstnär, som är
mera predestinerad för yrket än Carl Larsson. Och
jag vet samtidigt ingen, som går till verket med mera
vördnad, fruktan och glädje än han. Följ en linje
och se, hur han ur dess virrvarr av kurvor söker ut
sin konstnärliga medelproportional! Märk, hur han
älskar sig in i summan av det som har berört honom
sympatiskt! Han har nu nått den ståndpunkt, där
förenklingen är huvudsak och detaljintressena måste
underkasta sig den stora och förnäma konstnärliga
viljan.

Jag vet för tillfället ingen konstnär i världen, som
behärskar linjen så överlägset som Carl Larsson.
Linjen, den konstnärliga, är nämligen icke det kortaste
avståndet mellan två punkter, utan den lever som en
själ, andas och rör sig, böljar och våndas och längtar
efter den vila, som en riktig konstnär kan skänka den.
Carl Larsson har i sina bästa ögonblick av intensitet
givit den konstnärliga linjen det lugn den behöver,
och han har rätt att bli förstådd på grund av denna
gåva.

Det är denna konst jag som barn anade i Carl
Larssons ungdomliga illustrationer. Den har mera
med konst än med natur att göra. Jag känner mig
besläktad med denna art av fantasi.

Men Carl Larsson sysslar med färg också. Jag är
med. Jag tror mig förstå hans skära, goda, intensiva
längtan efter färg. Jag ser honom sträcka ut armarna
efter sin egenarts färg och jag känner, att han njuter
av färg mera än de flesta av hans kamrater.

Jag är övertygad om, att hans själs färg är
varmare, intensivare, vackrare än de flesta av
kamraternas.

När jag nu tänker på Carl Larsson, blir min själ
varm. Jag längtar efter att se hans goda uppsyn,
hans glada blick på tingen. Han är glad och god —
något som jag icke kan säga om många av mina
bekanta.

Låt mig också säga, att Carl Larssons linjer ha
stramat till, blivit assyriskt mäktiga, ståtliga och
sugande efter liv. Han är allas vår lärare.

<tab><tab><tab><tab><tab><tab><tab><tab><tab><tab>(1914.)
</chapter>
<chapter name="Lisabetta">
<h2><small>LISABETTA.</small></h2>

Mors bästa värphöna hette Lisåbetta, men såg
ingenting ut för världen. Hon bestod mest av skinn,
ben och ruggiga fjädrar och hennes huvud var så
litet att man trodde sig se i syne. Höken hade varit
på henne två gånger och hon var flintskallig litet
varstans på kroppen.

  Men mycket av passion gömdes tydligen i det
gamla skrället, ty hon värpte så fruktansvärt
energiskt att det till och med stått att läsa om henne
i Eksjö-Tidningen. Flera tuppar hade hon upplevt
och deras var väl äran i någon mån — det får man
inte förbise, fast deras vilja till produktion på intet
sätt kunde mäta sig med Lisabettas. I våra dagar,
då Sverige får skämmas på grund av sjunkande
nativitet, skulle hon ha varit ett högt och lysande
föredöme.

Vi barn umgingos med henne som lekkamrater,
visserligen något hårdhänta men fyllda av sympati.
Barn äro tanklösa, ofta grymma, och på en
utomstående skulle vi ha verkat i total avsaknad av
djurskyddsvänlighet. Men Lisabetta älskade oss på sitt
vis och sökte vårt sällskap. Stundom jagade vi
hönsen, därvid utväljande var sitt offer. Flaxande och
kacklande sökte de förföljda undkomma sina
plågoandar, men fåfängt — slutligen måste de lägga sig
ned kippande efter andan av trötthet. Men Lisabetta
lade sig ögonblickligen och lät sig behandlas som
en boll eller vad som helst. Som alla primitiva och i
anseende till drifterna jordbundna andar var hon
utomordentligt lätt att hypnotisera medelst ett
kritstreck draget från näbben fram över ett bord eller
ett halmstrå placerat i näbbens längdriktning eller
ingenting. Hon somnade genast och skulle måhända
ha sovit tills livet upphört, om vi icke väckt henne.

   Hon följde oss på våra promenader, lät sig bäras
under armen eller sittande på våra axlar eller
huvuden. Ja, det var en märkvärdig höna! Trots alla
godbitar vi stucko till henne, höll hon sig lika mager
—  hon levde väl ett för rikt känsloliv. Men hon kunde
äta kopiöst. En gång hade hon hackat hål på en
havresäck och ätit tills intet mera fick rum i henne.
Oförmögen att röra sig låg hon som död med näbben
i säckhålet. Hon kunde icke tillsluta näbben på grund
av havren som formligen fyllde henne från början
till slut. Och detta överlevde hon! Hur många av
mina läsare skulle kunna göra detsamma?

   Det fanns vintrar på den tiden, riktiga vintrar
med manshöga drivor och oframkomliga vägar, där
de primitiva snöplogarna dragna av oxar tyngdes
ned av svärjande bönder med isiga skägg. Fyrtio
graders köld var rätt vanlig de åren. Efter de väldiga
snöfallen fick man mödosamt gräva eller skotta sig
fram till uthusen. En morgon hittades Lisabetta
halvdöd i snön med fötterna frusna till isklumpar. Att
hon gick igenom det var märkvärdigare än
havreorgien. Men hon tinades upp och jag vet icke hur

husets kvinnor behandlade henne, men frisk blev
hon, fast i fötterna blev hon aldrig riktigt bra. Vår
jungfru sydde galoscher åt henne av skinn och dem
gick hon med hela vintern. De måste klippas bort
på vårkanten och fötterna hade blivit deformerade.
På båda fötterna låg en tå över den andra och
hon gick litet valhänt eller valbent, hur man nu
skall uttrycka det. Men värpte gjorde hon lika
energiskt och tuppen, som icke fäste sig vid bagateller
vad yttre skönhet beträffar, föredrog henne
framför de andra hönorna. Lisabetta var lycklig — och
värpte, värpte.

   En dag kom Kalle i Sandbäcken med ett timmerlass
efter sin lurviga hästkrake och stannade ett
ögonblick utanför stationshuset. Kring krakens ben gick
Lisabetta och plockade. Plötsligt gjorde hästen en
våldsam rörelse med ena frambenet. Järnskon träffade
Lisabetta i huvudet. Det ena ögat gick förlorat och
hängde nedåt kinden som på en tråd. Huvudet blev
konkavt på den sidan och Lisabetta dånade av efter
ett smärtsamt kacklande. Hon bars in i köket, ögat
klipptes bort och hon fick omslag, sedan det
förfärliga såret tvättats med brännvin och salt, den
tidens universalmedel. Hon låg stilla ett par dar
i en korg i köket och pysslades om. När hon
släpptes ut, var hon i början alldeles vimmelkantig och
gick ständigt i cirklar åt höger, den sidan där hon
hade ögat kvar.

   Men snart var hon sig själv igen, fast utseendet
icke kunde sägas vara tilldragande — mänskligt att
döma. Men tuppen var av andra åsikter och Lisabetta
började värpa om möjligt mera frenetiskt än förut.

Hon värpte som en kulspruta, sade kusken hos patron
på Östraby, ty han hade varit artillerist och förstod
sig på sådana grejor.

— Men le ä ho, å huvet bär ho på sne, som om ho
hadde fått fylleslag, tillade han, ty han förstod sig
på sådana grejor också.

Hur gammal Lisabetta blev, kan jag verkligen inte
säga, men som höna betraktad motsvarade hon säkert
en 60—70-årig människa med den skillnaden, att
hon värpte in i det sista. Hon <i>var</i> ett fenomen, en
Sara, icke en Ninon de Lenclos.

En morgon hittades hon död i hönshuset. Det blev
sorg i familjen och vi fingo lov att begrava
Lisabetta i trädgården. Det blev en hederlig begravning
med extra bespisning i hönsgården. Jag som äldst
var både dödgrävare och präst. Lisabettas kvarlevor
pressades ned i en tom 100-låda <i>Nornan</i> och med
farfars gamla storm ned på öronen, prästkragar
klippta av papper och på ryggen en kappa, ett
gammalt köksförkläde, förrättade jag jordfästningen och
läste till slut upp den enda begravningspsalm jag
kunde: »Säll du som menlös fann din grav för
åren etc.»

Aldrig fingo vi en värphöna som Lisabetta. Nu i
påskens tider vaknade hennes ljusa minne i min
gamla själ.
</chapter>
<chapter name="En inackordering">
<img>Förman Blad.</img>
<h2><small>EN INACKORDERING.</small></h2>

Inackorderingen är jag själv. Jag har för några år
sedan beskrivit mitt första skolpojkskvarter i
Norrköping och icke utan skäl kallat det <i>Inferno.</i> Nu
vill jag beskriva mitt sista, som icke heller saknade
sina poänger, fast de voro mera tragikomiska än
infernaliska.

Det låg i den stadsdel som då kallades Saltängen
och var tämligen illa beryktad på grund av sin
närhet till hamnen. Där var ganska osäkert på
kvällarna och gränderna voro mörka. Ur krogarnas djup
steg och sjönk sorlet från drickande sjömän och
andra individer. Belysningen var usel. Vid en av
de smalaste och ödsligaste av de gränder, som
sträckte sig från Norra promenaden till strömmen,
låg det lutande gamla ruckel, där jag tagit in hos
en förman vid ett spannmålsmagasin och hans hustru.
Det var ingen lyxbostad, ty våningen bestod av
ett rum och kök. Mannen, förman Blad, var hemma
endast vid måltiderna och stundom om nätterna, ty
han var också nattvakt och vikarierande lykttändare,
en dyster figur, en kverulant, en misantrop, som såg
fientligt på allt ungt och levande. Därtill hade han
tuberkulos, om vilken sjukdom man då visste ganska
litet. Det sades, att han hade »bröstvärk», och den
kom av dammet i spannmålsmagasinet.

   Hans hustru, madam Blad, hade i sin ungdom
varit en skönhet och fått barn med en adlig löjtnant.
Det var en flicka, som föddes med endast en arm.

   Jag upptäckte snart, att förman Blad innerst var
en mycket högfärdig man och att en del av
högfärden berodde på att hans hustru en gång i tiden
haft förbindelse med en adlig person. Det låg ett
skimmer av förnämhet över gumman, och Blad solade
sig i detta skimmer. Sådana kunna människor vara.

   Jag låg först i köket om nätterna, men då där
blev för kallt, flyttades jag in i det andra rummet
i en gammal utdragssoffa. Där låg jag och läste
så länge jag ville och vande mig snart vid paret
Blads snarkningar och suckar, där de vilade i en
gammal vacker dubbelsäng. Och snyggt höll
gumman Blad omkring sig. Hon tålde icke ett 

dammkorn, icke en fläck. Hade hon icke haft barn med
en adlig löjtnant? Gubben Blad var lika fin. Hade
icke hans hustru haft barn med en adlig löjtnant?
Om söndagarna var han uppsträckt som till
nattvardsgång, fast han aldrig gick i kyrkan. Hans kläder
voro nötta, men utan andra skavanker, och madam
Blad knöt själv hans smala vita halsduk, ty hon
visste hur en sådan skulle knytas. Hon hade
umgåtts med finare karlar än Blad.
<img>Madam Blad.</img>
Ledsamt nog kommo gubben Blad och jag snart
på spänd fot med varandra på grund av min
obekantskap med människonaturen. Om söndagarna satt
Blad i gungstolen, rummets prakt- och lyxmöbel,
och läste Norrköpings Tidningar högt. Men han
stakade sig alltid på ord av utländsk stam. I
början sade jag intet, men då han en dag gjorde en

fruktansvärd bock, kunde jag icke låta bli, utan
rättade honom. Men det skulle jag inte ha gjort.
Han gav mig en vass blick ur sina hårda ögon
och sade: »Tro inte att jag tar emot rättelser av
en sån där snorvalp! Jag läser som jag vill!»

   Och till yttermera visso upprepade han felet. Det
tycktes sedermera som om han bara för att reta
mig läste de utländskt betonade orden mera uppåt
väggarna än han hade behövt.

   Men det finns sådana människor. Jag bad honom
en gång om förlåtelse för att jag rättat honom, men
han svarade inte — gav mig endast en hård blick,
som kylde mig längst in i min unga själ.

   Men om han var ovänlig, var gumman så mycket
vänligare och gladare. Ofta berättade hon om sin
ungdomskärlek och hur omöjligt det är att hålla
två unga människor åtskilda, om de dragas till
varandra. Hennes föräldrar hade upptäckt förhållandet
till löjtnanten och gömde hennes skor om kvällarna.
Men hon hoppade ut genom ett fönster i sitt
vindsrum och sprang en halvmil i strumpfötterna över en
sjö i 20 graders köld för att träffa sin älskade.
Flera nätter i rad, innan man märkte att hon icke
höll sig hemma.

   Den kärleken!

   —    Jag hade ända sedan mitt inträde i femte
klassen varit informator för yngre kamrater och för
svindlande små summor pluggat i dem något av min
visdom. Nu gick jag i sjunde nedre som det
då hette — och behövde mycket pengar, ty jag
var kär, gick i dansskola och behövde fina kläder.
Sådant måste jag bekosta själv. Det var alldeles
nog, att min far betalade inackorderingssumman,
som var så liten att jag inte vågar berätta det för
dessa tiders barn. Men den var nog stor för min
far.

  Jag hade flera elever och fick egentligen aldrig
tid att läsa mina egna läxor annat än under
morgonbönen och rasterna. Men jag fick pengar till
kläder — till och med en överrock, ett dittills för
mig obekant plagg — danslektioner och
konditoribesök med mitt hjärtas damer. En av mina elever
var baron och min uppgift var att bibringa honom
något av mina kunskaper i latin. Men han vågade
icke berätta för sina föräldrar om sina brister i
denna disciplin, kunde alltså icke betala utan
erbjöd sig i stället lära mig franska, vilket språk
han behärskade fullkomligt. Jag hade beundrat den
fräckhet, med vilken han rättade lärarnas misstag,
den överlägsenhet han visade dem och den fina
rynkningen på hans friherrliga näsa, när någon av dem
sade en vulgaritet, vilket gunås inträffade rätt ofta,
ty läroverkets samling av stofiler var utsökt. Jag
hade beundrat hans förnäma sätt att svära. Han
kom icke med några av de beckeder vi lärt oss i
hemsocknarna eller vid hamnen, utan sade på sin
höjd »sacrrre» eller »diantre». Dessa ord kunde jag
förut, ty jag hade läst dem i romaner med motiv
från Frankrike, men han lärde mig hur de skulle
användas.

  Stort mera fick jag icke lära mig av honom. Ty
så snart han fått dagens läxa inpluggad gick han
sin väg. Han stod inte ut med luften i mitt rum,
sade han. Nu förstår jag varför. Ty där luktade
naturligtvis likadant som i köket, en blandning av
kaffesump, sill och brisling. Och salongerna i hans
faders slott doftade helt säkert av andra parfymer.
Men jag hade blivit immun för kökslukten. Man blir
det efter några år.

   När jag skrev ordet <i>brisling</i>, gick en våg av
gourmandise över min gom. Jag tror att denna fisk
åtminstone på den tiden var den fattigare befolkningens
huvudsakliga föda i Norrköping. 1 vårt kök stod
bredvid vattentunnan en stor kagge med i lök och
ättika inlagd brisling. Vi åto den varje dag och
jag tröttnade ej. Jag undrar verkligen, hur den skulle
smaka nu!

   Alltnog — jag satt en dag och pluggade latin in
i den unge baronen, då dörren till köket öppnades
och Blad klev in arbetsklädd, nickade, hämtade en
rock från väggen och gick ut igen.

   —     Vad var det där för en figur? sade den unge
baronen.

   —  Det är min värd, förman Blad.

   —     Konstig herre, som inte knackar, innan han stiger
in i ditt rum!

   Och med ens fattade jag hela vidden av min
underklassighet. Jag måste ha blivit blodröd i ansiktet.
Det var ju inte mitt rum, jag delade det med två
andra. Jag låg ju i samma rum som ett gift
gammalt par.

   Men jag måste ha lugnat mig snart, inseende att
min kamrat icke kunde misstänka ett sådant djup
av förnedring hos mig. Ett sådant förhållande var
honom säkert absolut obegripligt. Att innebo hos
någon!! Horribelt.
   På kvällen frågade Blad: — Vad är det för en
ung herre, som Albert läser med?

   —  Det är baron Adelhielm från Adelsfors.

   Blad    gapade av   pur förvåning.

   —  Ba —  —  — baron! Adel — delhielm! Nå, jag
må väl säja! Här har varit en konsul inne förut
en gång, min husbonde för resten! Men en ba —
baron! Hör nu, Albert, här skall Albert få en sak,
som jag  hittade på  gatan häromdan. Den kan passa
en som läser med   baroner, men inte en fattig arbetare.

   Och Blad tog fram ur västfickan en liten verkligt
fin rokokosak, som jag gömde i många år, men som
nu försvunnit: ett silverbestick med tandpetare och
örslev i ett skaft skulpterat i form av två delfiner.

   På madam Blad tycktes baronens besök icke
imponera alls. Ty hon var ju gammal och van. Men
på alla andra käringar i gården gjorde det ett stort
och för mig fördelaktigt intryck. Särskilt på fru
Löfberg, gårdens ägarinna, en verklig satkäring,
som påstods låna ut pengar mot ockerränta och bodde
i kåkens uslaste lägenhet. Hon misstänkte att det
var jag, som avlivat hennes älsklingssork, och hon
hade skäl för denna misstanke.

   Älsklingssork? frågar läsarinnan. Ack, min
förtjusande dam, det finns många slags människor i
denna underliga värld. Låt mig berätta!

   På alla gamla gårdar, i alla gamla hus längst
nere på Saltängen vimlade det av skeppsråttor,
ofantliga sorkar, som verkligen voro obehagliga att
möta i trapporna. Det försäkras, att de stundom
skredo till anfall åtminstone mot småbarn. Jag

brukade i trappan möta ett monstrum till sork,
flintskallig på ryggen och med bara ett par tum svans
kvar. Detta vederstyggliga djur brukade sätta sig
på bakbenen och skrika, då man passerade det. Jag
talade vid madam Blad om mina möten med sorken
och uttalade min bestämda avsikt att låna ett
salongsgevär och ta livet av djuret. Men madam Blad blev
helt ivrig: — För Guds skull gör inte det, Albert,
det är ju fru Löfbergs sork och hon kan helt enkelt
säga opp oss, om hon får veta att det är Albert
som gjort det!
<img>Fru Löfberg.</img>
— Fru Löfbergs sork??

— Jaha si, Albert har väl märkt att hon är lite
konstig. Hon tror att sorkarna för lycka med sig
och den här sorken har hon satt ut mat åt på

vinden nu i många år, så för all del gör oss inte
olyckliga! Låt sorken vara!

   Men en sen höstkväll råkade jag trampa sorken pä
återstoden av hans svans. Han upphävde ett skri
som påminde om en suggas dödsskrän och bet mig
i vristen — ett otäckt bett, som genast behandlades
med brännvin och salt, den tidens universalmedel
mot alla yttre skador. Jag lånade ett salongsgevär
och sköt sorken en söndag medan fru Löfberg var
i aftonsången. Jag kände väl igen den bland den
massa av hans släkt som befolkade trakten omkring
gårdens enda prydnad, en monumental soplår.

   Först nu vågar jag yppa, att det var jag som
vart sorkens bane. Men fru Löfberg är alldeles säkert
död för länge sedan. Och madam Blad och förman
Blad också.

   Fru Löfberg bjöd sig själv på kaffe hos madam
Blad och examinerade mig noga om den unge
baronen, ty hon hade en släkting, som varit husmamsell
på hans faders slott. Jag blev en intressant och
lovande ung man i fru Löfbergs ögon. Sådana
människor som hon finnas många. Jag tror till och
med att sorkens minne bleknade inför det faktum,
att den unge baronen hade besökt hennes ägandes
gård och fortfor att besöka den, så länge jag ville
offra tid på hans uppfostran i latin.

   Trots det spända förhållandet mellan gubben Blad
och mig ägde jag dock hans förtroende. Jag åtog
mig nämligen med glädje uppdraget att varje
lördagskväll inbetala en del av hans veckolön i den
sjukkassa, där han var medlem. Sjuklåda kallades i
arbetarkretsar i Norrköping en sådan institution.
Men det trevligaste var uppdraget att på hemvägen
från sjuklådan hämta svagdricka hos en öltappare i
närheten. Ty där samlades gubbar, som kunde skämta
och togo livet lekande. De hade ju fått ut sin
veckopenning och den skulle blötas! Där fick jag
höra historier som icke ens nu skulle kunna tryckas.
Där var stoj och liv och trängsel, ty hela trakten
skulle ju ha dricka över söndagen. Öltapparen och
hans dräng hade fullt schå med att fylla alla de
krus och bleckflaskor som räcktes honom över disken.

   Sent en vinterkväll kom jag med Blads
trekannorsflaska för att få den fylld. Det var kö långt ute
på gatan och imman stod tjock från dörröppningen,
innanför vilken det sjöngs och tappades. Det sjöngs
verkligen! Något särskilt måste ha hänt. När min
tur kom och jag räckte fram flaskan, såg jag att
öltappardrängen var ensam herre i lokalen och att
han var i hög grad överförfriskad. Ögonen sågo
ut som om de varit rullade i ålflott, men munnen
log.

   Jag undrade bara om han skulle kunna tappa i
svagdrickat utan att välta flaskan. Men det var ju
inte så noga, om litet kom bredvid. Emellertid
observerade jag att han ej höll min flaska under
svagdrickskranen utan under ölkranen. Jag påpekade
detta, ty jag hade bara pengar till svagdricka.

   —    Var inte lessen för dä, pojke, dä min födelsedag
i dag — dä jag som bjuder. Hejaderi å hejaderalla!

   Jag fick min flaska full med öl och traskade
hem, där drycken avprovades och befanns underbar.
Jag drack flera glas till kvällsbrislingen och till och
med Blad tinade upp. Ett sådant kalas hade han icke
 varit med om på länge. Till vardags drucko vi endast
 skummjölk eller svagdricka. Jag tvivlar på att Blad
 någonsin köpt en flaska öl. Och brännvin förekom
 aldrig. Det var ett ovanligt  nyktert  hem.

 Men den här kvällen slogo vi oss lösa. Till och med
 madam Blad deltog i orgien.

 Sent på söndagsmorgonen  vaknade  jag med de
 förfärligaste kopparslagare — för övrigt den enda
 gången i mitt liv jag haft sådana. Jag trodde att
 huvudet skulle sprängas och  förstod  inte  orsaken.
 Jag hade ju bara <i>läst</i> om sådana åkommor. Madam
 Blad baddade min panna med ättika och lindade en
 schal om huvudet, jag fick kamfer på en sockerbit
 —   intet hjälpte. Hon kände på min puls  och   det
 befanns att jag hade hög feber. Jag ömsom frös
 och svettades. Slutligen svimmade jag.

 När jag vaknade, satt en gammal herre vid min
 säng, höll mig om handleden och såg på sin klocka.
 Det var inte skolans läkare utan en så kallad
fattigläkare i trakten, som tillkallats.

 Som en riktig romanläkare skakade han på huvudet.

 —     Det här ser illa ut — vad kan det vara med
 pojken?

 Och han lutade sig över mig och såg in i mina
 slöa ögon.

 —   Men pojken stinker ju öl! Vad i herrans namn ...

 —     Ja, sade Blad, det är inte utan att jag har lite
 ont i huvet jag med!

 Och så beskrev han mitt besök hos öltapparen.

 —     Låt mig se på ölet, sade doktorn. Madam Blad
 hade tappat dyrbarheten på buteljer och bjöd

doktorn ett glas. Han smuttade på det och skakade
ännu mera på huvudet.
<img>Det här ser illa ut. Vad kan det vara med pojken?</img>
—  Ta mej tusan är det inte finkel i smörjan. Rena
rama finkeln! Det är farliga saker. Men låt nu
pojken laxera och inte stiga upp förrän i
övermorgon eller så!

Jag jublade trots min svaghet. Ty jag hade
verkligen aldrig skolkat från skolan. Och nu skulle jag
få lov en dag, kanske två. Och jag skulle hinna
läsa ut Londons Mysterier av Paul Féval, som jag
börjat på.

Jag välsignade den fulla öltappardrängen, som
kanske av välvilja smusslat brännvin i ölet.
   Dagen därpå kom min friherrliga elev, men
avlägsnade sig genast, då han fann odören i rummet
horrible. Fi! Fi donc!

   Jag tror att han hade rätt.

   Och när jag efter ett par dagar kom till skolan
intressant blek och okunnig efter genomläsandet av
Londons Mysterier, fick jag ögonblickligen fråga i
Livius av min älskade lärare Hugo Bergstedt. Jag
kunde icke ett ord och skyllde på sjukdom.

   Hugo Bergstedt satt tyst ett par sekunder. Sedan
blev han plötsligt mycket röd i ansiktet och sade:

   —  <i>Engström är lat.</i>

   Han hade också rätt. Men jag rehabiliterade mig
och vi blevo vänner för livet. Han fick aldrig
anledning att säga om den förebråelsen.

   Det var i fru Löfbergs gamla sneda och vinda
gård med dess underbara sorkar jag först såg den
man som jag sedermera kallade Kolingen. Möjligen
innebodde han hos någon lika lottad person, ty
där fanns ett gammalt fallfärdigt hus, som
ägarinnan använde till litet av varje. Mystiska figurer,
trashankar, gingo ofta ut och in där. Man sade att
en äldre släkting till frun, en förfallen stackare,
fick bo i ett vindsrum i kåken mot det att han gick
ärenden åt henne. Men Kolingen verkade icke
förfallen, fast han var något trasig. Jag såg honom
ofta skämta med sjömännen nere vid hamnen och
hämta öl åt dem. Min värd, förman Blad, hade
ett annat namn på honom, men det har jag glömt.
Han förstod aldrig varför jag ville kalla honom
Kolingen.

De saker, jag nu berättat, hände för omkring
fyrtiofem år sedan och alla de, jag låtit agera, sova i
sina gravar utom jag själv.

Snart är man ensam.

»Då är gott att ha märg uti bena.»
<img>Kolingens förebild som jag minns honom.</img>
</chapter>
<chapter name="Zorn som naturälskare">
<h2><small>ZORN SOM NATURÄLSKARE.</small></h2>

Jag minns en segling med Zorns gamla <i>Mejt</i> för
många år sedan. Vädret hade varit trist och grått
några dagar med storm och ty åtföljande hårt arbete,
men en morgon väcktes jag av solen, som sken mig
rakt i ansiktet genom de öppna salongsdörrarna.
Zorn var redan vaken och satt på kojkanten njutande
sin morgoncigarrett.

— Jag ville inte väcka dig, sade han. Jag skulle
just ta fram skissboken, för du såg så förbaskat
idiotisk ut där du låg och gapade i solskenet. Men
nu ska vi bada. I dag blir en fin segling. Han blåser
hårt och vi tar in ett rev. Men så vackert väder
som   det är i dag  har  jag sällan sett.

Vi gingo nakna upp på däck där gastarna höllo
på att knyta in revet, Zorn hoppade i oförfärat som
vanligt och simmade ett par varv runt båten. Jag
tog min översköljning på backen och släppte mig
sedan mera långsamt ned i vattnet. Där lågo vi och
flöto ett par minuter tills vi funno förenligt med vårt
välbefinnande att masa oss uppför lejdaren.

— Solen gassar, fast  det är hård bris, sade Zorn.
I dag klär jag inte på mig.

— Tänker du verkligen segla naken hela dan i
den här blåsten?

   —  Ja, sådant generar mig inte.

   Nåväl, inte skall jag vara sämre än du, tänkte
jag. Vinden var inte kall utan kändes som mjukt
rasslande siden omkring kroppen. Men jag hade hört
sägas att solsken och blåst i förening kunde ha en
högst obehaglig inverkan på huden.

   Vi lyfte ankar och seglade ut ur den lilla hamnen,
åto frukost i sittrummet, medan en av gastarna satt
till rors, och hade det härligt. Solens värme tycktes
neutraliserad av brisen — det hela var verkligen
behagligt. Och vad Zorn syntes njuta! Med ögon,
öron och alla sinnen tycktes han vilja införliva all
skönheten omkring oss med sin själ och sin kropp,
solglittret, blåstens vin i riggen, det
regnbågsskimrande skummet, de vida fjärdarnas perspektiv,
trutarnas och måsarnas flykt.

   —     Är det inte härligt Karl-Fredrik? frågade han
gång på gång. Karl-Fredrik kallade han ofta sina
seglingskamrater, när han var vid särskilt gott humör.
Och jag måste medge att jag sällan varit med om
en så vacker segling.

   Ty med sin lidelsefulla naturs hela våldsamhet
njöt Zorn alltid, då han var inställd på sådant. Men
samtidigt studerade han njutningens art och orsak,
»ty sådan måste en målare vara», brukade han säga.

   —     Aldrig somna till, aldrig slappas av! Ty i det
medvetna iakttagandet ligger den högsta lyckan för
en konstnär.

   Och jag tror att Zorn aldrig njöt av naturen så
intensivt som under segel i skärgården, som han
älskade.
   Det var livet, rörelsen, han längtade efter. De
växlande valörerna under drivande moln, brisarnas
snabbjakt över havet, båtens följsamhet i
rorsmannens hand.

*

   En annan segling. Han hade sina modeller
ombord och vi hade kommit i lä om en liten ö utanför
Furusund. Medan gastarna lagade vår middag, rodde
flickorna i land och kommo tillbaka med en massa
blommor, som de placerade litet varstans i glas och
trallar.

   Men Zorn mörknade.

   —    Hör ni, flickor, sade han, jag tycker inte om
att ha lik ombord på Mejt! Om en liten stund äro
de där blommorna döda. Hade de inte haft det
bättre där de växte? Kom ihåg, flickor, att ni gör
illa, när ni plockar blommor. De voro ju mycket
vackrare på ängen där ni tog dem.

   Carl Larsson berättar i en av sina böcker att
Zorn en gång frågade honom, om han visste något
vackrare än en blommande svensk äng. — Jag blev
honom svaret skyldig, sade Carl Larsson.

   När Zorn där uppe i Dalarna längtade efter något
annat än den kultur av högsta valör, med vilken
han omgav sig i Mora, drog han sig alltid för någon
tid tillbaka till Gopsmor, hans tusculum längre uppåt
Dalälven. Där levde han så primitivt som möjligt.
Var och en som varit hans gäst där skall alltid
minnas hur underbart väl han passade ihop med
Dalanaturen i denna trakt. Och hur han trivdes med
och förstod att behandla sitt folk! Aldrig skall jag
glömma en vinterfärd i släde vi gjorde tillsammans
till <i>Gesundaberget</i> och skogarna däromkring. Det
blev underbara dagar med timmerhuggare i deras
kojor och kolare och skog, skog, skog, hög och
snötyngd och allvarlig. Men det där har jag skrivit
om förut.

Om Zorn älskade vår svenska natur!?

Han älskade den med flammande och stark låga
och om den kärleken skola hans tavlor intill sena
tider bära vittne.
</chapter>
<chapter name="En sommarsaga">
<tab><tab><tab><tab><tab><tab><tab><tab>Till Herbert Lindberg.

<h2><small>EN SOMMARSAGA.</small></h2>

Underbar är denna morgon, gyllengrön i anseende
till marken och obeskrivlig då jag ser ut över havet.
Solen har nyss stigit upp ur sjön, nybadad och
farlig att betrakta. Mitt hav av syrener böljar av
hälsa i morgonbrisen. Örterna lyfta sina blads
daggdroppar mot denna ljusa, lätta, ljuvliga himmel som
välsignar mig just nu, ty jag har makterna på min
sida.

Drivor av förgätmigej — förgätmigej är denna
sommars dominant hos mig — tyckas hopa sig och
hälsa, då jag går förbi dem. Och klövern glöder
i ängarnas rikedom. Har ni sett en klöverblomma?
Dess rika färg, dess underbara mekanik, dess
erotiska kommunism. Eller Geum rivale, som näst
förgätmigejen behärskar terrängen — dess färg
av — ja, av allt, av värme och tung nordisk
skönhet. Och dessa blad som solen lyser igenom.
Sådana ädelstenar finnas icke, ty alla ädelstenar äro
kyliga. Men försök att måla den gyllengröna
försommaren! Jag tror du blir bet, gamle kubist eller
optimist eller vad du heter. Men jag tycker om dig
ändå.

Denna morgon skall jag alltid minnas. Jag har
gott samvete efter att ha arbetat och ännu ljuder
i mina öron mina barns musik — alla instrument,
harmoni, godhet.

Ty alla mina barn spela och ha sin glädje i
att spela. Och jag gamle förnäme narr satt och grät
i smyg och lockade dem med min ormtjusarmakt
att sitta uppe nästan hela denna sköna juninatt.

Jag tackar makterna att jag fick dilla ner just
på den här planeten. Jag bemannar mig med ny
styrka och går till nya och allvarliga arbeten.

Men denna solmorgon! Detta lugn över havet.
Detta syrenhav!

Dessa blommor på min gård!

Och mina goda tankar.
</chapter>
<chapter name="Till min son Lars Bruno">
<h2><small>TILL MIN SON LARS BRUNO.</small></h2>
<table o>
<td c>kallad <i>Bunne</i>, snart sex år.
<td><poem>Lille Bunne,
om du kunne
rätt begripa vad jag känner,
när jag vid mitt skrivbord sitter
och jag hör din röst från gården
och blir ljuvt störd av ditt kvitter!
Måtte vi alltjämt bli vänner!

Lille Bunne,
om jag vunne
dig till vän och finge följa
dina unga steg i livet
några mil blott, fram på färden!
Vad av hemskt oss varder givet
skulle jag dig ej fördölja.

Lille Bunne,
om du funne
någon bättre vän i världen,
släppte jag din hand, den fasta
och gav den åt Hennes unga!
Jag beredde mig att hasta
ensam ut mot nya värden.</poem>
</table>
<table o>
<td><poem>Lille Bunne,
ej du unne
då mig ens att se tillbaka!
Men bakom mig tunga skyar,
tankar av din faders tankar,
nordanstorm och hagelbyar
skola dina segel skaka!

Lille Bunne,
om du brunne
ned till vit och falnad aska
darrande i rökfångsvinden —
brann du blott av <i>egna</i> tankar,
kysste jag dig glad på kinden,
vän ibland kamrater raska!

Lille Bunne,
om du hunne
rätt förstå vad mig vart givet
i din famn, min fröjd, min plåga
Innan jag kvitterar detta,
som mig tycks en envis fråga —
hör, du lärt mig vörda livet!</poem>
<td r>(1915)
</table>
</chapter>
<chapter name="Bergsprängarbal">
<h2><small>BERGSPRÄNGARBAL.</small></h2>

  —     Akta dig noga för att skjuta knoge med
bergsprängare! Det kräver sin man, sade Kalle
Andersson!

  Vi talade om forna tiders jular och jag berättade
att stockholmsfamiljerna nu ha för vana att tillbringa
en del av juldagarna på krogar för att dansa och se
på varandra. Ögonflirta kallas det visst, men fråga inte
mig. Jag är en gammaldags herre, som bara läst om
flirt i böcker.

  —     Jo nog gick man på krogar om jularna också i
gamla tider, fortsatte xylografen, men inte familjer.
De höllo sig hemma. Det var ungkarlarna som gick,
ty de trivdes inte i familj. Och så arrangerades det
baler lite varstans. Där gick livat till och där höllo
vi till, jag och min vän Gurgel, lackfabrikören, du
vet. Det fanns baler av alla slag och börsbalerna voro
de finaste. Du kan tro att man var elegant på den
tiden, med frack som satt som gjuten på Apollobysten
och utan foder i ryggen för att man inte skulle svettas
så mycket. Flickorna gav sig ögonblickligen. Det
fanns för resten ingen pardon. När man dansat några
valser och polkor och slutat med stormgalopp, hängde
de som viljelösa trasor i våra muskulösa armar —
alldeles som flickor ska göra. De var inte så
maskulina då.
   —  Men du talade om bergsprängare. Till saken!

   —    Jo, jag och Gurgel skulle på börsbal och hade
riggat opp oss därefter, men där blev så stelt och
tråkigt att vi började vantrivas och fundera på något
annat. Då kom Gurgel ihåg att Stockholms
bergsprängare hade bal i en lokal i Stora Hoparegränd
och dit gick vi för att få lite omväxling.

   Och där var liv, må du tro! Det var inte alls så
stött som på Börsen. Naturligtvis voro vi de
elegantaste på hela balen, ty vi hade ju frackar. Det gjorde
att bergsprängarnas flickor satte sig på oss som
flugor på sockerbitar och bergsprängarna började se
ilskna ut och undra vad vi var för figurer som stal
fästmörna från dom. Det gick ett mummel genom
salen och vi började ana satan i faggorna, men vi
dansade på så länge det stannade vid bara mummel.
Och mellan danserna bjöd vi på öl — inte sånt härnt
öl som nuförtiden utan riktigt lager — det var tider,
gosse!

   Vi hade blivit kuttrasju med var sin flicka — det
var inte såna där andeväsen som på börssalen med
mammor och förkläden utan stadiga doningar med
smör i håret och armar som smeder och en och
annan kartnagel på klorna — och vi slog oss ner
med flickornas fästmän vid ett bord och bjöd på öl.
Fästmännen såg inte heller klena ut och öl kunde
de svälja. Men ju mera öl de drack, ju mera började
de tala om styrka och till slut föreslog de att vi
skulle skjuta knoge med dem. Naturligtvis sköt vi
knoge. De hade händer som såg ut som
ankarstockar med rött hår på — lätt var det inte, men
vi var inte så klena heller och dessutom klämde
vi till för flickornas skull och förlitade oss på vår
högre krigskonst Flickorna uppmuntrade oss och vi
blev intresserade för sporten. Vi tog i så att bordet
gungade och ölflaskorna ramlade omkull. Men rätt
som det var gjorde den bergsprängare, som Gurgel
sköt med, ett tjyvtag och låtsade halka på bordet
och klämde till Gurgel för bröstet så att han åkte
baklänges i golvet och drog flickorna med sig.
Bordet gick omkull och ölet flöt. Musiken tystnade
och det blev ett liv!

   Men flickorna tog oss i försvar. Det var
bergsprängarn som var svartsjuk — inte mer med det.
Vi trodde att det skulle bli allmänt slagsmål och
då hade vi naturligtvis förlorat, fast vi var
södergrabbar med snabba takter och kläm på görningen
i alla väder. Men när hundra bergsprängare lägger sig
på två herrar i frack, är herrarna naturligtvis sålda.

   Emellertid blev det lugnt igen och vi måste bjuda
på mera öl, fast stämningen blev litet vad man
kallar tryckt. Bergsprängarna glodde argt och
Gurgel var inte glad heller. Han bara drack öl och
såg lömsk ut, ty hans frack hade spruckit i ryggen,
när han daskade i golvet.

   —  Liva opp dej, Gurgel, sade jag.

   Men Gurgel svarade inte. Det såg ut som om
han funderade på något. Hans flicka vänslades med
honom och ville skåla med honom, men han bara
glodde i väggen.

   Och plötsligt reste han sig beslutsamt upp, gick
ut i tamburen och hämtade sin portnyckel, en
ärevördig pjäs från 1600-talet, vilken borde ha passat
i en kyrkdörr, klämde till bergsprängarn mitt i 
pannan med den och vred om axet — ty den gick
djupt in.

Sen satte han sig lugnt, fyllde sitt glas och drack
ur det.

Bergsprängarn sjönk ihop och det blev dödstyst
i lokalen. Och två andra bergsprängare hämtade en
käpp, stucko den genom nyckelöglan och buro ut
kamraten. Då passade vi på att smita — — —

— Tror du verkligen att den där historien går
i mig? frågade jag full av indignation Kalle
Andersson.

— Jag trodde det, svarade han.
</chapter>

<chapter name="Älg">
<h2><small>ÄLG.</small></h2>

  Det centrala i Johan Karlssons tillvaro var jakten,
närmare bestämt tjuvskytte på älg. Annars var han
torpare under Björnshults herrgård. Han var den
listigaste krypskytten i hela länet och hade aldrig blivit
fast, trots landsfiskalens, skogvaktarnas och
jaktvårdarnas intresse. Hans utseende var oskuldens och
munnen doldes under ett par stora hängmustascher.
Ögonen stirrade ljusblå och uttryckslösa ut i
universum, åtminstone då han stod inför rätta eller någon
talade om älgjakt. Han jagade alltid ensam — så
gör en praktisk man för de besvärliga vittnenas skull.
Sedan hämtade han det skjutna ur skogen med hjälp
av käringen och hästen — nå, hon var inte precis
käring, ty den yngste var bara 5 år, men han kallade
henne käring. Det låg mycken kärlek bakom detta
ord.

  Men nu var måttet rågat. Det var älgtid och
herr-gårdsjakten gick över ägorna. En älg, som patron
själv gav sig fan på fått dödsskottet, var totalt
försvunnen. Johan Karlsson tillhörde naturligtvis
drevfolket. Och på natten hade skogvaktar Johanssons
Fia sett honom gräva i gärdsgårdshörnet vid hans
lagård. Naturligtvis hade han grävt ner älgköttet där.
   Dagen därpå lekte Johan Karlssons lille minste
på gårdsplanen, då landsfiskalen och fjärdingsman i
all sin ståt inträdde genom grinden.

   Lill-Johan strök av sig mössan, ty han var
väluppfostrad, och sade — då han visste, vilken matador,
som hedrade torpet med besök: — Pappa har inte
sutit nån älg! Pappa har inte sutit nån älg!

   Detta lät ju misstänkt.

   —  Är far din hemma?

   —  Jaa då, men han har inte sutit nån älg.

   Inne i köket satt Johan Karlsson och höll just
på att sluta sin frukost, vanlig slosill och inte 
älgfilet, då de båda storgubbarna stego in, säkra på sitt
byte. De togo icke en gång av sig de galonerade
mössorna.

   —     Nu är det så gott du bekänner först som sist,
Karlsson, sade landsfiskalen. Varken han eller
fjärdingsman hälsade god dag eller togo av sig mössorna.

   Karlssons ögon blevo en aning blåare och han
frågade:

   —  Fryser landsfiskalen om huvet?

   —     Är du oförskämd också din lymmel, sade
fiskalen. Det här är ta mej fan ingen kyrka. Men nu
bekänner du genast, var du grävt ner älgen!

   —     Ja har inte varken skjutit eller grävt ner nån
älg, sade Karlsson, men den som kommer in under
mitt tak och ska hetas vara herrskap och varken
hälsar god dag eller tar av mössan, den är jag god
att lyfta ut, fortsatte Karlsson och rapade, ty sillen
hade varit god och potatisen riklig.

   —     Jaså, du hotar också din fähund, sade
landsfiskalen. Det ska vi minnas.

   —     Och landsfiskalen ärekränker mig, det skall jag
också minnas, replikerade Karlsson.

   —     Alltså vill du inte erkänna, din lymmel,
fortsatte landsfiskalen.

   —  Inte för dej, din lymmel, svarade Karlsson.

   —     Jaså, du förfördelar mig! Det här blir ett svårt
fall. Nå, nu är det så beskaffat att vi vet, var du
har grävt ner älgen. Visa oss stället!

   —     När I vet'et, era lymla, varför behöver jag
visa't?

   —  Jaha, vi träffas vid tinget, sade landsfiskalen.

   —     Gärna för mej. Dä blir ett dagsverke mindre
och några riksdaler för resten. Va dä någe mera I
velie säja? Annars kan I dra åt hälskota.

   Karlssons ögon voro nu mörkblå och musklerna
svällde under skinnvästen.

   De höga herrarna avtågade och begåvo sig direkt
till gärdsgårdshörnet vid lagårn. I redskapsboden
funnö de snart en hacka och en spade. Tydliga spår
efter nattens arbete lågo i dagen och det dröjde inte
länge, innan de stötte på den väl flådda och
iordninggjorda älgkroppen. Skankorna voro som sig bör
borttagna och huvudet med. Saken var klar.

   Om några timmar hämtades älgen med en
flakvagn, dagen därpå hölls auktion på köttet, som
inropades av landsfiskalen, ty han var just i tur att
avhålla sin stora höstmiddag för ortens honoratiores.
Älgköttet skulle naturligtvis bli middagens clou.

*
   Det som händer i ett avlägset skogstorp, sprider
sig icke hastigt — stundom blir det alltid en
hemlighet.

   Men vid tinget infann sig Johan Karlsson,
instämd för tjuvskytte på älg. Stämningen blev ett stort
nederlag för landsfiskalen, ty det visade sig snart,
att det nedgrävda djuret var Karlssons gamla häst,
som dött i kolik.

   Det berättas att domaren överfölls av häftiga
kräkningar vid ämbetsbordet och samma öde övergick
några andra herrar, som deltagit i älgköttsorgien. Till
och med landsfiskalen måste störta ut ur lokalen av
liknande skäl. Han fick dessutom plikt för oförstånd
i tjänsten och för de okvädinsord han låtit undfalla
sig vid besöket hos Karlsson.

   I år sköt Karlsson tre älgar och fick råd att köpa
sig ny häst.
</chapter>
<chapter name="Causerie">
<h2><small>CAUSERIE.</small></h2>

  Svenska kåserier behandla oftast film- och
teaterstjärnor. Vi ha väl omkring ett dussin i landet och
dessa stötas, blötas och vändas i oändlighet  —
huvudsakligen av välvilja, ty kåsören vet, att om
en stjärna icke får se sitt porträtt eller åtminstone
sitt namn var dag i tidningen, får hon eller han
gråtkramp och dillar på vansinnets brant. Sådant
kallas opasslighet. Stjärnan kan inte uppträda förrän
kåsören kastat några rosor över hennes eller hans
sjukbädd. Då blir vederbörande ögonblickligen pigg
som en mört och dagen efter står det i tidningen
att hon (eller han) gjort en <i>skapelse</i>. »Aldrig har
hennes konst kommit till sin rätt så strålande som
i går! Hon överträffade sig själv.»

*

  Under tiden slåss man i världen. Marken rodnar
av blod, änkors och faderlösas böner om hjälp stiga
ohörda mot en himmel, vars Gud har så mycket
att tänka på att han inte hinner med bagateller — —

  Representanterna för Nationernas förbund tänka
så att sågspånet står som glorior kring deras
huvuden.

 Vid festmåltider, kring bord som bågna under
 säsongrätternas tyngd och årgångarnas bouquet,
dryftas arbetslöshetens fataliteter. »Revolutionen står för
 dörren», säga de feta herrarna och svälja tryffeln
 väl tuggad och nedsköljd med ett under från
Rhônedalen.

 Kvinnorna säga:

 —    Räddningen skall komma från oss! En tid
sparade de åt de fattiga genom att låta göra
klänningarna så små som möjligt, stundom nästan
obefintliga. Men det underbara inträffade att ju mindre
 av tyg en <i>création</i> innehöll, desto dyrare blev den.
 (Här har Einstein en gåta att lösa.)

 Så befallde några skräddarsnillen i Paris att
kjolarna skulle   bli långa. De äro det och börja  som
 förr i världen bli bakteriesamlare, verkliga trålare.
 Men upptill    äro klänningarna        kortare — ja, visa
 tecken till att helt och hållet försvinna. För mig,
 som är lärare i teckning och <i>alldeles galen</i> i
 vackra kroppar, är ju detta en fördel. Men vad säga
 teologerna? De sucka väl fromt och viska: »Ske
 Guds vilja! Ty kroppen är ju trots allt Den Helige
 Andes tempel.»

 I detta resonemang finnas dock dunkla punkter.

*

 Hemma i skärgården ha vi också stjärnor  och
 händelser, väl värda att kåsera om. Som till exempel
 fallet Jansson, vilket just     nu   intresserar oss  där
 ute mycket mer än krig, arbetslöshet och toaletten

 Det hände för fjorton dagar sedan.
   Saken gick till så här: Sågverksägare Jansson
hade hälsat på sin vän pråmskeppare Vågman och
blivit bjuden på lake och kaffekask. Jansson är en
60 års man med glasögon, glad och god och
smått förmögen, vilket även är fallet med Vågman.
Om det nu berodde på laken eller kaskarna —
alltnog, Jansson beslöt att ta hemvägen över viken,
fast det nog varit säkrare att gå på land, men det
genade betydligt över isen, och för resten hade det
smällt till och blivit kallt, tio grader minst, så isen
skulle nog hålla.

   Efter en ordentlig avskedsbläcka avtågade Jansson.
Visst tog han ett och annat snedsteg, men vem har inte
gjort det och ändå varit ett föredöme för allt folket.

   Månsken var det och så vackert att Jansson
började sjunga en av sitt hemlands vilda visor — — —
   —     — — Och så låg han i plurret, ty han hade
glömt att det alltid var strömt utanför Aludden.
Nå, Jansson var mannen att reda sig i livets alla
förhållanden och det stod inte länge på, innan han
klarat sig upp igen. Men det var skumt och otydligt
för ögonen — — — aj fan, han hade tappat sina
glasögon i vaken. De glasögonen var han rädd om,
de hade silverbågar.

   Jansson krängde av sig rocken och dök
beslutsamt ned i hålet, ty vattnet var inte vidare djupt.
Där nere trevade han på bottnen, gick upp igen och
snappade luft, dök åter och hittade verkligen
glasögonen.

   Jansson är en man med tur.

   Med stort besvär lyckades han kränga på sig
rocken som redan frusit och kunde stå för sig själv.
   Sedan började han springa, ty nu kommo
skakningarna och han var rädd att förkyla sig, vartill han ju
hade anledning. Det lyste ur ett fönster i hans stuga,
så han kunde hålla rätt kurs. Käringen satt
naturligtvis uppe och väntade.

   Det blev en jättekask därhemma och gumman
bäddade ner Jansson mellan fårskinnsfällar. Men på
morgonen måste de skicka efter klockarn, som hade
feberbarometer och andra doningar, mest som en
utlärd doktor, och han förkunnade att Jansson hade
bortåt femtio graders feber och måste in till
Serafimerlasaretten.

   Han kördes in till stan i den bästa smugglarbil
som stod att uppbringa i hast. Men han tyckte själv
att han inte var vidare sjuk. Han var lite varm,
förstås, och svettades och frös om vartannat, men han
föreslog att man först skulle stanna ett slag
utanför Bacchi Vapen, för där var han hemmastadd, och
där brukade han alltid träffa bekanta.

   Sen kom han inte ihåg något på ett par dar.
Åttahundra kronor hade han med sig och en vecka
stannade han i stan, men då var han också frisk
och de åttahundra voro närapå slut. Till Serafimen
kom han aldrig. Vad skulle det tjäna till, när man
kunde bli bra på annat sätt?

   —     Hur var det på Serafimen? frågade käringen.
Var det bra där?

   —  Inte var jag på Serafimen!

   —     Men vad gjorde du i Stockholm en hel vecka?
Söp gjorde du förstås, din tokdåre!

   —     Nää, söp gjorde jag inte, men jag köpte mig
ett träfodral till glasögona, så nu flyter dom.
</chapter>
<chapter name="Utställningen 1930">
<h2><small>UTSTÄLLNINGEN 1930.</small></h2>

  Harö den skätte Juni 1930.

      <tab><i>Ög Ädle Err Albet Hengström!</i>

 <i> Det här så sorjlit emma ja tror rakt hatt Jansson
går hå drass mä Gallen Skap hi uvet an sir sej hinte
jör mä Högona hå vet vasken Styrbord häller Ba
Bord slår himot dör Påsster hå trän hå möbbler ja
ar låtet han lacksera hå gett han tarpentin hå
Tegeistensholja hå dyvel Sträck nu ska vi ta hin han te
Norr Tälje hå slå Håder på han hå hjälper hinte
dä Så bler hingen hannan Rå hän te Stöpa höver
han men stöpegubben hä så gamal hå Horkes Lös
så han duger Välan hinte möcke te ja får rakt be
Hengström segla it he vänna hå si te gubben för
Hi ar ju hallti vuri goa vänner hå Komsamser bå
bi Vått hå torrt.</i>

<tab><tab><tab><tab><i>venligen Johanna Jansson.</i>

<i>  P. S. An bär sej håt som an adde hätet
Villdpalster nacka då bler di snurria i Skalen men o hä
hinte mogen hän va kan dä va kom ginast
Hengström tag hen montorbåt hå kom. D. S.</i>

Full av oro övertänkte jag innehållet i detta
tråkiga meddelande. Vad kunde ha flugit i gubben 
Jansson, pråmskepparn, min gamle vän och
smuggelkamrat? Han med sitt klara huvud och sin humor!
Det var helt enkelt min skyldighet att ögonblickligen
titta till Jansson.

   Agatons baksmälla var i ordning och båten tål
sjö. Vi stuvade in matsäck och gåvo oss i väg.
Farleden har jag beskrivit så många gånger att den
torde vara bekant för läsaren och inte har jag tid
att utgjuta mig poetiskt om vita brott på mörkblå
sjöar eller sjöfågelns lek mellan kobbarna,
solnedgång, vårkänslor och andra skaldiska toserier. Nej,
rakt på sak. För säkerhets skull hade jag tagit
med mig en liter och en gummibattong, ifall gubben
skulle bli våldsam, ty han är stark som en björn
och båda dessa ting äro lugnande — — —.

   I dagningen voro vi framme vid Harö brygga, åto
och avvaktade livets uppvaknande på ön. Solen
gassade och vi mådde som gudar sägas må, om de
överhuvudtaget kunna må.

   Strömmingsfiskarna började komma hem, gälningen
var i gång och det såg ut som det skall göra i ett
fiskläge — men där nalkades ju Johanna Jansson,
blänkande av strömmingsfjäll över hela sin knubbiga
gamla lekamen.

   —    Jaså, I ä komna, nå det var då för väl — stig
nu opp och drick kaffe! Jansson har väl fått boxerna
på sej vid det här laget.

   —  Ligger han inte till sängs?!

   —    Å nej, tycker nån det! Den har väl alltid varit
ottetidig, men redig ä han inte — I får väl si själva.
Han har inte varit människa sedan han var på
Stockholmsutställningen.

  —     Kanske han drack för många kaskar i
Stockholm?

  —     Ack ack ack, om det bara hade varit det, för
sånt går över på en dag eller två. Nej, han är tokig
i huvet. Han vill ha utställning här på Harön och
har skrivit till glasmästarn i Norrtälje och beställt
för tusen kronor fönsterrutor — är det klokt?

  —     Det var ett svårt fall, Johanna, men vi ska
väl ta honom i besiktning. Är han våldsam?

  —     Nej, men han svär så det glyser mellan betarna
på honom, därför att han inte får svar från
glasmästarn, för jag har skrivit återbud, si!

  Vi knallade så sakta upp mot Janssons gård. När
vi öppnade grinden, klev gubben just ut på
förstutrappan, kisade mot solen, upptäckte mig och gjorde
pelartecknet. Det var tydligen hopp om livet.

  —     Nu kommer han lagom till kaffet, Albert! Jag
har nyss satt på.

  —     Och jag har liksom lite grädde med mig —
hur mår Jansson för rexten?

  —     Jag? Har käringen pratat lort? Jag mår som
en spädgris i en gräddho, så med mej är det ingen
fara på taket. Bara sjöfolk ombord och inga präster
i bramsalningen! Men jag ä bara förbannad på en
glasmästare i Norrtälje — men det ska vi tala om
sen. Stig på, stig på! Lägg i dubbel ranson kaffe,
Johanna, och stek ål och tag fram kryddströmmingen,
ditt skrälle, för vi ska ha frukost. Sitt ner, sitt ner!
Nu ska I få smaka på salt ål, om I aldrig har ätet
nån förr. Har I varit på utställningen i Stockholm?

  —   Ja, några timmar —
   —     Jag reste dit för fjorton dar sen tillsammans
med Pettersson på Örholmen och det var som bara
fanken — jag höll på att bli tokig i huvet — ska
de va en utställning? Och dyrt var det och bortmotade
blev vi överallt när vi ville ha en bit mat. Jag ville
ha kask med detsamma men kyparna bara
flabbgrinade åt mej och sa att jag kunde lika gott resa
hem genast. Jag vred näsan till tolv pån och då
sa dom att jag skulle gå, annars kom polis, och
jag gick rakt ut genom ett fönster så skärvorna
yrde om mej, men så märkte jag att jag hade glömt
min helgdagskäpp och skulle gå in och hämta den
och då klev jag rakt in i ett annat fönster, så det
var tur att jag fick behålla örona. Käppen är borta
för alltid den, och ändå hade den silverbeslag och
hornkrycka. Och folk var det så en inte kom fram.
Och så klev jag in genom tre fönster till — om
det bara hade funnits en vägg, så att jag fått ryggen
fri, så vill jag se den som hade torts lägga händer
på mej, men rätt som det var kom en vakt och sa
att jag skulle följa med till polisen, men där var
dom hyggliga och sa att jag skulle se mej för, det
här var inte som att gå på bondvischan, sa dom.
Bondvischan, sa jag, ä I oförskämda mot en
skärgårdsbo som har seglat både på London och Paris,
sa jag. Kan I inte hjälpa mej och Pettersson, så
vi får en bit mat utan att bli utskällda, sa jag, men
i detsamma kom Pettersson in på samma kontor —
han hade klivit in genom ett halvt dussin glasväggar
och såg ut som en stucken gris. Men hyggliga var
dom och sa att det inte var bara landsortsbor som
gick in genom fönster, utan gamla vana stadsbor,
sa dom. Gack i frid, sa en och vi gick och när vi kom
ut, stötte vi på Strömgren som står i bon hos
Karlsson och kompani  vid Stora Nygatan och han   tog
hand om oss, annars hade   vi väl varit    döda    vid
det här laget. Men det var för mycket          för  oss.
Ögona kunde inte fästa sig vid något, det var  bara
glas och glas och elva millioner flaggspel och  folk
som skuffades och skällde. Ja så fick       vi då    en
matbit och för de pengarna   kunde jag ha    legat   och
supit en vecka i Norrtälje och så gick vi    till 
fiskhuset och tittade på fisken, den såg maläten ut,
och fisk har jag sett tillräckligt i mitt liv förut för
rexten. Och till slut gick det runt i skallen på mej.
Gå och titta på abborrar och mört och ål och lake
—   är det något för vuxna människor — jo för
bondbassar kanske, men inte passar det mej. Men
masten var bra. En sån midsommarstång ska vi ha nu
här på Harön. Och Karlsson sa att glashus var
sista fräsen. Bygg glashus på Harön så får I
sommargäster så mycke I vill, sa han, och så får I titta
gratis på fröknera, både när di lägger sej och stiger
opp, sa han, för nuförtiden ä dom inte blyga, sa han.

   Men varken Pettersson eller jag orkade mer och
inte fick vi tillräckligt att dricka heller, utan vi
gick ut ifrån hela kosidansen och tog oss ner till
Nybroviken, där Vågbergs skuta låg, för vi hade
vårt kvarter ombord. Och när vi hade skaffat och
krupit till kojs, började det snurra i huvet på mej.
Jag är kanske för gammal för tocket där tokstolleri,
tror jag. Men inte var det någon utställning, inte!
Ett jäkla gyckel var det, och två kronor kostade
det i inträde.
   Och så for vi hem.

   Men sen gick jag och malde och malde i skallen
med dom där glashusena åt sommargäster. Va tror
han Albert om dom?

   —     Gör inte det, Jansson. Det är bara ett mod,
alldeles som hattskrållor på fruntimmer. Nästa år
blir det kanske modernt med hus utan fönster, mörk
arrest, det fick väl Jansson nån gång när han excera
beväring?

   —     Hi hi, jag som satt inne mest hela tiden!
Men nu flyttar vi oss ut på gården mens Johanna
dukar fram mat. Jasså, han säger det, Albert? Jaja,
kanske det! Ja, jag får väl slå’t ur hågen, då! Men
masten var bra, var han inte?

   —  Nej, masten är det värsta på hela utställningen.

   —     Säjer han dä? Jaja, kanske det! Jag har väl
varit lite tosig i skallen då, som Johanna säger.

   Jansson tog sig om huvudet.

   —     Vet han, Albert, det är som om det skulle
lätta litet nu. Men borde det inte vara plikt på att
ställa till sånt där stolleri för grova pengar? Det
duger kanske för ungdom och gröngölingar och
landkrabbor. Men nu förstår jag att det inte kan vara
något för gammalt förståndigt folk.

   —     Jojo, det frestar på skallen och förståndet sitter
inte så säkert, gunås! Det måtte väl jag veta som
måste skriva och stå i från morgon till kväll. Jag
kunde inte skriva ett förståndigt ord på en hel
vecka sen jag sett eländet. Men nu knackar Johanna
på rutan.
<i>   Harö den tollte Juni 1930.</i>

        <tab><i>Ög Hädle Err Albet Hengström!</i>

  <i> Ja får tacka sä jättlit för anses kär Komna besök
han här hen rektig Docktare Jansson ar blitt frisk
hä kryd hijän an vill hinte si håt glas mer
håtminstone hinte fönster Glas han ar slutit må
usfunderning nu hå lägger sjöttar som vanlitt Kalson på
Hytterörn an for till Hut Stellningen förriga Vickan
hå hi dag begravdes anses döda Lik mäd stor sorg
hå Kallas för suttifäm per Soner släckt hå monga
venner an geck hå grubblade nåra dar sen geck an hi
sfön stackan jo dät bestrafar sig

<tab><tab><tab><tab><tab><tab><tab>venligen Johanna Jansson.</i>
</chapter>
<chapter name="Äventyr på Korsika">
<h2><small>ÄVENTYR PÅ KORSIKA.</small></h2>

  Nu trodde jag mig börja känna till Korsika något
litet. Jag hade varit där tre veckor och gjort dagliga
och långa automobilutflykter med <i>Corté</i> som
utgångspunkt. Denna urgamla stad är öns hjärta och har
alltid varit det sista och viktigaste bålverket för dess
nationalitet under medeltidens ständiga strider om
oavhängigheten, tack vare den gördel av bergpass,
raviner och otillgängliga höjder som omger det. Ett
lika fantastiskt vildromantiskt landskap, så förvirrat
sönderslitet och nästan osannolikt, torde man få söka
efter över hela världen. Och mig passade det. Ja‘g
tyckte mig känna igen det från någon tidigare
existens och frossade i ett slags drömmar drömda för
oändligt länge sedan och fyllda av överraskningar
och skönhet, doft och färg.

  Corté säges vara grundlagt år 713 av morerna och
dess historia rör sig uteslutande om krig. Men nu
är det ett fridens tillhåll, om också dess borgare vid
absinten utanför de små krogarna stundom förefalla
främlingen högljudda. Deras blod är hetare än vårt.
Men de äro gentlemän fulla av värdighet, godhet
och hjälpsamhet och deras kvinnor stråla av en
egendomlig melankolisk skönhet. De äro värdiga ättlingar
av de flickor, som under det genuesiska herraväldet
svuro att icke gifta sig, så länge landet var under
främmande ok — <i>ty de ville icke ge livet åt slavar</i>.
Det ligger ett säreget drag av höghet över dem,
då de med krukorna på huvudet alldeles som för
mer än tusen år sedan gå hem från Corsobrunnen,
där de hämtat vatten — men det är måhända omöjligt
att göra spralliga rörelser med en bräddfull vattenså
på hjässan.

*

   Det har skrivits mycket om blodshämnden —
vendettan — och banditväsendet på Korsika. Båda finnas
ännu, men gendarmerna hålla på att bli starkare.
Vendettan torde sist — om någonsin — dö ut,
såvida icke svartsjukan plötsligt skulle försvinna ur
världen, vilket väl vore detsamma som att kärleken
skulle försvinna ur människornas hjärtan och det
dröjer — — — eller vad säger läsarinnan? Men
banditväsendet har bragts på fall av turistväsendet.
För icke längre än tre år sedan tryckte ett par
turistbyråer i sina prospekt, att till utflykterna hörde
gemytlig samvaro med Spada och Romaneti,
Korsikas två förnämligaste banditer. På detta sätt
försvinner romantiken och bovarna bli löjliga
teaterfigurer.

   Banditerna äro i allmänhet hyggliga fast mycket
impulsiva män som vid något tillfälle tagit
rättskipningen i egna händer och måst försvinna i
skogarna, där de dock icke äro biltoga i vanlig mening,
utan favoriseras av befolkningen, som delar deras
åsikt att en ed att hämnas bör hållas strängare
än ett löfte givet i stor nöd åt något helgon, och
de vanligaste orsakerna till brotten äro kärlek och
ortspolitik. Men vidrigare brott än stöld finns icke.
»Det är bättre att ha hundra banditer i familjen
än en tjuv.» Om någon brandskattar eller stjäl, dödas
han av sin släkt, ty vanära kan avtvås endast i
blod.

   Det är till <i>maquisen</i>, skogarnas undervegetation,
busksnåren, som de förföljda hedersmännen ta sin
tillflykt. Den som en gång sett denna maquis,
förstår vilken svårighet gendarmeriet måste ha att där
uppspåra en flykting — men vi komma så
småningom, om läsaren har tålamod, dit och få pröva
på dess faror och behag.

   Min chaufför var en utmärkt man och jag kan
tryggt påstå att vi blevo verkliga vänner — en
chaufför, som icke vill ha drickspengar är väl en
sällsynthet. »Inte ger man eller tar man
drickspengar vänner emellan!» var hans enkla förklaring.
»Och inte kan gästfrihet ersättas med mynt!» Jag
vill råda läsaren, som eventuellt gör ett besök på
ön, att vara mycket finkänslig härvidlag. Att vilja
betala för en förfriskning eller ett mål mat hos en
man, som icke är värdshusvärd, är en förolämpning
som knappast kan försonas.

   Vi hade ägnat ett par dagar åt floden Golo och
dess stränder. Vi hade sett <i>Scala di Santa Regina</i>
med dess berg skulpterade av galna troll med bilder
av ännu galnare troll. Nära Calacuccia hade vi
beundrat den snöiga toppen av öns högsta berg Monte
Cinto (2,710 m.). Där uppe vid snögränsen vistas
tre månader om året en rik excentrisk engelsman,
som söker bot för sin spleen genom att dväljas i
en klipphåla som nödtorftigt apterats till
människoboning. Min chaufför hade förra året flyttat upp
en gammal säng åt den underlige mannen, som går
klädd i trasor, vältrar sig i smuts och dagligen går
ned i maquisen för att dia getter. För övrigt lever
han av konserver. Det finns flera engelsmän som
på ett egendomligt sätt förälskat sig i Korsika. Icke
långt söder om Corté har en dylik individ köpt ett
stycke mark med ett helt berg som når över
snögränsen. Nedtill har han kastanjeplanteringar och
en villa, där han bor året om med en gammal
korsikansk käring och en arg hund. Han talar aldrig
med någon.
<img><i><sc>Scala di Santa Regina</sc></i></img>
Vi hade sett ett ovanligt minnesmärke över några
arbetare som omkommit under byggandet av en bro.
Plötsligt rasade en väldig stenmassa och begravde
dem alla tillika med den koja de uppfört åt sig.
Till minne av olyckan har man rest ett stort
 järnkors, på vars tvärbalk en tupp, ett glas, en stege
 och en hammare — allt i järnplåt — äro fastnitade
 som en åminnelse av de enda synliga kvarlevorna
 efter arbetslaget och baracken.

  Men nu skulle vi resa längre norr ut för att se
Asco, »världens pittoreskaste by». Jag hade ätit en
grundlig frukost på Park Hôtel i Corté och
chauffören föreslog att vi skulle dricka kaffe vid en
liten järnvägsstation, Francardo, där
stationsinspektoren hade en trevlig krog. Vi kommo mitt upp i
värdens måltid som han intog en famille — hustru
och fem ungar, av vilka tre sutto på golvet, den
minste på en blöt trasa. En höna gick och plockade
under bordet. Värdinnan, som tycktes vara i sjunde
månaden ungefär, höll på med att rensa sallad,
cresson, och bjöd mig med en behagfull gest en
vild sparris att smaka på. Hon bad mig särskilt
beundra dess arom. Det hela verkade familjeliv och
stinsen var älskvärdheten själv. Han ansåg att mitt
kaffe såg för torrt ut och föreslog <i>canard</i> (kask)
samt bjöd översvallande av vänlighet på <i>eau de
vie corse</i>, som han själv hade bränt. Han låtsade icke
höra, då jag ville betala den utmärkta spriten, och
såg ut att endast motvilligt ta emot ersättning för
kaffet. Jag frågade, hur en så skött affär kunde
löna sig. Han skrattade och pekade på barnskaran
och sin frus vidlyftighet och sade: — Se där, är
inte det förmögenhet nog?

  Vi skildes under försäkringar om ömsesidig
vänskap. Han hade frågat var Sverige ligger. Jag bad
chauffören förklara det på den korsikanska 
dialekten. Men han svarade till min häpnad: — Sverige —
vad är det för något?
<img><i><sc>Korset</sc></i></img>
Minst en veckas tid hade jag sökt bibringa
honom åtminstone skuggan av en föreställning om rnitt
lands belägenhet — alltså förgäves. Och ändå var
han ovanligt vaken och intelligent. Hederlige Julien!

Den enda människa på Korsika jag träffat, som
visste var Sverige ligger, var en tjänstekvinna på
en telegrafexpedition. Jag höll på att kyssa henne.
Men ett järnnät var i vägen.

Strax norr om den punkt där Golo och
Ascofloden sammanflyta gick vår väg väster ut, delvis
nyanlagd under farligt överhängande klippor på ena
sidan och på den andra en avgrund, på vars botten
den smaragdgröna Asco, den grönt kristallklara,
flyter. En sådan flod har jag aldrig förr sett. 
Omsom forsande vit, ömsom stilla och liksom overkligt
rörlig, absolut genomskinlig slingrade den bland
myrten och rosmarin och mastixträd som en ömsom
lat, ömsom livlig orm av klarhet och skum.

   Och plötsligt måste jag be mr Julien stoppa bilen.
Något så vackert i färg i min stil har jag aldrig
sett förr eller senare. Strax ovanför ett litet fall,
som i skuggan av en rödaktig klippa välvde över
ett litet stup och i skuggan kom själva vattenvalvet
att blänka becksvart och vitt, tycktes floden glida
fram på en bädd av opal er, safirer, hyacinter,
ametister, topaser. Bottnens mångfärgade stenar lyste
i solen genom det gröna vattnets klarhet.

   —     Mr Julien! Detta måste jag måla i dag! Och
just nu!

   Jag har alltid grejor med mig på mina resor.

   —  Mr Engström, är det inte klokare att se byn
Asco först? Vi ha bara ett litet stycke bilväg kvar,
innan gångstigen börjar, men att <i>gå</i> till dess början
skulle ta åtminstone en timme och —  —  —  

   —     Nej, jag stannar här så länge jag kan se att
måla. Hämta mig här i skymningen. Ni kan ju hinna
tillbaka till Corté och förtjäna pengar på många
turer innan dess. Nej, kappan behöver jag inte, den
bara hindrar.

   —     Nå, som ni vill. Er portfölj är här, var så
god.

   Vi kommo överens om ett klockslag och jag visste
att mr Julien var som ett urverk. Han backade,
försvann bakom en bergvägg och vände. Jag hörde
ätt han satte full fart.
   Knogande på väskan med mina målargrejor
klättrade jag med stor möda nedför branten, som här
dock icke var synnerligen hög. Jag ville måla detta
klargröna vatten med dess ädelstensbädd från nära
håll, detaljerat! Å, vad jag skulle njuta.

   Där nere var det minst lika underbart att skåda
som från chaussén. Jag fyllde min bleckflaska med
vatten ur floden, bredde ut mina grunkor på en
flat häll och började måla — — —. Jag darrade
av iver.

   Det var inte lätt, det var ett verkligt företag,
ett problem, men en vacker gest skulle jag i alla
fall göra — — — men vad nu?

   Det gick som en dödens rysning genom naturen.
Plötsligt kom en våldsam vindstöt och mina papper
började fladdra. Ett ofantligt åskmoln skymde solen,
vattnet krusades ilsket och mina ädelstenar
försvunno.

   Fast jag vet ju var de ligga!

   Regnet kom, en häftig skur som gjorde mig
genomvåt. Jag samlade ihop mina tillhörigheter och
knogade uppför branten. Under en klippa, som sköt
ut långt över vägen, fann jag skydd. Lyckligtvis
hade jag cigarretter.

   Efter en halvtimme upphörde regnet, men blåsten
fortfor. Luften var jämngrå. Dagen var förstörd —
jag såg det. Nå, då knallar jag väl i väg till
världens pittoreskaste by.

   Efter en halvtimmes vandring fann jag chaussén
oframkomlig till följd av sprängnings- och
makadamiseringsarbeten. Snart upphörde vägen alldeles.
Men en mulåsnestig förde mig förbi kaoset av 
stenblock och om en stund såg jag en by högt uppe
på en sluttning på andra sidan en djup ravin. Det
var Asco, vars hus tycktes vilja klättra förbi varandra
uppför branterna, en liten samling gråa, uråldriga
liksom förvittrade byggnader, vilka tycktes
obebodda.

   Men vägen började bli besvärlig för mina då
ganska reumatiska ben och en aning av ånger över
mitt tilltag att ge mig ut på egen hand flög genom
min hjärna. Men fan skall ge sig! Man är väl
smålänning!

   Det är inte lätt att följa en mulåsnestig på
Korsika och värst är det att gå nedåt. Min väska
besvärade mig ohyggligt. Jag svettades som en neger.
Och när jag äntligen hunnit till dalens botten och
på en spång för åsnor, icke för människor, tagit mig
över en vilt forsande liten bergbäck, började
berg-bestigningens mödor. Det började regna igen och
luften tjocknade. Jo, det vore just trevligt om det
till på köpet bleve dimma! Men lyckligtvis har jag
ju både kar... O, alla demoner! <i>Jag har ju glömt
både karta och kompass i min kappa i mr Juliens
bil!</i>

   En ung kvinna mötte mig på stigen. Lätt som
en gasell gick hon i terrängen, fast hon bar ett
stort bylte på huvudet. Hon såg ut som en arabiska.
Jag frågade henne om jag skulle kunna få vila
någonstans i Asco, få tak över huvudet och mat.
Hon skakade på byltet, log och sade något på sin
dialekt som jag ej förstod. Jag bad henne tala
långsammare och frågade efter ett värdshus. Och
slutligen lyckades jag urskilja <i>»Abbé Trojani».</i>

 All right. Hans namn hade  jag läst i någon
 guide i går. Jag tackade och vi åtskildes.

 Ett lätt dis, fuktigt och liksom half, lade   sig över
 stigen. Det är bara att knoga på — men att den
 här stigen aldrig tar slut! — — — och var är nu
 Asco?

 Borta, försvunnet! Det  är väl någon backe  som
 skymmer. Och säkert låg det längre bort än det
 såg ut för en stund sedan i den klara luften.
Kanske jag måste passera en dal och en bergbäck till?

 Märkvärdigt att vägen bär nedåt så länge! Men
 det skulle ju finnas bara en stig till Asco — — —.
 Jag går och går och svär litet, ty det sägs att
 sådant skall lätta — — — jo nu blir här
tvär-djupt igen och jag måste nästan klättra — — —.
 Och detta dis som suddar ut kullarnas konturer
 —   ja, man kan nästan säga att det är dimma, men
 vackert är det i alla fall! Det gröna blir så vackert
 i tjocka — och vad alla buskar dofta. Jag kör
 ned hela handen i en lavendelbuske och drar in
 doften från skinnet i näsan — skönt! Nu bär det
 uppåt snart — nej, här ha vi en bäck igen — spången
 är hal och jag håller på att göra en kullerbytta.

 Jag går och går. Jag har naturligtvis gått förbi
 Asco, men det är klokast att fortsätta. Stigen måste
 ju leda någonstans.

 Men hur länge har jag gått egentligen? Nu var
 det länge sedan jag såg på klockan.

 <i>Klockan är sex på eftermiddagen</i>. Solen måste
 gå ned mellan sju och åtta, ty vi äro i april.

 Man kan verkligen kalla landskapet kuperat, om
 någon terräng förtjänar det adjektivet. Jag är en
 trasa, jag stapplar. Två små bäckar går jag över.
 Diset lättar. Jag närmar mig en skog av korkekar.
 De röda såren efter barken lysa röda. Alltså är
 det en skog som utnyttjas. Således måste jag vara
 i närheten av människor. Men vad menas med
närhet? Fråga en bonde på Korsika, fråga en bonde i
 Norrland! <i>Nära</i> kan betyda en kilometer och det
 kan betyda en mil.

   Stigen kantas alltmer av buskage. Det doftar av
ett otal essenser. Diset är borta.

   Jag är i maquisen. Stigen leder rakt in i den.
Nu når den mig över huvudet. Nu går jag i
skymning. Men solen är ännu icke nere. Tvärtom — jag
ser den belysa en bergssluttning långt borta, då
jag kommer till en glänta i snårskogen. Från denna
glänta dyka flera stigar in i djungeln. Jag väljer
den som tycks mig mest använd. Men den smalnar
snart. Jag går på botten av ett hav av kaprifolium,
slån, ginst, nyponbuskar, ormbunkar, myrten,
hagtorn, ljungträd. Ekar och plataner skugga då och
då stora områden av maquisen. Snart blir det mörkt.
Misstar jag mig, eller börjar inte stigen bli otydlig
redan?

   Jag måste vila fem minuter och röka en
cigarrett. Jag slår mig ned på en mossig sten vilken
befinnes vara ett stort barkstycke, som legat här
och multnat kanske i många år. Fram under
barkbiten springa oräkneliga spindlar, ett par ödlor, och
—    var det inte en näbbmus? Jag börjar studera
marken närmare och lutar mig framåt medan jag
går. Jag har förut icke observerat det myllrande
liv som bildar maquisens botten. Snokar, paddor,
sniglar, gräshoppor, igelkottar, vesslor, lövmaskar,
råttor! Åt vilket håll jag än ser, rör det sig, kräller.
Och luften är blytung av dofter. Jag har inte heller
märkt surret av ollonborrar, humlor, sländor, flugor,
getingar och bin — men jag har icke blivit anfallen
och för resten varit alltför upptagen av min
belägenhet. Den är sorglustig, inte sant. Jag måste
verkligen skratta åt min dumhet att ge mig ut så
här som en barnunge. Men jag skall inte göra om
det — snälla mamma, Albert skall aldrig göra så
mer!

   Den dominerande växten blir plötsligt en för mig
okänd med vita blommor i massa, klibbiga av någon
saft — och rätt som jag går, stöter jag på en gren
av en nyponbuske som skär mig rakt över näsan. Ett
par bloddroppar rinna sakta ned i mustascherna.
Och var är stigen för övrigt? Det skymmer snabbt
så här sydligt. Lysmaskarna börja locka varandra
med sina gulgröna lyktor. En läderlapp stryker av
sin kyla på min panna. Grodorna börja sjunga ut
sin melankoliska kärlek. En uggla låter långt borta
—   nu är här kolsvart. Skall jag reda mitt läger
bland snokar och ödlor? Stigen är för länge sedan
borta, marken tycks vara betäckt med en matta av
snärjande lianer och kardborrar.

   Med ens slår det mig att jag icke ett ögonblick
tänkt på att ropa på hjälp. Kanske bor folk i
närheten!

   Jag drar eld på en tändsticka för att se, hur
mycket klockan är — och framför mig sticka två
getter fram huvudena ur snåret. Bländade av det
plötsliga ljuset göra de helt om och försvinna 
bräkande. De tycktes nästan slå volt baklänges. Någon
herde måste väl vara i närheten.

   Jag ropar Holá — holá! Ho! Jag poar på
bond-svenskt jägarmaner, jag skriker på hjälp och tycker
att jag är en stackars fattig eländig liten pojke
från Kalmar län, som har kommit på förfärliga
avvägar i livet.

   —  Holá! Au secours! (Hjälp!)

   Jag är bara rädd att bli hes till stumhet av detta
skrikande och beslutar att spara mig.

   Jag tänder en cigarrett och drar ett par djupa
halsbloss.

   I detta ögonblick blixtrar ett klart ljussken rakt
in i mina ögon och bländar mig. Ljuset kan på sin
höjd vara tre meter avlägset. En skarp röst frågar:

   —  Qui va lá? (Vem där?)

   —     En främling som gått vilse i er maquis, svarar
jag mellan skratt och gråt.

   —     Stå stilla! Rör er inte! Jag kommer genast,
svarar rösten. På franska, utan dialekt.

   Om några sekunder hör jag försiktiga steg bakom
mig- Jag tänder en tändsticka och ser ett ansikte,
skäggigt och leende, jag anar en svart
sammetskostym med silverknappar i västen. Stickan slocknar.

   —     Ni har tur, min herre, säger rösten ur mörkret.
Kanske skulle ni inte ha överlevat en natt i maquisen,
som ni är kostymerad och genomvåt är ni också.
Tag nu fast i den här bösspipan, följ mig och gå
försiktigt! Känn er för! Intet oöverlagt steg! Vi få
resonera, då vi kommit under tak.

   Under tystnad mitt igenom sorlet av maquisens
tusen nattliga röster treva vi oss fram vid skenet
av min räddares elektriska lykta och stå snart på
något som kan kallas en stig och som bär uppåt,
ganska brant. Om några minuter trampa vi
klippgrund och komma in i ett virrvarr av klippblock,
fantastiskt levande i lyktskenet. Nu lyser ett
vänligt fönster, ett skynke drages åt sidan och vi träda
in i herdinnan <i>Téglas</i> håla halvt naturlig och halvt
byggd en grova stenar. På en primitiv härd brinner
en flammande brasa av olivgrenar och något slags
bark. En ljuvlig doft från en puttrande gryta fyller
rummet och Tégla lyser på mig med en armstjock
vaxljusstump.
<img><i><sc>Hos Herdinnan Tégla</sc></i></img>
— Ni har tur, min herre! Ni kommer lagom till
soppan. Var välkommen!
 
  Jag var fysiskt slut och ville somna på den pall
min räddare satte fram åt mig. Men jag tvangs
att äta och man tvang med milt våld i mig ett
stort glas eau de vie. Snart var jag pigg igen och
harsoppan, som spred en stark arom av vild fänkål
och andra mer eller mindre mystiska kryddor och
innehöll kastanjer och potatis, kom mig att begära
en portion till. Men sömnen överföll mig ånyo med
oemotståndlig kraft och jag bad att få knyta mig
i ett hörn, var som helst och genast. Jag skulle
uttrycka min tacksamhet i morgon bittida och
orkade inte säga ett ord i kväll.

   Men jag fick en allvarlig befallning att kläda
av mig helt och hållet, ty mina kläder måste torkas.
Tégla gjorde i ordning en bädd åt mig. Jag har
aldrig legat så förr eller senare — på myrtenkvistar
som underlag för en <i>pelone</i>, herdarnas grova
getraggskappa, tjock som om den varit filtad. Tégla
försvann diskret och jag flängde av mig mina sura
kläder, sjönk ihop på lägret, kände en annan pelone
läggas över mig och befann mig nästan genast i
drömmarnas land. Och vilka drömmar! Jag orkade
icke vakna ur dem, jag var för trött.

   Jag hade emellertid hunnit berätta litet om mig
själv och orsaken till min tokiga kvällspromenad
i maquisen, innan jag somnade.

   —    Klockan är sju, sade en röst i mitt öra och en
kraftig hand skakade mig litet omilt. Ni kan vara
övertygad om att Julien sitter på överenskommet
ställe i sin bil och väntar. Orolig? Nej, vi
korsikanare äro inte oroliga utan skäl och detta är ju
intet skäl.
   När jag gnuggat sömnen ur ögonen och riktigt
kommit underfund med var jag befann mig — och
det dröjde — bad jag att få veta min räddares
namn, men han förklarade att en sådan vetskap var
absolut onödig. Det var alldeles nog att både jag
och han voro gäster hos den ansedda herdinnan Tégla
och att jag blivit räddad. Han var för resten jägare
—    det borde jag förstå både på grund av bössan
och haren som vi ätit kvällen förut. Han visslade
på sin hund, en långhårig setter, tydligen med
förnäm stamtavla. Hans ansikte verkade mycket
kultiverat, men sådant kan förekomma hos alla
folkklasser på Korsika. Hans gevär var en drilling av
engelskt fabrikat.

   Nu kom Tégla in med ett par foreller dem min
nye vän på morgonen tagit upp ur bäcken, som
brusade strax bredvid. Jag hade klätt mig under
tiden. Mina kläder voro torra men åtskilligt
skrynkliga.

   Nu skulle frukosten lagas och ny ved lades på
härden.

   Över att par fläskskivor, som placerades på en
vitglödgad flat sten, lades fiskarna till halstring. Jag
kan ännu påminna mig deras härliga smak. Och det
nytorkade kornbrödet, blött i nysilad getmjölk, måste
man ha prövat för att kunna uppskatta dess
underbara egenskaper. Färsk getost, alldeles nylagad,
avslutade måltiden. Jag är vid Zevs intet matvrak,
men jag måste prisa det prisvärda.

   Jag har icke talat om Tégla, ty jag vet intet
om henne. Hon tycktes vara omkring 50 år gammal.
Då jag nämnde att vi hemma hade ett namn som
något liknade hennes, Tekla, förklarade hon att det
uppkallats   efter en  herdinna ur    en      gammal 
korsikansk saga. Hon hade dött av kärlek, tilläde hon
och log ett mångtydigt leende, vackert och vemodigt
på en gång.

   Jag tog avsked — om ersättning kunde ju ej bli
tal. Men jag lovade skicka vykort från mitt avlägsna
land, och det har jag gjort.

   Jägaren   och  jag, denna gång     med  hans hund i
sällskap, avlägsnade oss. Han hade affärer i Asco
och ville följa mig till det ställe där mr Julien
med all säkerhet väntat hela natten.

   Vår promenad gick lätt och lekande och på kortare
tid än två timmar. Han upplyste mig om att den
skog, där jag irrat omkring, hette <i>Forêt de
Carozzica.</i> Det namnet glömmer jag nog aldrig.

   Mycket riktigt! Mr Julien satt och sov i bilen.
Han hade  inte alls varit orolig:  En man som rest
så mycket som jag borde väl kunna reda sig i en
liten maquis på Korsika. Han hade förstått att jag
gått vilse och naturligtvis skulle få hjälp så
småningom. Vid avskedet från den hemlighetsfulle jägaren
kunde jag icke låta bli att tvinga på honom en
utmärkt vacker finsk puukko av äkta
Kauhavatillverkning, vilken i åratal följt mig på mina resor.
Vi rökte en cigarrett, drucko av mr Juliens
frukostvin, togo avsked och åtskildes. Min tacksamhet var
stor och jag försökte uttrycka den, men min räddare
kunde icke se något mera märkvärdigt i hela
händelsen än att jag haft tur i ovanligt hög grad. Jag
måste vara född med segerhuva (né coiffé). Adjö,
herr jägare utan namn! Och tusen tack!

*

 
  När jag några dagar därefter kom till Ajaccio, var
det omöjligt att få rum på ett människovärdigt hotell.
Staden var full av turister. Något besviken ställde
jag in mitt bagage på resgodsinlämningen i
järnvägsstationen och begav mig trött på att kuska
omkring efter bostad till Grand Hôtel de corse för
att supera och i förargelsen äta något riktigt gott
och dessutom söka muta portieren för att få tak
över huvudet. Jag skulle gärna ligga på en biljard
eller i ett badkar, bara jag fick stanna. Jag åt
och gick sedan ut till portieren, men han försäkrade
under livliga rörelser med axlar, armar och händer,
att alla rum, biljarder och badkar voro upptagna.
Han kunde icke göra något för mig.

   Jag satte mig i ett elegant kafé och begärde en
grogg — vem kommer in ögonblicket efter om icke
min jägare, nu ytterst elegant klädd och åtföljd
av en äldre dam.

   Jag skickade mitt kort till honom för att ännu
en gång få tacka för den stora tjänst han gjort
mig. Hovmästaren bad mig vara välkommen till
jägarens bord, jag blev föreställd för hans mor, men
hon talade endast den korsikanska dialekten under
det hon slösade med de mest förtjusande leenden
och miner som skulle uttrycka förståelse.

   —  Och var bor ni? frågade min jägare.

   Jag beskrev mitt dilemma.

   —  Vill ni bo här?

   —  Ja, naturligtvis, men det är ju omöjligt.

   —    Var så älskvärd att hålla min mor sällskap
en stund!
 
  Han försvann och kom tillbaka efter ett par
minuter.

   — Ett av de bättre rummen står nu till ert
förfogande. Jag skall följa er dit och se till att allt
är fullkomligt i ordning.

   Han beställde något åt sin mor och vi gingo ut
till portieren, som ödmjukt bugande försäkrade att
han stode helt och hållet i min tjänst, så länge
jag behagade hedra hotellet med mitt angenäma
besök.

   Jag fick ett utmärkt rum med balkong och utsikt
över havet. En nigande uppasserska frågade efter
mina önskningar och lovade ordna att mitt bagage
trots den sena timmen inom kort skulle
transporteras dit.

   Jag följde den underlige och tydligen
inflytelserike jägaren ned i kaféet, gjorde min komplimang
för hans fru mor och förklarade mig vara alldeles
överväldigad av hans vänlighet.

   —     Har intet att betyda! Farväl! Kanske ses vi
igen i någon annan skog på Korsika, om ni, som
ni säger, ämnar er tillbaka. Ty man vill alltid
tillbaka till Korsika. Farväl.

*

   När uppasserskan morgonen därpå kom in med
kaffet på mitt rum och det befunnits att hon var
tyska och hade tjänstgjort på Roter Hahn i
München, mitt stamlokus, viskade hon i det hon skyggt
såg sig omkring som om väggarna skulle ha öron:

   —     Hur i Guds namn har ni kommit i sällskap
med den herrn som följde er hit upp i går kväll?
   Jag beskrev i korta drag mitt äventyr och frågade
vem han var.

   —    P., banditen, en mäktig man på ön. Det är
farligt att icke vara honom till lags. Ja, herr
professor, det vill jag kalla ett äventyr! Och sådan
tur ni hade! Ni måtte vara född med segerhuva
(Sie miissen mit der Glückshaube geboren sein).

   —    Ja, han sade så också, den hygglige banditen,
en tip top gentleman. Vore vi alla sådana!
</chapter>
<chapter name="Rallarevisa"> <h2><small>RALLAREVISA.</small></h2>

Till Svante Nilsson, skriven natten mellan den 4 och 5
september 1914, då författaren var mycket ledsen, fast han fullgjort sina
skyldigheter mot samhället. Han vet mycket väl, att sådana visor
böra växa fram ur folkets hjärta och anser detta som ett valhänt
försök.

<table o>
<td>  <poem>  Nog så må jag väl försörja mej till döden
    fast jag synes till att spela på gitarr,
    men jag haver genomlevat många öden
    ty jag haver varit många fleckers narr.

       <tab> Ja, nog är jag bedragen här i livet —
        <tab>vem bjuder på ett glas eller två?

    Snart så haver jag till döden mig försörjat,
    jag är matt å klen å svag utav kärlek.</poem>
</table>

<table o>
<td>  <poem> Knappt så hade jag min usla levnad börjat
   förrän första fleckan grömt ifrån mej svek.
   <tab>Refr.

   Första fleckan ho hette Amelia,
   ho va juvli som va Faen I vell.
   Gud va järtats ådror börja svia,
   när som fleckan gör för andra sej tell!
      <tab>  Refr.

   Andra fleckan hon var döpter till Johanna,
   hennes läpar var som smör på karamell,
   men så b’ynte ho min kärlek att inblanna
   mä ett dödandes gift en lördagskväll.
<tab> Refr.

   Detta giftet va kärlek tell en annan,
   kanske bättre å rikare än jag.
   Därför tager jag tell flaskan å tell kannan
   alla dagar liksom ävenså i dag.
<tab>        Refr.

   Tredje fleckan ho hette Adalmina,
   ho va doter te en finer schersant,
   men ho sjuknade av död å kval å pina
   för ho blev bedragen av en löjtenant.
      <tab>  Refr.

   Löjtenanten ligger sjuk på lasaretten,
   inga ben han haver kvader i sin kropp,
   för ja smockade den falskelige sprätten,
   när han sulle gå till losamentet opp.
   <tab>     Refr.</poem>
</table>
<table o>
<td><poem>Fjärde fleckan ho kallades Amanda
å ho tjänade i finare hus,
å ja velie mej me kärlek beblanda
just mä henne en lördagskväll bardus.
<tab>     Refr.

För hon ägade ju peningar på banken,
hundrafemti kronor på en sparbanksbok,
men så kommer där en röderhåri fanken
som den hära rallaren ur brädet vrok.
 <tab>    Refr.

Många fleckor har jag älskat här i livet,
alla haver de bedragit rallaren.
Ingen veta kan hur livet skulle blivet
om ja hållet mej te baraste en.
 <tab>    Refr.

Men den allra sista hitta ja i skogen
mitt i natten på en dikesren — å hej!
Dä den enda fleckan som har blett mej trogen,
men den fleckans namn det känner jag ej.
<tab>     Refr.

För ho skrattade å grät å sa ajöken
å dök in i skogens mörkaste snår.
Kanske va de rent en liten herrgårdsfröken,
som va ute på ett litet villospår —
<tab>     Ja nog är jag bedragen här i livet —
<tab>     vem bjuder på ett glas eller två?</poem>
</table>
</chapter>
<chapter name="En stor konstnär"> 
<h2><small>EN STOR KONSTNÄR.</small></h2>

<table o>
<td> <poem><sp>Motto</sp>:
»En nypa mull! Va ä vi mer?»
<tab><tab><tab> <i>Döderhultarn</i>.</poem>
</table>

   Då Axel Robert Petersson kvitterade det jordiska
förlorade vårt land i honom en av sina största och
mest egenartade konstnärer. Hans originalitet tog
sig uttryck i allt, i arbete och liv, och ändå
sammanfattade han sina synpunkter på tillvaron i de förvisso
icke originella ord jag satt som motto över denna
studie. Dessa ord uttalade han ofta, ty de tycktes
representera hans levnadsfilosofi, resultatet av många
års mödor och försök att begripa.

   Jag har aldrig träffat Döderhultarn, men jag har
korresponderat med honom — en högst märkvärdig
korrespondens. Jag upptäckte honom därför att han
sände mig en massa skulpturer, för vilka han
egentligen icke ville ha några pengar — »men skulle det
vara så, att de voro värda några pengar, ville han
ha 2,50 à 3 kronor för var och en» — och med detta
var och en menade han ofta en hel serie gubbar.
Ville jag inte göra något för försäljningen, gjorde
det detsamma. Då fick jag behålla dem »som ett
minne».

Jag fann ögonblickligen att jag stod inför en av
de originellaste män jag någonsin haft förbindelse med.

Jag beundrade hans hänsynslösa realism och hans
sätt att förenkla. Hans vilt riktiga blick på ansikten
och kroppar! Hans tragiska syn på människor och
djur.

   Och jag insåg att Petersson var en man för sig
själv, en skapare, en ensittare med oändligt rika
möjligheter att föryngra, förädla den tidens konst, en
källa till glädje och hög njutning för folk som dvaldes
kvar i akademiska skruvstäd, men längtade ur dem.

   Och jag skrev till honom. Jag försäkrade att hans
konst var förstklassig och att jag längtade efter att
visa  den     för hela världen. »Men han menade väl
inte  att dessa gubbar och djur kostade bara 2,50
per serie.»

   Han svarade att han behövde pengar — ett
vansinnigt stavat, absolut ohumoristiskt meddelande. Jag
lyckades sälja allt det han sände mig till priser, som
med all säkerhet överträffade hans djärvaste
drömmar, om han överhuvudtaget drömde. En sak
som  han  begärde 3 kronor för fick han 300 kronor
—   — —   och i den stilen. Jag medger att summan
var för liten, men det var och är icke lätt att sälja
konst. Jag höll på med detta ett par år, men reste
utrikes. Sedan fick min kamrat Hasse Zetterström
hand om honom och lyckades placera hans konstverk
på riktiga platser för pengar, som fortfarande
överträffade Peterssons mest fantastiska drömmar.

   En vacker dag ett par år efter avvecklandet av
Döderhultarns och mina affärer, fick jag ett illa
stavat, men älskvärt brev från honom. Han påstod
sig stå i så stor tacksamhetsskuld till mig, att han
ville skänka mig en skulptur, en symbolisk bild av
det slag som den uppmärksamme betraktaren ännu
kan se spår av i Pompeji eller ännu bättre i Neapels
museum. Hans nomenklatur var uteslutande
småländsk, och jag fick en svag aning om arten av
det konstverk han ville skänka mig. Jag svarade
nyfiket ja på hans underbart framställda fråga och
fick i present en phallos av aktningsvärda
dimensioner, icke alls stiliserad som de pompejanska utan
ohyggligt och kunskapsrikt detaljerat realistisk. Han
rekommenderade den som en ovanligt lämplig
klädhängare i min tambur. Men jag föredrog att skänka
bort den till en av dylika pjäser mera intresserad
man än jag. Och hos denne man pryder den ännu
en dörr som handtag.

  Jag skrev naturligtvis och tackade — och sedan
dess upphörde min korrespondens med Döderhultarn,
fast jag även sedermera lyckades försälja åtskilliga
av hans konstverk till avsevärda priser.

  Ovanstående är mitt mellanhavande med Axel
Petersson. Jag kan icke återge hans brev, vilka voro
rätt så cyniska, men med en filosofisk bredd, som
ett öde, som dokument av en man som sedan länge
upphört att ha hänsyn åt något håll — utom då det
gällde hans mor. Där var han den älskande,
sörjande sonen. För honom var hans mor det stora
mystiska, älskade undret, honan ur vars sköte han
klämts fram i ljuvlig och hemsk smärta. Hon var
hans helgon. Några andra kvinnor tycks han icke
egentligen ha brytt sig om. Åtminstone ha inga andra
kvinnor inverkat djupare på honom, hans psyke, hans
konst.

   Han föddes den 12 december 1868 i Döderhults
socken i Småland. Fadern var en kommunalpamp
och framstående i sin trakt. Men om honom yttrade
han sig aldrig. Modern var den enda kvinnan för
honom. Hon var varmt religiös, och underligt nog
bevarade han hela sitt liv innerst i sin själ en
religiositet, som  var besläktad med hans moders, hur
cyniskt han än kunde uppträda.

   Men denna cynism var bara ett uttryck för hans
blyghet. Han kunde utveckla en svada som stundom
verkade besvärande, en fors av rinnande ord — allt
för att dölja blygheten. När han var ärlig, blev
han alltid elak, icke infam, men korthuggen och grov,
rentav drullig just för att icke blygheten skulle
märkas.

   Han genomgick fyra klasser i Oskarshamns
elementarläroverk. Det påstås att han egentligen icke lärde
sig mycket där, ty han var i mångt och mycket redan
färdig. Hans tilltag att karikera sina lärare torde
icke heller ha nämnvärt bidragit till hans trevnad.
Redan då började han arbeta med teckning och
skulptur och ansågs väl även därför som en odugling,
ty konstens fana hölls icke dåförtiden högt i den
lilla staden. Han led naturligt nog av 
underskattningen. Ingen förstod honom — och moderns
småländska religiositet kom honom mycket livligt att
tänka på alltings fåfänglighet. För modern var jorden
<i>jämmerdalen</i>, och snart fann Axel att jorden
verkligen var en jämmerdal. Alltings intighet påvisade
modern och lärde honom att se den. Det fanns egentligen 
bara fattiga bönder i trakten, och han började
känna sympati för de små och förtryckta. Hans lärares 
oförstånd för hans begåvning nedstämde honom och
han blev bitter — en ung cynisk filosof.

   När han slutat skolan, började han på allvar att
skulptera och funderade ett slag på att resa till
Amerika, men lär icke ha kommit längre än till
Malmö, där han tog in på ett hotell och yxade till
gubbar för att kunna betala hyran. Han bosatte
sig emellertid i Oskarshamn och tog lektioner för
någon skulptör. Men han var för självständig för
att kunna ta intryck av någon. Hans lärare tvang
honom visserligen in i ett slags naturalistisk
gammaldags teknik för en kort tid. Han gjorde fina
fruntimmer, rundgattade och klädda efter den tidens
fason. Det påstås att han skulpterat fina släta hästar,
ja gunghästar. I allmänhet tog han bara 12 skilling
per styck för sina mindre arbeten. Han plägade gå
ut i stan om torgdagarna med en korg på armen,
fylld med allehanda konstverk, och sälja dem för
12 skilling stycket. På grund av detta slösaktiga
levnadssätt fick han namnet »Tolvskillingen».

   Så småningom började han karikera de så kallade
»Ottenbyarna», hästar från Ottenbys remontdepot på
Öland.

   Fortfarande för 25 öre stycket. Nu började han
finna sig själv, begreppet karaktär och karikatyr.
Och blev fullväxt, åldrades och tilltog i visdom. Han
utvecklade sig så småningom till ett fullödigt original
och en älskvärd cyniker. Älskade att chockera. Han
började intressera sig för kommunalpolitik och uttryckte
sitt missnöje med stadens fäders förvaltande av
stadens medel.
 
  Man företog diamantborrning på stadens torg och
Döderhultarn infann sig kritiserande: »Ja, människer,
här bôrer I så möcke, så I får snart höre främmande
språk ur hôlet!»

   Han började studera. Visserligen läste han
överhuvudtaget litet, men han hade tre små tunna
läroböcker i geografi, zoologi och astronomi. Dem kunde
han utantill och spekuleradé ständigt över naturens
under. Men han ägde en fjärilslarv i en glasburk,
»om vilken ingenting stod i boka».

   Han höll en gång ett astronomiskt och geografiskt
föredrag i Oskarshamn på Sveasalen. Han hade
annonserat det ordentligt. Det var under kristiden
och betalningen skulle vara antingen en krona eller
en liter bensin per person. Han hade ställt fram
två hinkar att ta bensinen i, men föredraget
misslyckades och han blev utskälld av publiken.
Snilleöde!

   Men han skrev stundom i stadens tidningar, då
det gällde något, på kraftig och bra svenska.

*

   Han hade börjat med små finslipade och finpolerade 
subretter, putsade och eleganta i den tidens
stil, eleganta snusdosor med dödskalle och korslagda
ben på locken, ett uttryck för den makabra fantasi,
som han verkligen satt inne med. Men han slutade
med de mest förenklade och konstnärligt stramaste
skulpturer som någonsin ha förekommit i svensk
konst. Den kritiker, som bara ler åt Döderhultarns
konst, begriper inte konst. Då han framträdde som 
mogen konstnär var han 40 år och var alldeles
ensam i sitt slag. Han var tragiker. Livet hade aldrig
lett åt honom. Ni ska inte tro att hans konstverk äro
karikatyrer. Han såg de fattiga bönderna så som han
har skänkt dem åt evigheten. Det finns ingen
optimism i hans figurer, och då han först visade dem
i sin hemtrakt ansågs han icke riktigt klok. Man
kan fråga sig själv varför hans konst blev så grotesk.
Därför att han plötsligt upptäckte förenklingens
hemlighet, all konsts innersta själ. Han övergick med
ett stort steg direkt från det petiga, noga och
sentimentala till den stora konsten.

   Han karikerade icke av elakhet. Han <i>kände</i> för
sina modeller, kände deras fattiga liv och var deras
nära frände. Han hade under sin ungdom, föraktets
tid, grubblat så mycket över livet, att han, när han
blev mogen och tvangs att träffa människor, gav dem,
av blyghet och erfarenhet, grova, korthuggna och
förenklade svar, förenklade som hans konstverk.
Sådana människor äro visst icke ovanliga.

   Men nu kommer en intressant fråga. Varpå
berodde denna plötsligt påkomna förenkling i fakturen?
Jag har träffat män som påstått denna förändring
vara ett utslag av Döderhultarns ryktbara lättja. Ty
han var fruktansvärt lat. Han gjorde aldrig något
om icke svälten tvang honom till arbete. När han
fick sälja en sak, upphörde han att arbeta. Under
en period, efter en lyckad försäljning, gjorde han
under de två år pengarna räckte ingenting. Om någon
under denna tid beställde något av honom svarade
han:

   »Dä finns ingen arbetslust!»

  Han kunde också leva på ingenting, så gott som,
hade inga anspråk på livet. Hans mat var kaffe,
sill och potatis. Hans budget gick på sin höjd upp
till 500 à 600 kronor om året. Han var absolut
döv för alla föreställningar om flit med tanke på
ålderdomen. Han hade, när han icke behövde tänka
på pengar, en storslagen tillfredsställelse med sig
själv och kunde förälska sig i sina egna figurer,
och det påstås med sken av sanning, att hans
fantasiliv var så starkt, att han nöjde sig utan erotik.

  Han kunde säga:

  »Ja har e bru, som ä så grann, här i byrålåda,
så ja vet inte om du får si henne. Bara lite cinnober
på kinderna å buketten, så blir ho fullgången!»

*

  Döderhultarn var uppfinnare. Som alla spekulativa
människor av hans cert, hade han i många år sysslat
med perpetuum mobile, och hans förakt för
Vetenskapsakademien var sublimt. Han ansåg sig ha gjort
en viktig invention, ett sätt att göra kartor. Från
centrum av en väldig glasglob skulle vår planet
fotograferas, sedan man — förstås — på globens yta
tecknat de geografiska detaljerna. Det påstås att
Vetenskapsakademien svarade, att den först ville ha
en glob i naturlig storlek, vilken fadäs Döderhultarn
aldrig kunde förlåta den illustra institutionen.

  Då André skulle flyga till Nordpolen, anmälde
sig Petersson som medresande. Men André svarade
avböjande. Trots diskvalifikationen var Andrés
avvisande brev Döderhultarns käraste skatt.

   Mycket intresserade han sig för flygning och fick
verkligen tillfälle att flyga åtskilliga gånger.
Konstflygare gillade han, hans beundran för »det fallande
lövet» var rörande. Men Zeppelinarna avskydde han.
»Bodensee», som en gång besökte Stockholm och
vilken Döderhultarn följde till Berlin, liknade han vid
en lastpråm.

   Hans lust att flyga var helt enkelt ett uttryck för
hans människoförakt.

   »När en flyger, så blir människera så usle å små
som flugprickar på e karte.»

*

   Som jag förut anmärkt var han innerst religiös.
Taket i den enkla vindskupa, där han tillbragte
största delen av sitt liv, var välvt. »Dä ä så lustigt,
för dä påminner om vårt rätte hem.»

   När han kom att tala om döden, fick han alltid
något salvelsefullt i ton och röst och började tala
högsvenska, vilket i hans mun verkade något
uppstyltat. En vän, som en gång följt honom till hans
mors grav, berättade att han knäppt ihop händerna
och talat: »Här vilar du, min älskade moder, och
här skall jag ock vila till uppståndelsens dag!»

   <i>Begravningen</i>, en av hans bästa skapelser, var han
själv förtjust i, kanske mest därför, att alla dess
figurer äro porträtt.

   Man bör icke tro att Döderhultarns gestalter äro
slarvigt tillkomna. Mycket ofta äro de allvarligt
studerade porträtt, och han var mycket noga med att
betraktaren, den konstnärlige, skulle uppfatta dem
som sådana. Den, som icke genast förstod och
betraktade honom som en målmedveten konstnär, blev
för honom bara luft, och det dugde ej att öppna
en diskussion, ty han var absolut tvärsäker på att
hans idéer voro de enda riktiga. Han disputerade
aldrig. Han sade helt enkelt: <i>Så är det!</i> även då
det gällde hans mest fantastiska paradoxer och
aforismer.

   En gång, då det talats om hans efterapare, vilka
blevo legio, skrev han i en Oskarshamnstidning:

   »Det finns 100 millioner oförsörjda barn i Indien,
men bara en Döderhultare.»

   Han behövde egendomligt nog kontrast, en
bakgrund åt sig själv.

   Oförståndigt folk försökte stundom driva med
honom, men med mycket dåligt resultat, ty hans
filosofi var färdig, ett verkligt system. Och denna
filosofi tillämpade han konsekvent i sin så kallade ateljé,
som var det enda rum där han vistades, och enligt
hörsägen var den underligaste bostaden i
Oskarshamn — för att icke säga i Sverige. Där åt han,
där låg han de första åren efter moderns död, där
högg han löst på alveden med yxa och kniv. Men
limpannan och kaffepannan fingo aldrig tillfälle att
frysa om fötterna. Han drack ohyggligt mycket
kaffe och sockerdricka, var fullständig nykterist, men
gagnade stora mängder opium i form av Roséns
bröstdroppar, och bjöd gärna besökande på detta
gift. För övrigt snusade han frenetiskt och tycktes
smått förakta dem, som icke delade denna hans
passion. Han spelade också gärna handklaver. Blev
med tiden rätt obenägen att tala med människor,
började magra och tyna av och ytterligare konstatera
alltings fåfänglighet samt dog slutligen den 15 mars
1925.

*

   Jag lovar härmed högtidligt att aldrig hädanefter
skriva om någon man, som jag icke sett och
umgåtts med. Men min beundran för Döderhultarn är
stor och äkta. För mig står han som en konstnär
av Guds nåde, en av de få utvalda. Hans minne
och hans konst skall leva.
</chapter>
<chapter name="Från pokalens rand">
<h2><small>FRÅN POKALENS RAND.</small></h2>
<table o>
         <td>                 Föredrag vid Konstnärsklubbens jubileum.
</table>

  Det sjunges i klubbens pokalvisa: Flykte avunden,
kabalen, från dess gyllne rand!

  Det finns väl intet skrå, där avunden och kabalen
borde ha svårare att trivas än i konstnärernas, ty
avsikten med vårt arbete är ju skönheten och sanningen,
två begrepp, som måhända i grund och botten äro
ett och detsamma — ja, jag är övertygad om att de
slutligen bli ett för varje ande som söker. Skönheten
har icke särskilt med ytan att göra, är minst av allt
besläktad med det lysande och lätt rubbade stoftet
på fjärilens vingar.

  Men avund och kabal kunna komma människors
ögon att se fult och framför allt se det fula hos
varandra. Det är detta jag skulle vilja kalla
fjärilstoftet, denna materia, som en ovänlig tanke, en ond
avsikt, ett förfluget ord kunna avlägsna från ett
konstverk för den lättledde betraktaren. Vi ha
upplevat sådant. Men, som jag nyss sade, skönheten
ligger icke endast på ytan, ty ett konstverk är helt
genomsyrat av detta mystiska elixir — en dag
kommer sanningen till sin rätt, det kan dröja år,
decennier, sekler, och plötsligt står konstverket där fritt
från belackarnas smuts, står där som en uppenbarelse,
ett uttryck av en ödmjuk och stark människas vilja      
 till skönhet. Ty en gud hade rört vid hennes tinning    
 med sin vinge och i hennes hjärta vaknade 
personlighetens daimon till liv och började skapa.  — — —  

 Men                                                     
<table o>
<td> <poem>hur lätt bli människornas kinder heta,                  
de döma snabba, fast de litet veta,                 
de många rösterna, som hjärtan mäta     </poem>                
</table>

säger Heidenstam.       

 Hur ofta hör man inte en del av en konstnärs            
 bagage bedömas så här: 
                                 
— Nå, det där gjorde han under en period, då han      
 var nere, då han var dålig, då han icke kände guden     
 i sin närhet.
              
 Man bedömer alltså kurvorna, men man vill ogärna        
 förstå att kurvorna ha sin betydelse, alldeles som då   
 man avläser feberkurvorna över en sjukbädd. Vad vet     
 man om stigandets och fallandets betydelse? 
Säkerligen ha både stigandet och fallandet samma 
betydelse, samma nödvändighet. Kritiken berömmer eller      
 förkastar. Men för den allvarlige forskaren, 
konstnären, som kan yrket, har varje förändring i en 
konstnärs sätt att arbeta, i hans psyke absolut samma från   
 evighetens början bestämda och nödvändiga betydelse.    
 
Vi böra komma ihåg att vi alla äro medelpunkter         
 i en cirkel av skönhet med oändlig radie  — var vi     
 än befinna oss. Vi böra också begrunda att intet        
 finns som icke kan göras bättre.                        
 
Är det icke härligt att ha fått komma in i ett liv      
 av obegränsade möjligheter?                             

   Hur smått, hur futtigt, hur tarvligt blir icke varje  
  uttryck av avund, av kabal vid tanken på att allt kan  
                                                         
göras bättre! Och hur eländigt blir icke varje försök
till översitteri! Om en man aldrig har fått luft under
vingarna, kunna vi ändå vara övertygade om att han
en gång drömt och kanske fortfarande drömmer om
en skönhet av samma strålglans som den som kallas
och tror sig vara arrivé.

   Å, hur lika äro icke vi människor varandra! För en
gud som ser ned på vår myrstack, kunna vi icke
skiljas från varandra, alldeles som vi icke kunna
skilja stackens myror åt. Men samma skönhet omger
oss, samma underbara och oklanderliga maskineri,
samma hav ay färg, som vi ärp födda att tolka, samma
linjer, vilkas gudomligt symboliska mål ingen vet,
men vilket vi närma oss, vi som älska, allt mer och
mer, fast vi äro dömda att aldrig nå det.

   Och just detta att aldrig nå är grundvalen för det
av lycka en konstnär kan känna. Han är dömd till
<i>längtan</i> efter lycka — det är hans förbannelse och på
samma gåhg hans hälsa och glädje. Hans lycka är
arbetet, den stege, på vilken han klättrar mot
stjärnorna, men som förlorar sig som en nålspets i
perspektivet uppåt bland moln av okonstnärlighet, av
okunnighet, av egennytta, avund, kabaler — och
<i>skönhet</i>.

   Skulle vi inte kunna trivas här som kamrater med
samma oupphinneliga mål? Hemma böra vi väl
arbeta, men här borde vi kunna bänka oss tillsammans
under sång och glädje. Var och en skulle stiga fram
och visa vad han kan bättre än alla andra, ty varje
människa kan ju litet mera än alla andra människor
—   resultatet lär ju kallas personlighetens apoteos!


   Låt mig nu höja mitt glas för samhörigheten inom
dessa väggar! Och för längtan efter att förstå den
skönhet, som finns även här inne. Här finns valörer,
oupphinneliga med något konstinstrument, och när jag
ser på er, mina kamrater, bli ni också intressanta och
svåra att få fram karaktären på eller av — vilket ni
vill. I varje vrå av detta rum finns avgrunder av
skönhet! Nåväl — dyk ned i dessa avgrunder och
älska, arbeta!

   Jag erinrar mig något vackert som skrevs för fyrtio
år sedan av en för övrigt rätt suspekt figur, en herre
som uppträdde i teaterkostym och kallade sig Sar
Péladan och blev chef för en konstnärlig
sammanslutning, som fick namnet Rose & Croix. De äldre av
oss komma nog ihåg denne underjordiske herre, som
gick omkring klädd i ett slags pseudoassyrisk kostym
i Montmartre i Paris.

   Men i företalet till Rose & Croix’ illustrerade
katalog skrev han följande sats, som jag ännu gillar och
som min unga fästmö skrev in i min första skissbok:

   »L’art est le grand mystère, et lorsque ton effort
aboutit au chef d’œvre, un rayon du divin descend
comme sur un autel.»

   Om någon av de närvarande till äventyrs icke skulle
kunna översätta detta till svenska, vill jag göra det
så här:

   Konsten är det stora mysteriet, och då din möda
tagit sig uttryck i ett mästerverk, sänker sig en stråle
från det gudomliga ned som på ett altare.

   Jag hälsar er, mina bröder, och önskar Klubben
all lycka.
</chapter>

<chapter name="Tal vid en gammal fiskares grav">
<h2><small>TAL VID EN GAMMAL FISKARES GRAV.</small></h2>

  Den man som vi nu efter helig nedärvd sedvänja
återbördat åt jorden, vår käre vän Johan Söderman,
var icke skapad efter vanliga mått. Sedan länge
hade han lämnat den åldersgräns som är de flesta
av människors barn tillmätt och denna nåd att få
ett långt liv — inför den kände han både
tacksamhet och ansvar. Ty han hade ett barns hjärta
förenat med gubbens vishet. Barnet i honom var
glädjespridaren och gubben var försonaren, den gode,
inför vilkens själ allt tedde sig gott och rättvist,
därför att han själv menade så gott och vackert
med sitt liv. Han trodde på en högre och djupare
klarhet än människornas, och när ålderns krämpor
stundom anfäktade honom, betraktade han varje sådan
anfäktelse som ett rop på sig själv. »Jag har haft
bud efter mig», brukade han säga. Denna ständiga
förbindelse med de höga och underbara makter, som
styra våra öden, var grundtanken i hans tillvaro på
äldre dagar.

  Johan Söderman var en rastlös arbetare. Han satt
icke länge stilla på samma ställe och detta berodde
på ett verksamhetsbegär, ett tvång att handla, en
längtan att vara nyttig. Denna egenskap är väl värd
att beakta i en tid då lättfången vinning tycks vara
på väg att segra över arbetets ära och välsignelse.
Jag sade »tycks», ty jag tror att bättre tider stunda
och att människorna var och en i sin stad så
småningom åter komma till insikt om arbetets och icke
listens, förslagenhetens och lättjans berättigande. Ty
vi människor äro skapade att arbeta och att njuta
arbetets frukter och glädje.

  Johan Söderman var en havets arbetare som sig
bör i vår skärgård. Och han <i>kunde</i> sitt yrke, sina
yrken. Han <i>kände</i> skärgården och var mannen att
reda sig själv om det gällde. Den som sett honom
lägga sina skötar ensam och ta upp dem ensam i
storm med hjälp av sin stolta tro på kunnighetens
välsignelse, med hjälp av sin sundhet, sina sega
muskler, sina tänder, om det behövdes när brisarna
svärtade havet och skummet rök över hans eka, den
skall alltid minnas honom som en karl för sin hatt,
som en föresyn för senfödda släkten, en man, för
vilkens minne ungdom och ålderdom böra buga sig
och fatta föresatser i ädel mening.

  Jag känner honom sedan snart en människoålder
och för mig står han som en symbol av den
vackraste svenskheten, den ärliga, som icke av något
låter sig bestickas. Hans ljusa lynne, färdigt till
gott och förnämt skämt, till djupa samtal mellan
ärliga män, till tro på mänsklighetens väg fram
till klokhet och godhet genom krig och kriser, hans
sinne för naturens skönhet, för den poesi, som trots
allt lever bland oss här ute, alla dessa egenskaper
hade han fått och var tacksam för gåvan, en
tacksamhet som han ofta gav uttryck åt under sena
kvällar långt ute i havsbandet, då vi tillsammans
försökte lösa livets gåtor, ett företag som vi båda
ansågo väl värt att ägna oss åt.

   Johan Söderman samlade vänner och fick dem.
Jag vet få i detta land, som ägde hans förmåga
i detta hänseende. Och detta berodde uteslutande
på det goda och ädla i hans karaktär. Vi, som hans
minne trängt ihop vid hans grav, känna det alla
och känna det djupt.

   Och nu vill jag i alla goda kamraters namn hälsa
dig farväl, gamle och gode Johan Söderman, du
<i>man</i>, du poet, du hederlige, ädle svensk! Jag
överlämnar dig åt de makter, som förvandla din kropp
och göra anda och själ av maskar. Din själ — å
käre Johan! Den är på väg i en bättre skuta än
din gamla <i>John</i>, i en skuta med sidensegel och
gyllene rår med kurs till evinnerliga harpolekars land.

   Far väl!
</chapter>
<chapter name="En intervju"> 
<img></img> 
<h2><small>EN INTERVJU.</small></h2>

Scenen en salong fylld av konstsaker, mest
exotiska. Dyrbara draperier av orientaliskt ursprung med
lätt småländskt inslag. Silver, ädelstenar — »man
kommer snart inte fram för allt skräp», säger den
lagvigda makan. En mäktig bokhylla som sväller
av sköna och djupa tankar, de flesta riktade till
mig personligen, åtminstone i dedikationsexemplaren.
Mattor av oskattbart värde, i färger som gå ihop
med ägarens själs.

Från mina fönster ser jag Hagaparken, Haga
tingshus, Brunnsvikens bölja klar, några gamla
Bellmanshus, Stallmästargården, dit jag ögonblickligen går
om servering eller mat hemma icke skulle passa
mitt tillfälliga lynne, ett upplag av granit, betong,
plank och bräder, styrt och härskat av en gammal
arbetsbas, som i fråga om fetma och blå näsa icke
lämnar något övrigt att önska, en utmärkt modell
och ett avskräckande exempel av hög valör.

   I min gamla förnäma Carl Johanssoffa sitter jag
på ett myskoxskinn från Nordgrönland och röker
cigarretten Broadway Blend à 4 öre,
Virginiabouquet, banal men lämplig för situationen, ty jag
väntar ett besök av mig själv, nej, jag är icke
mystiker, min förtjusande läsarinna, jag är realist
—   men det kan möjligen intressera er att jag för
tillfället förstrött bläddrar i en billig fransk bok
med den rätt fascinerande titeln <i>l'inquiétude sexuelle</i>.
Tänk att sådana ting fortfarande intressera mig trots
min mogna ålder! Nå — man är slagen till slant! —
Jag väntar alltså besök av mig själv. Ty jag är
resultatet av många, ja, alla generationers försök
att skapa ett verkligt original, en enhet, men det
gick inte — jag blev en schizofrenisk produkt. Jag
är professor och akademiker i dubbel måtto — här
i min salong är jag professorn och väntar nu
journalisten, redaktören och bohemen Albert, som vill
intervjua mig. Jag är rädd för intervjuare, ty de
publicera alltid raka motsatsen till det jag anförtror
dem.

   Nu torde någon, och med skäl, anmärka, att jag
vid det här laget borde ha skrivit tillräckligt ofta
och mycket om mig själv. Men mitt försvar är att
jag är den enda människa jag känner intimt. Och
ju oftare jag på sista tiden konstaterat min ovanligt
renodlade schizofreni, ju mera har den ena halvan
börjat titta lömskt och intressant på den andra. Jag
längtar stundom efter en ters (apropå halvan) för
att kunna döma mellan mina båda naturer — ja, där
ser läsarinnan  själv, hur  redaktören stundom tar
loven av akademikern. Och blir en simpel
calembourist.

   Det ringer. Ett rek kan det inte vara, ty i en
sådan ringning ligger något av triumf, av <i>pompa
solennis!</i> Nej, det måste vara jag! Hur skall jag
nu kunna ta emot mig själv på ett värdigt sätt?!

   Jag sitter kvar på mitt myskoxskinn, slänger
<i>l’inquiétude sexuelle</i> bakom Carl Johanssoffan och
griper den bok jag har inom närmaste räckhåll. Det
är <i>Magnalia Medico-chymica</i> oder Die höchste
Artzney- und Feurkünstige Geheimnisse etc. etc., tryckt
efter Paracelsi handskrift och »den Curiosen zu
Gefallen publiciret» von

<table o>
<td c><poem>Johanne Hiskia Cardilucio
Com. Pal. Phil. & Med. Doct.</poem>
</table>

   Jag vill nämligen imponera på mitt andra jag
med en viss lärdom. Ty jag är ju själv doktor — — 
— men jag är litet generad över den utmärkelsen,
ty jag håller styvare på ett doktorat bakom vilket
ligger en avhandling och en disputation. Nå! Alltid
kan man något, äss det skulle gälla livet.

   Ett av mina hembiträden störtar ut i tamburen
för att undersöka, om det är en man med en
räkning eller en deputation av politici, som vilja
betyga sin vördnad inför den fasthet i fråga om politik
som jag visat genom att inte säga ett ord — — — 
Det är jag själv som kommer. Rent automatiskt
tar hon av den  nykomne överrocken — — — är 
professorn hemma? — — — hon stirrar på mig
och tror möjligen, att hon eller jag är galen — — — 
men är van att se underbara ting i mitt hem och
återgår till sitt arbete.

   Jag kommer in till mig själv. Jag är inte servil,
jag hälsar nästan gemytligt, ja, nästan bekant på
mig själv. Naturligtvis har jag rest mig, ty man
måste vara hövlig mot tidningarna — annars kan
man få sig ett tjuvnyp.

   —     Ja, kära ni, säger jag, vad skall det nu tjäna
till att intervjua mig? Och för resten måste jag
medge att jag är rädd för folk av er typ — fast
ni ser ju ovanligt sympatisk ut — men vad nytt
kan ni få ut av mig? Inte ett dugg? Jag har blivit
en äldre filosof utan skola, jag tror inte på något
eller någon, men jag menar väl med allt och alla.
Ni som skriver i tidningar är ju tvungen att leverera
så eller så mycket till varje nummer, men vad gör
ni, då ni inte har någon inspiration?

   —     Förlåt, professorn, men är det jag eller ni
som intervjuar?

   —     Förlåt, jag ger mig — nå, fortsätt för guss
skull, men gör intervjuen kort och smärtfri!

   —     Jag ville egentligen veta hur professorn ställer
sig till den nya konsten — — —

   —     Ursäkta, herr redaktör, men för mig finns bara
ett slags konst, och den är varken ny eller gammal.
Den har alltid funnits. Men det har stundom
kommit tråkiga perioder, då konstnärer ha grälat om
konst. De, som gräla, tycka bättre om gräl än om
konst. Och äro antagligen inga konstnärer.
<img>Ja, kära ni, vad skall det nu tjäna till att intervjua mig?</img>
— Men nu tycker jag att jag borde få en syl
i vädret! Det är ju jag som intervjuar. Hur trivs
professorn med sina elever på akademien?

— Jag måste säga att min tillvaro där är rätt
behaglig, ty jag är den som lär mig mest genom
att titta på flickornas och pojkarnas arbeten. Det
är jag som blir kunnig i fråga om proportioner och 
känsla för linjer och valörer. Det är jag som är
lärjungen.

   —     Men, herr professor, hur fan — ja, jag stavar
detta ord av hövlighet med litet f — hur fan har
ni vågat åtaga er en befattning? Ni är ju
egocentriker — ni begagnar er av elevernas personligheter
och lär er själv mer än ni kunde förut genom att
se deras felteckningar och därigenom lägga ett plus
till er egen kunskap.

   —     Ja, det är så — med den inskränkningen, att
det icke är felteckningen jag lär mig något av, utan
av de linjer som jag ser konst i. Stundom kan det
blixtra till i en enkel croquis och jag vill se ett
människoöde genom de linjerna. Och jag önskar
pojken eller flickan lycka och framgång, fast jag
inte säger något, men det känna de nog själva.
För övrigt tycker jag att ni är åtskilligt fräck, ni
går in på personligheter enligt journalisters sed och
ni ville ju från början veta vad jag tycker om den
nya konsten! Jag har nyss sagt litet om konst.
Men jag skulle vilja tillägga att det skulle icke
skada med litet mera kunskap och arbete — jag
menar att de unga skulle ägna sig åtskilligt mera
åt naturalismen, åt att rita av, att måla av
samvetsgrant vad som helst, en människa, en sko, en
flygmaskin, en rock. Det förefaller mig som om de unga
inte skulle ha tid att gå till botten med en sak,
som om de skulle ta sakerna från ytan. Man skall
börja inifrån. Man måste uppfostra sig själv till
vilja och arbete.

   —     Hör nu, herr professor, ni är ju en gammal
stofil — — —
   — Så har ingen intervjuare hittills vågat kalla
mig — — — 

   — Men jag är ju du!!!

   — Nå, men inom gränser! Kom ihåg att jag är
en vördnadsvärd, äldre, bättre, under utmärkelser
dignande herre. Du kallar mig Du! Det är också
ett tilltag, det är icke gentlemannalike. Vem är äldst,
du eller jag? Jag är äldst, ty jag var konstnär
innan Du fanns till. Basta!

   Plötsligt såg jag min gäst falla ihop på sin stol,
hans ansikte blev blekt och hans hår grånade
synbart.

   — Låt oss lägga bort titlarna, sade jag och räckte
min hand. Jag är i alla fall äldre student — 
östgöte 1888 — tack ska du ha! Men du måste skaffa
dig lite mera underbyggnad. Det är förfärligt tråkigt vad
du är okunnig. Det hjälper inte med Nordisk Familjebok, 
som finns på alla hyggliga redaktioner, ty man
måste ha facklitteratur — och här kommer du och
intervjuar en äldre estet — vad kom åt dig? Mår
du illa?

   — Nej, inte alldeles, men jag är överväldigad av
ditt sätt att tala — och av din lärdom, men kan jag
inte nu få fortsätta med mina frågor? — kom ihåg
att tidningen går i press om ett par timmar och
det här ska ju tryckas, <i>tryckas</i>, stereotyperas — 
hur är din ställning till de moderna kvinnorna? Tala
nu uppriktigt.

   — Jo, tackar allra mjukast, jag är verkligt
förtjust i den sista generationen. Den, är saklig, ganska
ärlig och i varje fall mindre hycklande än min
generation var. Men minns att du talar till en akademiker 
—   din ton börjar få en viss prägel av intimitet, som
jag icke gillar. Naturligtvis är jag på grund av
min höga ställning i Roslagen omgiven av ungdom
som giljar till mig, men — det kan du få berätta!
—   jag är alltid den ädle och gråhårige farbrorn. Nej,
inga backfischar — dem unnar jag åt en yngre
generation! Men jag måste medge, att jag är mycket
intresserad av jämnåriga, äldre kvinnor med
erfarenhet och allmänbildning, ja, till och med
specialbildning, och träffar jag ett gott huvud bland dem
blir jag glad och galant och pekar utåt havet och
visar vågornas rörelse och fåglarnas flykt och tittar
de till synes tankfulla kvinnorna rakt in i pupillerna.
Det är vackert att se! Samma vågor gå på bottnen
av deras ögon som där ute åt Åland till.

   Och jag säger: Ack ja! Behagar ers nåd en
skriftlig förbindelse på min vördnadsfulla sympati eller
en cigarrett?

   Vad skall hon svara? Hon suckar och vinden svarar
från Ålands jäsande hav! Nå, vi förstå varandra
och livet   leker för  mig, bin surra, humlor mumla
och talgoxen, som rett sig ett bo i den tyska mina
jag monterat upp på min gård, flyger rakt ur
hornhålet för   att hämta   en  larv från en gren av en
lind åt andra kullen ungar.

   —  Hör du min nya och emaljerade bror! Jag ber
fortfarande få påpeka att det är jag som är
intervjuaren. Men jag får inte plats i tidningen för all
din sentimentalitet och — ja, låt mig säga erotik.
Jag har tvungits intervjua många äldre kvinnor, men
det finns   väl gräns   för din sympati åt det hållet.

   —  Jag   talar bara  om  jämnåriga. För dem finns
ingen ålder, ty varje människa känner sig ung och
nästan blyg, hur gammal hon än blir.

   —     Ditt tal är dunkelt. Det påstås att du ville
bli doktor i latin och grekiska, då du var ung, men
att Bruno Liljefors förmådde dig att ändra kurs.
Du skulle ha kunnat bli vad som helst på den tiden.
Du ville bli husarofficer och rida som satan över
Ränneslätt. Du ville resa till det mystiska klostret
på Athos och gräva i gamla luntor och sitta och tänka
på din navel.

   Med en majestätisk rörelse fattade jag Cardilucii
bok, som jag raffinerat haft inom räckhåll för det
fall mitt andra Jag skulle komma in på
filosofiska funderingar. — Hör du, min gosse, sade jag,
det är   sant att jag ville bli militär och jag  var
samtidigt kär. Jag gick omkring i Smålands skogar
och grät och var förtvivlad, därför att jag inte
hade pengar. Här står det: »<i>Desperatio facit
monachum, aut militem</i>», det är uttytt: På grund av
förtvivlan blir man antingen soldat eller går i kloster.

   Jag blev intetdera.

   —     Men din sympati för äldre, ja förlåt, jämnåriga
kvinnor förstår jag inte riktigt.

   —  Därför att du är för ung! Men det finns
naturligtvis  satkäringar, och i fråga om att ställa till
djävulskap äro vi män barnungar i jämförelse med
gamla    kvinnor. Det fanns en gång en påve, som
hade valt namnet Pius II. Han var av den förnämliga
släkten Piccolomini, diplomat, lärd, skald,
historiograf. I hans kärleksdikt »De Eurialo et Lucretia»
finnas   två rader som tyda på hans erfarenhet om
gamla    kvinnor och munkar:
<table o>
<td>     <poem>Non audet stygius Pluto tentare quod audent
     Effrenis monachus plenaque fraudis anus...</poem>
</table>

vilket jag skulle vilja översätta så här:

   <i>Själva Djävulen drager sig för att pröva och våga
allt som en lössläppt munk och en satkäring våga
sig på.</i>

   —     Vad du måtte vara lärd! Jag är nästan
överväldigad.

   —     En redaktör får inte bli överväldigad. Han
måste tyda den intervjuades ord så, att de passa
för tidningens politiska, etiska och framför allt
ekonomiska intressen. Annars blir han avskedad. Akta
dig! Jag är absolut frigjord. Min struktur är en
cylinders. Jag har varken höger eller vänster. Jag
blir snart absolut ensam. Mina gamla vänner dö
som flugor. Men min småländska energi håller mig
uppe. Säkert blir jag mycket gammal — om jag
inte tillfälligtvis skulle dö — ty jag är seg,
outslitlig — åtminstone kan Du inte slita ut mig. Och
jag gör numera intet annat än det jag vill.

   —     Förlåt, kära bror och schizofreniska hälft, om
jag tror att du skryter. Får jag anteckna det?

   —     Anteckna vad du vill! Det är ju egentligen jag
som skriver din intervju.

   —   Är du en lycklig människa?

   —     Lömsk fråga! Ja, ty för en filosof finnas icke
dessa båda begrepp, lycka och olycka, som
motsatser. Dem har jag för länge sedan lämnat bakom
mig. För mig ligger livet så klart och följdriktigt,
att jag inser att det icke kan fungera på något annat
sätt. Jag har ingen längtan efter något annat än
arbete — tja — men resten får bli min ljuva
hemlighet.

 —  Hur gammal är du?

 —     Jag är varken gammal eller ung. Jag är möjligen
 både gammal och ung, mest ung. Och naiv — men
 det får du inte anteckna.

 —  Naturligtvis inte! Även journalister ha hänsyn.

 —  Det    tror jag inte. Har aldrig sett  det.

 —  Hur är din ställning till kritiken?

 —  Ingen. Jag känner ingen kritik. Den, som 
kritiserar mig, är mycket korkad. Jag kan väl inte vara
 på annat    sätt än jag är. Och om herrar    doktor X.
 eller Y. ha något att invända mot mitt arbete, kan
 jag inte      lägga    om det  så det passar dem. Jag
 skulle dock önska litet mera kunskap hos kritici och
 litet mera entusiasm. De kunna inte ge sig helt.
 De måste alltid komma med ett minus, en
invändning, en diskvalifikation — och de förstå icke att
 en konstnär genomlöper perioder av sökande, vilka
 äro nödvändiga för hans utveckling. Och oftast snobba
 de med sina kunskaper  i konsthistoria och        göra
 jämförelser, finna härmningar, söka fel, se på sig
 själva i källan som Narkissos.

 Nej — om de verkligen kunde förstå konst, skulle
 de själva vara skapande konstnärer och jäkla styva
 sådana efter deras stora ord och åthävor att döma.

 —  Hör       nu,   du talar så fort, jag hinner inte
 skriva — — —

 —  Nå, är det din  uppgift att skriva?  Vore     det
 inte bättre att      tiga och  ägna dig åt något 
praktiskt. Du ser ut som en yngling »nyss från plogen
tagen». Gräv i jorden, sköt om gödslingen, det är
tydligen det enda du förstår av jordbruk, och till
jordbruket hör du!
<img>Herr professor! Jag undanber mig ohövligheter!</img>
— Herr professor! Jag undanber mig
ohövligheter!

— Herr redaktör, jag undanber mig intervjuer!
Jag är trött på det här! Och när jag får läsa er
dumma tidning i morgon står där raka motsatsen
till det jag sagt. Ni får ursäkta! Jag har inte tid
längre — jag håller på att skriva en bok, ge er
i väg och hälsa er chefredaktör! Får jag ringa efter
en bil?

— Det var tråkigt, det här, är vi inte bröder
längre?

—  Nej — nå för resten, gärna för mig, visst!
Vi ä ju samma person. Jag ber om ursäkt. Ja, det
var trevligt att träffa dig, men du kan gärna skicka
upp korrekturet i morgon, jag kan ju ha sagt
dumheter och du har kanske missuppfattat vissa ting
—  ingen orsak, välkommen igen, men jag är mycket
upptagen, ring ett par dar i förväg.

Och jag gick ut i hissen och lämnade mig själv
ensam hemma.

Jag läste lite Goethe innan jag somnade.
<table o>
<td><poem>»Du kommst nie ins Idéenland.»
So bin ich doch am Ufer bekannt.
Wer die Inseln nicht zu erobern glaubt,
dem ist Ankerwerfen doch wohl erlaubt.</poem>
</table>
Jag tänkte inte på mig utan på min schizofreniska
hälft, redaktören.
<img></img>
</chapter>

<chapter name="Östhammar">
<h2><small>ÖSTHAMMAR.</small></h2>

  Jag kommer direkt från det bullrande, jäktande
Östhammar, där jag irrat omkring på de villsamma
gatorna. Jag går och tänker på min gamle vän
Fakirens ord: »I det bullrande Åmål avlade jag trots
alla en storstads frestelser en glänsande
professorsexamen.»

  Jag är i staden för att köpa en min fina näsa
passande tvål och fylla min gulddosa med ett samma
organ värdigt snus.

  Men alla tvålar som underställas min prövning
lukta demimonde för att använda ett milt uttryck
och snuset är torrt som snus och av en fruktansvärd
lantlig odör, fast det bär det halvt aristokratiskt
klingande namnet Mellanrappé.

  —  Är det ert bästa snus?

  —  Ja, det köper alltid provisorn.

         Ur djupet av min själ beklagar jag provisorn.

  Solen bränner och jag törstar. Men Östhammar
är torrlagt som Sahara. Jag lider dödsskuggans kval
och söker mig ned till hamnen för att åtminstone
få en näsa tjärdoft från någon fartygssida och få
trängas med gamla beckbyxor, för vilka Östersjön
är ett tvättfat. Intet fartyg, ingen beckbyxa. Jag
återvänder till staden.
  
 I dess utkant upptäcker jag i ett potatisland en
båt med bottnen i vädret och ett hål i plankorna, ur
vilket ett präktigt nässelstånd skjuter upp. Den båten
är den sista reliken av stadens stolta fartygsflotta,
som fordom behärskade haven, upplyser mig en
gammal man med röd näsa. Av utseendet och läget att
döma tycks båten åtminstone för tillfället vara ur
trafik.

   Människorna betrakta mig misstroget, nästan
hotfullt och jag känner mig utstött och överflödig,
Varg i Veum. I en tvålbutik gör jag ett sista
förtvivlat försök, men samma demimondelukt möter mig.
Är staden verkligen ett Gomorra? Det viskades så
för inte länge sedan.

   Solen bränner allt hetare. Tungan låder vid
gommen. Då rusar jag beslutsamt bort till stadens
vattentorn, tömmer det i botten i ett drag och återvänder
med hundra kilometers fart till det offerställe där
jag för närvarande sjunger mina galdrar.
</chapter>
<chapter name="Jultrafik">
<h2><small>JULTRAFIK.</small>
</h2>
  Efter att nyss på Vasagatan genom ett vigt och
blixtsnabbt hopp, värdigt en loppa — mutatis
mutandis  —  ha räddat mitt   dyrbara liv   ur dödens
käftar, vilka representerades av en lymmelaktig
motorcyklists vidriga vehikel och dess bönholk, kommer
jag till följande tankeresultat: Av samma orsaker
som den berömda ångvisslan i Baku efter trettio års
oavbrutet tjutande natt och dag genom sin plötsliga
tystnad kom alla stadens innevånare, utom förstås
de stendöva, att rusa upp ur sömnen yrvakna och
undrande vad som hänt, skall ett plötsligt
avstannande   av trafiken komma   människorna   att få en
nervattack. Så småningom skall en man som
stannar, ögonblickligen interneras av en framrusande
poliskonstapel såsom obekväm för vår växande
trafikkultur. Så småningom skall  farten och bullret icke
märkas  eller höras. Och så småningom skall trafik-
och bullerkulturen, när den blir fulländad, verka som
dödstystnad, medan den verkliga tystnaden skall låta
som en krevad.

  En räv i skogen reagerar ögonblickligen för en
för honom obekant rörelse eller färg, ty han
observerar allt ovanligt och vidtager genast
skyddsåtgärder. Endast genom tystnad, orörlighet eller 
skyddande likhet med bakgrunden kan man komma ett
vilt djur inpå livet. Om mänskligheten skulle kunna
driva den skyddande likheten till sin spets, skulle
var och en tro sig vara ensam, och en gång skall
trafiken i dess högsta potens verka som en
dödstyst gående, väloljad, oändligt invecklad maskin, där
motorer och människor äro hjul och kuggar,
oklanderligt ingripande i varandra. Alla skydda sig helt
automatiskt och begreppet »swedish crossing» blir
en omöjlighet, en förnuftsvidrighet.

   Vi ha nu kommit så långt även i Stockholm att
det faktiskt är säkrare och lugnare att åka än att
gå. Så småningom skola våra ben försvinna eller på
sin höjd synas som relikter i form av naglar på
sätesmusklerna. Groteskt kanske, men biologiskt
riktigt. Vi bli nog underliga, ju mer vi närma oss
fullkomligheten.

   Överraskningar komma ej att finnas till för oss
med den fart utvecklingen tagit på sista tiden. Vi
skola ej vända oss om av nyfikenhet, även om några
ton dynamit skulle krevera bakom oss.

   Men än finns oskulden och primitiviteten kvar på
bondvischan, åtminstone i Väddö socken.

   I höstas kom jag genom skogen ut på en väg och
såg på långt håll en bonde nalkas med sävliga steg.
Jag ställde mig med en tallstam som bakgrund och
stod orörlig bara en meter från vägkanten.

   Bonden gick och petade sig i näsan noga, utan
slarv, som om han sökt efter något i lilla hjärnan.
Jag stod absolut synlig, utan något framför mig,
men mina kläder hade den riktiga färgen. Då han
kom närmare, kände jag igen honom. Det var en
gammal kamrat från många sjöfågeljakter för trettio
år sedan.

 Äntligen fann han något i lilla hjärnan och
betraktade det   intresserat. Då han    var   mitt framför
 mig på ungefär två meters avstånd, ropade jag som
 en gråsäl i brunsttiden. Han reagerade 
ögonblickligen och jag drar en slöja över reagensen. Han
blev eldröd i ansiktet och sade:   »’an kan rent ta
 livet hur mej, Hengström. Hä hinte rätt!»

 Och vände och lopp hem.

 Ja, så pojkaktig kan jag vara än.

 Skulle jag ropa så där på Drottninggatan, finge
 jag säkerligen plikta för förargelseväckande
beteende, under det att en chaufför får tjuta mycket
 värre utan att rättvisan reagerar. Det räknas honom
 fastmera som förtjänst.

 Livet är underligt. Men jag känner ännu så länge
 ingen annan form för tillvaron.

 En god jul med feta och rökta saker att äta,
 motståndskraftig fysik och mycket av frid och
tillfredsställelse önskas alla.
</chapter>
<chapter name="En visa om kärlekens besvärlighet">
<h2><small>EN VISA OM KÄRLEKENS BESVÄRLIGHET.</small></h2>

<table o>
<td>Tillägnad <i>Anna Norrie</i>.
</table>
<table o>
<td><poem>Å moderen ho talade te doteren så här:
Nu kan dä va på tiden att du fäster dej en kär!
Du ä bleker å gul,
du bler gammel å ful,
å ti’n han löper unna som ett spennerockahjul.

Nej, ja kan inte lia att di kösser mej på mun!
En bler så ånnatröten bara på e lita stunn.
Köss på köss vell di ha,
dä kan allri va bra
för hjärtat å för levern å för bägge longera!

Å moderen ho talade å svarade igän:
En köss får en la töla ve, äss en ska ha en vän!
Nog kan kära hitta på
varre stollatyg än så,
å kvenna, ho får lia å får tacka te ändå!

Kanhända ja kan lia att di kösser mej iblann,
men allri kan ja lia att di lägger snus ve tann!
Dä en helt annan sak
när di toggar tobak
men snus, dä ger en besker å besynnerli smak!</poem>
</table>
<table o>
<td><poem>Å moderen ho talade å svarade bardus:
Var finns dä väl en kär som inte gagnar läpasnus?
Dä ska kröddas på allt,
å si snus ä som salt,
å en köss förutan snus ä som en blolöser palt!

Kanhända ja kan lia att di snus lägger in,
men allri kan jag lia att di loktar brännevin,
nätt å jämnt att di slår
uppå rocken en tår,
närsom på söndagsmorgonen te körka di går!

Å moderen ho talade å svarade så här:
Gu tröst oss, arma barn, ja tror du allri får nån kär!
Nä, du gör dej för fin,
för så långt sola skin,
så finns dä ingen kär som inte gagnar brännevin!

Nu haver jag bedragit dig, o kära moder min!
För ja kan li bå köss å snus å lokt å brännevin,
å dä ä utå smek
som ja vurti så blek,
för kära, di ä gjorda blott å falskhet å svek!</poem>
</table>
</chapter>
<chapter name="En ynglings visa">
<h2><small>EN YNGLINGS VISA,</small></h2>
<table o>
<td>även tillägnad <i>Anna Norrie</i>.
</table>
<table o>
<td><poem>Kom alla svenska flecker, som haver ett friskt mod,
kom in uti mitt ägandes hus att äta ve mitt bord!

Väl har ja inte sogel, väl har ja inte brö,
för fatti har ja vatt å ska bli allt te min bleka dö!

Men rättera ä monga, å fullt vartenda mått,
å allt uppå mitt dukade bord, dä har I själv bestått!

Ett fat ä fullt mä kössar å ett mä famnatag,
ett fat ä fullt mä tjarlekens ord å lygn å alla slag.

Ett fat ä fullt mä klappar, ett fat ä fullt mä smek,
ett fat ä fullt mä hånnatröck, som I har gett på lek.

Ett fat ä falska tårar, ett fat ä ögnablink,
ett fat ä fullt mä fotatramp å ett mä stjärtavink.

Men dröcken ja upphäller att skölja maten ner,
det är en ynglings rysliga gråt, ja som han grät för er.

Nu får I sätta i er så möcke som dä hinns,
ja reser snart te ett främmande land, där inga flecker finns!</poem>

   Jag inser mycket väl det vanskliga i att skriva
visor i folkton. Ty man har ju gunås fått så mycket
kultur i sig att man nästan storknar. Men Anna
Norrie bad mig och jag kunde icke motstå så
älskvärt framförda böner.

   För övrigt är det väl icke meningen att man skall
skriva så, att läsaren eller åhöraren skall tro att det
verkligen är visor, framsprungna på folkets läppar,
som det så skönt heter. Utan fastmer ett uttryck av
sympati för den levande ande av humor och sund
sentimentalitet som tycks vara inblåst i de fattiga
och lättsinniga odlarna av våra nordliga ängder. Som
ett hjälpmedel att bära fattigdomen och övervinna
lättsinnet.

   Nu är det frågan, huruvida lättsinnet bör
övervinnas eller ej. Jag överlämnar detta spörsmål åt
filosoferna. Jag skall emellertid be att få behålla min
ranson därav. Jag vill framhärda i min föresats att
icke springa till telefonen, om jag håller på att måla
ett vackert moln och någon ringer på. Pigeschen
kommer störtande, slående kullerbyttor över mina
egenhändiga klippor och förstör morsans vackra
teckning som jag är lika rädd om som om mitt vitöga,
och väser andtruten: — 00000 riks vill tala med
herrn! Han står kvar i telefon!

   Jag svarar med ett lugn som knappt överträffas
av naturens eget, då den som förströelse roar sig med
att demolera Messina: — Låt honom stå kvar, tills
han ruttnar! Och med en oefterhärmlig gest med
penseln uttrycker jag en liten bråkdel av det vackra
som i växlande färger och valörer passerar Ålands
hav.
  Men jag märker att jag kommit in på avvägar.
Jag höll på att glömma önska er alla god påsk.
Egentligen förstår jag inte varför man skall äta ägg
under påsken. Jag för min del äter inte mera ägg
då än vanligt, så att mig går högtiden som ägghögtid
betraktad ganska spårlöst förbi. Mitt enda glädjeämne
är att riksdagsmännen ha lov under den här tiden.
Och stenograferna och tidningsläsarna och politici och
vaktmästarna och nästan alla människor.

  Jag är närapå den ende som under denna
slöhets-period måste tänka på nästa nummer. Jo, apotekarna
också, och läkarna och havande kvinnor och
barnmorskor! Ja, vi bli ju några stycken som vaka och
se till, att ingen stjäl vårt avlånga land.

  Tydligen har jag avlägsnat min tankegång rätt
långt från mina visor, som jag började med, men när
man skall skriva om påsken och icke har några
särskilda synpunkter, något originellt att komma med,
blir man arg, rädd och ledsen. Ty de andra
skämttidningarna göra ju så mycket nytt i den vägen. Jag
vet ingen ny ägghistoria. Jag har vistats utom
Sveriges gränser ganska länge och sökt i alla möjliga
arkiv för att finna något gammalt obekant som skulle
verka nytt, men fåfängt. Jag vet bara att man äter
ägg en kväll under påskferierna.

  Men ett sådant rekord som Simon och jag gjorde
i ett litet kuskkafé klockan fyra en morgon, är nog
ouppnått. Vi drucko ur två dussin råa ägg var, sampt
medh något PORTER. Därpå gingo vi hem och skrevo
var sin ledare i en morgontidning. Huruvida de blevo
antagna, vet jag ej, kan jag ej påminna mig. Men det
var åtminstone livslängtan, långt större än Ellen Key
drömt sig.

   Hade det inträffat vid påsktiden, skulle jag nu
haft något att skriva om, men jag minns något grönt
—   antagligen träd och gräsmattor — och någon
fågelsång — antagligen lokomotivtjut från Centralen.
Idéassociationer alltså, värdelösa sådana, säger den ytlige.
Nej, värde herre eller värda signora! Ni misstar Er.
Låt mig hellre anta att vi firade vår påsk just då.
En fri man i ett fritt samhälle firar sin påsk när
fasen han vill. Man behöver ju inte stryka blod på
dörrarna just då för det, som i Gamla testamentet.
Över vilket för resten husvärdarna och polisen skulle
ondgöra sig.

   Det som retar mig, vid närmare eftertanke, är att
riksdagsmännen få påsklov. Statsskeppet skall under
detta åt djuriska njutningar ägnade lov vara
fullkomligt prisgivet för alla vindar. Åtminstone kunde
talmännen hålla på, men de äro ju så gamla att man
tar hänsyn till deras fysik. Jag tycker verkligen att
statens skötsel är så viktig, att parlamentet borde
fungera året om utan uppehåll. Den riksdagsman som
reagerar mot detta förslag, är ingen fosterlandsvän,
utan en krass egoist, en vampyr, som suger ut sina
tio kronor om dagen och, om han är lantman, köper
superfosfat eller s. k. påsamög (skånska) för att
rikta sina egna åkrar därmed. Om vi få krig med
Venezuela eller Andorra, ger han fan i. Och dock
kan jag med stöd av mina diplomatiska förbindelser
försäkra, att vi när som helst kunna vänta ett
förtvivlat anfall från någon av dessa stater.
Riksdagsmannen och före detta folkskolläraren Sandquist från
Väddö skakar på sitt grånade huvud och säger att jag
överdriver. Men jag överdriver icke. Jag vet absolut
vad jag säger.

   Jag skulle också önska att riksdagsmännen under
påsklovet något litet ville tänka över vad de ämna
säga. Dästa av hönsgårdens produkter, på kinesiskt
vis uttryckande sin tillfredsställelse, inställa de sig
på sina respektive bänkar. Undra på att riksdagshuset
spricker! Vem som helst skulle reagera för dylikt!

   Trots allt önskar jag båda kamrarna en god påsk
med fruktansvärt många ägg. Jag önskar hela svenska
folket och särskilt mina prenumeranter en lyckad
äggorgie. Och för min egen del önskar jag frid
och fröjd. Just nu när jag ser ut genom den svarta
rutan, strålar Vega i Lyran med sitt vackraste sken

—   och jag önskar att hon skall stråla, spruta
välsignelse ut över detta land, där skogen står och
fryser, därför att människorna som fått skydd, värme
och glädje av den, huggit ut den och sålt
förstfödslorätten för en vattvälling.

<tab><tab><tab><tab><tab><tab><tab>(1910.)

</chapter>
<chapter name="Ett besök i min gamla bygd">
<h2><small>ETT BESÖK I MIN GAMLA BYGD.</small></h2>

  Jag var för icke länge sedan nere i Småland, i
min vilda hembygd. Det var ingen lustresa jag gjorde,
men det var roligt ändå och jag kände igen
landskapet, fast min ungdoms ungträd blivit stora och
mina lekkamrater grånat och vitnat eller dött.

  Jag hade fått ett anfall av de rikas sjukdom,
<i>morbus divitum</i>, gikt — så att ni må icke tro att
det var vanlig reumatism som vilken fattiglapp som
helst kan kosta på sig, denna <i>morbus pauperum</i>
som genomsyrat svenska folket. En söndag gick jag
ut för att se på just den kyrkogården, där det
icke växte gräs, emedan socknens bönder voro så
fattiga. Men jag orkade inte gå dit fram. Det blev
för smärtsamt i en fot, men jag hann konstatera
många fakta. Mina lekkamraters söner hade
Fordbilar, i vilka de åkte vilt skrålande och med ända
upp till åttio kilometers fart. Det var bra att det
fanns diken att hålla sig bredvid och i.

  Men det hände att deras fäder kommo fram och
hälsade. Jag fick gråten i halsen av rörelse då jag
kände igen deras trofasta handslag och hörde deras
fråga om det inte var »Albet» som kom och som
blivit så grå i skägget.
   Jag orkade icke fram till det fattighus jag skrev
om i min ungdom, då minnet ännu icke klickade
Men jag mötte på vägen »Blinda Pojken» som väl
nu närmar sig de sjuttio. Åtminstone har han redan
passerat mannens climactericum, som ju lär vara
sextiotre. Han verkade som en etsning av Rembrandt
eller någon annan holländare, där han gick fram
och kände sig för med sin långa stav.

   Och jag mötte gamla Fia som förr skötte om
kyrkogårdens gravar men nu blivit så mycket över
90 år att hon rycker upp blommor, där hon skall
sätta ner blommor. Man åldras och många äro icke
de som bevara alla sina sinnen ända in i en mycket
hög ålderdom. Men jag tillhör en sådan släkt och
har för avsikt att icke tappa sugen.

   Jag hann emellertid att gå längs med ån där
jag snärjde min första gädda. Åns förnäma
bottenfärg fanns kvar, en blandning av asfalt och
holländskt gult, alltså en farlig en. Men näckrosbladen
bildade fortfarande sin matta och vassen stod och
darrade så där vackert för den svaga strömmen som
då jag var sju år och kastade mig i gyttjan efter
min första abborre i den ån.

   Det hade vuxit upp en liten köping i stället för
de få grå halvruttnade hus som funnos på min tid.
En by med elektriskt ljus och antagligen radio i
varje kåk. Man fick akta sig för bilar. På min tid
fick man akta sig för ett rapp av en tagelhurra,
serverat av en vadmalsklädd bonde på väg från
törgdag i Eksjö, en man som skrek och vrålade just
torgdagarna, men som kunde arbeta sig till blods
för hustru och barn de dagar han icke hade
anledning att festa.

   Och vid järnvägsstationen gingo flera av de gubbar
jag sett i min ungdom. Tar då aldrig ålderdom på
smålänningar eller måste man slå ihjäl dem med
knölpåkar?

   I ett torp strax bredvid bor min gamle vän
Kalle i Udden, enligt uppgift nu 96 år och
fortfarande vid vigör. Nu sitter han om söndagarna och
läser sin gamla bibel. Det gjorde han inte förr.
Då jagade han — och om man blir lurad av en räv
eller en hare, läser man just inte bibelspråk, särskilt
då man fått hålla på med dem i djup snö från
dagningen till solnedgången.

   Jag fick sol och skönhet där nere i mitt
barndomshem. Goda vänner, som jag vill kalla syskon,
hjälpte mig i mitt giktelände — och kyrkklockorna,
som svingade sin klang ut över min barndoms
lekplatser, abborrgrund och smultronställen, verkade ej
symboler av sorg och dysterhet utan som smekningar
i öron som ha hört litet av varje i den så kallade
moderna världen.

   Min hälsning och mitt tack till min barndoms
fattiga och dock så rika skogar och deras bebyggare.
</chapter>
<chapter name="Ungkarlsbruden">
<h2><small>UNGKARLSBRUDEN.</small></h2>

  Det var en gång en ungkarl som var en stor
suddare. Ja, det kunde till och med hända att han icke
kom hem till sin, lya på flera dygn, dem han tillbragte
på olika näringsställen i sus och dus med likasinnade.
För varje gång lovade han sig själv och sin
hushållerska bättring. Då han tyckte måttet vara rågat
beslöt han gifta sig med henne för att under ett
milt toffelregemente bli en stadig och ädel karaktär.

  Han friade och fick ja, hyrde större våning, ställde
till bröllop och för att taga avsked av sitt förra liv
på ett schangtilt sätt inbjöd han alla sina forna
kumpaner.

  Det blev en stor hippa med mycken glädje i hans
nya hem. Ett par av hans mest gynnade vaktmästare
passade upp och han tyckte nästan att det var som
om han var på krog. Men den här gången skulle
festen sluta i hygglig tid — vanlig stängningstid
med kanske litet förlängning.

  Bruden var stolt, lycklig och förstående. Hon drog
sig tillbaka för att låta sin man taga ostört avsked
av vännerna vid den sista nattgroggen efter
sillgratängen.

  Efter åtta dagar kom brudgummen tillbaka en trist
förmiddag.


   Men när han kom in i tamburen vart han
förvånad. Den hängde full av främmande kappor,
överrockar och hattar. Från köket hördes slammer. Han
störtade dit trots sitt förfärliga bakrus, som han
visserligen skött men skött illa, ty varje hastig takt
gjorde ont i hans stackars huvud. Där stod hans
hustru och lagade mat som om ingenting hänt.

   —     Vad i herrans namn är det för en massa folk
som håller till här.

   —     Ja, du kom ju aldrig hem, så jag hyrde ut
rummen — — —
</chapter>
<chapter name="Girighetens problem">
<img>— — — makten, äran och hela härligheten!</img>
<h2><small>GIRIGHETENS PROBLEM.</small></h2>

Detta är en tragisk historia om ett par julgrisar.
Julen skall ju vara en glädjens högtid och jag
medger att det måhända är grymt att komma med en
droppe malört, då det gäller glädjebägare. Men det
skadar kanske inte med litet allvar också för en gångs 
skull. Ty nog äro de vanliga julhistorierna något
utnötta! Mig kunna de inte längre röra till tårar.

Då jag nyss använde ordet <i>grymt</i> i samband med
julgrisar, var det ingen vits. Men må vem som vill
tro det och skratta i sann julglädje. Ordet kom av
sig själv, vilket betyder inspiration — och ändå är
jag ingen yrkesförfattare. Jag är en amatör som har
väldigt knogigt att få ihop en berättelse. Särskilt
har jag svårt att få den lång nog. Sutte jag den
heliga julkvällen i sällskap med läsaren, skulle jag
kunna klara saken på tre, fyra minuter. Men det är
något underligt med författarskapet, det skrivna ordet,
menar jag. Det vill tänja ut sig till prat.

   Emellertid har jag fått denna tragiska historia
av en präst, en gammal överliggare, som aldrig blev
mera än komminister trots allvarliga försök och
mäktiga bekanta. Han hade en gång vid en
provpredikan uttryckt sig så här: »— — — makten, äran
och <i>hela härligheten!</i>» Därför att han festat litet dagen
förut och icke var i god form. Sen lyckades han
aldrig, och fortsatte och dog som komminister. Men
han slog sig på biodling och ålfiske och blev
omtyckt som en folklig präst, den där trivdes lika bra
i kojor som i slott. Han blev vetenskapsman i sina
båda discipliner och kvitterade det jordiska aktad
och med det verkliga originalets skimmer över sig.

   Vi sutto en kväll vid toddyn, ty vi voro båda av
gamla stammen. Vi talade om ålens vandringar och
binas orienteringsförmåga och människosläktets
rörelse mot ett mål, vars uppnående skulle betyda
döden. Och plötsligt frågade komministern: —
Känner du någon psykolog?

   —  Nej! svarade jag sanningsenligt.

   —     Tycker du inte att den som kallar sig
psykolog — professor i psykologi till exempel — måste
vara en högfärdsgalen idiot? Är det inte som om
en karl skulle försöka lyfta sig själv i håret?

   —  Du har alldeles rätt!

   —     Kommer du ihåg vår gamle Upsiskamrat, som
slog sig på det där ämnet och blev galen?

   —     Jo, men jag kände honom inte så nära. Han
var naturligtvis innerst dum, fast han verkade lärd
inför filosoferna.
<img>Vi sutto en kväll vid toddyn.</img>
— Men jag kände honom, sade komministern. Han
var snål, sniken, girig, patologiskt rädd om pengar
och allt slags egendom. Jag bad honom en gång att
få låna 2 kronor och han bleknade. Men han var
nog begåvad att inse att hans girighet var sjuklig
och jag fick låna de 2 kronorna mot en revers.
Jag betalade efter två dagar, men under de dagarna
kom han hem till mig minst tio gånger och påminte!

— Du glömmer väl inte din skuld? Jag är fattig
och behöver varje öre. Och ändå hade han ett arv
vars ränta betydde en lektorslön. Och under tiden
höll han på att skriva en avhandling om <i>Girighetens
problem</i>. Det var synd att han inte hann få den
färdig innan han internerades. Den lär ha varit en
självbekännelse av högsta värde. Och sanning om
en själv är det högsta som kan presteras av en
människa. Men han skrev avhandlingen på
omslagspapper, på strutar, på klosettpapper, som han stal
på avträdet. Den ende som kände honom riktigt
var vår kamrat S. som studerade sanskrit och också
var galen. Han var motsatsen till psykologen. Han
var flott och bjöd och skrev på ogenerat åt vem som
helst som kom  med en växel. Han var filosof  åt
det buddistiska hållet och ansåg tid och rum vara
chimärer, löjliga inbillningar. Han dog just då hans
pengar tog slut och en docentur väntade honom.
Ja, livet är konstigt! Han studerade psykologen och
skänkte honom en gång några ris papper — och dem
gick psykologen ögonblickligen och sålde i en
kryddbod. Det finns  konstigt  folk, inte sant? Men  är
det inte ett intressant ämne; detta <i>Girighetens
problem?</i> Det ligger något modernt egocentriskt i det,
en jagets självhävdelse, som är raka motsatsen till
den österländska filosofi, som just nu översvämmar
oss och som vill att det egna jaget skall bort och
gå upp i ett alljag.     — Men nu lämnar vi det där
ämnet — vi ha       inte tid!   Jag vill berätta något för
dig, du som känner till bönder, för det är av
primitiva människor vi få lära oss något om psykologi,
inte alls av moderna herrar med nackbenor och
monoklar. Du har skämtat om dödssynderna någon
gång, vill jag minnas. Girigheten är en, avunden är
en annan et cetera. Avunden är kanske den farligaste.
Men har du inte tänkt på <i>småsnålheten</i> och vad den
innebär? Jag skulle tro att småsnålheten är kanhända
den futtigaste och löjligaste dödssynd, som en
människa kan vara behäftad med. Den är också den
vanligaste synden.
 
  —    Du har rätt, sade jag. Jag har umgåtts med
millionärer som kunna riskera hundratusentals
kronor i en affär, men vända på femöringen då det
gäller att betala en rockvaktmästare. De ha kanske
hällt i sig några flaskor champagne och frossat på
gåslever och ostron, men stå och tumma på slanten,
då det gäller en människa som är beroende av deras
lynne eller svagheter. Men jag tycker inte heller om
folk, som slänger en hundralapp åt en pojke som
springer efter en droska åt dem. Jag har träffat
sådana vettvillingar också. Men vad var det för en
historia — — —?

   —    Jo, nu skall du få höra — och jag ber dig att
du icke uppfattar den som uttryck av min humor utan
som en iakttagelse, som bottnar djupt i avgrunder
av tragik. Du minns att jag var adjunkt nere i en
grannsocken till din. Jag blev strax god vän med
bönderna och herrskaperna med för resten, men jag
måste erkänna, att jag trivdes bäst med bönderna
—   kanske berodde det på min härstamning — — — 
och de unga adliga officerarna äcklade mig. De
försökte driva med prästen — naturligtvis — men
voro själva fullständiga analfabeter. Kaptenerna voro
feta och majorerna mönstra av fett och när jag
vann i priffe eller vira hatade de mig — fast de
väl inte bort spela med prästen, som ändå satte
liv i spelet. Jag var eftersökt som spelorre och man
följde gärna med mig på fiske, ty den konsten
kunde jag. Till slut gjorde jag helt om och vägrade
att komma på deras gästabud. Jag ägnade mig åt
mina bin och åt fisket och umgicks bara med
bönderna. Du minns nog — det var den fattigaste
trakten av Småland. Jag kände två fattiga bönder
som bodde alldeles i närheten av varandra — högst
på höjden, du vet, vid Dackes backe, där man ser
sjöar och kyrkor. De voro verkligt fattiga och hade
naturligtvis en massa barn som man såg revbenen
på under blaggarnströjorna. Den ene hette Josef
och kallades Josafat, den andre hette Johan och fick
behålla det namnet.
<img>Jag var eftersökt som spelorre.</img>
Båda två hade var sin gris, som skulle bli deras
fröjd under julen — sylta och korv och skinka. Men
framme i december blev Johans gris sjuk. Han ville
inte äta. Han tacklade av på några dagar och en
natt vart det slut med honom. När Johan kom ut
i stian i dagningen låg han där död. Det var ju en
förfärlig händelse — och vad grisen hade kostat — alla
godbitar som han fått — han hade blivit bättre
uppfödd än någon av familjen. Här måste handlas snabbt.

<img>Drängpojken fick skrika en halvtimme.</img>
Johan gick och väckte drängpojken och satte
honom in i den fruktansvärda situationen. Pojken var
inte dum, han begrep genast och det blev slakt i
den tidiga morgonväkten. Drängpojken fick skrika
en halvtimme tills grisen vart mogen, skållad och
fin och lämplig att föra in till Eksjö. Och frampå
förmiddagen körde Johan med liket in på torget.
Det stod inte länge på förrän han fick spekulanter
och om några timmar var han på väg hem igen med
kaffe och socker och en liten kagge brännvin.

Han hade knappast kommit hem, förrän Josafat
infann sig.

— I slaktade i môras, hörde ja.

— Ja, gresen ble så feter så ja töckte dä va bäst
å göra slut på 'an mä en gång. Å bra betalt feck ja.
Ja feck 75 öre skålpunnet.

   —     Dä va nog! Ja ja, vånn gres bynna si ut som en
prost han mä, män ja håller 'an kvar, för nôe flôt sa
en la ha te jula.

   —     Jaa, sade Johan, äss en har rå å leva i frosseri
å svalj, så sa en la dä. Men ja måtte ut mä pänga te
hybbeteket.

   —     Å nej, tyckte Josafat, ä dä jul, så sa dä la va jul
också. Nää, flôti sa en va um tjåken milla jul å nyår.
Så ja säljer inte, nä så jädran förgefta't.

   (Nu tycker någon att jag överdriver, men
komministern använde verkligen nyssnämnda svordomar i
sin berättelse, ty han var i likhet med mig realist av
tämligen rent vatten.)

   Och så gick Josafat. Men han gick med en gadd i
hjärtat. 75 öre skålpundet hade Johan fått — det är
högt pris! Men i nästa ögonblick skimrade för hans
själs ögon breda och tjocka skivor av fläsk och sylta
och han beslöt att icke mera tänka på den snöda
Mammon. »Nä rolit sa en ha mäns en lever», sa klockare
Ljongkvest, »för en ä dö möcke längre än en lever!»

   Men när han kom hem, satt Johanna, hans käring,
vid vävstolen, sur och arg och ihoptorkad och lät
skytteln stanna i venstra näven och frågade med ögon
på skaft: — Hur möcke feck han skålpunnet?

   —     75 öre. Men vi sa la ha som lite julaktit, så vi
säljer inte gresen. Å du kan la behöva lite fläskspa,
tôrrer å skrinner som du ä, dett åbäke!

   —     Feck han 75 öre?! Nu tar vi å slaktar gresen,
å dä i moran da! Du vet la va vi behöver å va som
ä kvar på hybbeteket.
   —     Nää så jädrar vi slaktar. Vi sa ha’et gôtt i hälja.
Vi sa äta ôpp’en sjalva, vi setter la inte på fattistôva!

   Men det kvinnan vill, det vill Gud. Johanna var som
en igel och låg efter som ett häftplåster. Josafat fick
ingen lugn stund och slutligen — efter några dagar —
slaktade han grisen och reste till Eksjö. Han fick
naturligtvis sälja, för officerarna på Ränneslätt var
svåra på julsylta, men det var lögn att han kunde
få mera än 70 öre skålpundet. Det var
Stockholmspris. Mera betalte de inte i själva helsike för en
bonnasjäl, och då så  — — —!

   Josafat kom hem med socker och kaffe och en
sedelbunt av femmor.

   —  Hur möe feck du?

   —     Dä va lygn att ja kunne få mer än 70 öre
skålpunnet. Priset va 70 öre över hela Sverget. Slaktara
gren åt mek å räckte ut tonga. Nää, mer än 70 öre
får en inte.

   Johanna gav Josafat en ormblick.

   —     Tänk att en sa va gefter mä ett tocket as te kar!
Johan feck 75 öre å du ä inte bättre i affärdera än
atte du tar 70 öre skålpunnet. En vell kräks åt en
sån där som du ä! Tvi för den falie! Du kunne väl
ha ta’et hem gresen osålder, så e fatti kvenna kunna
ha fått laga en körvabit te häljen teminstingens!
Buuu-uh! Jaa, ja ska tjuta tess du dör, din ovelinge,
för vi hadde ju inte behövt sälja gresen. Du sa la ha oss
bägge på fattistôva, dä ä dä du arbetar på, dett kräk!

   Det blev tråkigt hemma hos Josafat. Från morgon
till kväll grälade Johanna och Josafat fick inte ens
sova om nätterna. Så småningom började han inse
att han var en sämre person.
 
  När en gift man inser att han tappat ledningen och
att kvinnan behärskar situationen, kan han gärna gå
och hänga sig med detsamma.

   Och det var det Josafat gjorde. Han började gå
avsides, gick ut i hagarna för sig själv, talade vid
korna och rådfrågade hästen. Men han fick intet svar.
Bara hemma fick han svar, och detta utan att fråga.
Han började inse att han varit dum, då han sålde
fläsket för 70 öre skålpundet, då Johan fått 75 öre.
Han insåg att han var en mindervärdig person, började
grubbla och en dag gick han in i stallet, tog en töm,
gjorde en snara, fäste den i höskulltaket och hoppade
ned. Det gick så enkelt. Inga plågor. Josafat var borta
ur den värld, där läsaren och jag ännu befinna oss.

   Josafat hade ett par gånger besökt mig — det är
fortfarande komministern som berättar — och klagat
sin nöd. Han hade gjort en dålig affär och nu kommo
tankar dagligen, hemska tankar. Han ville ta livet
av sig. Och Johanna tjatade, hon var som en myrstack
på hans arma själ. Nu frågade han om det var rätt
att tänka så mycket på det jordiska, som hon gjorde
och han också börjat göra. — Nej, Josef, det är det
inte, sade jag. Det är orätt. Skaffa en ny gris till
nästa jul. Josef sitter ju inte i sjön, sade jag. — Nej,
det gör jag ju inte, men detta gnatet som Johanna
håller på med, det blir min död! Jag har varit dum,
det vet jag, men — får en inte klå sin käring?
Och — kan du tänka dig! — jag svarade: — Jo,
om man är starkare än hon! — Menar pastorn att
jag skall ge henne ett kok stryk? — Nej, man slår
ju inte fruntimmer, det anses orätt, men man kan se
allvarsamt på dem och möjligen sätta dem i något
soffhörn med milt våld. Mera kan jag inte säga.
Jag är ju själv ungkarl och Josef är ju gammal, äldre
än jag och gift på köpet. — Ja, jag förstår att pastorn
vill mig väl, men jag borde inte ha sålt fläsket till
70 öre. Hon har så rätt, käringen. — Gå nu inte och
grubbla längre, Josef, utan gå hem till Johanna och
säg att här är det jag som bestämmer för all framtid.
Nu kan det vara nog! Det är jag som är karlen i
huset. — Ja, men jag kan inte låta bli att tänka på
de 70 örena — Johan fick 75. Det är ju rent
förskräckelit. — Känner Josef avund? — Nej, men jag
kunde ju ha slaktat före Johan och rest till Eksjö
och fått 75 öre.

   —     Gå hem nu, Josef och var lugn och bry sej
inte om vad Johanna säger. För resten kan ju Josef
ta Johanna med sig i morgon och komma till mig,
så ska vi nog tala förstånd med varandra.

   Varpå Josafat gick hem och hängde sig själv på
höskullen.

   Det blev begravning — och det är en förbannelse
som vilar över oss präster, att det inte är nog att
vi begrava bönderna, utan vi måste äta mat, köttbullar
och potatis och makaroner och fruktsoppa och kostek
och allt i världen för var gång vi fungera som präster.
Vi stå nära vansinnet många gånger på grund av all
denna mat, detta förbannade kaffe och tårtor och
kakor och bakelser och sockerdricka och mjölk och
alltsammans — likadant för var gång. Bönderna äter
ihjäl oss präster — och där skall man sitta och prata
dumheter och höra skvaller nästan varje dag och
därtill vara högsta hönset i korgen. Vet du — vi har
ett helvete! Och äro vi något så när kultiverade och
kunniga, är det ju motbjudande att tala mot
vetenskapen, att hyckla — o Gud!!

   Komministern hade vridit sig bakåt i en förtvivlad
gest.

   —    Ja, min broder, sade jag, allt detta är ju tråkigt,
men du måste betänka att vi stå ännu bara mitt i
evigheten, i tillvaron. Vi ha just nu tillryggalagt
hälften av vägen till målet — och vi komma aldrig
längre. Är det inte en vila att veta detta? Var du
glad att du bara är komminister! Vore du domprost —
för att nu ta till en orimlighet, bleve du tvungen att
ljuga mer än nu, att tala mera mot din övertygelse.
Men gott kan du göra, om du glömmer ditt yrke
och bara är människa. Men vad ville du egentligen
säga med din berättelse om Johan och Josafat, om
julgrisarna?

   —    Kära bror, jag höll på att glömma historien.
Nå! Det blev begravningskalas i Josafats gård, en
fest med soppor och makaroner och stekar och
fruktsoppa och tårtor och puddingar och fisk och
omeletter och änglamat och brylépuddingar och kaffe och
tusen sorters kakor av samma deg.

   Där gick Johanna omkring och hällde i vin och
serverade. Och hur det var kom jag och Johan och
Johanna att sitta vid fönsterbordet och dricka kaffe.
Johanna suckade som en änka bör göra, men hennes
ögon följde med allt som hände. Plötsligen sade
Johan: — Men vad kom egentligen åt Josef — det
var väl tokstolligt att han gick och hängde sig. Han
satt ju inte i sjön och I har ju pengar på banken.

   Johanna sade: — Ja, si han kom å tänka, si, på
de däringa fläskprisera. I, Johan, slaktade ju eran gris
först å feck 75 öre skålpunnet, å när vi slaktade våran
så feck vi bara 70 öre. Dä låg å grodde i han å han
tänkte å tänkte å ångrade å ångrade — å te slut så
ble dä han för svårt, så han to tömma å gjorde å
mä sej!

— 75 öre, sade Johan. — Hadde ja tänkt atte
hanses liv skulle ta en ända mä den förskräckelsen,
så kunne ja väl ha talt om, att ja feck egäntligen
inte mer än 70 öre själv, fast ja sae 75. Jae, dä ä
trôkit, men dä kan inte göras om. Ja kunne la ha sagt
som sanninga va, så hadde bå Josafat å gresen levt än.
<img>Om ja hadde sagt som sanninga va, så hadde bå Josafat å gresen levt än.</img>
</chapter>

<chapter name="Estador">
<h2><small>ESTAFADOR.</small></h2>

  Jag hade länge tyckt, att min officiella titel, t. f.
professor, hade något efemärt, obeständigt, fjärilslikt
över sig. Den motsvarade i alla händelser icke
evighetsbegreppet, vilket är starkt utpräglat hos mig.
Denna tanke var pinsam och blev mig till slut
övermäktig. Mitt liv blev ett lidande och jag betraktade
mig som paria. Jag fick vanföreställningar och tyckte
att alla människor på gatan pekade finger åt mig
och sade till varandra: — Den där är inte äkta,
han är bara tillförordnad. När som helst kan han bli
bortkörd av en riktig professor!

  För en känslig natur blir ett sådant tillstånd i
längden olidligt: jag magrade. Kvinnorna trodde att
det var av kärlek och fördubblade sina omsorger,
men jag tillbakavisade deras smekningar med trötta
gester. Läkarna gåvo mig arsenik, stryknin och jod —
ingenting hjälpte. Jag lade mig till sängs och
studerade all litteratur, som kunde tangera mitt fall —
förgäves,.

  Men en natt fick jag en idé, en lysande idé. Det
riktigt blixtrade i mig och rummet illuminerades som
av ett fyrverkeri från himlen: — Jag skulle bli
<i>generalkonsul</i> och begabbarnas tungor skulle
förstummas.
  
 I dagningen lät jag ett av mina hembiträden ringa
på till Utrikesdepartementet och fråga, om något
generalkonsulat var ledigt och hur dyrt det skulle
ställa  sig. Pengar bryr jag      mig ju inte om,    men
varför slösa? Jag ville ha ett som icke förpliktade
till arbete — jag har ju så mycket annat att göra.

   Nej! Alla voro upptagna. Man hade till och med
svarat  något kort och frågat, varför     jag icke själv
kom i   telefon. Hembiträdet     svarade  att jag  varit
ute i går och icke kommit hem förrän mycket sent.

   Jag  steg upp förgrymmad   och ringde      till  
Kommerskollegium — jag hade hört att vissa
generalkonsulat voro beroende av detta vördnadsvärda verk.
Även där ställde man sig avvisande. Generalkonsulat
voro mycket eftersökta och man tillät sig tvivla på
att mina inkomster skulle räcka till att inköpa ett
dylikt som motsvarade min ställning. Man till och
med påpekade, att det behövdes frejdebetyg.

   Som jag för tillfället icke hade något sådant på
mig — jag var ju naken — tjöt jag en svaveldoftande
ed i telefontratten och gick till sängs, där jag snart
insomnade. Hade jag drömt alltsammans? Hade jag
ätit för mycket tryfferad gåslever till nattsexan?

   Så småningom har jag lugnat mig genom ett
asketiskt levnadssätt och sport. Jag ror nämligen var
morgon några minuter på <i>The Seat of Health, The
perfect home gymnasium</i>. Jag strålar av hälsa och
alla tankar på ett generalkonsulat ha farit sin väg.

*


 
 Men jag erinrar mig just nu en historia om ett
generalkonsulat. Den utspelades i min mycket gröna
ungdom.

  Jag hade en bekant, vid namn grosshandlare
Carlson, en verklig idealist. Han strävade högt och hans
mål var Vasaorden. Men i hans liv fanns en dunkel
punkt. Det är bekant, att en vasariddare icke får
ha några dunkla punkter i sitt liv, ty då kammar
han noll — eller som Trallpen uttryckte det på
franska vid sitt sista besök i Paris: — il peigne
zéro!

  Alltnog Carlson arbetade med händer och fötter
för sin Vasaorden som aldrig skulle komma. En gång
hade han kastat ut en stor summa pengar på ett
välgörande — ja måhända religiöst företag, och
trodde att nådens sol skulle gå upp över hans
horisont, men den gamle kung Oskar II var mycket noga
i sådana fall. Carlson fick bara en halsduksnal med
kungens namnchiffer i briljanter och bar den på
frackuppslaget, men den åsamkade honom endast
smälek. Alla frågade vilken orden det var och Calle
kunde icke förneka faktum.

  Men en vacker dag gick ett ljus upp för Calle.
Han skulle bli generalkonsul! Med denna värdighet
följde en lysande uniform och eventuellt vederbörande
stats ordensutmärkelser. Vår gemensamme,
humoristiske vän Herzog var ju generalkonsul av Den
Fria Negerrepubliken Liberia, fast hans paraduniform
enligt hans egen utsago endast bestod av ett fikonlöv.
Men det fanns andra republiker — och si, <i>Estafador</i>
var ledigt! Genom ett oförlåtligt diplomatiskt slarv
hade denna stat hittills saknat värdig representant
i De Förenade Rikena. Eller hade kanske förre
generalkonsuln dött — — — vad vet jag!

  Carlson anmälde sig som sökande, erlade med
svidande hjärta de fyratusen kronor befattningen kostade
och vart med ens generalkonsul av <i>Estafador</i>. Hans
första åtgärd var att beställa en fantasikostym med
mycket guld och vansinnigt breda revärer.

  Jag bodde den tiden ute vid Vettershaga och fick
utnämningsdagen telefon från en hög ämbetsman,
en hovintendent: — Kom genast in till stan. Carlson
har blivit generalkonsul och jag har fått i uppdrag
av honom att bjuda dig på frukost.

  Jag reste in till stan för att celebrera Carlson.
Min båt gick i den brutala svinottan och jag kom
yrvaken ombord i sista ögonblicket. Somnade
alkoholistens blytunga sömn och väcktes av styrman som
förkunnade huvudstadens närhet.

  Jag kom i god tid. Min första åtgärd var att gå
in i Fritzes och be att få se på ett geografiskt
lexikon. När man är ung, har man lätt att lära och inom
några minuter visste jag allt vad den bildade världen
då visste om den centralamerikanska republiken
Estafador. Jag kände dess gränser, dess geologi,
beskaffenheten av de osunda kärren i norr och öster
och höglandets karaktär. Jag kunde räkna upp dess
floder, nederbörd, vegetation och
befolkningsförhållanden. Den halva million själar som Carlson nu
skulle representera, karakteriserades i lexikonet som
lat, okunnig, högfärdig och opålitlig. De vita av
oblandad ras voro högst få. De övriga voro
blandningar av européer och indianskor. Huvudnäringarna
voro outvecklade, fast där fanns mässor av 
sockerrör, tobak, kaffe, kakao, indigo, majs, apelsiner och
bananer. Finanserna befunno sig i bedrövligt skick.
Huvudstaden hette Rejusalem. Med ett ord, Estafador
stod lägst bland de centralamerikanska staterna.

   Detta är, vad jag kommer ihåg nu. Men då var
jag laddad med <i>allt</i> om Estafador. Det var därför
med en viss säkerhet jag trädde in till gänget
grosshandlare, hovintendenter och andra generalkonsuler
<i>in spe</i>, som sutto bänkade vid den nye diplomatens
bord.

   Sedan jag hälsat och lyckönskat av hjärtat, begärde
jag ordet och yttrade att jag gladde mig icke endast
därför att Carlsons     nit belönats med en   hög 
utmärkelse, utan därför att Estafador var den stat
näst Sverige, som intresserade mig mest av alla.
Och nu ville jag be Calle komplettera mina
obetydliga kunskaper om det underbara landet. Hur
är det med nederbörden i Belize? Skulle man inte
bättre än hittills kunna exploatera mangroveskogarna
och alla arter euforbiacéer? Hur var det — dugde
Kampeschträdet till den kommodexport, som man
öppnat på Salvador? Hur lång bit av järnvägen
från Puerto Cortez      var färdig? Och nog   var    det
oföretagsamhet att exportens värde översteg
importens med bara en million kronor — när ni har så
mycket malmer och hudar och skinn och kokosnötter!
Varför behöver ni importera bomullsvaror och
näringsmedel, när ni kan gå nakna och plocka bär och äta
kokosnötter?

   Carlson bara gapade. Och gapade gjorde de övriga
enkla gästerna, enkla direktörer, hovintendenter, stilla
och laglydiga personer, som inte kunde göra  en
mask för när och för vilka begreppet Socialism stod
som en överskrift till Inferno.

   Ty Carlson visste inte ett dugg om Estafador. Han
 visste bara att den höga titeln kostat honom
fyratusen kalla riksdaleros.

   Även jag började gapa.

   —   Hur fan kan du bli generalkonsul för ett land
 om vilket du inte    vet ens så mycket som en  
skolpojke med D i geografi?! Nej, världen är full av
 humbug. Jag är dig tacksam för frukosten, men nog
 kunde den ha varit lite mera exotisk och visat prov
 på ditt nya lands framfötter.

   Jag gick omedelbart efter kaffet och konjaken,
 vilken senare då var obligatorisk efter
grosshandlarfrukostar, och begav mig till Dagens Nyheter, där
 jag talade med Pelle Staaff. Den dagen vart en
 bemärkelsedag i Carlsons historia, ty han blev
föremål för en intervju om Estafador —  en intervju?
 Nej, ett tjog, ty    Pelle Staaff ordnade     så att  även
 andra tidningar än D. N. önskade underkunnighet
 om det fjärran landet som plötsligt fått en länge
 efterlängtad representant i vår avlägsna Nord.

   Till slut bad Carlson att jag skulle avstyra denna
 trafik. Och jag gjorde det. Han fick varken Estafadors
 Stora Stjärna eller Vasaorden. Men han efterlämnar
 ett minne som en glad och uppåtsträvande ande.
</chapter>
<chapter name="Från en resa"> 
<h2><small>FRÅN EN RESA.</small></h2>
<table o>
<td><tab><tab><tab><tab><i>Rom</i> 2. 4. 1929.
</table>

  Jag sitter i ett hotellrum i Rom och ritar svenska
bondgubbar. Jag kan aldrig frigöra mig från dem
och mina försök att göra dem litet svartare i skägget
och låta dem göra större gester ha misslyckats. Jag
bär Småland och Roslagen som ett par gammaldags
frimärken fastklistrade på min rygg, och där sitta
de, hur hastigt tågen än gå. Jag kan icke springa
ifrån dem.

  Jag älskar värmen som jag fick gratis utöver
biljettpriset. Jag älskar denna gamla mark, som jag
beträder med rätt vördnadsfulla fotsulor. Det är hela
trettiofem år sedan jag gjorde Italien osäkert förra
gången.

  Resan har gått bra. Jag for från Stockholm ostörd
av risgrynskastning och vart anonym, reser i sällskap
med en läkare och en försvarsadvokat — äss jag skulle
förgå mig eller bli sjuk, blir jag ögonblickligen botad
eller frikänd. Mitt lynne är mycket jämnare nu än
förr, då det brann till i min hjärna och röda moln
skymde blicken vid minsta oförrätt eller dumhet från
medresandes eller urinnevånares sida. Å nej, man
har blivit vis och lämnar god rörelsefrihet åt sina
medmänniskor.
   Östersjön mellan Trälleborg och Sassnitz var full
av is — men vilken bondis! Hemma i Grisslehamn
ha vi mera imponerande och arktisliknande
impedimenter, när vårisen skjuter upp på strändernas klippor
och skapar fantastiska palats av blåvita block, medan
havet gnisslar och suckar för ström och vind och
det sprutar mellan iskälen, där en och annan säl
ligger undrande och spörjande, var och hur han skall
få strömming till dagsbehov.

   I Berlin bodde vi över en natt i Centralhotellet —
och jag erinrade mig med en satanisk glädje den
tidiga morgon, då jag för tjugu år sedan — minst! —
från mitt rum i samma hotells fjärde våning kastade
ned en fyrverkeripjäs — en Frosch — på gatan
bakom två fridfullt konverserande poliskonstaplar.
När den exploderade, gjorde de mitt i resonemanget
ett hopp ungefär som jag inbillar mig en lax gör när
han vill uppför Trollhättan. Tänk att sådant ännu
leker för mig, men min värdighet som familjefar och
skattdragare förbjuder mig nu att debauchera på det
sättet. Tack emellertid, o du min heliga, glada
ungdomstid!

   Vi kommo till München och mottogos där av
verkligt goda gamla vänner. Nu klappar mitt hjärta
hastigare! Ingen hade förändrat sig. De mötte med samma
goda vänskap och omtanke, samma intelligens, samma
vakna blickar för det som rör sig på botten av det
som synes just nu i världen. Samma goda ögon som
förr för många år sedan mötte mig. Och jag kände
en rassamhörighet, som göt ny hälsa in i min själ —
heder, godhet, intelligens, klokskap — men jag har ju
alltid hela mitt liv haft bondtur. Jag har fått träffa
de människor jag längtat efter.

   Jag drog fingerkrok med skogsarbetare i en liten
krog vid Tegernsee — ungefär tusen meter över havet
—   och njöt av vårsol bland snödrivor. Och jag
blottade mitt huvud framför min verklige vän Ludvig
Thomas grav. Hans, som en gång kallades »die
stärkste Stimme Deutschlands». Runtomkring lågo
Alperna snöbetäckta och Olaf Gulbransson sprudlade
av vänskap och glädje.

   Vi reste ut till det gamla Dachau och voro gäster
hos Carl O. Petersen, vilkens allvarliga fluga är de
cactéer hans maka odlar. Antagligen något enastående.
Vi imponerades både av gästfriheten och växtligheten.

   Och den oförgätlige Alf Bachmann! Ja — jag
levde om min ungdom. Och Geheebs goda ögon
ha följt mig ända hit till Rom.

   I Brennerpasset överraskade jag mig med att för
mig själv i restaurantvagnen rekonstruera min
ungdoms och min ålderdoms romantik:

   »Kennst du den Berg mit seinem Wolkensteg? Das
Maulthier sucht im Nebel seinen Weg, In Höhlen
wohnt der Drachen alte Brut, Es stürzt der Fels
und über ihn die Flut.

   Detta är något för en älskare av fantasi och
vildhet.

   Vi lågo i Verona en natt och hunno dricka vin
och titta på Dante. Och nu äro vi i, Rom. Det är påsk
och staden är full av präster. Jag har aldrig förr
sett så många hektiskt och hysteriskt lögnaktiga
ansikten, så mycken undertryckt maskulinitet, så mycken
vidskepelse i flygmaskinens, The Svedbergs och Manne
Siegbahns århundrade. Vi kunna vara verkligt
tacksamma mot den gamle gode och store, brutale
grovhuggaren och humoristen d:r Martin Luther. Jag
känner mig litet besläktad med honom, därför att
både farfar och morfar voro präster. De lära ha
druckit toddy med sina församlingsbor. Därför blevo
de aldrig mera än komministrar. Men frid över deras
minne i alla fall.

   Här i Italien <i>arbetas</i>. Det hela verkar rasande liv,
målmedveten handling. Hur mycket säkrare, lugnare,
behagligare vistas man icke här nu, än då jag sist
traverserade landet. En stor kraft tycks hålla ihop
det hela, en kapacitet av världshistoriska mått.

   Främlingen som fordom ständigt måste vara på sin
vakt mot pack och övergrepp, reser nu lugnt och kan
njuta av livet, värmen och vinet och skönheten utan
att bli störd av oordningar. Här är gott att vara.

   Men det nästan viktigaste för mig just nu är att
tala om Erich Maria Remarques underbara bok <i>Im
Westen Nicht Neues</i>. I varannan kupé såg jag den
läsas på hitresan. Jag har sedan länge varit trött
på krigsböcker. Men denna bok är ett stort dokument,
ett väldigt konstverk, en mäktig predikan mot kriget.
Alla andra böcker om kriget bli små och obetydliga
mot denna.

   Jag går så långt att jag anser den vara
århundradets hittills viktigaste, mest betydande bok. Försöken
nu inte, ni små litteraturkritici eller höglitterära
författare att sätta er på era höga gunghästar,
ty i denna bok talar en som sett livet på närmare
håll än från en professorskateder eller från djupet
av ett biblioteks bokhav. Här talar en människa
som verkligen förstått det världen nyligen
upplevat. Här finns allvar, tragik, humor, djup och
skön mänsklighet, humanitas et sapientia. Om någon
störes av konstverkets realism, vilken för mig är
äkta och rörande vacker, är han ännu icke mogen
för sann mänsklighet. Här borde alla bleka, anemiska
»höglitterära» figurer blygas och sänka sina
lagerprydda, tunnhåriga skallar inför en verklighet som
är högre, vildare, mäktigare än all
skrivbordsdiktning.

<table o>
<td><tab><tab><tab><i>Bastia</i> 11.     4. 1929.
</table>
   Jag har  nu kvitterat Italien och befinner       mig på
Korsika, där jag tänker slå mig ned som rövare.

   I hast <i>gjorde</i> vi Vesuvius och Pompeji under
hällregn bland moln och misser. Vi tappade ett par
av de sistnämnda i kratern, men ingen fäste sig vid
det — vi voro nog många ändå på linbanan som för
upp till Monte Somma. Italien var vackrare för
trettiofem år sedan, intressantare och primitivare, solen sken
ymnigare och smutsen var vackrare i färg. Allt var
också billigare då, trots rofferi och prejeri. Tiderna
försämras.

   Från det tråkiga Livorno, <i>Hôtel Il piccolo corallo</i>,
kommo vi på en utdömd båt, en verklig likkista,
till Bastia   i kvällsmörker.         Ingen belysning vid den
usla lejdaren. Ett fruntimmer som kom efter mig på
trappan dråsade i sjön mellan båten och kajen —
ett hundrastämmigt paniskt vrål kom blixtsnabbt ur
vidöppna kvinnogap. Jag har aldrig förr sett och
hört <i>fasa</i> så realistiskt ljudfilmad. I nästa ögonblick
var kvinnan räddad på land, vrålande och våt och
paniken byttes lika blixtsnabbt i skratt och härmande.

   Men här ha vi upplevat det verkligt romantiska
Korsika. Solen har strålat sommarvarmt och vi ha
traverserat Europas underbaraste landskap, genom
korkekskogar, mandarinlunder, bland lager, myrten,
kaktus och rosmarin. Denna doft av Korsika stiger
mig åt huvudet och hlandas med havssältans friskhet
på ett obeskrivligt sätt. Vi ha rest bland moln över
vilda bergsryggar utmed dunkla avgrunder och känt
att jorden är skön.

   Men nu skall jag bli rövare. Skulle jag icke komma
tillbaka till Stockholm är min adress bara Corte,
poste   restante, Corse. Vi ha redan varit   ute   för
några   överfall. Rövarna äro verkligt fint folk   och
ädla, godmodiga karaktärer. Bara man säger ifrån
allvarligt, lämna de ögonblickligen under tusen
ursäkter tillbaka det de tagit. Vid sista sammanträdet
med ett av öns finaste band, fick jag tillbaka mycket
mer än jag någonsin ägt, sedan jag rullat med ögonen
och mumlat några småländska besvärjelser. Jag
behöver   alltså icke resa   hem, om jag icke vill.   Jag
tänker  ta hit min familj  och etablera mig så    fort   som
möjligt. Verkligt duktiga och universitetsbildade
rövare pensioneras av staten. Jag var nyss gäst hos
en sådan som fått avsked, med generalmajors rang.
Han satt under ett lagerträd, fet och trevlig och
delade sin luxuösa måltid med mig. Hans vin var
eldigt. Generalskan var förtjusande med spår av
ovanlig skönhet, fastän hon icke tvättat sig på 9 (nio) år.
Hon petade sig i näsan med oefterhärmlig grace.
 
  Skicka mina uppslagsböcker och litet underkläder
omgående till Cortes järnvägsstation. Jag avhämtar
dem där med vapen i hand.

   Hälsningar.

                                                         
<table o>
<td><tab><tab><tab><tab><tab><i>Nizza</i> 18. 4. 1929.
</table>

      <tab><tab><i> Kära Hemmavarande!</i>

   Min debut som rövare på Korsika blev ett
jämmerligt fiasko, trots de verkligt goda föresatser med
vilka jag började. Jag hade skaffat mig en slokhatt,
en kostym av svart sammet, ett rött skärp och en
bössa samt bosatt mig hos en getherde i öns
oländigaste trakt — vid Scala di Santa Regina. Där
stryker landsvägen fram och jag beredde mig att
vid första tillfälle hejda någon rik engelsmans
automobil och ta ägaren till fånga för att utpressa pengar
till uppehälle åt mig och min stackars familj hemma
i Sverige. Jag väntade mig stora sympatier och
mycken hjälp av öborna.

   Nåväl! Det var en hemsk dag med storm och
åska. Korparna skriade över klyftan och jag lade mig
i bakhåll. Jag fick vänta länge, men slutligen kom
en glänsande Dodge i svängen, där jag låg andlöst
väntande och — jag medger det — något nervös, ty
alla barn i början.

   Jag rusade fram och ropade Vendetta, siktade på
chauffören och rullade med det lediga ögat. Bilen
stannade och ut hoppade fyra svartmuskiga män,
som gapskrattande togo ifrån mig bössan och gåvo
mig en näpen korkpistol i utbyte. De voro själva
rövare och ute på en liten lusttur. Jag upplystes
om att jag hade alla yttre förutsättningar, men även
en rövare måste börja blygsamt. Först efter några
års arbete skulle jag kunna tänka på att utbyta
korkpistolen mot en riktig pistol av mindre kaliber
för att i tidernas fullbordan övergå till effektivare
vapen av skrämmande längd och kaliber. Dessa rövare
voro verkliga gentlemän och firade det lilla
intermezzot genom att bjuda mig på en lukullisk frukost
i sin »håla», ett av Ajaccios största palats. De
skjutsade mig nämligen dit samt voro nog vänliga att
lösa biljett åt mig på ångaren Corte II —
lyxhytt — till Nice.

   Nu är jag här, något generad, men vid gott humör.
Vad är att göra? Skicka helst en större check.
</chapter>
<chapter name="Spöket">
<h2><small>SPÖKET.</small></h2>

  —    Vill inte Engström komma inom hos mig i kväll
och äta lite ål och dricka en kask ovanpå? Det
kändes så ensamt och inte stod det något i
Östhammarstidningen heller, så jag hade rakt tråkigt.
Jag har bett Mattson och Josefsson också.

  Jag tackade och lovade komma. Pråmskeppar
Vestlund var en 70 års man, änkling för andra gången
och med rik erfarenhet även på andra områden i
livet. Seglat hade han gjort sedan han inte var
stort större än ett öskar och han ljög ihop
berättelser från sina världsomseglingar med djupt allvar
i ögonen och i sävlig, vederhäftig ton. Han ansågs
vara en man att lita på i alla väder.

  Högst i byn bodde han och hade utsikt över
skärgården åt alla håll. Han hade försökt tota till en
trädgård framför stugan, men det var bara potatis
och ett par knotiga sötäppleträd som tålde vindarna.
Utom förstås den stora törnbusken, som växte
alldeles vid knuten och var hans stolthet. Den var
också märkvärdigt kraftig, och när sommaren klädde
den med rosor var den värd att se på. Nu stod den
och bjöd taggarna åt höstens första snöyra och var
mörkröd av nypon.

  Vid sjutiden syntes våra stormlyktor röra sig i
mörkret mot det gemensamma målet. Snöblandat regn

och en pinande snål blåst förljuvade inte tillvaron
och vi tyckte att det skulle bli verkligt skönt att
fördriva några timmar i Vestlunds varma stuga. Han
var för resten en mästare att steka ål och sparade
inte på bönorna, när det var frågan om kaffe. Inte
heller på det starka, om så skulle vara. Och så
kunde han tala om vad som helst, ty han ägde
några böcker, bland vilka han satte två högst:
Bergklints <i>Sammandrag av alla vetenskaper till svenska
ungdomens tjänst</i>, vilken bok han slagit i sig från
pärm till pärm, och Ekbohrns <i>Nautisk ordbok</i>, som
han likaledes kunde utantill, ty han påstod sig ha
tagit styrmansexamen i Göteborg. Det torde dock
vara tämligen ovisst. En tidvattenskalender för
Frankrikes kuster från 1850 påstod han sig haft mycken
nytta av på den tiden han seglade där, men han
kunde säkerligen inte läsa den. Vad gagn han haft
av Haquin Spegels <i>Passions-Andackt</i> förstod jag icke,
lika litet som jag begrep vad han använde Gamla
Psalmboken till. Däremot insåg jag till fullo hans
intresse för <i>Jesu Syrachsons Book, Salomos ordspråk
och Salomos predikare</i> i en gammal upplaga från
1639, som jag fåfängt sökt förvärva av honom. Med
den hade han hållit sina båda hustrur i tukt och
Herrens förmaning, då de blivit för svåra,
försäkrade han. Lassemajas levnadsöden, Lunkentus,
Genoveva och ett par engelska böcker med gamla bra
chanties i försvarade väl sin plats i den i märling
upphängda lilla bokhyllan, ovanpå vilken stod en
flaska innehållande en fullriggare med papperssegel,
ett av dessa kuriosa, som gamla tiders sjöfolk roade
sig med att tillverka på frivakterna.
 
  Nu har läsaren måhända fått en liten om ock
mycket ytlig inblick i kapten Vestlunds psyke.

   Ålen var härlig och fick simma, kasken kom fram
och gubbarnas hakskägg började röra sig livligare,
Jag vet inte, hur Josefsson kom in på övernaturliga
saker och började tala om sjöråt. Därifrån var det
inte långt till spökhistorierna. Mattson reagerade
häftigt. Han hade sett så mycket att han inte ville
höra ett knyst mer om otyget, men jag eldade på och
Josefsson var laddad med berättelser om gengångare,
vålnader, mylingar, lövjerskor och vanliga bondspöken.

   Ute tog blåsten till och ibland yrde askan i spiseln.
Törnbusken skrapade mot väggen, när någon vindil
kom starkare än de andra. Regnet slog mot rutorna.

   —     Nej, fy för den dålige, sade Mattson. Kan I
inte tala om något livadare? Det är så det kryper
efter ryggen på mig.

   —     Är du harig, Mattson? Jag ska leda dig hem
vid handen, såsom ett barn, lovade Josefsson.

   —     Jag tror inte på såna där dumheter, sade
Vestlund.

   —     Inte jag heller, instämde jag, fast det finns
mycket konstigheter. Och rädd kan man nog bli om
man också inte ser något övernaturligt. Jag skall
berätta en historia som inte handlar om spöken,
utan om övermod och rädsla:

   — Dä rätt, dra på, Engström, innan Mattson
börjar kallsvettas.

   Och jag drog den gamla historien om den där
studenten i Uppsala som en kväll satt och skröt
med sitt mod och slog vad att han på tolvslaget
skulle gå in i Theatrum anatomicum, som dåvarande
dissektionsrum kallades, och hugga sin kniv i en av
likkistorna. Ty han studerade till läkare och hade
nyckeln i fickan.

   Jag drog ut på berättelsen, vred och vände på
den, sög på den som på en seg polkagris, som man
gör längre i munnen, och beskrev situationen,
nattens mörker och storm — alldeles som i kväll, det
hemska gnisslandet i rostiga lås och dörrgångjärn,
liklukten, beckmörkret i salen, de många misslyckade
försöken att slå eld — och hur han slutligen drog
kniven och högg till samt vände sig för att gå,
men någon höll i hans kappa. Han var fast.

   Jag gjorde en konstpaus. Jag hade lyckats. Alla
tre gubbarna stirrade på mig i andlös avvaktan.

   — Men på rummet sutto hans kamrater och
väntade, och han kom inte. De trodde att han gått hem
och bara velat skämta med dem. Men de skulle visa
honom att de icke voro att skämta med, och efter
någon timmes väntan gingo de till hans kvarter,
men där fanns han inte. Då gingo de till
dissektionssalen och anade det värsta, ty de voro inte riktigt
fria från vidskepelse. Dörrarna stodo öppna, och
då de slagit eld, låg kamraten död på golvet vid ett
bord med ett lik på. Hans kniv satt i en likkista,
men också genom en flik av hans kappa. Han hade
dött av rädsla, då något höll honom tillbaka.

   —     Fy för den dålige, sade Mattson. Det där var
värre än en riktig spökpaschas.

   —  Det var en kruka till karl, grymtade Vestlund.

   —     Å skryt lagom, du skeppare, ropade Josefsson.
Nej, det där sköljer vi ner med en ny kopp. Det
var det värsta jag har hört i min levnads tid.

 
  —     Äsch, det var väl ingenting, sade Vestlund. Men
skål igen! Nej, jag vill säga en gång till, att den
där stackarn som dog för så lite, den vill jag inte
kalla karl. Och vad spöken anbelangar, eller
dödingar som går igen, så tror jag inte ett dyft på
sånt. Det sista min andra käring sa innan hon dog,
så var det: Om jag inte har kunnat klösa dej i
livet, så ska jag göra’t efter dö’n! Sådan var hon
till sinnelaget. Men nu är det tolv år sen jag grävde
ner henne och inte har jag blivit klöst. Å nej, när
en människa är död, så är hon, och inte mer med
det! Hon har nog för mycket göra med att hålla
reda på knotorna, för att hon skulle gå igen. Fyll
på, gubbar! Men vad är det för fanstyg i förstun?
Tss!

   Schouiiii! lät det. Förstudörren skakade och något
släpade på golvet. Något rörde vid dörrlåset.

   —     Vem innerst in i glöröa är där? skrek Vestlund
och ryckte upp dörren.

   —  Det   är  väl bara blåsten, sade jag. Han ökar
och går mer      på osten. Det blir värre      rackarväder.
Låt mig se — kapten har inte lagt på haspen nere
vid förstutröskeln — inte att undra på! Det tjuter
ju genom springan.

   —  Jag   kan svära på att jag la på   haspen, så
sant jag heter Vestlund.

   —     Ja, men nu är han i alla fall inte i märlan —
slarvigt pålagd förstås!

   —  Nehej, jag kan inte slarva. Gammal sjöman, va?

   Vestlund såg blek ut.

   —  Nå,   då   är det väl gumman, som vill in och
klösa.
  
 —     Jag tror att Engström är tokig med sina
spöken och stollerihistorier! Nej, nu talar vi om annat!
Nu ska vi dricka romtoddy — jag har ett krus som
står orört i skåpet — jag köpte't i Kingston för trettio
år sen när jag seglade med gamla Esperanza. Det
var andra tider — inga system och inga motböcker
—   åtminstone inte på Jamaica. Jag köpte kruset av
en neger, som ville ha betalt två gånger. Han hade
en käft som ett kättingklys och skrek att han ville
se mitt hjärteblod och kom ombord och bråkade och
drog kniv och jag klämde till hanses ullskalle med
en muskyla — inte gjorde det honom ett dyft —
men så fick jag tag i en måkare och drog till
honom med — då la han sej och kom i hicka och
vände ut och in på ögonen — vi rodde honom i
land i kvällningen och la honom under en
presenning på kajen — men slå i då, gubbar, och var inte
blyga — nu är det något djävulskap i förstun igen
—   men skål i alla fall — om det så komme hundra
millioner käringar        och ville klösa, så här   har   di
pojken — — — skål!

   Vestlund var i tagen.

   —     Det är något i förstun, viskade Mattson. Inte
för att jag är rädd, men ruskigt är det.

   —  Ja, något är det, som smyger,  det är säkert
det — hick, sade Josefsson. En ska inte tala     om
sådant där fanstyg, brukade far min säga, för   då
har en ’et bums inpå knutarna. Vad sitter du och
glor åt dörren för, Vestlund, du som inte tror på
något — hick.

   —     Jag glor väl vart jag vill, i mitt eget hus, för
dej, din lumpsamlare, skrek Vestlund.
  —     Seså, gräla nu inte, gubbar, utan drick mera
kaffe, det lugnar!

  —     En ska välan vara hövlig mot sina gäster —
hick! skrek Josefsson.

  —     När det passar värden, ja, din tokdåre,
väsnades Vestlund.

  —     Ursäkta gubbar, men jag måste så att säga
gå ut och titta på vädret ett slag, förklarade jag,
ty ett bråk syntes vara under uppsegling.

  I förstun högg jag min lykta, tände den och smet
min väg. Det var kanske ohövligt, men jag ansåg
ögonblicket vara inne. Och mot det växande ovädret
letade jag mig hem.

*

  Dagen därpå i kvällningen knackade det på min
dörr. Det var Mattson — och herregud hur han såg
ut! Hans ansikte var fullt av blodiga ränder, som
gingo kors och tvärs.

  —   Vad är det med Mattson? Vad har hänt?

  —  Jag ville bara gå och se efter, om inte Engström
också är klöst?

  —   Klöst??

  —     Ja, vi fick för att Vestlund pratade så
ogudaktigt om sin käring. Engström skulle se hur både
Vestlund och Josefsson ser ut — mycket värre än
jag! Nej — en ska aldrig tala om såna där saker,
det hämnar sig. Och inte kan jag komma ihåg att
vi slogs efteråt. Å nej, det var nog käringen. Men
att Engström är hel i ansiktet, det är ju för
märkvärdigt!

     Ingen av dem tänkte på den stora törnrosbusken.
</chapter>
<chapter name="Minnen från konstnärsklubben">
<img>Arkitektens, målarens och bildhuggarens ungef. utseende år 1897.</img>
<h2><small>MINNEN FRÅN KONSTNÄRSKLUBBEN.</small></h2>

Jag vet verkligen inte hur en ung konstnär
nuförtiden uppfattar sitt inval i Konstnärsklubben, men
för mig var inträdet en stor händelse. Jag var —
tror jag — den yngste där, både till åren och
sinnelaget, och som ordförande satt Carl Larsson, min
högt älskade lärare. Jag hade lätt för att gråta,
och när pokalvisan sjungits och C. L. tog mig i famn,
gräto vi en allvarsam skvätt båda två, ty trots
åldersskillnaden voro vi mycket goda vänner och jag <i>kände</i>
honom. Han hade berättat både ont och gott om
sitt liv, och jag tyckte mig gömma dyrbara
hemligheter i min unga själ. Fattigdomen är ett tveeggat
svärd, men den som icke gått igenom dess eklut äger
säkerligen ett minus i sitt psyke.

C. L. var den tiden i sin bästa form och kunde
explodera av livslust. Hans tal voro dåraktigt glada
och gammaldags visa — och rättvisa, då det gällde
att korrigera något eller någon. Han var ytterligt
impulsiv och kunde bli vit av vrede, men i nästa
ögonblick kunde rörelsens tårar pärla fram ur
ögonens knappt synbara springor och han log så
oemotståndligt förlåtande och bedjande om förlåtelse,
medan hans drag blevo en solvargs och han placerade
ena handens fingertoppar på sin spetsiga nos, att man
måste skratta med.

  Vi sammanträdde den tiden på Hôtel Continental
och drucko mycket punsch och många konjakstoddar.
Jag fick rykte om mig att tåla mycket, men jag
hade också varit klubbmästare i Östgöta Nation i
Uppsala, en erfarenhet som kom mig väl till pass
och endast tycktes stärka min kraftiga
smålandsfysik. Klubbens <i>magister bibendi</i> var den blide och
försynte Olle Sörling, vilken utförde sitt uppdrag
med samma skicklighet och förunderliga ordentlighet,
med vilka han ritade av sina fornsaker.

  Och vilka vördnadsvärda gubbar blev man icke
kamrat med! Deras vänlighet styrkte ens självkänsla
på samma gång som den befäste den solidaritet,
som var utmärkande för klubben. En del såg
visserligen »höga» ut, till exempel Georg von Rosen, och
jag gick många år och inbillade mig att han hade
något speciellt emot mig, ty han hade aldrig sagt
ett ord åt mig. Men då jag som medelålders herre
gått igenom en mycket farlig operation och låg på
sjukhus, sände han mig ett förtjusande och
hjärtevarmt brev, i vilket han på det mest rörande sätt
önskade mig hälsa och krafter. Man bör tänka sig
för många gånger, innan man bedömer en människa
slutgiltigt.
<img>Aron Johansson </img>
Två åldringar fäste jag mig särskilt vid, gubben
Fahlgren, före detta kryddkramhandlare och målare,
född 1819, en vithåring, som aldrig sade något,
men myste och gladde sig åt smällarna, och
Carleman, född 1821, en tragisk figur, som resignerat,
men stundom lät glimtar av genialitet skymta fram.
Han var ett uppfinnarsnille men högst opraktisk i
ekonomiska ting. Han skall ha varit den förste, som
utfört fotografiska reproduktioner avsedda för tryck
och sysslade med oljemålning, litografi, gravyr och
fotografi.

  
 Han var min äldsta farbror i klubben och förblev
min vän ända till sin död. Jag brukade ofta bjuda
honom på middag i min bostad på Söder, dit den
gamle följdes av någon anförvant, som avhämtade
honom fram på nattkulan. Han var en gengångare
från den tid, som i högsta grad intresserade mig, och
hade varit en av de första medlemmarna i det av
J. G. Carlén stiftade sällskapet <i>Gröna stugan</i>. Han
var ett lexikon i fråga om den tidens konstnärer och
författare, hade tillhört Carl Jonas Love Almquists
närmaste umgänge och hade mycket att berätta om
dennes underliga dubbelliv. Han berättade briljant
men sade sig vara för gammal för att skriva
numera. Säkert är, att många intressanta fakta gingo
förlorade med honom. Den som vill veta något
närmare om Carleman kan läsa hans utmärkta
levnadsbeskrivning i Nytt Biografiskt Lexikon, författad av
Helmer Bäckström.

   Han var en drömmare och filosof och blev till
slut absolut ensittare. Men hans höga ålder torde
kunna förklara hans isolering. Vi sutto en kväll i
mitt hem efter middagen och stirrade in i brasan.

   —     Titta, farbror, sade jag plötsligt, ser farbror
den där falaskan och de där båda kolen
tillsammans — är det inte ett absolut likt porträtt av
Sokrates?

   —     Visst är det så! sade gubben. Jaså, du
observerar sådant också. Då skall du komma hem till mig
i morgon, skall du få se något intressant!

   När jag dagen därpå infann mig hos Carleman,
plockade han fram en massa annotationsbocker, 
vilkas alla sidor voro fullritade med cirklar. I varje
 cirkel var ett ansikte tecknat.
<img>Gottfrid Kallstenius, Albert Berg och Carl Larsson.</img>

    —     Jag har hundratals såna här böcker och sitter
 varje kväll efter kaffet och ritar av gubbar som jag
 ser i brasan, jag följer deras utveckling, ser dem,
 förändras och dö, alldeles som människor. Och du
 kan vara övertygad om, att de äro minst lika
intressanta som människor, fast mycket bättre och
 finare. Detta har jag hållit på med många år. Men
 nu börjar jag se litet dåligt, så att de bli litet
otydliga. Men det bli vi människor också, när vi närma
 oss döden. Du skall veta, att jag är inte densamme
nu vid bortåt 90 år som då jag var 25 eller så och
sprang omkring med den gamle skurken Almquist
på dåliga ställen om nätterna. Fast jag tog inte
skada till min själ. Hans var redan rutten.
<img>Gottfrid Kallstenius.</img>
Då jag nästa gång sökte upp gubben Carleman,
låg han till sängs och kom aldrig mera upp.

Geskel Saloman, som levde för att rekonstruera
Venus Milo, hörde också till förgrundsfigurerna i
klubben. Han var född 1821. Den dövstumme
målaren Albert Berg sade helt naturligt aldrig något,
men myste, nickade, famntog och klappade min rygg.
En gammal hedersman!

<img>John Kindborg med doggen.</img>
Mest umgicks jag med Robert Lundberg, som nyss
väckt uppseende med sin Högvakt och var en
humorist av renaste vatten. Då han var på klubben blev
det alltid nattsöl för mig, utom då C. L. var
närvarande, ty det hade blivit en institution att vi skulle
följas på hemvägen. Han bodde vid St.
Glasbruksgatan och jag vid Fjällgatan på Söder. Men det blev
aldrig nattgrogg mer än en gång hos honom och det
var, då Coquelin var här och spelade. Då blev jag
en torsdag inbjuden för att rådbråka min usla
skolfranska inför denne språkets mästare. Jag var generad
men glad. Vi hämtade Coquelin vid teatern, där han
firat sin sedvanliga triumf i Les précieuses ridicules,
några andra skådespelare voro med, men jag har
glömt vilka.

På klubben var allt frid och fröjd och vänskap.
Men nu kommer jag till <i>summan av kardemunnan</i>,
som C. L. brukade uttrycka sig, den historia jag
ämnade berätta från början, fast inledningen blev
väl lång.

   Alfred Bergström hade kommit från Paris
medhavande Gauguins bekanta litografiserie från Tahiti
för att visa den moderna konstens dekadans i
Frankrike. Han tog den med sig på klubben en torsdag
och många förfasade sig över den avgrund av
dålighet, som gömde sig i Gauguins blad. Bergströms
avsikt var att förstöra dem, och jag tror att hans
indignation var ärlig och äkta. Men jag fann dem
utmärkta och bad att få dem. Ty det vore ju dumt
att riva sönder saker med temperament i, även om
de icke gingo i den dåvarande akademiska stilen.

   —     Ja, gärna — vill du ha sån förbannad smörja,
så kan det vara rätt åt dig, sade den gode Alfred.
Han var verkligen upprörd över att förevisningen
av bladen icke haft samma effekt på alla. De äldre
och äldsta — ja, flertalet hade för resten icke
bevärdigat dem med en blick utan helt enkelt låtit
dem gå vidare till nästa man.

   Jag var som sagt mycket ung och ganska ilsken,
begärde ordet och bad att nästa torsdag få hålla
föredrag om Gauguins Tahitistudier. Många hyssjade
men C. L. förklarade, att klubben borde vara tacksam
att få höra en ung röst för en gångs skull.

   Mittemot mig satt min gamle vän John Kindborg,
röd och trevlig och som vanligt åtföljd av sin dogg,
som kunde säga »djävlar anamma» för en sockerbit
med samma rutin som en gammal ateist och svärjare
för ett halvstop finkel eller inför en kolportör.
<img><i>Zorn spelande käglor på Djurgårdsbrunn</i></img>
— Är det verkligen din mening att hålla föredrag
om sådan dynga, så säger jag upp bekantskapen med
dig, sade John.

— Jäg tycker tavlorna ä bra, geniala, stor konst,
försäkrade jag.

— Håller du det föredraget, skall jag piska upp dig,
förklarade John och blev blåröd i ansiktet. Jag
befarade nästan ett slaganfall.

Jag var ung — jag upprepar det — och blev dumt
nog arg.

— Piska upp! sade jag. Tio sådana myggor som
du på vartdera örat, skröt jag, användande ett
uråldrigt småländskt ordspråk. Kom an bara!
  
 —     Jag säger — och hör nu, pojkar, sade han åt
de närmaste, skall Engström få göra skandal i vår
gamla klubb, så skall han ha stryk, eller också går
jag ur klubben.

   Som vanligt lyckades C. L. med några kloka ords
olja komma vågorna att lägga sig.

   Men nästa torsdag kom jag med mitt föredrag
färdigskrivet och läste upp det från bladet. Antagligen
var det mycket ljusgrönt, men jag kan försäkra att
det var minst sagt temperamentsfullt och jag anföll
den gamla asfaltkonsten som en retad vessleunge.
Bland åhörarna funnos även en del äldre professorer.
Men de logo bara och sågo på varandra som gamla
augurer: »Den där stångar snart hornen av sig!»
tycktes de mena.

   Det blev sorl och hyssjande och jag tror att största
delen av mitt tal drunknade i glasklang och
medlidsamt skratt.

   Men John Kindborg, vilken som vanligt satt med
sin svärjande dogg mittemot mig, hade icke glömt
sitt löfte.

   Han sade: — Får jag säga dig ett ord, Albert!
Vill du följa med mig ut i nästa rum ett slag!

   Jag följde honom. När vi kommit in i en liten
salong, som tillhörde festvåningen, började han (med
rätt stor svårighet) kränga av sig bonjouren och
sade, högröd av punsch och vrede: — Kommer du
ihåg att jag lovade dig stryk? Nu skall du få det.

   —     Är det verkligen ditt allvar? Men kan jag inte
få hjälpa dig av med rocken först? Du ser litet
ovig ut.

   Ty John var ganska fet.
  
 —  Du gör skandal här, gröngöling!

   —     Kanhända! Men om ett par sekunder blir
skandalen värre. Kan jag inte få ta in din dogg, så att
åtminstone ett vittne finns till det som kommer att
ske? Kan doggen sörja och gråta också lika bra som
svära? Vill du att ett osjäligt djur skall sörja ihjäl
sig på sin husbondes grav? Så hjärtlös kan du väl
inte vara.

   Lyckligtvis blev jag lugnare, ju rödare och ilsknare
John Kindborg blev.

   Äntligen hade han fått rocken av sig och var
alldeles andfådd efter ansträngningen och
sinnesrörelsen.

   -     Hör du, Albert, kom hit, så tar vi varandra i
famn! Förlåt mig och tyck vad fan du vill om den
där usla plankstrykarn som du talte om. Bara jag
slipper se honom.

   Och vi togo varandra i famn. John grät, ty han
var mycket lättrörd.

   —     Jag förstår inte att jag kunde bli så rasande,
sade han. Kan du förlåta mig?

   —     Kan du förlåta mig? Men nu skall jag hjälpa
dig på med rocken. För nu står du inte ut med ett
sådant arbete en gång till.

   Och jag hjälpte honom med bonjouren. Han
pustade och stånkade. Så kysste han mig på båda
kinderna och vi tågade arm i arm in i
klubbrummet.

   —     Hurra, skrek C. L. Så skall det se ut. Vem
fick stryk? Men jag vill bara säga dig, John 
Kindborg, akta dig för smålänningar. Var lika rädd för
dem som för Gauguin!

  
 Detta var det enda olyckstillbud jag upplevat i
klubben. Men jag undrar om jag nu skulle våga
läsa igenom manuskriptet till mitt föredrag om
Gauguin! Därtill skulle säkert behövas mera mod än
att möta den gamle Kindborg i envig.
</chapter>
<chapter name="Nödrim">
<h2><small>NÖDRIM.</small></h2>
<table o>

<td>  <poem>Du är en djävul, du har inget hjärta!
  Så skrek du, men, min älskade, jag har
  av denna muskel ännu litet kvar,
  ett rim, ett nödrim som jag kallar smärta.
</poem>
</table>
</chapter>

<chapter name="Gymnastik">
<img><i><sc>”The Seat of Health”</sc></i></img>
<h2><small>GYMNASTIK.</small></h2>

  Det hjälper inte att förneka det, människan är
illa konstruerad! Varför är det nödvändigt att hon
blir gammal, att det börjar knaka i lederna, att
portvinstån ser ut som ett plommon från Cap eller en
klar astrakan?

  Varför kan jag inte nu som i ungdomens vår ta
en liten marathonlöpning om morgnarna, och komma
in till målet lagerkrönt, rosenhöljd och omhurrad av
ett jublande folk? Varför knyta sig icke musklerna
i styrka och behag som förr och varför tävla icke
samtidens skulptörer om mig som modell?!
Lyckligtvis tycks jag vara densamme för kvinnorna, <i>men</i>...!
Tala de sanning eller vilja de bara ha juveler och
klänningar, <i>des créations?</i>

  Om allt detta talade jag med en barndomsvän
häromdagen, en stockholmare. Han är tjock som en
tunna, har fem hakor och tio nackar och förflyttar sig



pustande som en astmatisk ångvält. — Varför går
du inte på <i>Gubbgymtiastiken</i>, Zanderinstitutet? sade
han.

   —  Varför går du där inte själv!

   —  Affärer, min gubbe, ingen tid!

   Det var denne man som rådde mig att inköpa
»The Seat of Health, the perfect Home Gymnasium».
Han är agent. Eller rättare hans son, en modern,
smärt jazzgosse, getingsmal och innehavare av
Strandvägsrekordet. Gubben är naturligtvis oduglig som
agent. Med de hakorna.

   Jag har i förbigående omnämnt The Seat of Health,
»hälsosätet», skulle det väl heta på svenska. Det är
en aluminiumkonstruktion och ämnad att ro med.
Den är alldeles utmärkt, men den kräver energi —
det vill säga man bör gå upp om morgnarna. Den ger
en fullkomligt illusorisk känsla av rodd och genom
ombyte av olika starka stålspiraler kan man få
intryck av olika slags tungroddhet, av motvind — ja,
min läsare, man känner sig som en äkta <i>Havets
arbetare</i> (V. Hugo † 1885). Fem minuters rodd om
morgnarna är tillräckligt och motsvarar en ordentlig
promenad på en timme. Jag börjar bli stark som en
björn och smått grälsjuk. Jag begär inte bättre än
att någon skall börja ett bråk — han skall vid Gud
få se, »vems ande han guppar med», som vi sade i
Småland.

   Men det är som sagt litet svårt att få energi att
gå upp om morgnarna. När jag sitter i min nakna
skönhet och spänner musklerna och ror för glatta
livet, har det hänt att min lagvigda maka kommit
in i min lya. Hon tycks uppfatta mig som en löjlig
figur. Men kvinnor ha nu en gång för alla en underlig
uppfattning om sport, rationellt bedriven.

   I går fick jag besök från Harön. Det var ingen
mindre än gubben Jansson, pråmskepparen och
storsmugglaren, som presentade mig en dunk för vissa
tjänster jag gjort honom under vinterns lopp.

   —  Nu ska Jansson få se min nya roddapparat.

   —    Roddhaparat? Hä dä hen bht? (En riktig
rospigg stavar helt naturligt och konsekvent båt = bht.)

   —  Kom in och titta bara, Jansson!

   Och Jansson tittade länge, först på hälsosätet och
sedan på mig.

   —  Vafaan ska 'an mä hen töcken mackapär?

   —  Ro me'n, förstås, för att bli stark i armar och ben.

   —    Vafaan behöver 'an bli stark för, 'an som hä
stassbo? 'Yr hett stassbud, som ror håt 'en, hom
dä värkelien be'över ross! Koss hi Jisse namn, töcken
båt! Hi sjön skulle 'an hinte stoppa länge — 'an
skulle gå te botten som hen sten. 'An skulle läcka så
hingen faen skulle få 'an tät! Så mycke drev finns
hä inte hi 'ela Svärjet. Nä, Hengström, sälj 'an
skräpet hå köp dunk för halltihop! Dä mitt reseft!

   Men jag framhärdar och ror som förut om
morgnarna, trots Janssons skepsis. En uppfinning har jag
gjort, som fungerar utmärkt. Jag har målat en bit av
golvet grönt, med litet blommor i (skall föreställa
en vacker strand av ett skär som ligger ett par
kilometer avlägset). Och så har jag med mig en
frukostkorg, som varje morgon kommer hit från N. K.
Brännvin och pilsner har jag själv. Och så ror jag
mina fem minuter, badar och äter en stadig frukost
i gröngräset. Man är väl stockholmare!
</chapter>
<chapter name="Nakenkulturen">
<h2><small>NAKENKULTUREN.</small></h2>

  Jag har nu börjat med nakenkulturen — först lite
smått i mitt rum, men så småningom har jag utsträckt
mina övningar till den övriga våningen och gatan.

   Det är svårare än man tror. Folk förstår en inte.

  Jag är en absolut välbyggd person, har läkarbetyg
på att jag är frisk, det kan bevisas att jag är nykter,
mitt uppträdande är höviskt, magdans och dylika
orientaliska utbrott av livsglädje äro mig främmande.

  Kvinnorna ha intet emot mig. Jag är tvärtom nästan
bokstavligen överlupen av kvinnliga intervjuare. Jag
hänvisar dem alltid till Almkvist och tyska författare
i frågan men de tyckas anse mig kompetentast att
yttra mig, då jag ju faktiskt är den förste
nakenkulturbäraren i landet. Praktiskt.

  »Jag föddes naken och sedan har nakenvarandet
blivit en vana, så ofta jag fått tillfälle att utöva det.
Jag började med att lägga bort strumpor för några
år sen. Sedan blev det obehagligt att gå med bara
fötterna i skorna. Byxornas avlägsnande var en
barnlek. En vacker dag stod jag där som Gud en gång
skapade mig, skön och fagerlemmad. Jag kan inte
begripa att polisen skall behöva lägga sig i sådant!
Varför förbjuder den inte likaväl Almkvists bok?

  Kommer jag in på Operakällaren bemöter man mig
med illa dold kyla, fast jag så här på vårkanten skulle
kunna behöva litet mer värmande och destillerade
drycker än andra årstider. Jag har även observerat,
att jag inte så ofta som förut blir bjuden till hovet,
fast jag naturligtvis vid sådana tillfällen tar extra
pedikur. Det har hänt att jag hövligt men bestämt
uppmanats att gå hem och ta något varmt på mig.

   Häromdagen blev jag brutalt utkörd från Nya
kyrkogården, där jag var för att söka mig en
anständig gravplats. Jag får icke åka i spårvagn —
nå, sådant gör ju ingen gentleman ändå, men — — —

   En gång försökte jag vid en middag på Grand
Hotel Royal uppträda djupt dekolleterad upptill —
i likhet med de inbjudna damerna, men jag blev
formligen uttittad.

   Nu föreslår jag emellertid att vi nakenkulturellt
intresserade uppträda första maj eller annan lämplig
dag och traversera Gärdet. Kom ihåg: Ingen onykter
och ingen med vanprydande åkommor! Låt oss hålla
ihop och vi skola segra i kampen för den kyska,
den praktiska nakenheten. Damerna kunna ju tatuera
sig för att lättare skiljas från männen, vad det yttre
beträffar. Det inre torde knappast kunna ändras.»

   Ungefär så talar jag till de kvinnliga intervjuarna
medan jag smuttar på min förmiddagstoddy, ty jag
lider av en lätt heshet.
<table o>
         <td>    <poem>    Men jag vill hålla ut
                 intill resans slut —
                 det är mitt fasta beslut
                 att hålla ut.</poem>
</table>

   Fylken eder kring mig eller Almkvist och låtom oss
visa vad enighet och ädel vilja kunna åstadkomma.
Apropå — är hårväxt vanprydande ännu? Jag skulle vilja
höra utlåtande av någon expert i denna delikata fråga.
</chapter>
<chapter name="Likmaskar">
<h2><small>LIKMASKAR.</small></h2>

  När en konstnär, en författare dör, komma maskarna
  och anfalla den ännu knappt kallnade kroppen.

   Tänk er in i en enkel, trist, sorglig situation!
Pappa är död, han har plötsligt dött, han ligger
där i sängen, och mamma upptäcker: Pappa är död.

   Det    blir ett liv — en död,  en hemsk,  vild,
vansinnig  förvirring. Gråt, barnen förstå ännu intet av
det som hänt. Men mamma begriper kanske. Hon
minns kanhända vilda kärleksnätter, vilda sorgnätter,
hemska dagar, ljuva tillfällen med ömsesidig
förlåtelse.

   Vilket är det   förnämaste i livet.

   Det  blir natt, män somnar   med tårar  i ögonens
underliga skrymslen.

   På morgonen komma tidningarna med konstnärens
porträtt och en dödsruna, som är författad för länge
sen. En kritiker berättar om den döde. Han var
känslig för konst, för litteratur, för allt vackert,
men han nådde inte så långt han ville. Han var
ganska begåvad men inte tillräckligt. Han var med
ett ord en man, som icke var så stor författare som
han önskade bli. Han var icke en stor författare
eller konstnär. Kritikern säger: »Jag är skyldig mig
själv och all rättvisa att säga detta om den döde.
Han var ingen stor konstnär.»
   Detta skall änkan och barnen läsa om sin pappa
dagen efter hans död.

   Jag hatar dessa likmaskar, dessa lymlar, som inte
låta en man kallna förrän de börja skälla på
honom.
</chapter>
<chapter name="Levebrödet">
<h2><small>LEVEBRÖDET.</small></h2>

  Förra sommaren reste häradshövding Jurén ut till
Harön för att hyra en ny villa i stället för den
gamla på Lidingön. Ty han längtade till havet och
omedelbarheten i skärgården och för resten var det
billigare på Harön, som ligger längre ut. Jurén
var inom parentes mycket snål fast han ägde
avsevärt av det jordiska. Han blev förtjust i Harön och
hyrde bums. Han stannade ett par dagar och fiskade
med Karl Pers Matts Efraim som blivit faktotum
på ön och från att ha varit sjöman och fiskare
alldeles övergått till att segla med sommargäster
och håvade in vackra slantar på sådant arbete.

  Nu hade han skickat ut familjen och möblerna
och beredde sig på en härlig sommar. När han fått
telefon att allt var i ordning tog han farväl av
stan och satte sig på en av Vaxholmsbåtarna en
kväll för att vakna i närheten av sitt tusculum.
Han klädde sig och kom lagom upp på däck för
att få se Harön ligga i sol och grönska. På bryggan
stod familjen och viftade. Och i den övriga
folkmassan upptäckte han sin vän Efraim, som satt och
dåsade i värmen på en hög strömmingstunnor. Sedan
han hälsat på familjen dök han direkt på Efraim.

  —   God dag, Efraim, nu är jag här och nu ska vi
vara tillsammans. Det är bäst att Efraim gör i 
ordning långrevarna medsamma och plockar mask, för
här ska fiskas!

 Efraim reste sig inte och tog inte pipan ur skägget,
 men svarade:

 —  Ja, ja får si om ja ä hågad.

 —     Hågad? Vaffan? Hågad! Det är ju sånt arbete
 Efraim lever på. Jag går upp i villan och får mig
 lite mat och sen är jag färdig på ögonblicket.

 —  Ja, ja får si om jag ä hågad.

 Häradshövdingen satte av till villan undrande över
 den tilltagande slöheten hos fiskarbefolkningen. Men
 de smugglade naturligtvis på Harön och förtjänade
 grova pengar och brydde sig kanske inte om
småförtjänster. Men han skulle sätta liv i bassarna, det
 svor han på.

 Efter någon timme kom han tillbaka till bryggan.
 Båten låg kvar, ty den skulle vänta på en
Östhammarbåt, och Efraim satt kvar i samma ställning och sög
 på pipan.

 —     Nu är jag färdig, Efraim! ropade Jurén på
 långt håll. Nu ger vi oss ut på fläcken. Eller kanske
 Efraim inte har tid?

 —  Jo, nog har ja tid, men ja ä inte hågad — —

 —     Kom inte med det där förbaskade hågad! Vill
 inte Efraim förtjäna en slant?

 —  Nää, ja ä inte hågad.

 —     Har fan flugit i Efraim? Seså följ med nu
 bara! En plunta har jag med och smörgås och
metspön kan jag väl få låna tills mina nya fina grejor
 komma från Leidesdorffs.

 —  Nä, ja ä inte hågad.

 Jurén blev ond.
 —     Nå då ska jag inte besvära Efraim mera!
Förbannade bönder! För sista gången, följer Efraim
 med eller inte?

 —   Nä, ja ä inte hågad.

 —   Adjö då! Det finns väl andra bönder på ön!

 När häradshövdingen kommit ett bra stycke uppåt
 ängen, ropade Efraim:

 —   Jurén, kom hit!

 I hopp om att Efraim ändrat mening, skyndade
 Jurén glad tillbaka.

 —     Nå det var då förståndigt att Efraim ger med
 sig!

 —     Hör nu Jurén! Han talte nyss om att dä ä
 sånt arbete vi lever på här ute. Förriga sommarn
 Jurén var här å vi var ute å fiskade å ja fick bära
 opp hanses fiskkasse te villan, så fick ja tio öre för
 dä. Å den tioöringen räcker än!
</chapter>
<chapter name="O. A.">
<h2><small>O. A.</small></h2>

År 1906, knappt 29 år gammal, dog Oskar
Andersson, en av de yppersta tecknare som någonsin
funnits. Varje sak av honom bär genialitetens prägel
och växer med åren i värde, som sig bör, då det
gäller gedigna ting. Jag menar nu inre värde, icke
ekonomiskt. Han var oförliknelig. Jag har nyss hastigt
gått igenom hans minnesutställning på Svensk-franska
konstgalleriet, och min konstnärliga njutning var hög
och oblandad.

Man har anmodat mig att nedskriva några intryck
av honom som personlighet, och jag går till verket
med en viss tvekan, just emedan han var en
personlighet i högsta potens, ett verkligt original, som levde
sitt liv för sig själv och icke släppte någon inom
sin cirkel. Ingen kunde säga sig känna honom, fast
han visst icke skydde sällskap. Han var tvärtom
mycket sällskaplig av sig, men deltog ogärna och
sällan i bordssamtal annat än genom plötsliga och
stundom till synes omotiverade gapskratt, och en
och annan älskvärd svordom, vars anledning aldrig
kom i dagen. Han levde sitt eget själsliv oberoende
av dåtidens kafébuller och stoj.

Hans utseende var också mycket originellt. Hans
ansiktes abnorma smalhet och den långa, raka, smala
figuren påminde om en linjal med en tandgård och
ett skratt i. Han var en levande illustration till sitt
berömda uttryck:

   »Ett gott skratt förlänger käften.»

   Jag lärde känna honom vid en tidsperiod då en
stor del unga konstnärer satte en ära i att uppträda
och leva som bohemer. Konsten skulle vara allt.
Att skaffa sig bildning var ett oting.

   »Vi ska inte läsa, vi ska måla!»

   Oskar Andersson var i allra högsta grad illitterat.
Han hade börjat sin bana som byggnadsarbetare
och fortsatt med detta yrke tills han blev »upptäckt»
eller då den starka konstnärliga driften tvang
honom att gripa till blyertsen och tuschflaskan. Med
ens låg hans bana klar. Utan besvär — kan man
nästan säga — bytte han om yrke, och redan hans
första linjer voro icke trevande och osäkra — han
var född konstnär och med en fantasi utan gränser.
Hans linjer hade medfödd elegans och
målmedvetenhet i de vildaste excesser på papperet, ty i sitt öga
hade han en kamera som såg realiteten. När han
någon gång målade verkligheten visade han en
förvånande mogenhet och förnäm måttfullhet både i
färg och linjer.

   Då han anställdes i Söndags-Nisse som tecknare
och redaktör Hugo Valentin sökte använda honom
som exploatör av sina politiska idéer, gjorde han
sitt arbete utan att intressera sig för eller ens
förstå vad saken gällde. Men hans geni gjorde
teckningarna högst njutbara på grund av de privata
överraskningar han späckade Valentins politik med
och vilka icke hörde till saken. Han var en utmärkt
porträttecknare med ett utomordentligt sinne för
karaktär och löjligheter. Något mera ogenerat och
älskvärt hädiskt i porträttväg torde vara svårt att
påvisa i något lands konst.

   Vi voro ett »gäng» som brukade träffas på
Strömkaféet — den tidens Strömkafé. Det bestod av d:r
Simon Brandell, författaren Hans Magnus Norlindh,
tecknarna Anders Forsberg, Oskar Andersson, jag
och möjligen någon gång en eller annan outsider.
Simon rörde sig helst inom klassiciteten och citerade
latin och grekiska i oändlighet. Hans Magnus
esteticerade, Forsberg ironiserade — det hela var
sprittande av liv och rörde sig om allt mellan himmel
och jord. Och mitt under diskuterandet av någon
livsviktig fråga hördes plötsligt O. A:s homeriska,
våldsamma, skallande skratt. Han hade naturligtvis
icke förstått ett ord av samtalet, men han trivdes
i sällskapet och gav sin livsyttring — vi fingo ta den
hur vi ville.

   Och när jag nu på gamla dar tänker efter var
det måhända mera- punsch än filosofi i våra
djupsinnigheter. Var hans skratt en diskvalifikation? Satt
han möjligen inne med en bättre tydning av livsgåtan
än vi? Det är icke omöjligt.

   Hans excentricitet var helt säkert patologisk. Han
gjorde faktiskt ett patologiskt intryck, fast man i
den tidens konstnärskretsar var van att umgås med
män som gjorde vad som föll dem in. Säkerligen
avspeglade O. A:s med rätta beundrade serie:
Mannen som gör vad som faller honom in, en stor del
av hans psyke. Och när han slutligen i likhet med
en annan i vårt lag tog sitt eget liv, var det ingen
som egentligen förvånade sig över hans handling.
Ty hans excentriciteter blevo med tiden allt tydligare
och i viss mån störande ehuru hans avsikt visst
icke var att störa.

   Han var icke bohem till sin läggning. Han var
en mycket sparsam herre, som sparade av rädsla
för att en gång i en framtid behöva ligga andra
till last. Han hade sparat ihop  till en villa på
landet. Han ägde en segelbåt  som han skötte ensam.

Den hade centerbord, ett sådant där som kunde
släpa över grund — för säkerhets skull! — och
satt midskepps i en trumma. En gång fick han vid
passerandet av ett grund ett våldsamt slag på sin
långa haka av centerbordet, som hoppade ur sitt
naturliga tillhåll. Det höll på att gå illa.

   Emellertid fann han med åren   att det icke var
tillräckligt att bara ägna sig  åt konst.   Det var 
nödvändigt att skaffa sig någon boklig bildning också.
Han frågade mig till råds i vilken ända man skulle
börja för att bli en lärd man.

   Det var svårt att svara på en sådan fråga. Jag
rådde honom — det var år 1903 — att prenumerera
på den nya upplagan av Nordisk familjebok. Han
gjorde detta och läste den häftesvis. Hasse Z. har
upplyst mig om att han även prenumererade på
Georg Brändes samlade skrifter, vilka han
tillgodogjorde sig på samma sätt.

   Mitt sista minne av O. A. är detta. Han var
vanligtvis mycket tystlåten. Vi träffades en dag i
Kungsträdgården och följdes åt under tystnad. Utan
att behöva resonera styrde vi direkt på gamla 
Rydberg, Stockholms hjärta dåförtiden, ett tillhåll för
skalder, konstnärer och andra vettvillingar.

 Plötsligt häver O. A. till min stora förvåning upp
 sin röst och säger:

 —     <i>Hör du, Albert, den där Voltaire, den måtte
 allt ha varit en jävel</i> — — —

 Det var det sista ord jag hörde av honom i
 detta livet.

 Gudarna älskade honom, och han dog ung. Men
 hans konst skall leva.
</chapter>
<h2><small>INNEHÅLL.</small></h2>
<table o>
<td l>Företal  <td r>5

<td l>Skärgårdshämnd    <td r>7

<td l>En cowboy   <td r>23

<td l>Tull och smugglare  <td r> 31

<td l>Något Carl Larsson  <td r>41

<td l>Lisabetta <td r> 47

<td l>En inackordering <td r> 51

<td l>Zorn som naturälskare <td r> 65

<td l>En sommarsaga <td r> 69

<td l>Till min son Lars Bruno <td r>71

<td l>Bergsprängarbal <td r> 73

<td l>Älg <td r>77

<td l>Causerie <td r>  81

<td l>Utställningen 1930 <td r>  85

<td l>Äventyr på Korsika <td r>  92

<td l>Rallarevisa <td r> 112

<td l>En stor konstnär <td r> 115

<td l>Från pokalens rand <td r> 126

<td l>Tal vid en gammal fiskares grav <td r> 130

<td l>En intervju <td r> 133

<td l>Östhammar <td r> 146

<td l>Jultrafik <td r> 148

<td l>En visa om kärlekens besvärlighet <td r>151

<td l>En ynglings visa <td r>153

<td l>Ett besök i min gamla bygd <td r> 158

<td l>Ungkarlsbruden <td r> 161

<td l>Girighetens problem <td r>163

<td l>Estafador <td r>176

<td l>Från en resa <td r>182
</table>
<table o>
<td l>Spöket<td r> 190

<td l>Minnen från konstnärsklubben <td r> 197

<td l>Nödrim <td r> 209

<td l>Gymnastik <td r> 210

<td l>Nakenkulturen <td r> 213

<td l>Likmaskar <td r> 215

<td l>Levebrödet <td r>217

<td l>O. A.<td r> 220
</table>

*

