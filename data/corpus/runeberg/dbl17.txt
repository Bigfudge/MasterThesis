DANSK
BIOGRAFISK LEXIKON,

TILLIGE OMFATTENDE
NORGE FOR TIDSRUMMET 1537-1814.

UDGIVET
AF
C. F. BRICKA.

XVII. BIND.
SVEND TVESKJÆG-TØXEN.

KJØBENHAVN.
GYLDENDALSKE BOGHANDELS FORLAG (F. HEGEL & SØN).
GRÆBES BOGTRYKKERI.
1903.
Efter Rigsarkivar C. F. Brickas Død den 23. Avgust 1903 er Slutningen
af dette Bind (Ark 26-40) udgivet ved Arkivsekretær L. Laursen og Professor
Joh. Steenstrup.


Svend Tveskjæg (Tjugeskjæg), --1014, Konge i Danmark
og England, var en Søn af Kong Harald Blaatand og hans vendiske
Dronning Gunhild, der vist ogsaa hed Tove; efter den samtidige
tyske Kejser fik han tillige Navnet Otto, hvorfor han stundum
findes kaldt Svend-Otto. Mellem S. og Faderen kom det til Splid,
da S. stillede sig paa de mange danskes Side, som ønskede en
djærvere Optræden udad til og en fornyet Vikingetid. Harald
maatte til sidst flygte til Jomsborg, hvor han, efter at være saaret
paa et Togt mod Sønnen, døde (o. 986). S., der var afholdt af
Hæren, blev hyldet overalt i Danmark, men Jomsborgerne vare
ham fremdeles fjendske, og Høvdingen Sigvalde (XV, 586) fangede
i Grønsund ved List Kongen, som maatte løskjøbe sig for en stor
Sum Guld og Sølv, de danske Kvinder ofrede deres Smykker for
at frigjøre den yndede Konge fra Fangenskabet. S. deltog i de
danskes Togter paa England -- 994 anførte han og Olaf Tryggvesen
i Forening en stor Flaade --, men hans hyppige Fraværelse
lokkede Sveriges Konge Erik Sejersæl til et Togt til Danmark, og
det lykkedes denne for nogen Tid at vinde Landet, indtil S. paa
ny erobrede det tilbage. Nogle Runestene i Hedebyegnen, rejste
over 2 af S.s Krigere, som faldt, «da Kæmper sade om (belejrede)
Hedeby», sigte mulig til disse Kampe. Efter at S. havde forstødt
sin første Hustru, Gunhild (VI, 304), og hjemsendt hende til Polen,
ægtede han Sigrid Storraade, Kong Erik Sejersæls Enke (XV, 575),
der hidsede ham til Kamp mod Kong Olaf Tryggvesen, som uden
S.s Samtykke havde ægtet hans Søster Thyre. I Forening med
den svenske Kong Olaf Skotkonge og Erik Jarl overfaldt han Olaf
ved Svold i Venden, og i Kampen omkom den norske Konge.
Norge deltes derefter imellem Sejerherrerne, og S. fik som sin Del 
største Parten af det søndenfjældske Norge; nogle af Fylkerne gav
S. i Forlening til Erik Jarl.

Imidlertid fortsattes de danskes Togter til England, og efter
at Kong Æthelred grumt havde ladet de i England bosatte danske
myrde (1002) -- mellem de dræbte vare S.s Søster Gunhild og
hendes Ægtefælle Pallig --, førte S. og hans Høvdinger paa
fortsatte Togter store Flaader der over, som bragte Folket i den
største Nød og tvang det til at betale overordentlige Løsesummer.
Tiden kom snart, da det splittede og udmattede engelske Rige
endelig kunde erobres, og i Sommeren 1013 førte S. og hans Søn
Knud en glimrende udrustet Flaade over Havet. Hurtig var
Landet betvunget, og den usle Kong Æthelred flygtede til
Normandiet. Under et Ophold i Gainsborough ved Lincoln blev
imidlertid S. syg; han døde 3. Febr. 1014. Angelsaxerne rejste sig
paa ny, og Knud maatte forlade Landet. Da S.s Lig eftersøgtes,
reddede nogle engelske Kvinder det til York, senere førtes det til
Roskilde og begravedes i Trefoldighedskirken.

Af Adam af Bremen og enkelte danske Kilder skildres S.
med mørke Farver som den, der var plettet af Oprøret mod Faderen 
og først sent bøjede sig ind under Kristendommen. Vesterlandske 
Kilder og Sagaerne betragte ham dog paa en retfærdigere
Maade og stille ham i et helt andet Lys. S. var fremfor alt
Kriger og Viking, tapper, foretagsom og udholdende, ofte var han
grum i sin Adfærd, men besad samtidig Evne til at vinde sine
Modstandere, Lethed ved at finde Forbundsfæller og en afgjort
Styrerdygtighed; han var rundhaandet og vennesæl mod den
Krigerskare, som samlede sig om ham, og han havde Sans for
Digtekunst. Hans Iver for Kristendommen var ikke saa brændende,
som man saa den hos Faderen eller hos Sønnen Knud, men sin
Gudsfrygt viste han ved at lade flere Kirker bygge og give Gods
til Præsternes Underhold; det var ham imod, at den danske Kirke
skulde staa under Bremens Ærkebisp, hvorfor han især kaldte
Englændere, foruden indfødte danske, til Virksomhed i Kirkens
Tjeneste. Paa Grund af sit kløftede Skjæg havde S. faaet Tilnavnet
Tjugeskjæg (af tiughæ, en Høtyv). S. havde i Ægteskabet med
Gunhild Sønnerne Harald (VII, 73) og Knud (IX, 257) samt nogle
Døtre, saaledes Gyda, gift med Erik Jarl; med Sigrid havde han
kun Døtre, af hvilke Estrid (IV, 603), gift med Ulf Jarl, er mest
bekjendt.

A. D. Jørgensen, Den nord. Kirkes Grundlæggelse S. 285. 299 ff. 387 ff. 404 ff. 428 ff.
404 ff. 428 ff.
Freeman, The Norman conquest I.
Steenstrup, Normannerne III.
Stephen, Dictionary of national biography LV.

Johannes C. H. R. Steenstrup.



Svend Estridsen, o.1018-1076, Konge, var en Søn af Jarlen 
Ulf af Sprakaleggs-Ætten og Estrid, Svend Tveskjægs Datter 
(IV, 603). Han var født i England, og han blev opdraget her, ogsaa
efter at hans Fader var bleven Statholder i Danmark; til Dels var
han Gissel for Faderens Troskab. Efter derpaa i 12 Aar at have
tjent under den svenske Kong Anund Jacob drog han til Danmark
og blev af Hardeknud gjort til Jarl. Ved Hardeknuds Død (1042)
havde S., hvis hele Holdning og Karakter den Gang ikke indgød
Tillid, intet Parti, der kunde hjælpe ham til Magten. Han opsøgte
derfor Kong Magnus (XI, 44), indsattes af ham til Jarl i Jylland
og tilsvor ham Troskab. Da en Frænde af S. blev myrdet af
Magnus' Svoger, vakte dette de danskes Mistænksomhed mod
Magnus, og S. lod sig udraabe til Konge, men maatte flygte til
Sverige. Efter Harald Sigurdsens (Haarderaades) Hjemkomst fra det
græske Rige forbandt S. sig med ham, og de gjorde et Tog til
Danmark, der dog blev uden Resultat, og snart indgik Harald
Forbund med Magnus og fik Del i Norges Rige. Begge Konger
hærgede paa Danmark, men Magnus følte sig lidet tiltalt af sin
hensynsløse Medregent og begyndte desuden at faa et andet Syn
paa S.s Evner og Karakter. Da Magnus efter et ulykkeligt Fald
med Hesten følte Døden nærme sig, indsatte han S. til Arving af
det danske Rige, og saaledes kunde S. uanfægtet bestige Tronen
(1047).

Harald Haarderaade betragtede dog fremdeles Danmark som
det rette Maal for sin Krigertrang og Plyndrelyst; uden at han
alvorlig forsøgte en Erobring af Landet, og uden at S. nogen Sinde
gjorde Gjengjæld i Norge, fortsatte han sine idelige Togter mod
Kysterne (dog maaske med et Ophør i Tiden 1050-60). S. var
kun sjælden heldig i disse Kampe; i et Slag ved Nisaa (1062) led
han et Nederlag og undslap med Nød og næppe, men 2 Aar efter
sluttedes der en endelig Fred mellem Kongerne. Efter at Harald
var faldet ved Stamfordbro, og Vilhelm af Normandiet havde
erobret England, sendte S. 2 Gange Flaader til England (1069-70
og 1075) for at søge at fravriste Vilhelm Landet, men opnaaede
intet.

Skjønt S. aldrig havde vist Mangel paa Tapperhed, havde han
næsten ingen Sinde sejret i sine Krige; til Gjengjæld var han 
enestaaende lykkelig i at ordne Landets fredelige Forhold. Det er
som Grundfæster af et nyt, paa Fredens Gjerning byggende
Danmark, at S. viser sig som den store Konge. Først og fremmest
gjaldt det Kirkens Ordning. Inddelingen i Bispedømmer blev
gjennemført, og Kirker bleve byggede rundt om i Landet. S. styrede
den danske Kirke selvstændig, uden at det dog kom til noget
Brud med Ærkebisp Adalbert af Bremen; fremfor alt satte han sig
dog til Opgave at have Paverne til Venner. S. havde ægtet Anund
Jacobs Enke Gunhild (VI, 304), men da hun var nær beslægtet med
ham, skilte han sig paa Pavens Forlangende fra hende. Efter S.s
Død kunde Gregor VII derfor ogsaa udtale, at han aldrig havde
truffet en Konge, der havde vist sig som en saa trofast og kjærlig
Søn af den romerske Stol som S. Ligesom Kirkens Forhold bleve
lykkelig ordnede, saaledes synes S. ogsaa at have haft Held med
at skabe indre Ro i Landet og en god og varig Ordning af
Landets Styrelse.

S. besad megen Læsning og var vel forfaren i gejstlige Sager;
støttet af en glimrende Hukommelse var han ypperlig inde i
Danmarks Historie, og Adam af Bremen kunde bygge store Dele af
sin Kirkehistorie paa hans Fortælling. S. var en høj, smuk og
stærktbygget Mand; han gav efter for sin Sanselighed og levede
højst usædelig, men samtidig var han i en sjælden Grad
vennesæl, og ingen Sinde hører man, at han blandt sine Undersaatter
har Modstandere eller Uvenner. Fortællingen om den fattige
Islænder Auduns Ophold hos ham eller om hans Venskab med Biskop
Vilhelm bekræfter kun, hvad der fremgaar af alle Beretninger om
ham, at han i en sjælden Grad vidste at vinde Smaafolk saa
vel som store og at knytte dem til sig med Hengivenhed. S.
døde paa Kongsgaarden i Søderup i Slesvig 28. April 1076 (de
danske Aarbøger have, sikkert urigtig, 1074) og blev begravet i
Roskilde Domkirke. S. var flere Gange gift. En af hans Hustruer,
Gyda (VI, 328), blev forgivet af hans Frille Thora, en anden var
den nævnte Gunhild; en tredje var Thora, Enke efter Harald
Haarde-raade og Datter af Lendermanden Thorberg Arnesen. S. havde
med Gunhild en Søn Svend, der døde ung; hans andre
Ægteskaber vare barnløse, hvorimod han med forskjellige Kvinder havde
en stor Del uægte Børn, saaledes Harald (VII, 74), Knud (IX, 260),
Oluf (XII, 423), Erik (IV, 538) og Niels (XII, 199), som alle bleve
Konger, Bjørn (II, 356), Knud, der ogsaa hed Magnus, som sendtes
til Rom for at indvies til Konge, men døde udenlands, Svend 
Korsfarer (ndfr. S. 8) og en tredje Søn Svend (ndfr. S. 9),
Thorgils, Sigurd, der faldt i Venden, Benedict (II, 60), Guttorm, Ømund
og Ulf, der ogsaa hed Ubbe. Af S.s Døtre blev Ingerid gift med
Kong Olaf Kyrre; desuden nævnes Gunhild, der ogsaa kaldtes
Helene, Sigrid (XV, 576), gift med Abodriterfyrsten Godskalk, og
Ragnhild.

Ræder, Danmark under Svend Estridsen og hans Sønner.
A. D. Jørgensen, Den nord. Kirkes Grundlæggelse S. 618 ff. 732 ff.
H. Olrik, Konge- og Præstestand I, 168 ff.

Johannes C. H. R. Steenstrup.



Svend Grade, o.1125-1157, Konge, var Frillesøn af Erik
Emune (IV, 540). Faderen tog ham med sig, da han søgte Ly i
Norge (1133), og med stor Fare for sig selv fik han ham ogsaa
med paa sin dristige Flugt fra Norge til Danmark (1134). Ved
Eriks Drab (1137) var S. for ung til at blive Konge; Erik Lam,
der fik Kronen, sendte ham til Conrad III's Hof, hvor han blev
Ven med Kongens Brodersøn, den unge Frederik af Schwaben
(senere Kejser PVederik I). Tyske Kilder fra denne Tid kalde S.
Peter; som flere af Kongeslægten har han haft dobbelt Navn.
Sidst i Erik Lams Kongetid var han atter i Danmark, hvor han
og hans Fætter Valdemar trods Ærkebiskop Eskils Indsigelse
skrinlagde Knud Lavards Ben (1146). S. A. trak Erik sig tilbage og
døde, og strax greb S. efter Kronen; det lykkedes ham at vinde
Sjællændere og Skaaninger, men Hovedmassen af Jyderne samledes
om Knud Magnussen, og en voldsom Tronkamp begyndte. Eskil
nærmede sig til Knud, men S. overvandt Ærkebispen og holdt
ham fangen i hans egen Domkirke; snart ræddedes han dog ved
sin egen Dristighed og kjøbte sig Eskils Tilgivelse og Tilslutning
ved at skjænke Ærkesædet Gods i Skaane og en stor Del af
Bornholm. Heldig slog han nu Knud ved Slangerup og drev ham
tilbage til Jylland. Under Paavirkning af den store evropæiske
Korstogsbevægelse sluttede Kongerne sig dernæst sammen til fælles
Tog mod Venderne (1147), men udrettede kun lidet; Jyderne saa
med Glæde Venderne nedhugge Skaaningerne og tage S.s Kongeskib, 
og S. var for mistroisk over for Knud til at ville sejle hjem
paa hans Skib. Kongekrigen brød løs igjen. Atter var Knud den
angribende, overrumplede Roskilde, men tabte i Kampen ved
Taastrup, hvor S. personlig dog ikke udmærkede sig (1148). S. havde
nu Overtaget, bemægtigede sig Fyn, satte Valdemar til Hertug
i Slesvig og hjemsøgte, støttet af Ditmarskeren Edeler, Grev Adolf
af Holstens Lande, fordi denne havde sluttet sig til Knud, men 
kunde ikke afværge Edelers Fald i en ulige Kamp med Holstenerne.
Senere sejrede S. ved Viborg (1150) og jog Knud af Landet, og
da hans Medbejler kom igjen med tyske Hjælpetropper, tilføjede
han ham et nyt Nederlag ved Gedbæk (1151). Æren for disse
Sejre tilkom dog mest Valdemar. Sit Herredømme over Danmark
søgte S. at sikre ved ydmyg Henvendelse til Conrad III, hvem
ogsaa Knud, dog forgjæves, anraabte om Hjælp. Endnu en Gang
satte Knud sig fast paa dansk Grund ved at vinde Friserne; men
S. indtog hans Friserborg. Knud tyede til den ny tyske Konge,
Frederik I, der stævnede sin Ungdomsven til Mødet i Merseburg
(1152). Kronen tildømtes S.; men han blev Frederiks Lensmand
og maatte love at give Knud Sjælland til Len. Da han
alligevel kun gav ham spredte Forleninger, krænkede han Valdemar,
som var gaaet i Borgen for Forliget, og lagde Grund til sin egen
Ulykke.

Under Medgangen havde han trods Biskop Elias' Raad skaanet
sine fangne Fjender, endog sin Faders Banemand Plov (XIII, 179).
Men dette Højsind havde en stærk Tilsætning af Overmod, der
gjorde ham blind for Virkeligheden og lod ham undervurdere sine
Modstandere. Dertil kom de store Mangler i hans Styrelse. Under
Tronkampene vare Venderne blevne højst farlige for de danske
Farvande, og ganske vist opkastede S. nogle Kystvolde til Værn imod
dem, tilføjede dem ogsaa enkelte Nederlag, men nøjedes ellers med
at give store Summer til Sachserhertugen Henrik Løve for at holde
Venderne borte, hvad Henrik dog ikke gjorde, og samlede ikke
sine Kræfter om et stort, nationalt Forsvar. En Fornærmelse, som
var tilføjet Jarlen Carl (III, 365) af den svenske Kongesøn Jon
Sverkerson, var ham derimod Paaskud til et Indfald i Sverige;
men paa Grund af Vinterkulden maatte han vende tilbage uden
at have udrettet noget (1153) Med Eskil havde han stadig Strid,
og ved Upaalidelighed og Udsugeiser vakte han Uvilje hos mange;
nogle Uroligheder i Skaane kvalte han i Blod, og sine egne Venner
forurettede han ofte. Tyske Herrer optog han i sit Følge, og han
fandt sig i deres frække Færd over for Landets Børn. Tilmed
satte hans Forkjærlighed for tysk Retsskik (Tvekamp) og Hofskik
ondt Blod hos alle. Tyske Spillemænd vare hans Gjæster, men
en islandsk Skjald fik ikke Løn for sit Kongekvad.

Under disse Forhold sluttede Valdemar og Knud sig nøjere til
hinanden. S. søgte at rydde Valdemar af Vejen eller dog
uskadeliggjøre ham ved at lokke ham i tysk Fangenskab; men Planen
mislykkedes. Faa Viborg Ting toge Valdemar og Knud Kongenavn
(1154). Eskil forlod S., selv mange af hans tidligere tro Tilhængere
faldt fra ham, og under sine Krigeres Haan flygtede han til Tyskland.
Henved 3 Aar flakkede han om uden at kunne finde Hjælpere i
Kampen. Ved gyldne Løfter fik han endelig Henrik Løve til at ruste
sig. De bestak Danevirkes Portvagt, slap ind til Slesvig,
brandskattede Byen og plyndrede Handelsflaaden i Slien, men droge
tilbage uden at afvente Fjendens Komme. Henrik Løve lod
imidlertid de Vender, der vare ham underlagte, hærge Fyn og dernæst
føre S. til den haardt hjemsøgte Ø, der ogsaa hyldede ham. De
andre Konger droge imod ham; men der indlededes Underhandlinger 
i Odense og aftaltes Fredsmøde paa Laaland, hvor
Valdemar ved Kjendelse tredelte Riget og selv valgte Jylland; S. fik
Ret at vælge før Knud og tog de Skaanske Lande for ikke at
være indeklemt mellem sine Medbejlere; Knud fik altsaa Sjælland.
Modgangen havde alt længe tilbagetrængt de gode Elementer, S.s
Karakter oprindelig havde rummet, og udviklet hans værste
Egenskaber; nu endte han som Nidding. Ved «Blodgildet» i Roskilde
(9. Avg. 1157) lod han Knud nedhugge og havde ogsaa nær gjort
det af med Valdemar, hvem han dernæst forfulgte til Jylland. Men
i det afgjørende Stævne sejrede Valdemar; S. flygtede, hans Hest
blev stikkende i en Mose, selv segnede han af Træthed; dér blev
han funden af ligrøvende Bønder og dræbt (23. Okt. 1157). Det
var paa Gradehede, og man gav ham senere Tilnavn efter dette
Sted. Bønderne nedgrove Liget; snart rejstes der et Kapel, ved
hvis ringeagtede Nordside S.s Stenkiste saas endnu ind i nyere
Tid. -- Hans Dronning Adelheid (I, 97) drog til Tyskland og
indgik et nyt Ægteskab; en Søn af S. var død som lille Barn; deres
Datter Luccardis blev senere gift med Grev Berthold II af Andechs,
Markgreve af Istrien, men skilt fra ham paa Grund af Utroskab
(d. 1188).

Saxo, ed. Müller.
Helmold, Chron. Slavorum.
H. Olrik, Konge- og Præstestand II.
Steenstrup, Vore Folkeviser S. 215 ff.
Hist. Tidsskr. 6. R. III, 108 ff. 226 ff.; 7. R. III, 369 ff.
Aarh. f. nord. Oldkynd. 1887, S. 78 ff.

Hans Olrik.

Svend Alfifasen, o.1015-o 1036, Konge i Norge">

Svend Alfifasen, o.1015-o 1036, Konge i Norge, var Søn
af Kong Knud den store og hans Slegfred Ælfgifu, en Datter af
Ealdorman Ælfhelm i Deira. Da Knud ægtede Dronning Emma
(101 ), sendte han Ælfgifu med hendes Sønner Harald og S. til
Danmark. S. indsattes senere til Høvding i Jomsborg. Efter at 
Knud havde erobret Norge, lod han S., der ved sin Side havde
Ælfgifu og Harald, Thorkil Jarls Søn, som Raadgivere, overtage
Styrelsen (1030). S. toges uden Modsigelse til Konge rundt om
paa Lagringene; han var smuk af Ydre og velvillig, og Nordmændene 
indrømmede, at han holdt god Fred i Landet. Forskjellige 
Lovbud, som han indførte, vakte dog stor Uvilje -- flere af
dem optoges i øvrigt i den senere Lovgivning-, og hans
herskesyge Moder var forhadt; da nu tilmed Misvæxt indtraf, medens
samtidig Undere ved den dræbte Kong Olafs Grav stadig klarere
kundgjorde hans Hellighed, vendte Stemningen sig mod Fremmedherredømmet, 
og Thrønderne hentede Olafs Søn Magnus i Rusland.
Ved hans Ankomst maatte S. og hans Moder flygte til Danmark,
Her døde S. kort efter (o. 1036).

Munch, Det norske Folks Hist. I, 2, 813 ff.
Steenstrup, Normannerne III.

Johannes C. H. R. Steenstrup.



Svend (Svendsen), --1097, Kongesøn, Korsfarer. Fremmede
Korstogskronister fortælle om en dansk Kongesøn S., som sammen
med sin Brud, den burgundiske Hertugdatter Florina, deltager i
det 1. Korstog. Efter Indtagelsen af Nicæa forsinkes de nogle
Dage, og da de følge efter den store Korsfarerhær, blive de ved
Ferma, forraadte af Grækerne, overfaldne af Seldschukerne. S. og
hans Mænd dræbes efter mandeligt Forsvar; Florina rammes paa
Flugten af en Pil, og den store Hær sørger ved Budskabet om
deres Død (1097). Denne Beretning, der er bleven end mere
berømt ved Tassos Korstogsdigtning, er sagnagtig og staar noget ene.
Imidlertid fortæller Ælnoth, at Knud den hellige paa sin Flugt fra
Jylland (1086) kom til Odense sammen med Erik (Ejegod), «den
navnkundige S.» og Benedict. Denne S. maa efter sin Plads i
Rækken være Broder til de andre, altsaa Søn af Svend Estridsen.
Og da Betegnelsen «navnkundig» ikke passer paa den S. Svendsen,
som ellers kjendes (s. ndfr.), turde der her være Hentydning til
Kongesønnens senere Korstogsfærd. S. er da ligesom Erik i Tide
kommen bort fra det blodige Optrin i Odense, hvor Knud og
Benedict bleve dræbte, og da Korstogsbevægelsen i Eriks Kongetid 
hurtig forplantede sig til Danmark, er han draget ud, men har
fundet Døden for Seldschukernes Pile.

Sybel, Gesch. d. ersten Kreuzzugs.
A. D. Jørgensen, Den nord. Kirkes Grundlæggelse.

Hans Olrik.



Svend (Svendsen), --1104, Kongesøn, var den ældste
gjenlevende af Svend Estridsens Sønner, da Budskabet om Erik
Ejegods Død naaede Danmark (1104). Han skyndte sig paa Vej til
Viborg Landsting for at faa Kongenavn, men blev syg, maatte
stige af Hesten og kjøre i Vogn, og da han heller ikke kunde
taale dette, lod han sig bære af sine Mænd; alligevel døde han,
inden han var naaet til Tinge. Hans Gridskhed efter Magt gik i
Arv til hans Søn Henrik Skadelaar (VII, 360) og dennes Sønner, i
alt Fald Buris og Magnus.

Hans Olrik.



Svend Nordmand («Norbagge»), --1088, Biskop i Roskilde,
var oprindelig en ulærd Mand i Svend Estridsens Tjeneste, men
da han havde udmærkede Evner og nød Kongens Yndest, blev
han gjort til Klerk i Roskilde. Saxo fortæller, at de andre Klerke
vare misundelige paa ham og havde ham til bedste ved at radere
nogle Bogstaver ud i den latinske Messebog, uden at S., da han
messede, opdagede den ondskabsfulde Spøg; men dette er kun et
Skjæmtesagn, der i Tyskland allerede var henført til en Biskop i
Paderborn. Historisk er det derimod uden Tvivl, at Kong Svend
sendte S. til Udlandets Skoler, hvorfra han kom tilbage som
velstuderet Præst. Da Biskop Vilhelm af Roskilde døde (1074), gjorde
Kongen sin Yndling til hans Efterfølger, og S. blev en af den
Tids betydeligste Bisper. Støttet af Svend Estridsen og senere af
Knud den hellige fuldførte han den af Vilhelm paabegyndte
Domkirke, af hugne Stenkvadre og med slebne Granitsøjler. End videre
byggede han vor Frue Kirke i Roskilde, vor Frue Kirke og Kloster
i Ringsted og Hellig Michaels Kirke i Slagelse. Paa Menigheden
gjorde han dybt Indtryk ved sin kraftige Prædiken og sin rene
Vandel. Han var Vidne til Knud den helliges store Gave til
Lundekirken (1085), og efter Kongens Drab (1086) skal han have
varslet svare Straffedomme over Danmark. Under den almindelige
Nød i Oluf Hungers Tid drog han paa Pilegrimsfærd, gjæstede, først
Rom og dernæst Konstantinopel, hvorfra han hjemsendte talrige
Relikvier, muligvis deriblandt Pave Lucius' Hoved, som ved denne
Tid maa være kommet til Roskilde Domkirke. S. rejste videre
for at naa til det hellige Land, men undervejs døde den fromme
Biskop paa Rhodus (1088).

Saxo, ed. Müller.
A. D. Jørgensen, Den nord. Kirkes Grundlæggelse.

Hans Olrik.



Svend, --o.1153, Biskop i Viborg, var Søn af den jyske
Stormand Svend Thorgunnesen og Broder til Ærkebiskop Asser (I, 368),
hos hvem han blev Kannik; dernæst var han regelbunden Kannik i
Marieklosteret (dvs. Domkapitlet) i Viborg og Klosterets Provst. Han
var med til at udrede de store Bøder, som hans Broder Christiern
(ndfr. S. 14) blev idømt for sit Brud paa Vederloven. Efter
Biskop Eskils Drab (IV, 587) blev S. valgt til Biskop i Viborg,
vistnok dog først i 1133. Som saadan var han tilstede paa
Kirkemødet i Lund under Kardinal Hubalds Forsæde (1139), hvor han
kunde beundre den pragtfulde Domkirke, som hans Broder Asser
havde paabegyndt, og som deres Brodersøn Eskil var ved at
fuldende. Disse Frænders Exempel fulgte S., i det han blev Viborg
Domkirkes Grundlægger; fuldt færdigt blev Værket dog ikke i hans
Tid. S. var overhovedet en from Mand, og et Møde i Trier i
Vinteren 1147-48 med Bernhard af Clairvaux og Pave Eugenius III
har yderligere stemt ham for de kirkelige Ideer, som vare stærkt
oppe i Tiden, særlig Korstogstanken. Sammen med sin hidtil
verdslige Broder Eskil (ndfr. S. 15) drog han da paa Pilegrimsfærd til
det hellige Land; begge Brødrene døde her og bleve jordede i
Paternosterkirken paa Oljebjærget. S.s Dødsdag var 30. Marts,
Aaret skal have været 1153.

Hans Olrik.



Svend, --1191, Biskop i Aarhus, var først Provst ved
Aarhuskirken og spillede en vis Rolle i Venderkampene; paa Toget i
1164 blev han udset til sammen med Absalon og Buris at holde
det nys erobrede Wolgast besat. Vistnok 1165 blev han Biskop,
og som saadan var han atter blandt Førerne paa Vendertogene,
saaledes ved Rygens Erobring 1169, hvor han sammen med Absalon
modtog Karenz' Overgivelse og stillede sig oven paa de store
Gudebilleder, som Karenzboerne selv maatte slæbe ud af Templerne,
og i Efteraaret 1170, da han ene blandt Jyderne frivillig sluttede
sig til Absalon, der skulde blive tilbage med en Vagtflaade ved
Rygen. Vi træffe ogsaa S. ved Møderne i Ringsted 1170 og Hjulby
1183, og vi se ham som den, der søger at holde Valdemar I
tilbage fra voldsomt at hævne den Uret, Skaaningerne tilføjede
Absalon (1181). Berømt er S. end videre som Øm Klosters
Grundlægger. Klosterkrønniken lader ham oprindelig være uvillig mod
Cistercienserne, men angre det under Havsnød paa Hjemvej fra
England, saa han lover at grundlægge et Cistercienserkloster. Sikkert
er det, at han blev Biskop paa en Tid, da Valdemar I var ved 
at forlade det kejserlige Kirkeparti og gaa over til Pave Alexander
III, hvis Forkæmpere Cistercienserne vare. Den forrige
Aarhusbisp, Eskil, havde allerede grundlagt et lille Cistercienserkloster i
Sminge-, men da det ikke trivedes, udvirkede S. hos Valdemar, at
Benediktinerklosteret Veng, som dog nylig havde faaet kongelige
Privilegier, blev overladt til «de graa Munke», og han fik Pavens
Stadfæstelse herpaa (1166). Senere maatte Klosteret flyttes til Kalø;
ved Abbed Briennus (III, 59) indhentede S. Pavens Samtykke (1168).
Selv havde han opsøgt den landflygtige Ærkebiskop Eskil i Frankrig
og af ham modtaget Bispevielsen, og han og Briennus bleve nu
Mellemmænd mellem Eskil og Valdemar, saa de udsonedes.
Ligeledes støttede S. Cistercienserklosterets endelige Flytning til Øm
(1172). Han havde allerede tidligere tænkt at indtræde i Klosteret,
men Briennus havde fraraadet det, fordi han som Biskop kunde
være mere for Munkene. Gjentagne Gange skjænkede han da
Klosteret Gods, Pengegaver og Bøger, og i Nærværelse af Kong
Knud, Hertug Valdemar, Absalon og flere Bisper gjorde han endelig
Testamente til Fordel for Øm (1183). Fra Pavestolen skaffede han
sine Cisterciensere Privilegier, og personlig viste han dem stor
Ærefrygt. Tanken om at indtræde i Klosteret kom atter op, han fik
Pavens Tilladelse, men brugte den endnu ikke af Hensyn til
Bispestolens Tarv. I Kraft af en ny pavelig Tilladelse vilde han netop
gjøre Alvor af sin Yndlingstanke; da blev han syg i Ovstrup og
døde, omgivet af Munkene fra Øm (30. Okt. 1191). Sin Grav fik
han i Øm. Ogsaa sin Bispestol, der havde lidt meget ved
Vendernes Hærgninger, hævede han stærkt, i den sidste Tid støttet af det
Ry, der gik af Hellig Niels' Grav i Aarhus (XII, 202).

Saxo, ed. Müller.
Script, rer. Dan. V. H. Olrik, Konge- og Præstestand II.

Hans Olrik.



Svend, --1340--, Biskop af Aarhus. S. var lige tiltraadt
sit Bispedømme, da Rigets Stormænd i Forbund med Grev Gert
1326 afsatte Christoffer II og i Stedet toge den slesvigske Valdemar
til Konge. S. har medbeseglet hans Haandfæstning, ligesom han
nævnes blandt de Stormænd, som paa Danehof i Nyborg gave deres
Samtykke til Sønderjyllands Forlening til Grev Gert. Siden blev
han dog en ivrig Tilhænger af den afsatte Konge og hans Slægt;
om han har deltaget i Jacob Splitafs Forsøg paa at bekæmpe Grev
Gert (XVI, 229), er rigtignok tvivlsomt, men siden forlod han
endog sit Stift for i Tyskland at opsøge Christoffers yngste Søn, 
Valdemar, sammen med hvem vi finde ham i Greifswald i 1338.
2 Aar efter opnaaede Valdemar Kronen, og under hans følgende
Kampe støttede S. ham efter Evne; i 1343 blev han endog taget
til Fange af Holstenerne og en Tid holdt i Fængsel paa Padeborg
(nu Sparresholm), medens Stiftet i den Anledning belagdes med
Interdikt; først det næste Aar slap han fri. Endnu 1352
overværede han et Rigsmøde i Kalundborg, men kort efter maa han
være død. Han havde i 1330 faaet Pavens Tilladelse til at
anvende en stor Del af Kirkernes Tiender til at gjenopføre sin
Domkirke, som havde lidt af Ildsvaade; 1345 deltog han i Bispemødet
i Helsingborg.

Kr. Erslev.



Svendsen, jvfr. Sveinsson.



Svendsen, Anders, f. 1843, Landøkonom. S. er født 26.
Nov. 1843 paa Stenmarksgaarden ved Ringsted, som Faderen, Svend
Jacobsen, havde i Fæste; Moderen hed Johanne Jensdatter. Han
nød først Undervisning i Almueskolen, kom, 18 Aar gammel, paa
Hindholm Højskole og i 1867 paa Landbohøjskolen, hvor han i
1869 tog Landbrugsexamen. Til 1871 var han derpaa Lærer ved
Landbrugsafdelingen paa Hindholm, hvorefter han i Sept. s. A.
overtog Ledelsen af Tune Skole, der samtidig omdannedes fra
Højskole til Landbrugsskole. S. forestod Skolen til 1. Okt. 1896, da
hans svækkede Helbred tvang ham til at opgive Virksomheden.
I disse 25 Aar have over 3000 unge Mænd og Kvinder besøgt
Skolen i Tune, der under S.s Ledelse og med Chr. Christensen
(III, 464) som fast Lærer har haft stor og gavnlig Indflydelse. I
i87oernes første Aar øvede S. tillige en betydelig Virksomhed udad
til: han blev Landboforeningsformand, Amtsraadsmedlem osv.; men
da Sygdom fængslede ham til Hjemmet i en forholdsvis ung Alder,
udfoldede han efterhaanden en betydelig litterær Virksomhed. Han
har saaledes udgivet et «Mælkeriregnskab» og et «Fodringsregnskab», 
en lille «Vejledning til Fodermidlernes Anvendelse til
Malkekvæg», og i Fagpressen, navnlig i «Vort Landbrug», har han
skrevet en stor Mængde Afhandlinger. Hans 2 Hovedværker, der
ere en Berigelse af dansk Landbrugslitteratur, ere «Fodringslæren»
(1886; 5. Opl. 1898) og «Kvægavl og Kvægopdræt» (1893; ny Udg.
1899). Navnlig «Fodringslæren» er et fremragende og fuldt ud
originalt Arbejde. -- S. ægtede: 1. (9. Avg. 1872) Magdalene
Mortensen Albeck (d. 1879), Datter af Bolsmand Morten Olsen A., og 
2. (24.  Avg. 1880) Maren Oline Emilie Nielsen, Datter  af
Skibsbygger Carl N.

Vort Landbrug  1896, S. 617.

H. Hertel.



Svendsen, Asser, (1176), s. Asser (I, 371).

 d. 1436, s. Baad (I, 385).">

Svendsen, Broder, d. 1436, s. Baad (I, 385).



Svendsen, Carl Plum Anton, f. 1846, Violinist. Anton S., 
der er født i Kjøbenhavn 23. Juni 1846, er Søn af Kammerraad,
Klokker ved Slotskirken Anton Cerelius S. (f. 1820) og Nielsine
Henriette f. Nielsen (d. 1884). Den første Undervisning paa Violin fik han
af Faderen, der tidligere havde været Militærmusiker, og 8 Aar
gammel debuterede Drengen som Violinist ved en Aftenunderholdning
paa Hoftheatret (1855); senere fik han Kapelmusikus Fr. Schram
og derefter V. Tofte til Lærere. 1868 blev han ansat i Kapellet,
hvor han fra 1893 afløste sin Lærer Tofte i Varetagelsen af
Koncertmesterfunktionerne og fra 1895 fik Titel af Koncertmester. Ved
gjentagne Studier i Udlandet, hvor særlig Lauterbach, Massart og
Joachim have haft Indflydelse paa hans Spil, har han uddannet sig
til en fortrinlig Solospiller og aandfuld Kammermusikfortolker, hvis
noble og beherskede Foredrag i Forbindelse med en elegant
Teknik have gjort ham kjendt og skattet saa vel her hjemme som i
St. Petersborg, Stockholm og Gøteborg, hvor han har koncerteret;
i Musikforeningen i Kjøbenhavn er han optraadt fra 1879 og har
fra 1884 været Primarius i Neruda-Kvartetten. Som Lærer paa
Violin er han meget søgt og har uddannet talrige Elever; en Tid
lang dyrkede han ogsaa Harpen og har bl. a. undervist den
nuværende Harpenistinde i Kapellet Agnes Dahl (IV, 137). 1896
ægtede han Inge Sophie Bang, Datter af afdøde Vexelmægler
Sophus B. og Ida Anna Maria f. Kjer.

Schytte, Musiklex.

S. A. E. Hagen.



Svendsen, Christen, 1847-1904, Generalpostdirektør. S. er født 
24. Avg. 1847 i Helsingør og Søn af Kjøbmand sammesteds Christian 
Julius S. og Alvine Christine f. Pullich. Han dimitteredes
privat til Universitetet i 1866, bestod juridisk Embedsexamen i 1872
og fik s. A. Ansættelse paa Sjællands Stiftsamts Kontor; i 1874
ansattes han i Indenrigsministeriet, samtidig med at det da
ophævede Generalpostdirektorats Forretninger overgik til dette. 1883
udnævntes S., der under sin Tjeneste i Ministeriet stadig havde
været knyttet til Kontorerne for Post- og Telegrafvæsenets 
Overbestyrelse, til Postinspektør og tjenstgjorde som saadan for
Nørrejylland indtil Maj 1886 og derefter for Østifterne, indtil han 27. Jan.
1894 udnævntes til Generaldirektør for Post- og Befordringsvæsenet.
S., der overtog Stillingen som saadan med indgaaende Kjendskab
til Postvæsenets Forhold og Personer saa vel som til Posttjenestens
Enkeltheder, har i sin Ledelse af Postvæsenet særlig lagt Vægt paa
at fremme dettes indre Udvikling navnlig ved Tilvejebringelse af
bedre Lokaler for Postkontorerne, Udvidelse af Brevsamlingsstedernes
Virksomhed, Forøgelse af Omdelingen i Landdistrikterne og i
Kjøbenhavn og Forbedring af Personalets Vilkaar. -- S. repræsenterede
Danmark paa Verdenspostforeningens internationale Kongres i
Washington i 1897 og blev i 1898 Kommandør af Danebrog af 2.
Grad. -- Han ægtede i 1872 Emma Augusta Hansen (f. 13. April
1844), Datter af Kammerraad, tidligere Kolonibestyrer i Grønland,
V. C. H. og døde 27. Okt. 1904.

Almanak f. det danske Postvæsen 1895.

Jerichau  Christensen.



Svendsen, Christiern, --o.1140, Høvding, Søn af den 
ansete jyske Stormand Svend Thorgunnesen, var i Kong Niels' og
den nærmest følgende Tid en af Danmarks mægtigste Mænd. Han
var rask og modig, men havde et voldsomt Sind. Medens han
hørte til Niels' Vederlag, krænkede han Vederloven paa det groveste 
ved at overfalde og saare en anden Vederlagsmand. Nu skulde
han være jaget af Gaarde med Niddings Navn; men hans Fader og
Brødre, blandt dem Ærkebiskop Asser (I, 368), gik i Forbøn for ham
og lovede Bøder, hvor høje disse end maatte blive. De fastsattes da
til 3 Gange 40 Mark Sølv og et Tillæg paa 2 Mark Guld; de store
Summer bleve udredede, men Hirdtugten forfaldt efter det Exempel,
C. S. havde givet. Da Erik Emune rejste sig mod Niels til Hævn for
Knud Lavard, var det naturligt, at C. S., der gjennem sin Faster
Dronning Bodil (II, 458) havde været Knuds Søskendebarn,
sluttede sig til hans Hævner. Erik var imidlertid kun Herre i
Østdanmark, og han maatte nu stræbe at støtte C. S., der havde
en isoleret Stilling i Nørrejylland. Men medens Erik slog Magnus
Nielsens Flaade ved Sejrø for dernæst at trænge frem i
Viborgegnen, overvandt Niels C. S. ved Rønbjærg og førte ham som
Fange til et Taarn ved Slien (1132). Hans Søn Aage var derimod
hos Erik og dækkede hans Tilbagetog efter Nederlaget ved Onsild.
Snart gik det endnu værre for Erik; men efter hans store Sejer
ved Fodevig (1134) slog endelig Befrielsens Time for C. S. 
Fangen-skabet havde gjort ham haard og hadefuld, og det var efter hans
onde Raad, at Erik lod sin Broder Harald Kesjas 2 Sønner, Bjørn
Jærnside og Erik, drukne i Slien, skjønt de i Modsætning til deres
Fader vare forblevne ham tro. Endnu høres om C. S., at han
efter Erik Emunes Drab vilde have Knud Lavards lille Søn
Valdemar gjort til Konge (1137); men da Valdemars Moder nægtede sit
Samtykke, skal han have opfordret til at hylde Erik Lam som
midlertidig Rigsstyrer. I det følgende Tiaar maa «Christiern Gamle»,
som han et Sted kaldes, være død; hans Dødsdag var 20. Maj.
C. S. var Fader til Ærkebiskop Eskil (IV, 588) og Farfader til
Krønnikeskriveren Svend Aagesen (I, 11).

Saxo, ed. Müller.
Lunde Domkapitels Gavebøger v. Weeke S.  128.

Hans Olrik.



Svendsen, Eskil, --o.1153, Pilegrim, var Broder til ovfr. 
nævnte Chr. S. og bidrog til Bøderne for hans Brud paa
Vederloven. Rimeligvis er han den Gjældkjær Eskil, der i 1143 advares
af Erik Lam mod at hindre Knudsbrødrene i at drive Fiskeri i
Lønborg Aa, hvilket var skjænket dem af de 2 foregaaende Konger.
Ellers kun kjendt som Pilegrim. Conrad af Eberbachs store
Cistercienserkrønnike, som her er vor Kilde, skildrer drastisk E. S. som
en vild, frygtelig udseende Kriger, der havde udøst Strømme af
Blod og daglig mærkede sin Vej med Voldshandlinger. Hans
Broder Biskop Svend af Viborg (ovfr. S. 10) raader harn til at
gjøre Bod ved en Pilegrimsfærd til det hellige Land, men E. S.
vil kun tage Korset, hvis Svend vil drage med. Bispen gaar ind
derpaa, og sammen naa de til Jerusalem. Da de have knælet ved
den hellige Grav og foran Christi Kors og badet sig i Jordan,
beder E. S. til Gud om at dø, og Bønnen opfyldes. Svend beder
da om at maatte følge sin Broder i Døden, og endnu samme Dag
drager han det sidste Suk (o. 1153). De jordfæstes i den lille
Paternosterkirke paa Oljebjærget, og for de 2 Brødres Sjælegave
bygges Kirken større og skjønnere.

Migne, Patrologia, Bd. 185, Sp. 1088 ff.

Hans  Olrik.



Svendsen, Hans Jørgen Marius, 1816-72, Præst og Seminarieforstander, 
var Søn af Slagtermester Niels S. og Marie
Cathrine f. Wahl og født i Kjøbenhavn 22. Marts 1816. Han blev
Student fra Borgerdydskolen i Kjøbenhavn 1835 og theologisk
Kandidat 1841. Efter at have været Huslærer hos Pastor H. Agerbek
i Øster Hæsinge 1842-46, Lærer ved Odense Realskole til 1848 og 
derpaa Kateket og Førstelærer i Ringkjøbing til 1856 blev han
Sognepræst for Jelling og Hover samt Forstander og Førstelærer
ved Jelling Seminarium indtil sin Død, 24. Sept. 1872. Paavirket
af de opvakte, der samledes om Agerbek, og senere af Grundtvig,
hvis Opfattelse af Kristendom og Menneskelighed han tilegnede sig
med Inderlighed, var han en udmærket Præst, hvis Forkyndelse
satte varige Spor. Ved betydelige Læregaver, især for livlig
Fremstilling, et rigt Humor og en aandfuld Livsanskuelse blev han en
ypperlig Lærer, ligesom hans frejdige, virkelystne Natur, hans
Fri-sindethed over for Medlærere og Evne til at vinde Elevernes
Fortrolighed gjorde ham til en fortrinlig og afholdt Forstander, som
gav Jelling Seminarium et Særpræg ved levende Interesse i kirkelig
og folkelig Retning og gjennem de der fra udgaaede Lærere
kjendelig paavirkede vor Folkeskole. Ægtede 1. (27. Juli 1848) Regise
Sophie Christine Milo (f. 1817 d. 1861) og 2. (21. Juli 1863) Marie
Petrine Vilhelmine Milo (f. 1822 d. 1869), begge Døtre af
Boghandler Johan M. i Odense (XI, 339).

Erslew, Forf. Lex.
Wiberg, Alm. Præstehist. II, 14; Till. S. 77.
Skolens Aarbog f. 1891.
Skoletid. 1872, Nr. 2.
C. Milo, Mindeblade ov. H. J. M. S. (1872).

Joakim Larsen.



Svendsen, Johan Severin, f. 1840, Komponist og Kapelmester.
Han er født 30. Sept. 1840 i Christiania, hvor Faderen, Guldbrand S.
(f. 1817 d. 1900), var Regimentsmusiker; Moderen hed Marie Pernille
Jonasdatter f. Elg. Faderen, der var en musikalsk begavet Mand, og
hvis medfødte kritiske Sans Sønnen mener at have haft god Støtte af
under sin senere Kompositionsvirksomhed, opdrog Drengen til
militær Spillemand: lærte ham Klarinet-, Fløjte- og Violinspil.
Hovedinstrumentet skulde dog Violinen være; den skulde bringe Ære og
Fortjeneste, mente Faderen. Fra 1855 tjente J. S. i flere Aar sit
Brød som Militærmusiker og Orkesterspiller; da vaagnede
Rejselysten hos ham, og 1861 drog han ud som koncerterende Violinist
i Sverige og Nordtyskland. Men nogen Tid efter nødte en
Haandlidelse ham til foreløbig at lægge Violinen til Side, og et
kongeligt Stipendium, han imidlertid havde faaet til sin videre
Uddannelse som Violinist, blev saa anvendt paa et Studieophold i Leipzig,
hvor han gjennemgik Musikkonservatoriet fra Dec. 1863 til Foraaret
1867 under Lærere som Hauptmann, David, Reinecke og Richter.
Hans Kompositionsevner, der allerede havde vist sig i
Drengealderen, udviklede sig nu i deres fulde Glans og vakte berettiget
Opsigt; thi nogle af hans betydeligste Værker, som 
A-Moll-Kvartetten (Op. 1), den pragtfulde Oktet (Op. 3), D-Dur-Symfonien (Op.
4) og Kvintetten (Op. 5), bleve til allerede under Opholdet i
Leipzig. I Efteraaret 1867 gav han et Par Koncerter med egne
Kompositioner i Christiania og flakkede derefter i en Række Aar om paa
Rejser, besøgte Paris, hvor han en Tid var ansat som Violinist i
Odeontheatret, Bayreuth, hvor han daglig havde Omgang med
Richard Wagner, hos hvem han gjorde sin første Hustrus
Bekjendtskab, New-York, Kassel, hvor han ved en Musikfest 1872 dirigerede
sin «Symfonisk Indledning til Sigurd Slembe», Rom, London,
Stockholm osv. I sin Fødeby havde han dog fast Ophold fra 1872-77
og fra 1880-83 og ledede vexelvis med Edv. Grieg de
derværende Musikforeningskoncerter.

2 Koncerter, han i Okt. 1882 med stort Bifald gav i
Kjøbenhavn, og som bekræftede det Ry, der gik af ham som en ypperlig
Dirigent, bleve Anledning til, at han i Sommeren 1883, efter Paulli,
blev ansat som Kapelmester ved vort Nationaltheater, ved hvilket
han endnu virker. Som Komponist har han, foruden de førnævnte
Værker, i Aarenes Løb udgivet en Række værdifulde og hyppig
opførte Instrumentalsager som Symfoni i B-Dur (Op. 15), 4 norske
Rhapsodier, Fantasierne: «Karneval i Paris», «Romeo og Julia»
og «Zorahayda», Koncert for Violin i A-Dur (Op. 6), Koncert for
Violoncel i D-Dur (Op. 7), den yndede Romance for Violin i G-Dur
(Op. 26), en «Andante funébre», der er udkommet i forskjellige
Arrangementer, m. m. Af Vokalsager har han kun komponeret et
Par Lejlighedskantater og nogle Sanghæfter. Siden han kom her,
har han dog skrevet forholdsvis lidt, da hans Dirigentvirksomhed
saa vel ved Theatret som ved de saakaldte filharmoniske Koncerter
og som Overdirigent for de samlede danske Sangforeninger mere
og mere har lagt Beslag paa hans Tid. 1874 blev han hædret af
sit Fødeland med Komponistgage, der dog bortfaldt ved hans
Ansættelse i Kjøbenhavn. 1892 blev han Kommandør af Danebrog. --
Gift 1. (i Foraaret 1871 i New-York) med Sara Levett, Datter af
derværende Tandlæge L. Efter dette Ægteskabs Opløsning ægtede
han 2. (i Dec. 1901) Juliette Vilhelmine Haase, Datter af Assistent
i Finansministeriet J. K. B. A. H.

J. G. Conradi, Musikens Udvikling i Norge.
Søndagsposten Nr. 1039.
Nordstjernen 1886, Nr. 3.
Af Dagens Krønike, Sept. 1889.
Grønvold, Norske Musikere.
Schytte, Musiklex.

S. A. E. Hagen.



Svendsen, Morten, d. 1574, s. Orning (XII, 449).



Svendsen, Ole, d. 1716, s. Bakke (I, 452).



Svendsen, Rasmus, o.1590-1645, Præst, var født i Odense, 
fra hvis Skole han 1608 afgik til Universitetet. Siden blev han
Famulus hos Biskop H. P. Resen. Da der 1616 ansattes Konrektorer 
ved nogle af de større Latinskoler her i Landet, kom han
til at indtage en saadan Plads ved vor Frue Skole i Kjøbenhavn,
hvorpaa han 1617 erhvervede Magistergraden. 1620 kaldedes han
til Sognepræst i Universitetets Patronatskald Faxe; senere blev han
tillige Provst i Faxe Herred. Han udmærkede sig ved Embedsiver 
og fik sin Kirke udvidet samt andre Forbedringer iværksatte;
navnlig oprettede han i Faxe ved Understøttelse fra forskjellige og
særlig ved eget betydelige Tilskud den første ordentlige
Almueskole her i Landet, for hvilken Biskop J. Brochmand 1. Febr. 1644
har udstedt en mærkelig Fundats. -- R. S. har udgivet «En liden
nyttig evangelisk-epistolisk Haandbog» (1643), der giver Vejledning
til homiletisk Behandling af Søndagstexterne, samt «Catechismus
rhytmicus, Børnelærdoms fem Parter i Rim» (1644). Han døde i
Marts 1645. Var først gift med sin Formands Enke, Anne
Mortensdatter, og efter hendes Død med Barbara Pedersdatter, der
overlevede ham.

Kirkehist. Saml. 3. R. I, 703 ff.

H. F. Rørdam.



Svenningsen, Cleophas, 1801-53, Skolemand, var Søn af 
Christen S. og Else f. Melsen, begge af Bondestanden. Faderen, der
havde boglige Anlæg, arbejdede sig imidlertid frem ad Kontorvejen
og naaede uden nogen Examen at blive Fuldmægtig hos
Borgmesteren i Aalborg. Til denne By kom S., som 25. Sept. 1801
var født paa den Faderen da tilhørende Bondegaard Mølholt ved
Hals, i sit 3. Aar. Han var en stærk Dreng, der gjærne tumlede
sig ude, og tillige en lærenem Dreng med overordentlige Anlæg
for Regning. Naar han havde udmærket sig heri, gav hans første
Lærer ham fri, hvad der tidlig vænnede ham til at strejfe om uden
de ellers omhyggelige Forældres Vidende. I Kathedralskolen, hvor
han efter samme Lærers Tilskyndelse sattes ind for at studere, blev
han Kammerat med den senere Zoolog Henrich Beck (II, 14) og fik
i Selskab med denne Smag for naturhistorisk Samling, Jagt og
Fiskeri, hvad der forøgede hans Færden paa egen Haand. Han
var uimodtagelig for alle Livets vedtægtsmæssige Fordringer, men
havde en skarp Følelse for Ret og Uret og var villig til med sine 
gode Kræfter at hjælpe den undertrykte. Med Skolen stod han
ikke altid paa god Fod, men ved sit hurtige Nemme naaede han
dog godt frem og klarede sig godt baade ved Artium 1819 og 2.
Examen 1820. Særlig udmærkede han sig i Mathematik og
fortsatte ogsaa, efter kort Tid at have været Huslærer, Studiet heraf,
samtidig med at han førte et ret uregelmæssigt Liv, som gav
Anledning til Anekdoter om hans brede jyske Humor og hans Brug
af sine Legemskræfter.

1824 blev han Lærer ved Borgerdydskolen paa Christianshavn,
særlig i Mathematik, men ogsaa i Latin, Dansk og Svømning, fra
1832 tillige Inspektør. I disse Stillinger opfyldte han sine Pligter
med stor Samvittighedsfuldhed, medens han udenfor levede som
hidtil; af Hjem havde han næsten ikke andet end Værtshuset og
Skolen. Paa denne sidste viste han den største Interesse for sin
Gjerning, stor Omhu for Børnenes Vel og stor Respekt for Retten,
som han selv udøvede og fik andre til at udøve. Derfor nød han
trods sin strænge Bestemthed i Fordringerne sine Disciples
Kjærlighed, samtidig med at hans usædvanlige og ganske uslebne
Personlighed gjorde et ejendommeligt og varigt Indtryk paa dem. Han
fastholdt ogsaa Bestyrernes fulde Tillid, og det saa meget mere,
som han meddelte sin Interesse for Skolen til de Medlærere, som
deltoge i hans muntre Lag. Tillige var han en dygtig Lærer,
særlig i Mathematikken, hvori han underviste med en smittende
Friskhed og Interesse. En Frugt heraf har været, at flere af hans
Elever uden videregaaende Studier paa forskjellige Steder af Landet
have kunnet give et følgende Slægtled en tilfredsstillende
Undervisning i Mathematik. Selv har han skrevet nogle Lærebøger i
dette Fag. 20. Jan. 1853 døde han pludselig, ramt af et
apoplektisk Tilfælde.

Erslew, Forf. Lex. 
Helms, Borgerdydskolen p. Christianshavn 1787-1837 S. 50 f. 
Bergsøe, De forbistrede Drenge S. 256 f. 
Vor Ungdom 1897, S. 155 f.
Personalhist. Tidsskr. 4. R. III, 118 ff.

H. G. Zeuthen.



Sverdrup, Bernt, 1734-1809, Præst, født paa Vang 
(Hedemarken) 17. Febr. 1734 af Forældrene Lars S., senere Ejer af
Hakedalens Jærnværk, og Antonette f. Anker, deponerede fra
Christiania Skole 1751. Han havde Lyst til Jus og Skjønlitteratur, men
tog efter Forældrenes Vilje theologisk Examen 1756 og blev 2 Aar
efter personel Kapellan hos Niels Dorph i Land. Her blev han
lige til 1769, da han drog til Kjøbenhavn for at søge, og her fik
han 1770 Embedet som Præst ved Waisenhuset. Da Slotskaldet i 
Christiania blev ledigt i Juni 1771, raadede Stampe ham til at søge
det, da Waisenhuset vilde blive lukket efter Struensees Ordre. Han
fik ikke Slotskaldet og holdt paa Waisenhusets Stiftelsesdag n. Okt.
1771 en Tale, der paadrog ham Struensees Vrede. Ved Nytaarstid
1772, da Waisenhusets Nedlæggelse blev sat i Værk, døde den nys
udnævnte Slotspræst, og Kancelliet lod det udstaa med Besættelsen
af hans Embede, til det fik friere Hænder, og i Marts 1772 blev
S. udnævnt. Han var efter Stiftsprovst Holmboes Død og Biskop
Nannestads Resignation en længere Tid konstitueret i deres
Embeder og var en vel anset Mand, om hvis theologiske Standpunkt
og præstelige Gjerning dog intet Vidnesbyrd foreligger uden hans
egen Udtalelse, at han «ikke var hengiven til den fanatiske
Pietismum». Ved sit Giftermaal 29. Juni 1774 med Eleonora f. Leuch (f.
1738, døbt 14. Juni, d. 12. April 1786), Datter af Grosserer Niels L.
(d. 1760) og Cathrine Hellesdatter (Heltzen) (d. 1760) og Enke efter
Grosserer Frederik Clausen (d. 1773), blev han en formuende Mand
og forbunden med Christianias Handelsaristokrati. Paa hans
Overtalelse oprettede Bernt Anker (I, 268) det Ankerske Waisenhus, der
endnu er i Virksomhed. Han ejede Frogner Herregaard og den
pragtfulde Bygning, der under Navn af Grünings Løkke stod til
1860-Aarene. Den her løbende «Præstegade» har sit Navn fra ham.
Paa Grund af Svagelighed og tiltagende Fedme tog han Afsked
1795 og døde 31. Jan. 1809.

Personalhist. Tidsskr. V,  222.

D. Thrap.



Sverdrup, Georg, 1770-1850, Filolog, Politiker, var født 25. 
April 1770 paa Gaarden Lavgen i Namdalen, der var Hovedgaard
i hans Fader, Peder Jacob S.s store Jordegods. Moderen hed
Hilleborg Margrethe f. Schultz. P. S.s Moder var beslægtet med
den udbredte Familie Angell og derved ogsaa med Suhms Hustru.
Døbenavnet var Jørgen, hvad han dog senere paa egen Haand
ændrede til Georg.

Efter først at have været opdragen i Hjemmet og derpaa i
Brønø i Nordland blev G. S. 1787 sat i Throndhjems Skole og
blev 1789 Student. Hans Studentertid i Kjøbenhavn kom til at
vare hele 9 Aar, i hvilke han delte sine Studier og Interesser
mellem Filologi og Historie. 1794 blev han Alumnus paa Borchs
Kollegium. Gjennem sin Forbindelse med Suhm kom han ogsaa
til at færdes i Kredse, hvor den almindelige Student ikke let fik
Adgang. 1798 tog han filologisk Embedsexamen med 
Udmærkelse. I det han saaledes havde afsluttet sine forberedende Studier,
ønskede han at kunne foretage en Udenlandsrejse, hvortil han
ogsaa erholdt Midler. Han drog først til Gøttingen, hvor han
forblev i 1 1/2 Aar, med Tanke paa at fortsætte videre til Paris. Men
forinden denne Plan kunde realiseres, blev han kaldt tilbage. Det
var først Hensigten at lade ham udnævne til Overlærer i Kjøbenhavn; 
men der blev truffet et andet Arrangement, og S. blev 20.
Sept. 1799 udnævnt til Overlærer ved Kathedralskolen i Christiania.
I 1803 erholdt han saa Ansættelse som Overlærer i Kjøbenhavn
og ved Siden deraf som «Adjunkt og Examinator i græsk
Filologi ved Universitetet». I 1805 blev han udnævnt til
extraordinær Professor i Græsk. Fra 8. Febr. s. A. havde han derhos
været Lærer ved den historisk-geografiske Klasse af det
pædagogiske Seminarium.

S. ejede som Lærer de bedste Betingelser. Hans Personlighed
og hans Organ vare som bestemte til en saadan Virksomhed. Men
hans videnskabelige Gjerning blev ikke af større Betydning. Han
har til Brug ved Skoleundervisning og for sine Forelæsninger
udgivet en Del græske Klassikere samt oversat enkelte historiske
og grammatiske Værker. Men af selvstændige Arbejder har han
kun udgivet en enkelt Afhandling, om den græske, især atheniensiske, 
Handel indtil Alexander den store, der blev trykt i det
skandinaviske Litteraturselskabs Skrifter for 1807. Det var samme
Aar, som S. under Bombardementet selv var traadt ind i
Livjægerne som Kapitajn. I Afhandlingen findes der ogsaa enkelte
Hentydninger til den mægtige Fjende, der havde kastet sig over
Sjælland.

Efter Oprettelsen af det norske Universitet ønskede S. at træde
over i dettes Tjeneste. Han blev 16. Jan. 1813 udnævnt til
Professor i græsk Filologi, med Forpligtelse til ogsaa indtil videre at
foredrage latinsk Filologi, samt til Universitetets Bibliothekar. Inden
Afrejsen fra Kjøbenhavn hædrede Studenterne ham og den
ligeledes bortdragende Treschow ved et Afskedsgilde og lode deres
Portrætter stikke i Kobber. I Juni 1813 kom S. til Christiania, hvor
Universitetet kort efter begyndte sin Virksomhed.

Aaret 1814 rykkede S. som mange andre over i helt nye
Forhold, for hvilke de tidligere havde været fremmede. Allerede i
Begyndelsen af Febr. ses han hos Chr. M. Falsen (V, 60) i
Diskussion om det af denne og Adler udarbejdede Udkast til en
Grundlov for Norge, og 16. Febr. er han tilstede ved det berømte 
Møde paa Ejdsvold, hvor det besluttedes at erklære Norges
Uafhængighed og at indkalde en grundlovgivende Rigsforsamling. S.
var ved dette Møde den fornemste Talsmand for de Anskuelser,
som deltes af Forsamlingens Flertal. Prins Christian Frederik havde
allerede tidligere, under sit Besøg i Throndhjem, opgivet Tanken
om at bestige Tronen med Enevoldsmagt. Paa Ejdsvold opgav
han noget andet, nemlig Kravet paa at bestige Tronen i Kraft af
sin Arveret. Han erklærede at ville bøje sig for de Anskuelser,
der, i alt Fald med størst Veltalenhed, fremsattes af S. Men
dermed paatoge ogsaa denne og hans Meningsfæller, der nu vare de
selvskrevne Ledere for et kommende Regeringsparti, sig som en
stiltiende Forudsætning den Forpligtelse til Vederlag for den Krone
ved Arv, som han opgav, at skaffe ham en Krone ved Valg. I
og med denne Forudsætning var S.s Stilling given, da han valgtes
til Christianias første Repræsentant ved Rigsforsamlingen paa
Ejdsvold. Da denne traadte sammen 10. April, var han strax en af
dens mest betydende Deltagere. Han var Medlem af 
Konstitutionskomiteen og Forsamlingens Præsident under de vigtige
Forhandlinger 17.-19. Maj. Sammen med Falsen var han paa Ejdsvold
Leder for den regeringsvenlige Majoritet, der ogsaa til sidst
skjænkede Christian Frederik Norges Krone. De lagde den ydre Politik
i hans Hænder, medens de ved Afgjørelsen af de indre
Forfatningsspørgsmaal kun i ringe Udstrækning lode sig paavirke af hans
Indflydelse. S. var den imponerende Skikkelse, der kunde tage
den første Plads i de store Øjeblikke. Men for Grundlovsarbejdets
Enkeltheder havde han mindre Interesse og lagde sig ikke
synderlig op i disse. Han var den norske Fædrelandsven, tillige ved
stærke Baand knyttet til Danmark, og kunde ikke være blind for,
at den Politik, der havde hans Støtte, tog Sigte paa en fremtidig
Gjenforening med dette Land.

Men Begivenhedernes Gang svarede ikke til S.s Forhaabninger.
Han var tilkaldt ved Statsraadets Møde i Moss 13. Avg. og gav
der sit Samtykke til de uafvendelige Beslutninger. I Sept. rejste
han til Kjøbenhavn og undgik Valg til det overordentlige Storting.
Han havde været Medlem af den Komité, der var nedsat for
Oplysningsvæsenet, og hvis Mandat ophørte, i det et eget Departement 
for Kirke- og Undervisningsvæsen blev organiseret. S. nævntes
mellem dem, der kunde blive dettes Chef. Men den høje Stilling
betroedes Treschow, og S. var atter udelt Universitetets Mand,
fraregnet hans Deltagelse i 2 Storting, 1818 og 1824. Ved 

Universitetet havde han et stort Arbejde. Nu som før var han den
fremragende Lærer. Saaledes arbejdede han meget ved det efter hans
Initiativ 1818 oprettede filologiske Seminarium. Foruden Græsk
docerede han Latin til 1820 og Filosofi til 1824, hvorefter han 1831
ombyttede sit græske Professorat med et i Filosofi. Under 25. Avg.
1842 fik han Afsked som Professor. Stortinget bevilgede ham hans
fulde Gage (2000 Sp. Dlr.) i Pension. I 1845 fratraadte han sin
Stilling som Bibliothekar og levede derefter i Stilhed til sin Død,
der indtraf 8. Dec. 1850. 29. Juni 1804 havde han ægtet
Petronelle Marie Treschow (f. 1781 d. 1849), Datter af Højesteretsassessor
Michael T.

Hans videnskabelige Forfattervirksomhed var standset ved hans
Bosættelse i Norge. Selv om hans Tilbøjelighed kunde have ligget
derfor i de kraftige Dage, vilde det været ham umuligt at følge
sin Lyst, i det der paa ham var lagt et alt for stort Arbejde i
Universitetets Tjeneste.

Morgenbladet 1896, Extranummer 8-14. 41. 44. 46; 1897, Nr. 21.
Hundrup, Lærerstanden ved Metropolitanskolen II. 
Halvorsen, Norsk Forf. Lex.

Yngvar Nielsen.



Sverdrup, Jacob Liv Borch, 1775-1841, Landøkonom, 
var en Broder til ovennævnte Professor Georg S. og fødtes 8. Febr.
1775 Paa Gaarden Lavgen i Namdalen (Norge). Han dimitteredes
1794 fra Throndhjems Kathedralskole til Kjøbenhavns Universitet,
men kom først i April 1795 til at tage Studenterexamen. I
Kjøbenhavn studerede han Sprog og Botanik og underviste samtidig,
bl. a. ved det Schouboeske Institut. 1806 blev han Overlærer ved
Kongsbergs Skole. Hans Tilbøjelighed havde dog altid draget ham
til praktiske Sysler, og han opgav derfor i 1812 sin Stilling som
Skolebestyrer for at overtage Ledelsen af Grev Wedel-Jarlsbergs
Gods Jarlsberg, Norges største Landejendom. I denne Virksomhed
blev han til 1825 og bragte Ejendommen op til en hidtil ukjendt
Produktion. Han fik her, først i Norge, aabent Blik for
Nødvendigheden af en god Landbrugsundervisning, og i de sidste Aar, S.
var paa Jarlsberg, modtog han unge Landbrugselever. Skulde
Undervisningen imidlertid faa den Betydning for det norske
Landbrug, som S. ønskede, maatte den helt fange sin Mand, og han
kjøbte derfor i 1825 Gaarden Sem i Borre (nær Horten), hvor han
oprettede et «Agerbrugsseminarium», Norges første Landbrugsskole.
Hvad Thaer blev for Tyskland, blev S. herved for Norge -- 
Banebryderen for det rationelle Landbrug. Skolen, der modtog et 
aarligt Statsbidrag først af 600 og senere af 700 Sp. Dlr., var meget
søgt af unge Mænd fra hele Landet, og dens Indflydelse paa det
norske Landbrug var betydelig. Men i 1836 nægtede Stortinget
Skolen Bevillingen, til Dels fordi S. nu havde «overtaget en anden
betydelig Betjening», i det han i 1835 havde overtaget Bestyrelsen
af Fritsø Jærnværk og Lavrviks Grevskab. I 1837 flyttedes Skolen
fra Sem til en anden Gaard, Rise, hvor den lededes af S.s ældste
Søn. Ogsaa paa Lavrvik modtog S. Elever.

S. var ikke blot sin Tids mest ansete praktiske Landmand i
Norge, men tillige dens frugtbareste Forfatter. I Aarene 1819 og
1820 udgav han 2 Aargange «Økonomiske Annaler», fra 1828-37
7 Bind af «Magasin for Landmanden» og i 1837-39 et
«agronomisk» Blad, «Den erfarne Land mand», i hvilket han selv skrev
alt. Foruden en Del smaa Monografier om Rug, Hvede, Gødning
osv. skrev han end videre en Lærebog i Landhusholdning (1832-34), 
en Kemi for Landmænd (1836) og endnu flere Skrifter.

S. var 2 Gange gift: 1. (19. Avg. 1801) med Gundelle
Birgitte f. Jean (d. 1820), Datter af franske Emigranter, bosatte i
Kjøbenhavn; 2. (22. Marts 1826) med Nicoline Elisabeth f. Skjelderup
(d. 1840), Datter af Skibskapitajn S. i Lavrvik. Den bekjendte
Politiker Johan S. (d. 1892) var en Søn af første Ægteskab. S. døde
i Lavrvik 15. Maj 1841.

Halvorsen, Norsk Forf. Lex. 
Norsk Landmandsblad 1883, S. 49 ff. 
J. Smidt, Norges Landbrug i dette Aarh. (1883) S. 233 ff.

H. Hertel.



Svitzer, Claus Eriksen, 1692-1767, Godsejer, var Søn af 
Præsten Erik S. til Sønder Højrup i Fyn og dennes 1. Hustru,
Anne Clausdatter Brochmann. Sin Ungdom tilbragte han i Norge,
men i 1729 kjøbte han Hovedgaarden Jullingsholm i Jylland og
har her efterladt sig et smukt Eftermæle ved den humane og
fremsynede Maade, hvorpaa han behandlede sine Bønder. Han fik
Hoveriet afløst af en Pengeafgift, og da han 1758 solgte
Hovedgaarden, adskilte han Bøndergodset fra den for at forberede dets
Overgang til Selveje. Han døde 3. Sept. 1767. Hans Hustru,
Eleonore f. Taulow, Datter af Borgmester Jens T. i Varde, døde
i Marts 1779 paa Gislingegaard i Sjælland, som en af deres Sønner
ejede.

Saml. t. Jydsk Hist. og Topogr. II og V.
Giessing, Jubel-Lærere II, 2, 251.

Chr. Villads Christensen. 



Svitzer, Emil Zeuthen, 1805-86, Bjærgningsentreprenør, 
blev født i Rerslev Præstegaard ved Roskilde 9. Juni 1805 og var Søn
af Sognepræst til Brøndbyvester og -øster Jørgen Chr. S. (d. 7.
Juli 1844) og Susanne Kirstine f. Svitzer. Han uddannede sig til
Handelsmand og tog allerede 1829 Borgerskab som Tømmerhandler
og Grosserer i Kjøbenhavn. Hans Forretning fik snart et stort
Omfang, men Sejladsen fra Sverige og Norge med store Ladninger
var forbundet med megen Risiko, og for at bøde derpaa oprettede
han saa i 1833 sammen med Styrmand Larsen en Bjærgningsentreprise. 
Denne lykkedes det ham at udvikle saaledes, at den nu
har faste Stationer paa forskjellige Steder i de nordiske Have og
endogsaa en Filial i Middelhavet. Forretningens Ledelse overdrog
han 1863 til sin Stifsøn og Svigersøn, Medlem af Grosserersocietetets 
Komité og Sø- og Handelsretten, Etatsraad Hans Peter Johan
Lyngbye (f. 15. Juli 1834); den blev 1872 omdannet til et
Aktieselskab. S., der 1875 fik Titel af Etatsraad, døde 10. April 1886.
Han var gift: 1. (1833) med Ida Sophie Suzette f. v. Holstein (f.
10. Nov. 1813 d. 16. Avg. 1842), Datter af Kapitajn i Fodgarden,
Kammerjunker Carl Adolph v. H. og Louise Magdalene f.
Scheidmann; 2. (31. Okt. 1849) med Ida Christine Lyngbye, f. Monrath
(f. 7. Dec. 1808 d. 22. Nov. 1893), Datter af Justitsraad, Kontorchef
Peter Holm M. og Agathe Petrea f. Schouboe og Enke efter
Komponisten, Kantor ved Vallø Hans Peter Johan L. (d.f 1834).

Sofus Elvius.



Svitzer, Erik, 1792-1866, Læge, Anatom, fødtes 2. Juli 1792 
i Rerslev i Sjælland og var Broder til ovennævnte Etatsraad E.
Z. S. Han dimitteredes 1811 til Universitetet fra Roskilde Skole,
studerede Kirurgi ved Akademiet, blev 1815 Underkirurg i Søetaten,
tog 1817 kirurgisk Examen og fik 1818 Titel og Rang som
Reservekirurg. Han havde tidlig vist særligt Anlæg for Anatomi og blev
derfor 1819 antagen af Professor Schumacher som Privatprosektor.
1823 absolverede han medicinsk Examen og erhvervede sig 1826
Licentiatgraden i Medicinen. 1827 vandt han Universitetets
Guldmedaille for det udsatte medicinske Prisspørgsmaal og fik s. A.
Bestalling som Prosektor ved det medicinske Fakultet. 1828 erholdt
han Doktorgraden (for en kirurgisk Afhandling) og begyndte
derefter at virke som Privatdocent i Anatomi ligesom ogsaa at
udfolde et flittigt og frugtbart, baade anatomisk og 
praktisk-lægevidenskabeligt, Forfatterskab i Tidsskrifter, navnlig i 
«Bibliothek for Læger».

Hans akademiske og litterære Virksomhed havde dog Vanskelighed 
ved at vinde Anerkjendelse. Allerede hans Doktordisputats
blev meget haardt medtagen af Kritikken, og hans deri fremsatte
Opfindelse af et nyt Instrument betegnedes som Plagiat, ved
Besættelsen af en Docentur i Anatomi ved Universitetet (1837) blev den
yngre Privatdocent Stein foretrukket for ham, og senere anatomiske
Undersøgelser og Publikationer bleve ligeledes kritiserede paa
nedsættende Maade (af Professor Levy) og frembøde unægtelig meget
svage Punkter. Imidlertid opnaaede han dog 1839 at erholde
Professortitelen og fortsatte ogsaa i den følgende Tid ufortrødent sit
Forfatterskab i Tidsskrifterne. 1840 entledigedes han som
Prosektor. 1834 var han bleven Regimentskirurg ved Kjøbenhavns
Borgervæbning, og 1858 blev der tillagt ham Rang med Majorer. Som
stærkt beskæftiget privat Praktikus vedblev han at virke indtil kort
før sin Død, 6. Marts 1866. -- Han ægtede 1821 Ditlevine Louise
Henriette Lund, Datter af Kontorist Christian Pedersen L.; skilt
fra hende ægtede han 1840 Jenny Lorentzen, f. Batt, fra
England og efter hendes Død (1850) 1854 Elisa Maria Been fra
Helsingborg.

Smith og Bladt, Den danske Lægestand, 4. Udg. 
Erslew, Forf. Lex.
Ugeskr. f. Læger 3. R. I, 183.

Jul. Petersen.



Syberg, Christian Fritz (egentlig Frederik) Vilhelm Heinrich, 
f. 1862, Maler. S. er født i Faaborg 28. Juli 1862 som Søn
af Brændevinsbrænder Franz Friedrich Ernst Anton v. S. (f. i
Düsseldorf i friherrelig Stand 1828, d. i Faaborg 1864) og Johanne
Marie f. Jakobsen (f. 1833 d. 1881). I sin Fødeby blev S. udlært
i Malerhaandværket og drog derpaa til Kjøbenhavn, hvor han,
efter at have gjennemgaaet den tekniske Skole, en kort Tid
tegnede paa Kunstakademiet; sin væsentlige Uddannelse fik han
privat under Zahrtmann. Paa Foraarsudstillingen 1887 debuterede
han med et Par mindre Billeder, og der gav han, uden at
tiltrække sig større Opmærksomhed, Møde indtil 1893, da han
sluttede sig til den frie Udstilling. Til dennes Parthavere har han
siden hørt og har hvert Aar der udstillet flere eller færre
Malerier, Akvareller og Tegninger, af hvilke han har solgt et enkelt
Billede, «Moder og Datter», til Nationalgalleriet og ikke faa til
Kunstforeningen, der i Aarenes Løb bl. a. har kjøbt hans af 
kraftig poetisk Stemning baarne «Aften og Erotik» (1891),
«Foraar» (1894), «Graa Vinterdag nær ved Fjorden» samt en Række
Tegninger til H. C. Andersens «Historien om en Moder», et
alvorligt og kjærnesundt Værk, der senere er reproduceret.
Mellem S.s andre Arbejder turde «Aftenleg» (1900) regnes for det
betydeligste med den storslaaede Naturskildring, hvori Staffagen -- 
Almuesfolk holde Runddans mellem Hedebakkerne -- udgjør et
saa væsentligt Led. I det hele er S. en Kunstner med udpræget
Sans for det grandiose og med dyb og selvstændig Følelse, der
sjælden undlader at gjøre sig gjældende saa vel i hans mange
Landskaber som i hans Portrætter og andre Figurbilleder. 24. April
1894 ægtede han Anna Louise Birgitte Hansen (f. 1870), Datter
af Dekorationsmaler Peter Syrak H. (f. 1833) og Marie Birgitte f.
Rasmussen (f. 1831 d. 1890).

Weilbach, Nyt Kunstnerlex.

Sigurd Müller.



Sylow, Nicolaj Christian Herholdt, f. 1849, Jurist. 
S., der er en Søn af Justitsraad, Byfoged Christian Edvard S. (f. 1797
d. 1866) og Sabine f. Herholdt (f. 1807 d. 1885), er født i Korsør
11. Avg. 1849. Han blev Student fra Roskilde 1867, juridisk
Kandidat 1873 og Kopist i Kriminal- og Politiretten 1875. 1877 erholdt
han Universitetets Guldmedaille for en Afhandling om Bevistheorien
i Christian V's Lov, hvilken han Aaret efter offentliggjorde i
udvidet Skikkelse under Titelen «Den materielle Bevistheoris Historie
i dansk Ret». Den er især af Interesse ved de fyldige
Oplysninger, den indeholder om de højere Retters Praxis i Slutningen
af det 17. Aarhundrede. Efter en længere Udenlandsrejse, som
han foretog med Understøttelse af det Hurtigkarlske Legat, og
under hvilken han fortrinsvis studerede Retshistorie og Proces,
erhvervede han 1880 den juridiske Doktorgrad for en Afhandling om
«Dommens materielle Retskraft». Allerede inden sin Hjemkomst
havde han 1879 udgivet «Studier paa Civilprocessens Omraade» I.
1880-81 deltog han uden Held i Konkurrencen om det ved A.
Aagesens Død ledigblevne Professorat i det juridiske Fakultet
(Konkurrenceafhandling: «Handlinger paa fremmed Formueretsomraade»).
1884 udnævntes S. til Assessor i Kriminal- og Politiretten, 1887 til
Borgmester og Byfoged i Korsør, 1898 til Birkedommer i
Frederiksberg Birk. Mest bekjendt er hans Navn blevet ved den
omfattende Virksomhed, han i Aarene 1885-96 udfoldede som
Kommissionsdommer, som oftest i Brandstiftelsessager, en Virksomhed, der 
omfattede næsten alle Dele af Landet (1886 Laaland, 1889 Kjær
og Fleskum Herreder, 1890 Maribo Amt, 1891 Hjørring Amt, 1892
Svendborg Amt, 1895 Viborg Amt og Assens Amtsraadskreds, 1896
Aarhus Amt). Som Forhørsdommer (Dommene i Kommissionssagerne 
afsagdes i Regelen ikke af S. alene) har han lagt betydelige 
Evner for Dagen, og han har utvivlsomt bidraget væsentlig
til at formindske Antallet af paasatte Ildebrande. Men man
indvender imod ham, at han kun skal have naaet dette Resultat ved
en meget stærk Udnyttelse af de Magtmidler, som den gjældende
Straffeproces stiller til Dommerens Raadighed. -- 1875 ægtede S.
Eleonora Vilhelmine Marie Falck (f. 24. Jan. 1849), Datter af
Kapitajn i Artilleriet A. F.

Universitetsprogr. t. Reformationsfesten  1880.

Poul Johs. Jørgensen.



Sylvius, Johannes, d. 1637, s. Skov, Hans (XVI, 61).



Syv, Peder Pedersen, 1631-1702, Sprogmand, Poet og Antikvar, 
var vistnok Søn af Fæstebonden Peder Olufsen i Kirke-Syv 
ved Roskilde og Anne Mortensdatter. S. blev født 22. Febr.
1631 og Student fra Roskilde 1653; siden Hører ved vor Frue Skole
i Kjøbenhavn, hvorfra han 1658 forflyttedes til Rektoratet ved den
lille Latinskole i Næstved. Han synes at have været en dygtig
Lærer, der bragte Skolen op, skjønt hans Virksomhed faldt i de
bevægede Aar under Svenskekrigene og Enevældens Indførelse, og
han stod i nær Venskabsforbindelse med Præsten Hans Mikkelsen
Ravn, Tidens betydeligste Skolemand. Men ved Siden deraf
dyrkede han sproglige og poetiske Interesser, og i den gamle
Latinskolebygning i Næstved, der endnu for en Snes Aar siden stod
temmelig uforandret som et ærværdigt Fortidsminde, udarbejdede
han 1663 sine «Betænkninger om det cimbriske Sprog», det første,
varmt og livlig skrevne Forsøg paa videnskabelig Behandling af
Modersmaalet og tillige paa sammenlignende Sprogforskning. S.s
temmelig brogede sproglige Reflexioner føre ham ogsaa ind paa
Litteraturens og Poetikkens Omraade, hvor han ligesom overalt ellers
viser sig stærkt paavirket af de tyske Theoretikere Opitz og
Harsdørffer. Han udtaler sig om Poesiens historiske Udvikling og
dvæler ved Skjaldedigtning og Kæmpeviser, om de forskjellige
Digtarter og deres Stil, om Rimets Nødvendighed og -- 
naturligvis -- Alexandrinerens Ypperlighed, om det poetiske Sprog og om
Fordringerne til en Digter, hvor han meget fornuftig fremhæver,
at man skal stole mere paa Øret end paa Regler, og at 
Rimefærdighed og klassisk Lærdom ikke ere nok, men der maa ogsaa
Inspiration til. Som Exempler til disse poetiske Theorier tilføjer
han et Anhang af egne og oversatte Digte, der vise, at var
han end selv ingen Digter, saa havde han dog set sig godt om i
fremmed, især tysk, Poesi, med aabent Blik for, hvad der var ved
at arbejde sig frem. Indholdet er højst ubetydeligt, mest
Lejlighedsvers af den almindelige Art; men i Formen nærmer S. sig til
den nys opstaaede Nürnberger-Digterskole, som i Modsætning til
den tidlige tyske Renæssances Alexandrinerstivhed og koldt
regelmæssige Efterligning af Klassikerne vilde give Poesien mere Liv
og Afvexling ved Optagelse af nye Digarter, ved kunstigere
Versemaal og billedlig, malende og antithetisk Stil. Hos en tung og
ubehændig Versemager, som S. var, udartede disse poetiske
Kunster og «artige Vendinger» endnu mere end hos de tyske
Forbilleder til søgt og dunkelt Legeværk. Hans Vers betegne en
stærk Tilbagegang fra hans lidt ældre samtidige Bordings (lette og
jævne Klarhed, og selv i Prosa, i Fortaler og Tilegnelser, forfalder
han ofte til en snørklet sententiøs Lapidarstil. Men en ny Retning
anviser han lige fuldt, bl. a. i de første danske Epigrammer, i sin,
rigtignok højst uheldige, Benyttelse af den endnu sjældne
Sonnetform og i vor tidligste originale bukoliske Digtning, Hyrdesamtalen
mellem Harald og Sylvius, i alle Henseender Samlingens
betydeligste Stykke, som i Efterligning af Virgil behandler Danmarks
Tilstand under Svenskekrigene.

Aaret efter kaldedes S. til Præst for Hellested i Stævns, hvor
han ægtede Formandens Enke(?), Karen Andersdatter Hoff (d. 1699),
en Præstedatter fra Rynkeby i Fyn. Hun bragte ham Midler, men
ogsaa en Stifsøn; selv fik han 3 Børn inden sin Død, 17. Febr.
1702. I sin Præstegaard levede han i stille Flid og gode Kaar og
samlede foruden Oldsager og Mønter et fortrinligt Bibliothek, som
særlig har været ham til Støtte ved de Forarbejder til et dansk
Boglexikon («Boglade»), der selv i den fragmentariske Skikkelse,
hvori han efterlod dem, endnu have Betydning. Embedet levnede
ham baade Tid til lærde Sysler og til videnskabelige Forbindelser
med Antikvarerne Torfæus og Arne Magnussen, Sprogmændene
Hans Ravn, Erik Pontoppidan i Kjøge, Gerner i Birkerød og
Laurids Kock i Ringsted, siden Præst paa Refsnæs, med Biskop Jens
Bircherod, Dr. Otto Sperling og i de senere Aar med Digteren
Jørgen Sorterup, der blev hans Nabo i Lyderslev. Dog udkom
først 1682 et nyt Arbejde fra S.s Haand, nemlig hans «Danske 
Ordsprog», til hvilke han 1688 føjede en 2. Del. Det er den
betydeligste og bedste Ordsprogsamling siden Peder Laales og
Grundstammen i alle senere; Nyerup foranstaltede 1807 en ny Udgave.

Jo mindre Samtiden i Almindelighed værdsatte Beskæftigelse
med Modersmaalet og de nationale Traditioner, desto mere maatte
det være S. magtpaaliggende at vinde en officiel Anerkjendelse af
sine Studier. 1683 indgav han Ansøgning om Titel af Philologus
regius lingvæ Danicæ med Provsterang og visse andre Privilegier
samt en aarlig Pension paa 100 Dir. At denne i det væsentlige
blev bevilget, skyldtes vel især den allerede den Gang
indflydelsesrige Kancelliassessor Matthias Moth, hvis Interesser gik i lignende
Retning. Til Gjengjæld benyttede Moth S.s saa vel som mange
andre Sprogmænds Hjælp til sit Arbejde paa en stor dansk Ordbog.
1695 foranstaltede S. en ny Udgave af A. S. Vedels 100 danske
Viser, forøgede med 100 andre. Nogle af disse ere dog
Oversættelser af Skjaldedigte, andre som Danevirkevisen o. fl., hvilke han
«fik af» sin Ven L. Kock, ere af nyere Oprindelse, saa at S.s Bog
egentlig mindre er en Folkevisesamling end en Slags fædrelandsk
Sangbog. De tilføjede Anmærkninger vise, at S. havde mindre
Sans end sin Forgænger for Visernes Poesi, men temmelig
udelukkende betragtede dem under det lærde Synspunkt af historiske
Kilder, hvorved han har sin Del af Skylden for den ufortjente
Foragt, de senere bleve Gjenstand for. Heller ikke evnede han
at føre sundere textkritiske Grundsætninger igjennem; ogsaa han
retter og tildigter i Viserne, endda med langt ringere digterisk
Evne end Vedel, Mundtlige Kilder har han næppe benyttet i
større Omfang, men lige fuldt er hans Samling et værdifuldt
Supplement til Vedels.

At S. var mere lærd end Digter, fremgaar ogsaa af hans
senere Lejlighedsdigte, som ere faa i Tallet og fremkaldte mere af
ydre Omstændigheder end af Inspiration. Det er nogle Æredigte
til gode Venners Bøger, Velkomstkvad til Kongen i Anledning af
hans Rejser 1684 og 85 og et «Lovskrift» til Niels og Jens Juel
efter Rygens Erobring 1678. Sin Godsherre og Beskytter, Baron
Jens Juel til Juellinge (Valbygaard), hyldede S. særlig i et
Brudevers ved hans andet Bryllup 1686 og et Gravvers 1700. Stilen er
tungt snørklet; et enkelt Digt er i «Klingerim» (Sonnetform), men
i det hele mærker man lige saa lidt til den poetiske Reform, S. i
«Betænkningerne» havde villet indføre, som til nogen Eftervirkning
af hans Syslen med Folkeviserne. Hans Poesi er ganske i Tidens 
trivielle Stil, mere præget af antikvarisk Sprænglærdom end af
digterisk Aand.

S. var en Mand, hvis videnskabelige og poetiske Interesser
strakte sig videre end hans Evner, og hvis Flid mere har sat Spor
i Samlerværker eller blot i Planer og Forarbejder end i
selvstændige Arbejder. Men han har dog for sin Tid indvundet
betydelige Resultater paa et lidet opdyrket Omraade, og hvad der især
vil bevare hans Navn, er hans varme danske Sind og den
Klarhed, hvormed han midt i en Tid, der satte sin Stolthed i latinsk
Lærdom, indsaa og hævdede i Ord og Gjerning, at «os bør først
at vide vort Fædreland og dets Sprog nogen Ære».

F. Winkel Horn, P. S. (1878). 
Paludan, Renaissancebevægelsen i Danmarks Lit. S. 239. 458.                                                                   

J. Paludan.

-- P. Syv er en af det 17. Aarhundredes betydeligste danske
Repræsentanter for den almenevropæiske Kulturretning, der ved
Fremdragelse af Sprogmindesmærker, ved Udgivelse af Ordbøger
og grammatiske Afhandlinger og i det hele ved Tilvejebringelse
af Materiale fra Sprogenes og Dialekternes Mangfoldighed lagde
Grunden til den moderne Sprogvidenskab, Haand i Haand med
at den hævede og uddannede de nyere Litteratursprog til værdige
Afløsere af Latin som Videnskabernes Fællessprog.

Som Forestillingerne om de sproglige Fænomener i de Tider
nu en Gang vare, maa man sige, at S. i det hele dømte og
ræsonnerede sundt og fornuftig; men noget synderlig nyt og
selvstændigt har han ikke tilført Videnskaben. Han gjorde sig alvorlig
Umage for at følge Forskningens Gang i Udlandet som i
Fædrelandet, og han formaaede ogsaa virkelig at tilegne sig dens
Fremskridt. Alle sine Bøger skrev han paa Dansk. Hans første
sprogvidenskabelige Værk, «Nogle Betænkninger om det cimbriske
Sprog» (1663), indeholder en Række Betragtninger over forskjellige
Sider af Sproget, særlig det danske. Sprog: Etymologi, Runologi,
Sprogrensning, Retskrivning, Stil m. m. Med Navnet Cimbrisk
betegner han, som Skik den Gang var i tysk Sprogvidenskab, det,
som nu til Dags kaldes Germansk eller Gotisk-Germansk, og
Bogens første Afsnit giver en Oversigt over disse Sprogs Udbredelse,
Historie og Slægtskab saa vel med hverandre indbyrdes som med
andre Sprog i Evropa og Asien. Han kjender alle de
gotisk-germanske Sprog, selv Krimgotisk efter Busbecks Optegnelser. --
Det andet Sprogværk er «Den danske Sprogkunst eller 
Grammatica samt et Tilhæng om dette Sprogs Skriverigtighed med videre
Forklaring og Forsvar» (1685). Det er den første Grammatik over
det danske Sprog, der er skreven paa Dansk. Titelen minder
stærkt om Schottelius' «Teutsche Sprachkunst» (1641).

I Danmark som i Tyskland blev Spørgsmaalet om
Sprogrensning og Retskrivning fra første Færd indblandet i de sproglige
Undersøgelser. S. gik her den gyldne Middelvej. Fremmedord,
der havde vundet Borgerret i Landet ganske som oprindelige danske
Ord, ønskede han ikke afskaffede. Han holdt ikke ensidig fast
paa den nedarvede Retskrivning, men stod dog dens Forsvarere
nærmere, end han stod de yderliggaaende Retninger, der vare
fremme i Litteraturen. Hvad Retskrivningen angaar, har Historien
i det store og hele godkjendt og gjennemført S.s Forandringer.
Derimod har han haft ringe Held med de faa virkelige Forandringer
af selve Sproget, som han i Lighed med mange andre tillod sig,
f. Ex. Lyvs, Dyvr, skyvle for Lys, Dyr, skjule; trej for tre.
Retskrivningsspørgsmaalet bragte ham i Strid især med Gerner. Men
denne Strid førtes uden Spor af Bitterhed. Mellem S. og dem af
hans samtidige, der virkede for dansk Sprog og Litteratur, herskede
der en ualmindelig god Forstaaelse. Moth benyttede hans Hjælp
til sin Ordbog, Fr. Rostgaard sendte ham Meddelelser om vigtige
Bøger, Pontoppidan forærede ham et trykt Exemplar af sin danske
Grammatik. Haandskrevne, paa Latin affattede Grammatikker
over det danske Sprog havde han til Laans fra Forfatterne Hans
Ravn, Laurids Kock og Stephan Spodsbjerg.

S.s tredje Sprogværk er en dansk Ordbog, hvoraf dog kun
Bogstavet A udkom: «Prøve paa en dansk og latinsk Ordbog»
(1692). Som Grund til, at Udgivelsen ikke fortsattes, angiver S.,
at han vilde «fornemme Læserens Dom og Mening herom». Men
Formodningen om, at den sande Aarsag har været Hensynet til
Moths og Rostgaards Ordbogsarbejder, har megen Sandsynlighed
for sig. Efter S.s Død kjøbtes hans Haandskrifter af Fr. Rostgaard.

P. K. Thorsen.



Sæmundsson, Tómas, 1807-41, Præst, Forfatter, fødtes 7. 
Juni 1807 paa Kúhóll i Rangárvalla Syssel i det sydlige Island;
Forældrene, Sæmundur Ögmundsson og Guðrún Jónsdatter, vare af
anset Bondestand. Efter nogle Aars Forberedelse hos en
nærboende Præst optoges han 1824 i Latinskolen paa Bessastaðir,
hvorfra han 1827 dimitteredes til Universitetet. Her kastede han sig 
med Alvor og Iver over Studierne og tiltraadte efter 1832 at have
taget theologisk Embedsexamen en 2aarig Udenlandsrejse, som
strakte sig over største Delen af Evropa samt Lilleasien, med
Vinterophold i Rom og Paris; i Berlin gjorde han et længere
Ophold for at fortsætte sine Studeringer. Efter Tilbagekomsten 1834
udnævntes T. S. til Præst paa Breiðabólstaður i Rangárvalla Syssel.
Han rejste til Island, ægtede her Sigríður, Datter af Sysselmand
Þórður Björnsson, og tiltraadte først næste Aar sin
Embedsvirksomhed. Men hans Helbred var allerede svækket. Under
Vinteropholdet i Paris havde han paadraget sig en Brystsvaghed, som
efterhaanden forværredes, og hvoraf han døde 17. Maj 1841.

T. S. var en ideelt anlagt, energisk og samvittighedsfuld
Mand, hvis Maal var at vække og vejlede sine islandske
Landsmænd til Kamp for bedre aandelige og materielle Vilkaar.
Allerede 1832 udgav han med dette for Øje Flyveskriftet «Island fra
den intellektuelle Side betragtet» med Forslag til Skolevæsenets
Omdannelse. Som Udbytte af Rejsen haabede han skulde fremgaa
en Skildring af Evropas Kulturfolk til Belæring for Islænderne.
Efter Hjemkomsten stiftede han i Forening med nogle jævnaldrende
Landsmænd Tidsskriftet «Fjölnir» (s. VI, 25), som skulde føre den
nye Tids Ideer ud over Landet, og Tidsskriftets 5 første Aargange
(hvoraf den 5. paa Grund af Uoverensstemmelse mellem
Medarbejderne redigeredes af ham alene) indeholde adskillige karakteristiske
Artikler af ham, ligesom efter hans Død 3 tilsvarende særskilt
udkom. I «Tímarit» findes et interessant Uddrag af T. S.s islandske
Brevvexling med de kjøbenhavnske Medudgivere, som viser ham
som den virksomme, forretningsdygtige (med Aarene noget pirrelige)
Natur, for hvem Almenoplysning, Samfundsforholdenes Forbedring,
Menigmands Vækkelse vare det væsentlige, og som kun daarlig
kunde finde sig i sine Værkfællers Uvirksomhed, doktrinære
Videnskabelighed og æsthetiske Fornemhed, naar de folkelige Opgaver
derved hemmedes. Hans tidlige Død føltes som et smerteligt
Tab. Paa en vis Maade fortsattes dog hans Virksomhed af Jón
Sigurðsson, ligesom han selv danner et Bindeled mellem denne og
B. Einarsson.

Erslew, Forf. Lex. 
J. Hallgrimsson, Ljóðmæli og önnur rit, 1883 (og Fjölnir VI). 
Andvari XIV (1888). 
Tímarit XVII (1896).

Kr. Kaalund.



Søderberg, Hakon Charles Edvard, f. 1869, Forfatter. 
Edv. S. er født i Kjøbenhavn 3. Marts 1869. Forældrene vare Lakerer 
August Herman S. (f. 1842 d. 1892) og Augusta Scharline Partenia
Eleonora f. Hornhaver (f. 1845). Han voxede op i meget smaa
Kaar, kom i Malerlære og havde det tit kummerlig, især da han
gjentagende maatte ligge paa Hospitalet for Benbetændelse (en
Gang i 11 Maaneder). Grosserer Emil B. Sachs, der tog sig af
ham paa mange Maader, hjalp ham omsider til at faa
Skolelærerexamen. Han er nu Lærer i Ballerum ved Thisted. S. var
allerede som Malerlærling begyndt at skrive Vers (i «Nutiden»); under
sit Hospitalsophold fik han læst meget og paavirkedes især af de
russiske Forfattere. Han har udgivet «Ægtemandens Dagbog»
(1897), «De umyndige» (1899), «Gadens Digte» (1900), «Det
daglige Brød» (1901), «Oprøret», et Socialdrama (1902) og «Den evige
Higen» (1902). «Gadens Digte», hvori han med Kjærlighed og
Virkelighedstroskab synger om Livet i de kjøbenhavnske
Smaagader, har især gjort hans Navn kjendt. Digtene ere blevne
oversatte og sungne paa «Uberbrettl» i Berlin. S. ægtede 16. Avg.
1808 Maren Johanne Laurine Holm (f. 27. Jan. 1873), Datter af
Sadelmager Carl L. H. og Ane Margrethe f. Hansen.

Niels Møller.



Sødring, Frederik Hansen, 1809-62, Landskabsmaler,
Legatstifter, var født i Aalborg 31. Maj 1809 som Søn af Kjøbmand
Peder Hansen S. (d. 1839) og Ane Dorthea f. Jepsen (d. 1842). En
Del af sin Barndom tilbragte han med sine Forældre i Norge, men
kom 1825 paa Kunstakademiet i Kjøbenhavn, som han gjennemgik,
samtidig med at han arbejdede ved Haandværket. J. P. Møller
var hans første Vejleder i Landskabskunsten, men en stærkere
Paavirkning modtog han dog af J. C. Dahl; 2 Kopier efter Billeder
af denne Kunstner vare i 1828 det første, han udstillede. Sine
Studier malede han 1829-31, i hvilken Periode han dog ogsaa
udførte et og andet paa kortere Besøg i Norge, mest paa Sjælland
og Møen; 1832-36 hentede han sine fleste Motiver fra Sydsverige
og Norge, i det han dog sidstnævnte Aar rejste til Tyskland, hvor
han, især i München, studerede et Par Aar, og hvorfra han til
Udstillingerne hjemsendte adskillige, til Dels ret omfangsrige, Billeder;
ogsaa efter sin Hjemkomst vedblev han at udstille Malerier efter
sine Studier fra Rhinegnene, Sydtyskland og Tyrol. Agreeret ved
Akademiet blev han, der dog aldrig naaede at blive Medlem, i
1842. 9. Avg. s. A. ægtede han Henriette Marie de Bang (f. 1809
d. 1855), Datter af Ejeren af Herregaarden Sparresholm ved Næstved 
Niels de B. (f. 1776 d. 1815) og Cathrine Amalie Henriette f.
Callisen. Med sin Hustru fik han en ret betydelig Medgift, der
satte ham i Stand til ved sin Død, 18. April 1862, at efterlade
Kunstakademiet 30000 Rdl., af hvis Renter 200 Kr. som «den
Sødringske Opmuntringspræmie» ved hvert Aars Charlottenborgudstilling 
tildeles en yngre Landskabsmaler; de øvrige Renter
anvendes til Understøttelse af ældre Landskabsmalere og deres Enker
og uddeles paa Livstid. Af S.s Arbejder kjøbtes i Aarenes Løb
5 af Staten; intet af dem er dog ophængt i Nationalgalleriet, et,
«Parti af Marmorpladsen i Kjøbenhavn», findes paa Musæet i
Aarhus. S. var en samvittighedsfuld og vel udviklet, men ikke meget
selvstændig Kunstner. I Kompositionen er han paavirket af J. C.
Dahl, i Farven, der ofte er helt konventionel, af Tidens
Münchener-Skole.

Weilbach, Nyt Kunstnerlex.

Sigurd Müller.



Sødring, Julie Weber, 1823-94, Skuespillerinde. Hun, der
var Datter af Skuespiller C. N. Rosenkilde (XIV, 190), blev født
19. Juli 1823 i Kjøbenhavn. Faderen opkaldte hende efter sin
Yndlingskomponist og lod hende i Opvæxten nyde god
Undervisning i Klaverspil, «saa at hun som halvvoxen Pige kunde
udføre mangen en Mendelsohnsk Duet for Violin og Piano sammen
med sin musikenthusiastiske Fader» (P. Hansen). Derimod tænkte
hverken hun eller Faderen paa Muligheden af, at hun besad
dramatisk Talent, og da hun en eneste Gang vovede sig frem ved en
af de da i Selskabslivet yndede musikalsk deklamatoriske
Aftenunderholdninger, gjorde hun Fiasko; hun tilføjer i sine Erindringer
ved Omtalen af denne Tildragelse: «Jeg har altid maattet ind i
en anden Ham for at føle mig fri.» Det blev netop en saadan
Indtrængen i andres Ham, der aabnede Faderens Øjne for hendes
dramatiske Begavelse. En Dag i Sommeren 1842 fortalte hun ved
Frokostbordet en Toiletscene, hun lige havde overværet mellem 2
gamle Søstre, eller rettere hun spillede den med Efterligning af de
2 Pebermøers komiske Væsen og Tonefald; Rosenkilde saa paa
sin Datter, men sagde ikke noget; hen paa Eftermiddagen aabnede
han Døren til hendes Værelse paa Klem og stak en Bog ind med
de Ord: «Læs «De uadskillelige» og lær Madam Buurmanns Rolle!»
«I samme Nu», fortæller Fru S. i sine Erindringer, «gik det op
for mig, at Fader havde sporet Talent for Scenen hos mig, og jeg,
der aldrig nogen Sinde tilforn havde tænkt paa at gaa til Theatret, 
var øjeblikkelig klar over, at Scenen var mit Kald.» Ganske
pudsigt tager det sig ud, naar Fru S. andensteds i Erindringerne
erklærer, at hun siden Barneaarene «aldrig nogen Sinde har haft
Evne for Kopiering», og samtidig med et Skuldertræk tilføjer:
«Denne Færdighed, som mangfoldige sidde inde med, forvexles tit
med dramatisk Talent.»

Det være nu hermed, som det være vil: den 19aarige Julie R.
havde dramatisk Talent. Faderen var tilfreds med den Prøve, hun
et Par Dage efter aflagde som Mad. Buurmann for ham; Fru Anna
Nielsen og Jfr. Henriette Jørgensen, for hvem hun prøvede (for den
sidste i hendes egen Glansrolle Mad. Rust i «Sparekassen»),
udtalte sig meget opmuntrende, men alligevel trak det, navnlig ved
Faderens Nølen og Ængstelse, ud med Debuten. Endelig 5. Nov.
1843 fandt denne Sted; det var dog hverken som Mad. Buurmann
eller som Mad. Rust, at Jfr. R. viste sig første Gang for Publikum,
efter Høedts Raad havde hun valgt Jacintha i «Den sorte Domino»
til sin første Fremtræden. At hun som sin Faders Datter kunde
regne paa en Forhaandsvelvilje hos Publikum, var ikke mere end
naturligt, og hun fik da ogsaa Beviser paa denne, men for øvrigt
var der liden eller ingen Lighed mellem Faders og Datters
Spillemaade: hans var springende kaad, hyppig improviserende, medens
hendes strax fra denne første Aften var fast gjennemtænkt og
sikkert gjennemført, altid forud overlagt. Netop herved lykkedes det
den 20aarige Begynderinde med ét Slag at erobre sig en Plads «i
et Fag, hvor den rutinerede ældre ofte ved ubevogtede Momenter
forraader, at Personligheden er paatagen» (Overskou), og det havde
efter hendes eget Vidnesbyrd ikke kostet hende «nogen som helst
Resignation» at give sig hen til de ældre Roller, tvært imod hun
havde «aldrig nogen Sinde følt Lyst til at spille de unge», og de
faa Gange, hun lod sig overtale til at udføre en ung Rolle,
saaledes Maria i «Viola» (1847), havde hun ved Opførelsen en
«ejendommelig Følelse af Ufrihed og Generthed».

Den Position, hun havde vundet den første Aften, befæstede
hun yderligere ved Udførelsen af sine 2 følgende Debutroller, Mad.
Buurmann i «De uadskillelige» og Mad. Rust i «Sparekassen».
Hun, der i Juni 1844 fik Gage som Elev, 1845 for fremmedes til
Prøveskuespillerinde og 1847 ansattes som kongl. Skuespillerinde,
fik da ogsaa hurtig et betydeligt Repertoire, foreløbig hovedsagelig 
i nye Stykker, da ældre Skuespillerinder indehavde de komiske
Fruentimmerroller i det klassiske Repertoire; ganske vist trak den 
betydeligste af disse, Jfr. Henriette Jørgensen, sig allerede ved
Udgangen af 1844-45 tilbage fra Scenen, men det var dog først, da
J. L. Heiberg 1849 havde overtaget Theatrets Styrelse, at hun for
Alvor rykkede ind i disse. Jfr. R. var da bleven Madam Sødring,
i det hun 25. Maj 1849 ægtede Cand. polyt., Assistent ved
Rosenborg Brøndanstalt Christopher Hansen Sødring, der var født 4. Jan.
1822 i Bergen og døde som Mineralvandsfabrikant i Kjøbenhavn
26. Sept. 1881 paa sit Landsted ved Klampenborg; hans Forældre
vare Agent Christopher Hansen S. (d. 1860 som svensk-norsk
Konsul i Aalborg, 78 Aar gammel) og Frederikke Elisabeth f. Frisch
(d. 1860, 72 Aar gammel).

Et Sted i sine Erindringer kalder Fru S. Betoningen «det
væsentligste i Skuespillerens Kunst», og for hendes egen
Skuespilkunst var netop Betoningen Kjendemærket. Dette maa dog ikke
forstaas saaledes, at hun anvendte forskjellige Stemmer til sine
Roller, ingenlunde, hun skyede tvært imod dette Middel, ligesom
hun i Regelen forsmaaede den ydre Maskering: Stemme og Ansigt
vare altid ens, men Tonefald og Minespil skiftede. Saa fuldstændig
formaaede hun i sin Fantasi at krybe ind i den fremstillede
Persons Ham, saa fuldstændig i sin Tanke at gaa op i Rollens
Karakter, at hun ved en ganske naturlig og stilfærdig Anvendelse af
disse Midler frembragte den fuldkomneste Illusion.

Fru S., der lige fra sin Barndom havde haft saa vel Øren
som Øjne aabne for Menneskenes Særegenheder, arbejdede i sin
Kunst efter levende Model, og i sine Erindringer udtaler hun
aabent, at hun er sig bevidst, hvad hun skylder «de mange af alle
Klasser, som jeg har truffet i Livet, og fra hvem jeg -- ofte
umærkelig og i Barndommens Aar -- har samlet mine Indtryk».
Det var ofte kun et enkelt Træk, hun tog fra sin Model, og ud
fra og om det skabte hun saa et lyslevende Menneske; saaledes
havde hendes mesterlige Geske Klokkers i «Barselstuen» sit
Udspring fra den Maade, hvorpaa Amagerkonen i Porten til hendes
Barndomshjem i Adelgade havde nydt sin Formiddagskaffe.
Goldschmidt roste højlig Fru S.s Geske, som han kaldte for et lille
hollandsk Billede, men han tilføjede, at det vilde have været
umuligt for hende at udpensle den i saa høj en Grad, hvis Rollen
havde været større i Omfang. Deler man Fru S.s Repertoire i 2
store Klasser: de latterlige og de hyggelige Figurer, ramme disse
Goldschmidts Ord ikke alene Geske, men hele den første Klasse:
Fru S. naaede inden for den hyppigere det ypperlige i Smaaroller
end i Roller, der gik gjennem hele Stykket, og dette havde sin
ganske naturlige Forklaring deri, at hun af sine Modeller hyppig
kun kjendte Overfladen, ja undertiden vistnok kun erindrede et
enkelt, særlig fremtrædende Træk. Som Exempler paa disse smaa
Mesterværker kunne endnu nævnes den døve Frue i «Den nye
Barselstue», Madam Stabel i «Avdiensen» og Trine i «I den anden
Verden ».

Det er da heller ikke som Fremstillerinde af Menneskenes
Latterligheder, Fru S. særlig har indskrevet sit Navn i dansk
Theaterhistorie; det Straaler her med en egen stille Glans af Hygge
og Huslighed. Medens hun kjendte de halv- eller helgamle
Peberjomfruer og de simple Madammer kun af Iagttagelse, forstod hun,
der uden for Scenen selv var en dygtig Husmoder og en lykkelig
Moder, til fulde den Række kjøbenhavnske Borgerkoner, hun traf
i Hertz' og Hostrups Komedier, ja ikke blot forstod: hun følte sig
i Blodslægtskab med dem, og hendes Hjærte bankede i Takt med
deres. I disse Roller lagde hun en ganske sjælden Evne for Dagen
til at kaste Poesi over Hverdagsmennesker, selv naar hun med den
sanddrueste Virkelighedstroskab fremstillede dem i al deres trivielle
Hussyssel, eller rettere just da, thi det var netop
Husmodergjerningen, hun poesiforgyldte, ikke Personen. Dog derfor udleverede
hun ingenlunde den kjøbenhavnske Husmoder til den skadefro
Latter, men udbredte over denne Figur en mild Komik, en
sagtmodig Ironi, der vel fremkaldte Latter, men en Latter, hvori
Overbærenhed forenedes med Forstaaelse. Af den lange Række
borgerlige Husmødre, dygtige til deres Gjerning, brave og rettænkende,
men smaatskaarne og indskrænkede, som Fru S. med blød Haand
skabte paa en Maade i sit eget Billede, kunne særlig nævnes Mad.
Smidt i «Gjenboerne», Mad. Conradsen i «De fattiges Dyrehave»
og Fru Winge i «Besøget i Kjøbenhavn».

Fra den borgerlige Husmoder hævede Fru S. sig til den ideale
Moder. Ved Fremstillingen af denne tog hun sin «egen elskelige
Moder» til Forbillede, og helt naturlig løftede netop dette
Skikkelsen op over Hverdagslivet og dets smaa Forhold, op til en
Verden, hvor Luften er højere, Tankerne renere og Følelserne
stærkere. Netop som Sendebud fra en saadan Verden færdedes i
«Kamp og Sejer» hendes Mad. Georges med værdig Ligefremhed
og ophøjet Ro: en ædelbaaren over for de adelig fødte, og Stykkets
tarvelige Prosa blev «igjennem Musikken i hendes Stemme, der
afvexlende aandede Glæde og Stolthed over Sønnen, Ydmyghed i
Kjærligheden til ham og Resignation for hans Skyld, til en sand
Hymne over Moderkjærligheden» (E. Brandes). Kun ved Trusel
om Afskedsbegjæring havde Fru S. faaet Mad. Georges' Rolle,
men da denne var lykkedes for hende, drog Theatret Nytte af
hendes rørende Evne i en Række beslægtede Figurer som Fru
Dupuis i «I Landsbyen», Mad. Mortensen i «Tordenvejr» og Mad.
Bentsen i «Ægteskabspolitik».

Endnu maa Fru S.s klassiske Galleri, de Holbergske
Magdeloner, nævnes. Den klare Individualiseringsevne, der prægede hendes
Spil i de samtidige Skuespil, svigtede hende paa den klassiske
Jordbund, og i Steden for en Række Karakterer skabte hun, for øvrigt
i fuld Forstaaelse med Phister, en Komedietype af disse mange
Figurer, der ganske vist have et og samme Navn, men højst
forskjelligt Sindelag. Ingen Regel uden Undtagelse: enkelte Figurer
gav hun dog et Særpræg, saaledes blev Magdelone i «Julestuen»
formet efter hendes Pebermø-Læst og Magdelone i «Den
honnette Ambition» som en sundttænkende Borgerkone. Blandt hendes
Holberg-Repertoire regnedes Magdelone i «Den stundesløse» for
hendes ypperste Ydelse; hun forbandt her «den rigeste Komik med
den urokkeligste Overholdelse af den Grænse, som maa iagttages,
hvis Figuren ikke skal faa Grelhedens Skjær over sig» (P. Hansen).

5. Nov. 1868 fejrede Fru S. under stor Opmærksomhed sit 25
Aars Jubilæum; endnu i nogle Aar røgtede hun sit Kald med
usvækket komisk Kraft, men under tiltagende legemlige Smerter.
Hun prøvede i den sidste Sæson paa det gamle Theater som Fru
Brun i «Helene» for første Gang at anvende en fremmed Stemme
eller, som hun selv skriver, «en hel anden Stemmeføring», end hun
plejede; Publikum i Almindelighed forbavsedes, kun faa fandt, at
«Forsøget kronedes med Held» (E. Brandes). Det blev hendes
sidste nye Rolle; de legemlige Smerter tiltoge, hendes aandelige
Kræfter aftoge, og de skæbnesvangre Brist i Hukommelsen manede
til Afslutning. Med Sorg maatte hun give Afkald paa at optræde
ved det nye Theaters Aabningsforestilling, og først langt ind i
Sæsonen følte hun Kræfter nok til at vise sig paa den nye Scene
som Geske Klokkers; hun blev hilst stormende velkommen. Da
hun nogle Maaneder senere, 26. Maj 1875, havde spillet Geske
Klokkers Scene til Ende, var hendes Theaterliv afsluttet; strax i
Begyndelsen af det følgende Theateraar indgav hun Begjæring om
Afsked, og 5. Jan. 1876 blev denne bevilget.

Fru S. levede efter sin Afsked et stille Hjemmeliv; der blev 
efterhaanden ensomt om hende: hendes Mand, hendes Broder og dennes
Hustru døde, og samtidig satte hendes Børn Bo. Hendes Tanker
vendte sig da ofte til det forbigangne, og de sidste 4 Aar af sit
Liv syslede hun med sine Erindringer; hun fortalte, og hendes
yngste Søn førte det fortalte i Pennen, dette blev saa forelagt
hende til mulige Rettelser, og saaledes fremkom 2 Bind «Erindringer»:
«Fra min Barndom og Ungdom» og «Fra senere Aar». Hun
oplevede dog ikke deres Offentliggjørelse; hun døde efter nogle
Maaneders Sygdom 27. April 1894 i Kjøbenhavn og blev jordfæstet paa
Gjentofte Kirkegaard.

J. W. Sødring, Erindringer (1894-95). 
E. Brandes, Dansk Skuespilkunst S. 187 ff. 
Holbergs Komedier, Jubeludg., III, 2, 120 ff. 
Illustr. Tid. IX, S. 45 f.; XXXV, Nr. 35. 
Cabiro, Udvalgte Feuilletoner S. 281 ff. 
Højskolebladet XXI, 385 ff.

Arthur Aumont.



Søeborg, Carl, 1775-1852, Forfatter, er Søn af Theaterkasserer 
Niels S. (f. 1740 d. 1811) og Johanne Dorthea f. Echlew
(f. 1747 d. 1853). 15. Avg. 1775 blev han født i Kjøbenhavn. I
sit 15. Aar ansattes han som Assistent hos Landinspektør Lund i
Holbæk, hvor han opholdt sig i 7 Aar. I Følge et Tilbud fra
den bekjendte Skuespiller Schwarz, som i alt væsentligt bestyrede
det daværende Theater i Odense, blev S. ansat som Skuespiller
der og optraadte i 1802 som Gjæst paa det kongl. Theater, hvor
han udførte naive Elskerroller, saaledes Peter i «Høstdagen», men
uden at gjøre Lykke. I 1805 traadte han tilbage i sin gamle
Virksomhed, tog Examen som Landmaaler og blev kort efter ansat ved
Matrikuleringsforretningerne under Rentekammeret; i 1816 udnævntes
han til Landinspektør. 1. Jan. 1821 ægtede han Augusta Iversen
(f. 16. Avg. 1802 d. 8. Nov. 1874), Datter af Bogtrykker og
Redaktør C. H. I. (VIII, 328); o. 1828 bleve de separerede. 3. Nov. 1852
døde han i Hillerød. -- Han har skrevet «Skuespil og blandede
Digte» I-III (1817-38), «Skjæmtedigte ell. komiske Fortællinger»
(1831) og «Den 28. Okt. 1832, et idyllisk Forspil i Scener» (1832);
desuden har han leveret Digte til forskjellige Blade; det eneste,
der har overlevet ham, er hans i 1809 forfattede Selskabssang:
«Om hundred' Aar er alting glemt».

Erslew, Forf. Lex.
Overskou, Den danske Skueplads IV, 44.

Nic. Bøgh.



Søeborg, Peter, 1747-1818, Astronom, fødtes 23. Maj 1747 
i Kolding, hvor hans Fader, Peder S., var Borger; hans Moder 
var Marie f. Frost. Efter at være gaaet i Skole i Kolding og
Odense kom han 1769 til Kjøbenhavns Universitet, blev Alumnus
paa Elers' Kollegium og tog 1775 den theologiske Embedsexamen.
1772-79 var han Observator paa Kjøbenhavns Observatorium, 1779-1817 
Sognepræst for Hagested og Gislinge Menigheder paa
Sjælland. 1817 blev han pensioneret og døde 28. Avg. 1818. Han var
gift med Inger Magdalene Barbara f. Rørbye (d. 1830). Foruden
et Par latinske Afhandlinger af mathematisk og astronomisk
Indhold har han forfattet «Stjærnekatekismus» (1788), der 1799
udkom i 2. forbedrede Oplag under Titelen: «Nyeste astronomisk
Lærebog for almindelig Mand», og ogsaa blev oversat paa Tysk
(1798). Et Udtog til Brug for Landsbyskolerne udkom 1811.

Erslew, Forf. Lex.

C. F. Pechüle.


Søegaard, Peter Casper, -1803, Industridrivende. 
Han er født omtr. midt i det 18. Aarhundrede og var Tobakspinder i
Kjøbenhavn, da Regeringen 1776 begyndte at indrette
Tobaksplantninger i Nærheden af Kjøbenhavn. Han fik Opsigt med dem,
og da Plantagerne 1778 lagdes under Generalmagasinet, blev han
officielt ansat som Inspektør ved dem. Hvad han her udrettede,
maa have været noget overordentligt -- hans Methode, hedder det,
slog ganske den fredericianske --, thi 1780 fik han først
Guldmedaillen pro meritis og blev kort efter udnævnt til Agent. Det
sidste for hans Anseelses Skyld, da han skulde foretage en officiel
Rejse til Tobaksplantagerne i Provinserne. S. A. blev han endelig
Overinspektør ved de kjøbenhavnske Plantager. 1783 fik han trods
Tobakspinder-Lavsartiklernes strængere Bestemmelse Lov til at holde
3 Lærlinger; Kjøbenhavns Magistrat anbefalede ham hertil, i det
den bl. a. sagde, at han var «bekjendt for at sidde i større
Handel og Bedrift end nogen af de andre Mestre». Paa denne Tid
var han Oldermand for Tobakspinderlavet, og 1789 avancerede han
fra Premierlieutenant til Kapitajn i det borgerlige Infanteri. Han
døde i 1803, og Aaret efter giftede hans Enke, Margrethe f.
Willatz, Datter af Voxlysfabrikant Caspar W., sig paa ny.

Baden, Christian VII's Regerings Aarbog S. 233 f. 263.

C. Nyrop.


v. Søhlenthal, Georg Wilhelm Rigsfriherre, 1698-1768, Gehejmeraad, 
fødtes 23. Marts 1698 i Wien og var Søn af
Rigshofraad Rudolph Casper Rigsfriherre v. S. (d. 1706) og Anna v. Grafen,
besøgte fra 1714 det i pietistisk Aand ledede Pædagogium i Halle, 
hvor han lærte Zinzendorf at kjende, der udnævnte S. til Senior
for den af ham ledede Sennepskornsorden. 1721-23 boede han
hos sin Broder (s. ndfr.) i London, blev 1726 Kammerjunker hos
Kronprinsen, 1728 Amtmand i Segeberg og i April 1730
Hofmester hos Prins Frederik (V). Han var en ivrig Tilhænger af
den herrnhutiske Retning, og hans Hus var Midtpunktet for de
pietistiske Kredse i Hovedstaden. En Tid lang var han
Christian VI's Raadgiver i kirkelige Sager, men det lykkedes ham
ikke at gjøre nogen Indflydelse gjældende paa Kronprinsens
aandelige Udvikling, i det han selv var en alt for blid og svag
Karakter. 1738 afskedigedes han fra sin Stilling som Hofmester og
udnævntes til Administrator for Grevskabet Rantzau, hvor hans
Hjem i en lang Aarrække var Samlingsstedet for de mähriske
Brødre og deres Tilhængere i Hertugdømmerne. 1744 raadede
Christian VI's Ven Grev C. E. Stolberg Kongen til atter at
ansætte S. som Hofmester hos Kronprinsen, men Kongen var
utilbøjelig dertil. S. fik 1731 det hvide Baand, 1738 Enkedronningens
Orden og 1760 Elefantordenen og udnævntes 1744 til Geheimeraad
og 1749 til Gehejmekonferensraad. Frederik V skjænkede ham efter
sin Tronbestigelse Godset Sarlhusen ved Oldeslo, hvor S. ophævede
Hoveriet. Han døde 3. Jan. 1768 i Altona. S. var 2 Gange gift:
1. (1732) med Barbara Maximiliane f. Baronesse Gratofska (f. 1698
d. 17. April 1760), 2. (1761) med Else f. Berregaard (f. 19. Juli 1715
i Roskilde, d.f 24. Maj 1793 i Glückstadt), Datter af Konferensraad
Christian B. og Jytte f. Worm, Enke efter Kabinetssekretær,
Konferensraad Carl Brandt til Teiehhof (f. 1696 d.f 1738), ved hvem hun
var Moder til Statsminister Chr. B. og Grev Enevold B. (III, 3
og 5).

Schriften des Vereins f. schlesw.-holst. Kirchengesch. 2. R. IV, 32 ff. 46 ff.

Louis Bobé.



v. Søhlenthal, Henrik Frederik Rigsfriherre, 1685-1752, 
Diplomat, var Broder til ovennævnte Georg Wilh. v. S. 1708
traadte han i dansk Tjeneste som Kammerjunker, og 1709 sendtes
han som Gesandt til Kurfyrsten af Hannover; han afsluttede
Alliancetraktaten med Hannover af 14. Juli 1710 og kaldtes tilbage fra
denne Post i Marts 1711. Derefter synes han en Tid at have
opholdt sig i Hamborg. 1713 udnævntes han til Envoyé extraordinaire 
i England, en af da betydeligste Poster i det danske Diplomati. 
Skjønt S. paa ingen Maade var nogen overlegen Begavelse, 
gjorde han dog, særlig under sit første Ophold i England, ganske
god Fyldest. Han levede sig under sit lange Ophold i dette Land
fuldstændig ind i engelske Forhold og var paa Grund af sit
omgængelige Væsen meget velset i de politiske Kredse. Det nøje
Kjendskab, han herved erhvervede sig til dette Lands ledende
Personer og politiske Forhold, satte ham i Stand til i flere
tvivlsomme Tilfælde at bedømme Situationen fuldstændig rigtig og
meddele sin Regering værdifulde Oplysninger; men der klagedes
paa den anden Side ikke uden Grund over, at han tit viste for
liden Energi og Bestemthed, hvilket skyldtes hans noget indolente
Karakter og hans Ulyst til at forstyrre sit gode Forhold til de
engelske Statsmænd. Til Dels paa Grund af disse Anker kaldtes
han hjem 1731 og udnævntes til Raad ved Overretten paa Gottorp,
Landraad og Amtmand i Rensborg Amt, men i 1737, da den
daværende danske Gesandt i England, v. Johnn, ved sin noget hidsige
Optræden havde gjort sin Stilling uholdbar, blev han efter den
engelske Regerings Ønske paa ny udnævnt til Gesandt i England,
skjønt Christian VI nærede nogen Betænkelighed derved, da han
ikke ansaa ham for «vif genug». S.s sidste Leveaar vare meget
sørgelige. Han var stærkt svækket baade paa Legeme og Sjæl og
saa godt som ude af Stand til at varetage sine Forretninger.
Regeringen, der paa Grund af hans lange Tjeneste vilde behandle
ham saa skaansomt som muligt, ønskede, at han skulde trække sig
tilbage; ved Broderens Mellemkomst og ved Løfte om en høj
Pension med Tilladelse til at nyde den i England fik man ham ogsaa
til at søge sin Afsked. I Marts 1750 sendtes Avokationsskrivelsen
over til ham, men først i Midten af 1751 fik man ham efter mange
Vanskeligheder bevæget til officielt at træde tilbage. Han var ugift
og døde i Kensington 8. Febr. 1752.

Under sin lange Embedsbane var S. efterhaanden naaet op
til Rangstigens øverste Top; 1716 blev han Kammerherre, 1719
Ridder af Danebrog, 1729 Gehejmeraad, 1738 Gehejmekonferensraad,
1743 Ridder af Elefanten; 1744 fik han Ordenen de l'union
parfaite og 1747 Rang med Gehejmeraader i Konseillet. 

L. Laursen.



Søkilde, Niels Rasmussen, s. Rasmussen (XIII, 522).



Sølling, Peder Norden, 1758-1827, Søofficer, Søn af 
Kapitajnlieutenant i Søetaten og Indrulleringschef Peder Norden S. (f.
1718, d. 1. Sept. 1766 i Holland) og Ane Cathrine f. Hortulan (f. 
5. Marts 1731, d. 30. April 1785 i Nykjøbing paa Sjælland). S. selv
er født i Christianssand 1. Sept. 1758, blev Sekondlieutenant i
Marinen 1776, Premierlieutenant 1783, Kapitajnlieutenant 1789, Kapitajn
1796, Kommandørkapitajn 1804 og Kommandør 1812. Som 11aarig
Dreng kom han ind paa Søkadetakademiet og havde allerede 1774
tilendebragt sine Studier, men da han endnu var for ung og spinkel
til at blive Officer, besluttede han sig trods manges Raad til at
gaa i Koffardifart med det asiatiske Kompagnis Skibe; fra 1774-76
gjorde han sit første Togt til Ostindien som Lærling, tjente sig
derefter op i Selskabets Tjeneste og førte endelig 1790-94 Kinafareren
«Kastellet Dansborg». Under sine Ophold i Norge havde han lagt
Mærke til de daarlige, aabne Baade, hvormed Lodserne besørgede
deres farlige Tjeneste, der aarlig krævede talrige Ofre af Menneskeliv;
han foretog nu en Udenlandsrejse for at studere Baadebyggeri, kom
hjem 1798, medbringende en engelsk lukket Lodsbaad, og fik
derefter Tilladelse til at opholde sig i Norge for at bygge Lodsfartøjer
efter denne Type og virke for deres Indførelse blandt Lodser og
Fiskere. Med stor Udholdenhed og trods megen Fordom og
Modstand gjennemførte han i Aarenes Løb denne Opgave, kraftig
understøttet af Kronprinsen, Løvenørn og Fr. Knuth, foretog selv
ofte farlige Besejlinger med sine Fartøjer og havde endelig den
Tilfredsstillelse at se disse fortrinlige Baade indførte ikke alene i
Norge, men ogsaa i Danmark, Rusland og Tyskland. Med sin
Baad «Rosenkrantz» udførte han 1800 en æventyrlig Spionering til
Anholt for at skaffe Oplysninger om den der liggende engelske
Flaade. 1806 udnævntes han til Indrulleringschef og Overlods i
Frederikshald, men trak sig allerede s. A. tilbage for udelukkende
at virke for Indførelsen af sine Baade, af hvilke der alene i Norge
byggedes 63. I 1808 og de efterfølgende Krigsaar havde S. en
Kommando over Kystforsvaret fra Østerrisør til Christiania. Efter
Norges Adskillelse rejste han til Danmark og meldte sig til Tjeneste.
Med sit raske, livfulde Væsen imponerede han Frederik VI; da
denne slog paa, at han var for gammel til aktiv Virksomhed,
svarede S. ved at vende Mølle Salen rundt. 1817 ansattes han som
Waterschout i Kjøbenhavn, i hvilken Stilling han forblev til sin
Død. Han kom herved til at bemærke, i hvilken Fortrykthed de
gamle, udtjente Sømænd ofte befandt sig, og besluttede at komme
dem til Hjælp. En Sparebøsse, dannet af en 200pundig Bombe,
hensattes (1819) paa Skippernes Lavshus, og med sit ufortrødne
Humør begyndte han at samle Penge ind. Efter en tarvelig 
Begyndelse paa et Loft paa Wildersplads kunde han 1825 -- da
Indsamlingen var naaet til 25000 Rdl. -- kjøbe et Sømandshjem i
Skvaldergade; der fra flyttedes Stiftelsen, som bærer Navnet
«Bombebøssen», 1844 til Brogade og ejer nu fra 1891 sin Ejendom i
Overgaden oven Vandet Nr. 48 samt en Formue paa o. 1/2 Mill. Kr.
foruden Legater til et Beløb af o. 130000 Kr. S. døde 27. Febr.
1827 og jordedes under megen Deltagelse. Hans opofrende
Virksomhed, hans Lune og ejendommelig karakteristiske
Sømandsskikkelse havde skaffet ham mange Venner og megen vel fortjent
Popularitet; i sine Erindringer omtaler Oehlenschlager ham meget
anerkjendende. En Mindestøtte om S. er oprejst ved Farsund af
Lodser; S.s Medaillon findes indmuret paa Bombebøssens Facade.

S. blev 1792 gift med Amalie Abigael Eskildsen (f. 23. Juli
1772 d. 28. Avg. 1817), Datter af Skibsbygger Erik E. i
Kjøbenhavn; hun skildres som særdeles smuk.

Thaarup, Fædrenelandsk Nekrolog 1827. 
Davidsen, Fra vore Fædres Tid S. 212 ff. 
Cabiro, Udvalgte Feuilletoner S. 404 ff. 
Søndagsposten 1872, Nr. 455.
Erslew, Forf. Lex. 
Th. Hansen, En Nations Velgjører, P. N. S. (Lavrvik 1900).

C. With.



Søltoft, Carl, f. 1837, Officer. S. er født 25. Juli 1837 paa
Tyrrestrup ved Horsens, hvilken Gaard ejedes af hans Fader, Ole
Johan S., og har været i Slægtens Besiddelse siden 1770; Moderen
hed Henriette Christiane Emilie f. Fischer. Synet af
Troppesamlingen ved Hedensted 1844, men navnlig Krigsaarene 1848-50 gave
Drengen Lyst til den militære Stand, og han sendtes 1851 til
Kjøbenhavn, gjennemgik Landkadetakademiet 1854-56 og blev derpaa
Sekondlieutenant i Fodfolket samt Aaret efter ansat ved 2.
Jægerkorps (senere 18. Bataillon). Fra 1861-66 var han Elev paa den
kongl. militære Højskole, hvor Studierne dog bleve afbrudte af
Krigen 1864, under hvilken han var Adjudant ved 1. Armédivision
og som saadan deltog i Kampen ved Mysunde, Forsvaret af
Dybbølstillingen og Kampen paa Als, i det han s. A. avancerede til
Premierlieutenant. I 1867 kom S. til Tjeneste ved Generalstabens
taktiske Sektion og blev kort efter Adjudant ved 2.
Generalkommando. Aaret forinden var han sendt til den franske Hær i
Algier og kunde saaledes ved sin Hjemkomst, kort inden Udbruddet
af den fransk-tyske Krig, give Regeringen værdifulde Oplysninger
om Tilstanden i den nævnte Hær. I 1872 ansattes S. ved 14.
Bataillon og efter Udnævnelsen til Kapitajn 1876 ved 22. Bataillon,
medens han i 1878 blev Skoleofficer samt Lærer i Krigskunst, 
Hærordning og Exercits ved Officersskolen, hvilken Stilling han beklædte
til 1883, da han kom til 4. Bataillon. I 1885 ansattes han ved
Generalstabens taktiske Afdeling, hvor han var Sekretær ved
Jærnbanekommissionen. Udnævnt til Oberstlieutenant 1887 blev han Chef
for 27. Bataillon efter Aaret forinden at have været sendt til
Frankrig, Østerrig og Tyskland for at undersøge Forhold vedrørende
Jærnbaners Brug under Krig m. m. og for at deltage i en
Troppesamling i Gallicien. Fra 1891-95 var S. Sekretær ved
Generalkommissionen under Kronprins Frederiks Forsæde, erholdt 1894
Kommandørkorset af Danebrog (2. Grad) og udnævntes Aaret efter
til Oberst og Chef for 3. Regiment. Han blev derpaa 1897
Medlem af Tjenestereglementskommissionen, 1898 af en Kommission for
Nybygninger af Kaserner og overværede i 1897 en Troppesamling
i Norge. I 1901 udnævntes S. til Generalmajor og Chef for 2.
jyske Brigade.

S. har skrevet nogle Artikler i «Militært Tidsskrift» og i «Vort
Forsvar» og desuden givet en Fremstilling af den franske Hær
(1870), af den danske Hær (1888) og af Officersskolens første 25
Aar (1893). -- 7. Avg. 1870 blev han gift med Hertha Louise
Elisabeth Paludan-Müller, Datter af Sognepræst i Beder og
Malling Vilhelm P.-M.

P. N. Nieuwenhuis.



Sölvason, Sveinn, o.1720-1782, juridisk Forfatter, Søn af 
Klosterholder Sölvi Tómasson og Halldóra Jónsdatter, er født paa
Munkathverå i det nordlige Island - i Følge mundtlig Opgivelse
af Stedets Præst 6. Sept. 1722, efter en Dødsanmeldelse i
Adresseavisen 1782 i Juli 1721, men var i Følge Immatrikulationsprotokollen
1740 ved Aarets Udgang 23 Aar gammel. 1742 blev han juridisk
Kandidat og udnævntes samtidig til Vicelagmand paa Island.
Virkelig Lagmand over Nord- og Vestlandet med Bolig paa Munkathverá
var han fra 1746 til sin Død, 6. Avg. 1782. Han ægtede 1748
Málfriður, Datter af Sysselmand Jón Jónsson. S. S. udgav 1754 paa
Islandsk «Tyro juris», som indeholder en Udsigt over den
gjældende islandske Ret; en lignende Vejledning med Hensyn til
Strafferetten indeholder hans paa Dansk 1776 udgivne «Jus criminale».
Begge Bøger vare et første Forsøg i sin Art paa at afhjælpe et
længe følt Savn. Sit alt andet end klassiske islandske Sprog
undskylder han i Indledningen til «Tyro juris» snurrig nok med, at
Sproget overensstemmende med de politiske Forhold bør 
«dependere af det danske». Blandt sine samtidige gjaldt han for en
kundskabsrig og vel begavet Mand.

Safn til sögu Islands II, 156 f.
Tímarit III (1882), S. 256.

Kr. Kaalund.



Sølver, Anna Dorothea, s. Liebe (X, 267).



Sønnichsen, Søren, 1765-1826, Musikhandler, var født i 
Kjøbenhavn 9. Juni 1765 og Søn af Grosserer og Tømmerhandler
Jens S. (f. 4. Okt. 1727 d. 10. Juli 1777), en af Stadens 32 Mænd,
og Elisabeth f. Prehn (d. 1793). Som eneste Søn og udgaaet fra
et anset Borgerhjem erhvervede S. S. sig tidlig boglig og
musikalsk Dannelse, blev Student 1780 og derefter Cand. phil., men
forlod snart Studeringerne og dyrkede Musikken. Knap 18 Aar
gammel oprettede den foretagsomme unge Mand 1783 en Musikhandel 
i Kjøbenhavn og udgav Aaret efter sit første Forlagsværk, 
12 Menuetter af Lem for lille Orkester (X, 189). Dette Værk
blev stukket i Kobber i London; men fra 1787, da han trods
Vanskeligheder fra Avtoriteternes Side fik kongl. Bevilling til selv
at oprette et Nodetypetrykkeri, tog hans Forlagsvirksomhed et efter
daværende Forhold særdeles betydeligt Opsving, og hans Forlag
talte allerede i 1809 over 200 Artikler. Hans Driftighed skyldes
de bekjendte Sønnichsenske Udgaver af saa mange af Schulzes,
Kunzens, Schalls og mange fleres Arbejder, hvilke ligesom hans
Musiktidsskrift «Apollo» (begyndt i April 1795) spredtes i Hjemmene
og danne Grundlaget for Kundskaben til Musiklitteraturen i
Danmark i Slutningen af det 18. og Begyndelsen af det 19.
Aarhundrede. Og dog synes hans Virksomhed ikke at have været synderlig
lønnende i pekuniær Henseende; thi uagtet han levede ugift og i
Tarvelighed, efterlod han ved sin Død, 5. Nov. 1826, kun en ringe
Formue. Fra 1788-99 var han tillige Syngesoufflør ved det kongl.
Theater og har for dette oversat flere tyske Skuespil.

Erslew, Forf. Lex.
Musikforeningens Festskrift I.

S. A. E. Hagen.



Sørensen, Anders Herman Vilhelm, f. 1840, Præst. Vilh. S. 
er født i Randers 27. Juni 1840 og Søn af Strandkontrollør,
Kammerraad C. V. A. Moltke S. og Ida Frederikke f. Winding. Han
dimitteredes fra Randers Latinskole 1858, tog theologisk
Embedsexamen 1865 og bestyrede 1865-76 sammen med sin Hustru en
Pigeskole paa Frederiksberg. I 1868 blev han udnævnt til
ordineret Medhjælper hos Sognepræsten paa Frederiksberg og i 1869 
til Kapellan pro loco sammesteds. I 1876 udnævntes han til
Sognepræst for det nyoprettede Sognekald Taanum-Hornbæk (Viborg
Stift) og 1890 til Sognepræst i Husby i Fyns Stift. En Trang til
at vide klar Besked om historiske Forhold førte ham tidlig ind i
historiske Studier, som efterhaanden formede sig til et specielt
Studium af Missionshistorien. Han har særlig søgt at vinde Klarhed
over Missionsarbejdets Betingelser og Beskaffenhed. Han har ved
disse Studier arbejdet sig frem til en Grundighed i Behandlingen
af Missionshistorien, som har gjort ham til Danmarks mest ansete
Forfatter paa dette Omraade i nyeste Tid. Foruden en Række
ypperlige Artikler i «Nord. Missionstidsskrift», hvis Medredaktør
han blev 1899, og i «Nord. Kirkelexikon» har han i 1895 udgivet 
«Vor Tids Missionsforventninger og Missionsresultater» (Fr.
Nielsens «Smaaskrifter») og i 1900 «Kina og Missionærerne».
Desuden har han virket ved grundige Missionsforedrag paa det nordiske
Missionsmøde i Stockholm 1897, ved Studentermøder og de
«kirkelige Møder». Han er Medlem af Forretningsudvalget for den
danske Santhalkomité og Formand for «Østerlandsmissionen». -- I
1865 ægtede han Charlotte Amalie Cecilie Friis (f. i Viborg 1823).

Elvius, Danmarks Præstehist. 1869-84 S. 135.

R. Volf.



Sørensen, Axel, f. 1851, Forfatter, er Søn af Fuldmægtig i 
Krigsministeriet, Krigsassessor Peter Evald Beyer S. (f. 11. Maj
1821 d.f 14. Sept. 1853) og Mathilde Augusta f. Wahl (f. 17. Marts
1825 d. 26. Juni 1893). 17. Jan. 1851 blev han født i Kjøbenhavn,
i 1869 Student fra Metropolitanskolen og tog 1875 theologisk
Embedsexamen. Siden 1870 har han været Lærer i forskjellige
kjøbenhavnske Skoler; 1882 blev han Timelærer og 1885 Adjunkt ved
Metropolitanskolen. Fra 1890-96 var han Medlem af Kommissionen 
for Skolelærer- og Lærerindeexamen, og end videre har han
haft Plads i forskjellige kultusministerielle Kommissioner, bl. a.
Retskrivningskommissionerne af 1888 og 1891. 26. Nov. 1880 ægtede
han Julie Adelaide Elisabeth Petersen (f. 2. Nov. 1853), Datter af
Grosserer i Kjøbenhavn Jacob (James) Peter P. (f. 1817 d. 1893) og
Johanne Christine f. Petersen (f. 1817 d. 1899). -- Han har
udgivet: «Den nye Pagts historiske Bøger i ny Oversættelse» (1881;
2. Udg. 1900), der er anlagt saa nær som muligt det virkelige Liv
og det virkelige Sprog; end videre «Den nye Pagts Breve» (1895;
2. Udg. 1902), «Fortegnelse over Studenterforeningens Bogsamling»
(1884, med Tillæg), «Studentersangforeningen 1839-1889, 
Mindeblade» (1889) og «Dansk Rimordbog» (1899-1900). Til forskjellige
Tidsskrifter og Ugeblade har han leveret Bidrag i bunden Stil,
kritiske Artikler og Anmeldelser og skrevet forskjellige grammatiske
Afhandlinger, saaledes en interessant om danske Biord, som senere
blev udgivet særskilt (1891), en anden om «Udsagnsordenes
Flertalsformer» (1900) og en Brochure om «Førtids-Tillægsmaaderne»
(1902). For de forskjellige Studenterforeninger har han under Mærket
-l-n digtet flere Hundrede Lejlighedssange. Sammen med O.
Malling har han 1900 udgivet et folkeligt Udvalg af J. P. E.
Hartmanns Sange.

Nic. Bøgh.



Sørensen, Carl Frederik, 1818-79, Marinemaler, var født 
i Landsbyen Besser paa Samsø 8. Febr. 1818 som Søn af Kjøbmand
og Skipper Rasmus S. og Else Margrethe f. Evens. Faderen ejede
en Jagt, som han selv førte, og S. fik allerede som 8 Aars Dreng
Lov at sejle med, undertiden helt op til Norge; derved fik han
Lyst til Sømandslivet, men Moderen ønskede, at han skulde blive
paa Landjorden, og da hun var bleven Enke, sendte hun den 11 
Aars Dreng til Kjøbenhavn, hvor han indtil sin Konfirmation blev
undervist i Borgerdydskolen paa Christianshavn; derefter blev han,
der alt som lille Dreng havde vist Evne til at tegne og male, sat
i Malerlære. Samtidig gik han paa Akademiet og brugte al sin
Fritid til at udføre Studier efter Naturen. Det ældste bevarede
Billede af ham er et Kystparti fra Taarbæk (o. 1836); det har
Interesse ved de Vidnesbyrd, det bærer om udpræget koloristisk
Sans og frisk og selvstændig Naturopfattelse.

Efter at være bleven Svend vedblev han at tegne paa Akademiet 
og udviklede sig hurtig; hans første udstillede Maleri, «Et
Vinterlandskab, Motiv ved Skovshoved» (1843), var dog et ret
umodent Arbejde; sikrere og selvstændigere vare allerede de
Arbejder, der fremkom Aaret efter, 2 Mariner og en rigt dekoreret
Kakkelovnsskjærm, hvorfor den mindre Sølvmedaille blev ham
tilkjendt. En Velynder og Kjøber fandt han i Overpostdirektøren
Grev C. S. Danneskjold-Samsøe, og af og til solgte han ogsaa
Smaabilleder til andre, men Dekorationsmaleriet turde han dog
foreløbig ikke opgive, og han deltog saaledes i Udsmykningen af
Thorvaldsens Musæums Indre. Da han var færdig med sit Arbejde
der, skaffede Grev Danneskjold ham Atelier paa Postgaarden, og
her malede han en Snes Aar, indtil han var kommen saa vidt, at
han selv kunde bygge sig Hus i Rosenvænget. 

Alt som Aarene gik, vandt S. Publikums Yndest, men Midler
til at foretage en større Sørejse fik han dog først, da Kong
Christian VIII i 1846 tillod ham at følge med en Orlogsfregat til
Middelhavet. Fra dette Togt som fra alle sine følgende hjembragte
S. en Mængde Studier, men kun en mindre Del af disse anvendte
han senere i sine Billeder, hvorvel han dog adskillige Gange har
hentet sine Motiver fra fremmede, især engelske, skotske og
hollandske, Farvande. Det var Hjemmets Have og Sunde, hans
Følelse stærkest drog ham til, og det var ogsaa Behandlingen af et
dansk Æmne, der indbragte ham den første mere betydningsfulde
Anerkjendelse fra Kunstakademiets Side, den Neuhausenske Præmie,
som i 1847 tilkjendtes ham for «Skibe i Kattegattet under
Bramsejlskuling med Dønninger efter en Storm». 29. Okt. s. A. giftede
han sig med Jacobine Augustine Ahlberg (f. 1818), Datter af Jacob
Hogan A. (f. 1783 d. 1845) og Maren Kirstine f. Madsen Kollerup
(f. 1790 d. 1869).

Efter den Tid hørte S. til vore mest ansete og populære
Kunstnere. I 1856 blev han Medlem af det danske, i 1866 af det
svenske Akademi; titulær Professor blev han 1869. 4 af hans
anselige Billeder tilhøre Statens Galleri: «Parti af Jyllands Vestkyst med
Farringe Kirke» (1848), «Sommermorgen paa Helsingørs Red» (1861),
«Bohuslenske Skjærgaard nord for Marstrand Fæstning» (1862) og
«Island», hvortil Kunstneren malede Studierne under den
Islandsfærd, hvori han deltog med Kong Christian IX (1874). Mange af
hans Værker gik til Norge og Sverige, «Svenske Orlogsskibe i
Bohuslens Skjærgaard» (1867) saaledes til Stockholms Nationalmusæum,
andre til Amerika. Hans Produktionsevne syntes at voxe med
Aarene; han var ikke alene en utrættelig, men ogsaa en meget
hurtig Arbejder. Om Vinteren var han næsten altid paa sit Atelier,
saa længe Solen stod paa Himlen; en Del af Sommeren tilbragte
han paa større og mindre Rejser, snart i vore egne, snart i
fremmede Farvande. I 1853-54 var han saaledes udenlands med
Akademiets Understøttelse; 10 Aar senere besøgte han med det
Anckerske Legat for anden Gang Italien og malede bl. a. store
Billeder fra Venedig; Islandsrejsen, den sidste større, han foretog,
satte ogsaa rige Frugter i hans Produktioner. Han døde 24. Jan.
1879.

Allerede i S.s tidligste Værker er der, som alt antydet, en
Selvstændighed, navnlig i Farveopfattelsen og Foredraget, der ikke
minder om Skole eller Forbilleder. Før han nogen Sinde har set 
et nyere udenlandsk Maleri, er hans Blik udviklet til i den
solbelyste Havflade at følge en Uendelighed af Farveovergange, hans
kunstneriske Instinkt sikkert nok til at faa dem op af Paletten og
ind paa Lærredet. Og stadig -- bortset dog fra enkelte Perioder,
i hvilke hans Pensels naturlige Lethed og Bredde udarte i
Retning af Plumphed -- gaar han fremad, til han naar at faa sine
Billeder til at lyse os i Møde med rig, betagende Farvepragt.
Hans Fantasi er i Ordets fulde Forstand malerisk; alt, hvad han
ser, runder sig strax og med øjensynlig Lethed til et afsluttet
Billede; han kan skære et Stykke ud af Naturen, hvor han vil, det
bliver strax som en hel Komposition. Den overordentlige Lethed,
hvormed han til kort før sin Død arbejdede, kom ham selvfølgelig
meget til gode i hans Kunst; selv den flygtigste Stemning fandt
han Tid nok til at gribe og gjengive, inden den opløste sig, og
hans Værker vandt derved betydelig i Retning af Friskhed og
Kraft. Som Maler er han en rig digterisk Natur, men en saadan,
der aldrig stræber at lægge til af sit eget. Han giver, hvad han
har oplevet, og hvad han kan tolke med sin Sjæls bedste Kræfter
og med alle de Midler, hans udviklede Teknik stiller til hans
Raadighed, men staar altid med fuld Agtelse for, hvad
Virkeligheden byder.

Weilbach, Nyt Kunstnerlex.
S. Müller, Nyere dansk Malerkunst.

Sigurd Müller.



Sørensen, Carl Theodor, f. 1824, Officer og historisk 
Forfatter. C. S. er født i Kjøbenhavn 29. April 1824. Hans
Forældre vare Sagførerfuldmægtig Søren S. og Louise Frederikke f.
Dein. Han blev Student 1843, studerede Jura, men traadte 1848
som frivillig ind i Hæren, hvor han hurtig blev Officer; 1849 blev
han forsat til Linjen og ansat ved i. Bataillon, som han fulgte i
begge slesvigske Krige; 1854 blev han Premierlieutenant, 10 Aar
senere Kapitajn. Imellem Krigene laa S. i Garnison i Rensborg.
Ved flittige Studier erhvervede han sig omfattende Kundskaber i
Krigshistorie og Hærorganisation, som han udvidede ved gjentagne
Studierejser. I Piecer og Tidsskriftsartikler deltog han i Diskussionen 
om Hærens Udvikling; hans Afhandling om Reserveofficersinstitutionen 
blev prisbelønnet (1860). Samtidig arbejdede han i
krigshistorisk Retning og udgav 1861 og 62 et Par Bøger om Krigen
i Nord- og Syditalien. Større Betydning fik dog hans Studier i de
hjemlige, hidtil temmelig upaaagtede Krigsarkiver. Han 
gjennempløjede Frederik af Hessens Papirer i Rensborg, anstillede
Undersøgelser i Hovedstadens Arkiver og var omtrent færdig med en
Fremstilling af Krigsbegivenhederne i Danmark og Norge 1813-14,
da den 2. slesvigske Krig brød ud.

Efter Felttoget gjenoptog S. Arbejdet, og efter mange
Gjenvordigheder udkom i 1871 «Kampen om Norge» (2 Bind), et meget
vægtigt Bidrag til Nordens Historie i Slutningen af Napoleonstiden.
Han fortsatte sine Studier af Frederik VI's Tid, men maatte
foreløbig afbryde dem, da Krigsministeriet opfordrede ham til at give
en Fremstilling af Krigen 1864, et Hverv, han kun med megen
Betænkelighed paatog sig. Bogen, der er i 3 Dele, var færdig
1880, men udkom først 3 Aar senere; den blev ikke et
Generalstabsværk, men udkom under S.s Navn. Den er bygget paa
omfattende Studier og er, navnlig i politisk Henseende, af ikl^e ringe
Værd; men den bærer i høj Grad Forfatterens Særpræg, og hans
Syn afviger undertiden stærkt fra Generalstabens. Medens
Forhandlingerne om Udgivelsen stode paa, begyndte S. (1880) under
Generalstabens Avspicier «Meddelelser fra Krigsarkiverne», en højst
værdifuld Aktstykkesamling fra det 19. Aarhundredes Begyndelse,
hvis Afsnit indlededes med klare og knappe Redegjørelser for den
militære og politiske Situation. Værket blev ikke fuldført efter
den af S. lagte Plan; 1890 maatte han, efter at have udgivet 4
Bind, fratræde Redaktionen paa Grund af sin politiske Virksomhed.

Hans Interesse for Forsvarsvæsenet var vedblivende vaagen,
selv efter at han i 1879 paa Grund af Alder var udtraadt af Hæren.
I en Aarrække var han «Dagbladets» militære Medarbejder, men
da han med stor Iver bekæmpede Kjøbenhavns Befæstning og
derved blev Regeringens Modstander, maatte han forlade dette Blad;
han gik over til Oppositionspressen og havnede endelig i
«Politikken ». I Provisorietiden var han Venstres militære Raadgiver.
Hans Rolle som officiel Krigshistoriker var selvfølgelig udspillet,
men han er ikke bleven Historien utro; han har ordnet og
bearbejdet det store Materiale, han har samlet i dansk og fremmed
Litteratur, i inden- og udenlandske Arkiver, og trods sin
fremrykkede Alder og sit svækkede Syn paabegyndte han 1902
Udgivelsen af et større historisk Arbejde: «Bernadette i Norden», en
Skildring af Nordens Historie i Napoleonstiden.

A. Tuxen.



Sørensen, Christian, 1818-61, Typograf og Opfinder, 
er født 7. Maj 1818 i Kjøbenhavn i et fattigt Hjem. Faderen, 
Christian S., var Arbejdsmand, Moderen hed Margrethe Andersdatter.
Allerede som Dreng maatte han tjene til Livets Ophold, han var
behjælpelig hos en Væver, saa kom han endog før sin
Konfirmation i Guldsmeddelære, men da Mesteren intet vilde give ham,
kom han i Sætterlære (1833). Her begyndte hans Tanke tidlig
at sysle med den Opgave, om det ikke var muligt baade at sætte
og igjen aflægge Typerne paa en Maskine. Han formelig grublede
herover, men atter og atter opgav han Tanken. Han kunde jo
ikke udføre den Maskine, som han efterhaanden konstruerede op,
han var ikke Mekaniker. Men da læste han en Dag i et Blad,
at en Wiener havde opfundet en Sættemaskine, og saa besluttede
han for Alvor at tage fat, Danmark burde have Æren. Men først
affattede han en Fremstilling af den Indflydelse, hans Maskine
formentlig vilde have paa Sætternes Stilling. Den lod han cirkulere
mellem Kammeraterne paa Sætteriet i Bianco Lunos Bogtrykkeri,
han vilde kun arbejde i Overensstemmelse med dem. Skriftstøber
Fr. Fries (V, 399) stod ham nu bi; han fik Hjælp af den
Reiersenske Fond til at bygge en Model, og 1846 fik han 10 Aars
Eneret paa at forfærdige en «Sætte- og Sorteremaskine». Han var
hos Christian VIII, der fik Interesse for Sagen. Men saa døde
Kongen, og der kom urolige Tider. Sagen maatte hvile, men S.
hvilede ikke. Han gik i Lære hos en Mekaniker, og da der 185r (sic!) 
skulde være Verdensudstilling i London, gjaldt det for ham om at
faa en Maskine færdig til den. Baron Constant
Dirckinck-Holmfeld (IV, 276) gik i Kompagni med ham, en Maskine blev færdig,
S. rejste med den til London, men den var kun mangelfuld i sin
Udførelse. Den tog ingen Belønning, ja blev næsten ikke
bemærket. Det var en trist Tid, men S. tabte ikke Troen paa sin
Maskine, og nu traadte J. F. Giødwad (VI, 52) til. Han bestilte
en Maskine til Bladet «Fædrelandet», og den kom til at gaa, 2
Sættere udførte med den 5 Sætteres Arbejde. Giødwad bestilte en
Maskine til, og den fik S. Lov til at vise paa Udstillingen i Paris
1855, hvor den opnaaede højeste Pris. Hvad der vakte den store
Opsigt var, at Maskinen paa én Gang var Sætte- og
Aflæggemaskine. Sættemaskiner var der tidligere gjort Forsøg paa at
fremstille, men en Maskine, der baade satte og lagde af, var noget
ganske nyt. Et fransk Selskab sikrede sig Opfindelsen, S. skulde
flytte til Paris og der bygge Maskinerne for Selskabet. Nu syntes
Sejeren vunden, Lykken vinkede, men det hele var en bristende
Sæbeboble, Selskabet vilde kun tjene Penge og det strax. Det 
forstod ikke S.s langsomme Arbejden paa Maskinens videre
Udvikling, og da han endelig, sidst i 1856, havde en Maskine, saaledes
som han vilde have den, var Selskabets Kasse -- tom. Der kom
sørgelige Dage for S. og hans Familie. 10. Nov. 1843 havde
han ægtet Ane Madsen (f. 9. Okt. 1820), Datter af Hørhegler M.
Selskabets Kreditorer meldte sig, en Retssag slæbte sig langsomt
hen, S. blev syg. Han stod væsentlig uden Erhverv. I Sommeren
1859 rejste han med sin Maskine til Brunsvig og Hamborg, han
foreviste den, og senere s. A. kom han krænket og skuffet tilbage
til Kjøbenhavn. Men Giødwad troede stadig paa Maskinen, og
S. kom efter nogen Tids Forløb til at arbejde med endog 2
Maskiner i «Fædrelandets» Sætteri. Alt syntes nu at skulle klare sig,
men saa døde S. 30. Jan. 1861 efter 6 Ugers Sygeleje. Hans
Sætte- og Aflæggemaskine naaede ikke at blive det fuldendte Apparat,
som han stadig drømte om, og som hans store mekaniske Talent
sikkert nok vilde have naaet at fremstille. Nu blev den kun et
Skridt paa en Vej, som andre gaa. Og med en Række andre
Opfindelser er det gaaet som med hans Sættemaskine; her kunne
nævnes en Skriftstøbemaskine, en Vuggemaskine til Bearbejdning
af Kobberstikkernes Plader, et Taxameter til Droskekjørsel, en
Accidenspresse osv. Aaret efter hans Død blev der afsløret et
Monument paa hans Grav, og Staten tilstod hans Enke en aarlig
Understøttelse ligesom hans 3 Børn en Opdragelseshjælp.

Industriforeningens Kvartalsberetn. XIV, 90 ff. 
Fædrelandet 1854, Nr. 184. 
Dagbladet 1861, Nr. 60. 62 ff. 
Blad for Arbejderforeningen (af 1860) 1862, Nr. 36. 
C. Nyrop, C. S. (1869). 
J. Nielsen, C. S. og hans Sætte- og Aflæggemaskine (1891).                                                                    

C. Nyrop.



Sørensen, Enevold, f. 1850, Bladredaktør, Minister. S. blev 
født 21. Sept. 1850 i Karrebæksminde, Søn af Skibsfører Ernst Adolf
S. (f. 22. Nov. 1822 d. 10. Febr. 1890) og Frederikke f. Clausen (f. 31.
Avg. 1830). Han blev opdragen hos sin Morfader, der var
Skolelærer i Byen, og førtes derpaa ind paa at forberede sig til
Lærergjerningen, medens alle hans Brødre bleve Sømænd. Han besøgte
Blaagaards Seminarium 1866-69, tog Skolelærerexamen 1869 og
var i et Par Aar Huslærer. I Marts 1872 blev han Redaktør for
«Kolding Folkeblad», som C. Berg havde stiftet i Dec. 1871, og
var i over 29 Aar dets Leder, medens han desuden indtil 1899
forestod Udgivelsen af den Række Blade, som Berg efterhaanden
stiftede i det vestlige Jylland. Han lagde som Redaktør mere
Vægt paa at give gode Oversigter over Dagens Tildragelser end 
paa at drive egentlig Agitation, skyede Brugen af store Ord og
var snarere ironisk end pathetisk i sine Udtalelser. Han arbejdede
Bladet op til et stort og udbredt Blad og styrkede derved Venstres
Stilling i Byen og Omegnen. Hans Virksomhed paaskjønnedes
ogsaa derved, at han 1894 blev Formand i Venstrebladenes
Forening.

1882 valgtes han ind i Byraadet og kastede sig fortrinsvis over
de offentlige Arbejder. Ved sin Indsigt og sit Fremsyn vandt han
stor Indflydelse. Siden 1885 var han desuden Medlem af
Amtsskoleraadet. 1887 valgtes han til Folketingsmand for Vejle Amts
6. Kreds, gjenvalgtes 1890, men faldt igjennem 1892. Han tog ikke
megen Del i Forhandlingerne, men viste altid en selvstændig
Holdning og var bl. a. Medlem af Udvalgene om kommunal Valgret
og hemmelig Afstemning samt om Søloven. Under Forhandlingerne
om Lønningsloven for de lærde Skoler krævede han en Skolereform
som Vilkaar for Lønningsforhøjelsen og tillige Adgang for Kvinder
baade som Lærlinger og Lærerinder. 1898 valgtes han paa ny til
Folketinget, for Koldingkredsen, og blev strax Medlem af
Finansudvalget (der tillige drøftede Skattereformerne) og af Udvalget om
Arbejdet i Fabrikkerne. Endelig blev han i Juli 1901 Indenrigsminister 
og opgav da baade sin Stilling som Redaktør og sine
kommunale Hverv. -- S. ægtede 27. Maj 1882 Isca Clausen (f. 10.
Okt. 1852), Datter af Kjøbmand N. P. C. i Helsingør.

H. Bransager, Den danske Regering og Rigsdag S. 81 ff. 
Kolding Folkeblad 18. Dec. 1896.                                                             

Emil Elberling.



Sørensen, Hans, 1829-1901, Veterinær, blev født 16. Maj 
1829 i Hundslev ved Kjærteminde. Hans Fader, Gaardejer Søren
Jørgensen, var en anset Mand, Sognefoged, «Skole- og Fattigpatron»
og Stænderdeputeret; han skal have været usædvanlig begavet og
var sin Egns Raadgiver i alle mulige Forhold, saaledes ogsaa med
Hensyn til Dyrenes Sygdomme, hvad der førte til, at han
efterhaanden drev en meget udstrakt Dyrlægepraxis. Sønnen arvede
fra Faderen en stor Interesse for Naturen og megen Lyst til
Læsning. Da Sognets Lærer, Suhr i Kjølstrup, var en meget dygtig
Mand, fik han ogsaa i Skolen en bedre Uddannelse end sædvanlig
paa Landet. Han fik tidlig Lyst til at blive Dyrlæge, men
opnaaede først i 1851 Faderens Tilladelse til at tage
Præliminærexamen for at komme paa Veterinærskolen. Her arbejdede han
med Liv og Lyst og tog Dyrlægeexamen med Udmærkelse 1854. 
Efter Professor Bagges Opfordring begyndte han derpaa at læse
til Artium for at kunne studere Medicin, men Sygdom tvang ham
i 1855 til at afbryde sine Studier og tage hjem. Her begyndte
han at praktisere og virkede først 1/2 Aar i Hundslev. I 1856
flyttede han til Odense, hvor han strax blev ansat som Lærer i
husdyrbrug ved den Landbrugsskole, der Aaret forud var oprettet
af Fyns Stifts patriotiske Selskab. I denne Stilling virkede han i
mere end 40 Aar med megen Dygtighed og stor Interesse, og der
er ingen Tvivl om, at han, dels som Lærer, dels som
Dyrskuedommer og Medlem af den fynske Hingsteskuekommission, dels
endelig som stærkt benyttet Foredragsholder i Landboforeninger,
har bidraget væsentlig til Husdyrbrugets Fremme. Som Dyrlæge
fik han efterhaanden en meget stor Praxis, og han nød som saadan
en stor og berettiget Anseelse ikke blot hos de fynske Landboere
og hos de administrative Myndigheder, men ogsaa hos sine
Kaldsfæller. Han var en usædvanlig livlig og begavet Mand, i
Besiddelse af et ejendommeligt Lune og stor personlig Elskværdighed.

Foruden flere Stambøger over fynske Tyre og Køer og
Beretninger om Hingstes og Tyres Afkom har han i 1887 udgivet en
paa grundigt Kjendskab bygget, interessant Afhandling om «Det
røde fynske Malkekvægs Udvikling i de sidste 40-50 Aar» og
s. A. «Grundtræk af Huspattedyrenes Sundhedspleje», en meget
velskrevet Lærebog, nærmest beregnet for Landbrugselever.

1867 ægtede S. Rasmine Pedersen, Datter af Gaardejer og
Sognefoged Peder Hansen i Sanderum. Hun overlever ham, der
efter flere Aars Svagelighed døde 14. Dec. 1901. Den gamle
Hædersmand efterlod sig det smukkeste Minde som en af
Landbrugets trofaste Tjenere og som en Pryd for den Stand, han
tilhørte.                                                                                 

B. Bang.



Sørensen, Hans, 1831-1903, Præst, er født 4. Marts 1831 
i Gjentofte, hvor hans Fader, Søren Larsen, var Gaardejer. Efter
at være bleven dimitteret fra Metropolitanskolen 1853 tog han
theologisk Attestats 1859 og blev s. A. personel Kapellan i Høje
Taastrup og i 1861-66 hos Domprovst Gude i Roskilde, 1866-69
privat Medhjælper hos denne og Timelærer ved Latinskolen i
Roskilde. I 1869 udnævntes han til Sognepræst i1 Bredsten-Skibet og
i 1877 til Stiftsprovst i Aarhus, fra hvilken Stilling han tog sin
Afsked i 1903. Ganske kort efter, 30. Jan. 1903, døde han. Han
har udgivet en Huspostil (1890) og en Afhandling om «Johannes 
Døbers Betydning for Guds Rige» (1894). -- Han ægtede 1862
Johanne Frederikke Bolette Koch, Datter af Skræddermester E. B. K.

Elvius, Danmarks Præstehist. 1869-84 S. 29 f.

R. Volf.



Sørensen, Hans Sophus, f. 1856, Skolemand, er født i Askvad, 
Sæby Sogn ved Slagelse, 3. Jan. 1856 og Søn af Lærer Johan
Ludvig Matthiesen S. og Anna Jacobine f. Nyholm. Han blev
Student 1874 fra det v. Westenske Institut og 1879 Cand. theol.
1875-81 var han Lærer ved Kjøbenhavns Kommuneskoler, blev
1881 personel Kapellan for Jelling og Hover og var 1884-94
Sognepræst sammesteds samt 1884-99 Forstander og Førstelærer
ved Jelling Seminarium, som under hans Ledelse værdig fortsatte
Traditionen fra H. J. M. Svendsens Tid (jvfr. ovfr. S. 16). Da han
tillige med Interesse deltog i Forhandlingerne om en Reform af
Læreruddannelsen og Folkeskolen, henledte han Opmærksomheden
paa sig som en dygtig, praktisk Skolemand og Ven af besindige
Fremskridt, hvorfor han efter Vedtagelsen af Skoleloven af 1899
s. A. blev Formand for Censorerne ved Skolelærerexamen og
Kultusministeriets Konsulent i Sager vedrørende Folkeskole- og
Semi-narievæsen. I denne Stilling har han bl. a. ved hyppige Foredrag
i Lærerkredse virket for en tidssvarende methodisk Undervisning.
S., som 1899 fik Titel af Professor, ægtede 7. Juni 1881 Julie Sophie
Kongsted (f. 13. Juli 1855), Datter af Cand. theol., Lærer i Nakke
Thorkild K.

H. M, Kristjansen, Jelling Seminarium 1841-91.

Joakim Larsen.



Sørensen, Jens, 1646-1723, Søkortdirektør, er født i Dec. 
1646 i Sølvitsborg (i Bleking), hvor Faderen, Søren Jensen fra
Bornholm, var Raadmand, og hvor J. S. efter hans Død overtog hans
Handel og blev boende efter Provinsens Afstaaelse til Sverige,
indtil han 1674 ved en Proces blev tvunget til at flytte til
Christiansstad, ladende sine betydelige Grundejendomme i Sølvitsborg i
Stikken. Alligevel skabte han sig snart en større Forretning i
Christiansstad, men ved denne Fæstnings Erobring af de danske 1676
led han stort Tab, og efter Svenskernes Tilbageerobring af Byen
1678 blev han jaget bort her fra, og 1679 finde vi ham bosat i
Landskrone. Efter Fredslutningen bosatte han sig i Kjøbenhavn,
men da han 1686 «formedelst tro Tjeneste i seneste Krig» af
Christian V fik en, Kronen tilhørende, Prioritet i en Gaard i Kjøge,
«Børsen» kaldet, overtog han denne Ejendom og flyttede til Kjøge, 
hvor han drev Handel med forskjelligt: fremmede Drikkevarer,
Brændeved osv.

Fra 1668 af havde J. S. ført først Faderens, senere sine egne
Handelsskibe og havde paa disse Rejser ved flittige Observationer
faaet nøje Kjendskab til de danske Farvandes, særlig Østersøens,
blinde Skjær og Grunde, og da han derved havde indset, hvor
utilstrækkelige de hollandske Søkort vare, kortlagde han disse
Observationer og holdt endog en Kobberstikker til at bistaa sig
dermed. Paa hans Forslag bevilgedes det ham 1689 at kortlægge
de danske Farvande mod en aarlig Løn af 300 Rdl. Fra 1695
kaldes han Søkortdirektør, og efter at han 1713 havde forladt Kjøge
og bosat sig paa Christianshavn, benævnes han oftere Land- og
Søkortdirektør, og fra nu af synes han ikke at have drevet Handel.
J. S. døde 6. Okt. 1723. -- Han var gift 1. (6. Febr. 1674) med
Bente Andersdatter Rogge (d. 1708), Datter af Borgmester i
Christiansstad Anders Olufsen; 2. (9. Juni 1719) med Bente
Valentinsdatter, der overlevede ham.

Med beundringsværdig Iver tog J. S. fat paa sit Arbejde;
der skulde kortlægges, eller ved at berejse Kysterne med den af
ham konstruerede «Milevogn», d. e. en Vogn, der mekanisk angav
den tilbagelagte Vejlængde. Disse Maal indførte han strax i sine
«Tavlebøger», hvorfra han senere overførte dem tillige med
adskillige andre Observationer i «Opmaalingsbøger», paa Grundlag af
hvilke han hjemme udarbejdede Kortene. Af disse Opmaalingsbøger 
ere flere bevarede i Rigsarkivet, og af hans fortræffelige
Kort, hvoraf intet, saa vidt vides, er reproduceret, findes 52 Stykker
i Søkortarkivet. -- Niels Juel, der selv havde indført ovennævnte
hollandske Søkort, beskyttede J. S.s Virksomhed trods dens
Kostbarhed, og han og Marinestyrelsen holdt Gang efter Gang Haanden
over J. S., naar dennes «hel bisarre Humør» bragte ham i Strid
med Omgivelserne. Ogsaa til mange andre Ting end til
Kortlægning tog Samtiden Brug af J. S.s rige Evner: til Fyrenes
Indretning og Flytning, Havnes Uddybning, Opmaaling af Landeveje og
en projekteret Indførelse af Milepæle paa disse (efter svensk
Mønster) o. m. m.

Selvbiografi fra 1708 i Søkortdirektørens Arkiv (Rigsark.). 
Søkortarkivets antike Kortsamling (1895).                                                               

J. Estrup.



Sørensen, Johan Christoffer, Hededyrker, s. Steinmeier.



Sørensen, Joseph Christian, 1796-1861, Præst, Søn af 
Vognmand Joseph S. og Maren Marie f. Schelund, er født i
Kjøbenhavn 11. Febr. 1796. Han dimitteredes fra Borgerdydskolen i
Kjøbenhavn 1814 og tog theologisk Embedsexamen 1820. 1826
blev han Sognepræst for Sønderhaa og Hørsted i Thy og 1831 for
Solbjærg og Sundby paa Mors samt Provst for Mors. 1844
forflyttedes han til Karby, Hvidbjærg og Redsted, ligeledes paa Mors,
hvor han døde 25. Okt. 1861. Han ægtede 1826 Maren Birgitte
Kreutzkam (f. 1799 d. 1869), en Bagerdatter. -- Først i Solbjærg
begyndte han ved en nærmest pietistisk Opvækkelsesprædiken at samle
Folk om sig. Blandt dem, der ved denne opvaktes, var P. K.
Algreen (I, 180). Da denne afskedigedes som Seminarielærer 1837,
blev han Huslærer hos S., hvor han afløste C. Kold (IX, 346). S.
droges nu ved Algreen mere og mere over til den grundtvigske
Retning. De Forsamlinger, han holdt, havde 1837 vakt en Del
Opsigt. S. blev vel ikke egentlig forulempet, men Kancelliet lod
ham dog tydelig nok mærke, at det ikke var tilfreds med hans
Optræden.

F. Nygaard, P. K. Algreens og J. K. Sørensens Levnedsløb (1883). 
Erslew, Forf. Lex.                                                                                         

L. Koch.



Sørensen, Lauritz Severin, 1826-89, Præst, var født i 
Odense 3. Juli 1826, hvor hans Fader, Kancelliraad Søren S., en
Tid bestyrede Realskolen og senere blev Branddirektør; Moderen
hed Nicoline Christine f. Widding. Han blev dimitteret her fra
1845, Cand. theol. 1851 og s. A. Alumnus paa Borchs Kollegium og
Timelærer ved Metropolitanskolen, Adjunkt 1853. I 1860 udnævntes
han til Sognepræst paa Turø, 1870 i Ulsø og Øster Egede, 1878
til Stiftsprovst i Viborg, 1885 til Sognepræst i Kjeldby paa Møen,
hvor han døde 7. Jan. 1889. Han nærede megen Interesse for at
udbrede kristelig Oplysning, hvorom hans Bog om «Vor Kirkes
Lære» (1870) vidner, men navnlig hans Virksomhed for at oplyse
Menigheden om Missionen, hvortil flere Rejser i Skotland gave
ham stærke Tilskyndelser. I Aarene 1877-80 redigerede han
saaledes «Dansk Missionsblad», og han har udgivet flere Smaaskrifter
om Missionen, bl. a. om Missionen paa Ildlandet. -- Han var gift
1. (1857) med Margarit Lütthans, f. Miller (d. 1864), Enke efter
Proprietær F. V. L. og Datter af Arkitekt Th. H. H. M. paa St. Croix;
2. (1867) med Johanne Cathrine f. Vandel, Datter af Kjøbmand J.
C. V. i Svendborg. 
Elvius, Danmarks Præstehist. 1869-84 S. 580. 
Hundrup, Lærerstanden ved Metropolitanskolen S. 164 f.                                                           

R. Volf.



Sørensen, Mads, 1809-93, Strandfoged og Forbjærger. Han 
blev født paa Thyborøn, hvor han tilbragte hele sit Liv, fra først
af som Fisker. Allerede i sin Ungdom deltog han med Dygtighed,
Mod og Iver i Redningen af skibbrudne, og da der 1851 blev
oprettet en Redningsstation ved hans Fødested, blev han ansat som
Opsynsmand ved denne. 1854 erholdt han Fortjenstinedaillen i
Sølv for at have reddet Besætningen paa den svenske Bark
«Skandia». 1860 blev han Danebrogsmand, 1861 fik han en fransk
Sølvmedaille for udvist Mod ved Strandingen af Briggen «Travail» (4.
Okt. 1860), og efter den bekjendte Stranding af det russiske
Orlogsskib «Alexander Newsky» modtog han 1868 en russisk Sølvmedaille.
1888 tog han paa Grund af Alder Afsked fra sin Stilling som
Opsynsmand, men han vedblev til sin Død at være Forbjærger. S.
var en bramfri, stille Mand, stor og stærk, og han kjendte ikke
Frygt. Intet Under, at han, der ogsaa ved sin Intelligens ragede
op over sine Kammerater, blev Gjenstand for disses Beundring og
Kjærlighed og næsten altid gik under Navnet «Kongen». Han
havde deltaget som Leder i Redningen af flere Hundrede
skibbrudne og døde 6. Nov. 1893 i en Alder af over 84 Aar.

Berlingske Tid. 9. Nov. 1893.
Dagbladet 15. Nov. 1893.

Jonas Collin.



Sørensen, Peder, 1542-1602, Læge, fødtes i Ribe, hvor hans 
Fader, Søren Jessen, var Raadmand; Moderen hed Bodil Sørensdatter. 
Angivelsen af 1542 som hans Fødeaar er usikker, mulig er
han født noget tidligere. Efter Skolegang i Ribe kom han i en
ung Alder til Universitetet i Kjøbenhavn, hvor han hurtig gjorde
saa glimrende Fremskridt, at han allerede i sit 20. Aar optraadte
som Docent i latinsk Poesi. 1562 foretog han en Studierejse til
Frankrig. 1563 skjænkede Kongen ham et Kannikedømme i
Viborg, bestemt for en Læge i denne By, og det paalagdes ham
derfor i 3 Aar at studere Medicin. 1564 var han igjen hjemme og
tog Magistergraden, hvorefter han fungerede som Professor
pædagogicus ved Universitetet, men overensstemmende med hans
Studieretning mod Natur- og Lægevidenskab omhandlede hans
Forelæsninger, der gjorde megen Lykke, navnlig Læren om Meteorerne.
1565 opgav han sin Lærerpost, i det han ved Hjælp af en ledig
Professorløn fik Lejlighed til at foretage en ny Rejse for at 
tilfredsstille sin Higen efter at samle videre Kundskaber. Sammen med
sin Ven og Landsmand Hans Philipsen (Pratensis) (XIII, 272)
ankom han 1566 til det berømte Universitet i Padua, hvor han lod
sig immatrikulere. 1569 var han atter i Danmark, men kun en
kort Tid. Han tørstede efter at erhverve sig endnu videre
videnskabelige Indsigter, og endnu samme Foraar opholdt han sig, stadig
sammen med sin Ven, i Wittenberg. Der fra synes han at være
dragen til Frankrig og her at have erhvervet sig Doktorgraden i
Filosofi og Medicin. Han var nu allerede en anset
Videnskabsmand, virkede ogsaa, hvor han kom hen, som Læge og vandt
Berømmelse ved heldige Kure, navnlig i Venedig, hvortil han havde
begivet sig fra Frankrig. Under et Ophold i Florents fuldendte
han 1570 det Kong Frederik II tilegnede Værk, der har gjort ham
særlig berømt i Lægevidenskabens Historie, nemlig sin «Idea
medicinæ philosophicæ, fundamenta continens totius doctrinæ
Paracelsicæ, Hippocraticæ et Galenicæ» (Basel 1571).

Tidlig var han bleven fængslet af den nye Paracelsiske
Retning i Medicinen, og Opholdet i Wittenberg, Paracelsismens
ligesom den dermed forbundne Alkemis og Astrologis videnskabelige
Hovedborg, har vistnok sat Kronen paa Værket. Han viser sig i
sit Værk som en fuldtro Discipel af Paracelsus, baade paa det
theoretiske og det praktiske, medikamentelle Omraade, og gaar i
Overensstemmelse med Mesteren ud fra et «vitale principium in
natura», en «Spiritus», ved hvis Kraft alt lever og udvikler sig;
det er udbredt overalt i Naturen, og i det ligger al Lægedom.
Men han er en langt mere filosofisk skolet Videnskabsmand end
den. halvvilde Paracelsus og sigter aabenbart paa at bringe de
medicinske Grunddoktriner i nøjere organisk Forbindelse med
Platonismens Hovedideer (derfor vistnok Titelbetegnelsen «Idea») og
der igjennem komme til en afgjørende Reform i Naturopfattelsen.
Trods al uklar nyplatonisk Mystik, hvoraf han ligesom Mesteren er
gjennemsyret, løser han dog denne store filosofiske Opgave paa en
saa gjennemført Maade, at han i høj Grad imponerede sin
Samtid, endog Paracelsismens Fjender (saaledes den ansete Thomas
Erastus), og stod som en videnskabelig Celebritet af første Rang.

Endnu længe efter sin Død bevarede han sin Avtoritet, først
og fremmest i de egentlig Paracelsiske Kredse. En ivrig Adept
havde han i den fra Wittenbergs Universitet udgaaede Ambrosius
Rhodius (XIV, 76), der i øvrigt var gift med hans Sønnedatter. I
England synes han at have været særlig anset. Den lærde skotske 
Læge William Davisson udgav ligesom Rhodius indgaaende
Kommentarer til hans «Idea» (1660) med Udtryk af den højeste Beundring
for Værket, den ansete Thomas Moufet tilegnede harri i begejstrede
Vendinger sine Skrifter, og selve Bacon, der i øvrigt i sin
ædruelige Empirisme stiller sig stærkt afvisende til selve Paracelsismen,
er dog fuld af Lovtaler over P. S. «Af alle dine Tilhængere,
Paracelsus», siger Bacon, «misunder jeg dig alene P. S., der er
alt for god til at blive hængende i dine naragtige Paafund. Dem
har han forvandlet til vellydende Sang og med beundringsværdig
Kunst forlenet med Ynde og harmonisk Velklang.» Den store
Indflydelse, han havde i videnskabelig Henseende, gav sig ogsaa
Udslag i en egen medicinsk-filosofisk Retning, «Severinere», der
havde Tilhængere rundt om i Udlandet. Her hjemme holdt
Medicinen sig forsigtig konservativt tilbage og blev i længere Tid ved
den gamle Galenisme og Arabisme. Først O. Borch slog i sin
alkemistiske Begejstring til Lyd for Severinske Læresætninger.

Men gik det saaledes P. S. som andre Profeter, at han fik
forholdsvis mindst videnskabelig Tilslutning i sit Fædreland, saa
var hans personlige Avtoritetsstilling dog her urokket, navnlig i
hans Egenskab af Læge. Da han 1571 var vendt tilbage til
Danmark, modtog han strax Kaldelse som kongl. Livlæge og blev i
denne Stilling særdeles paaskjønnet, fik en høj aarlig Løn og
desuden forskjellige Forleninger. Men Stillingen havde ogsaa sine
Ubehageligheder og Besværligheder. I Breve til sin Ven den
tyske Læge og Theolog Johannes Pistorius klager han over de
evindelige Rejser, han maa foretage, og hvorved han meget hindres
i at fortsætte sine kjære Studier og litterære Arbejder. Desuden
var hans Forhold til den anden Livlæge, Martin Ædituus, alt
andet end godt; til sidst blev han imidlertid fri for denne, der
opgav sin Post og drog tilbage til Holland.

I over 30 Aar og lige til sin Død vedblev han at fungere
som Livlæge. Han behandlede saaledes Kong Frederik II under
dennes dødelige Sygdom og blev derefter Livlæge hos den unge
Kong Christian (IV). Sin videnskabelige Interesse bevarede han
usvækket under denne adspredende Virksomhed; han syslede stadig
baade med theoretiske Studier og kemiske Forsøg, men han fik
intet færdigt til Publikation og efterlod kun en Mængde
haandskrevne og mest ufuldførte Arbejder. At han ogsaa benyttede sin
indflydelsesrige Stilling til at støtte Videnskaberne og Universitetet,
er der Vidnesbyrd om, og i de Medicinalreformer, der 
gjennemførtes i Landet i hans Livlægetid, har han sikkert haft en
fremragende Andel. Han tænkte ogsaa paa at indtræde i det
medicinske Professorat, der 1602 blev ledigt ved Anders Christensens
Forflyttelse til Sorø. Men inden denne Plan kunde udføres, blev
han angreben af den Pestepidemi, der rasede 1602, og bukkede
28. Juli under for Sygdommen, til Trods for sine kraftige
Paracel-siske Lægemidler, mellem hvilke oven i Kjøbet fandtes en Panacee,
han selv, som Tidens andre berømte Læger, havde været Opfinder
af. Han begravedes i St. Rochi Kapel i vor Frue Kirke, og store
Lovtaler løde ved hans Død, navnlig over hans mærkelige og
heldige Kure som Læge. Han efterlod sig en stor Formue.

1583 havde han ægtet Drude Thorsmede, en Datter af
Raadmand Reinholt T. i Flensborg. Af de 8 Børn i dette Ægteskab
vides kun 2 at have overlevet ham, Datteren Anne, der blev gift
med Jonas Charisius (III, 436), og Sønnen Frederik, der fulgte i
Faderens Fodspor som Læge, men i øvrigt ikke har gjort sig særlig
bemærket i sin Virksomhed.

Rørdam, Kbhvns Universitets Hist. 1537-1621 II, 328 ff. 572 ff.
Ingerslev, Danmarks Læger og Lægevæsen I, 176 ff. 
Moller, Cimbria lit. 
Herholdt og Mansa, Saml. t. d. dsk. Medicinalhist. S. 14 ff. 
N. M. Petersen, Den dsk. Lit. Hist. III, 153 ff.                                                                  

Jul. Petersen.



Sørensen, Peder, 1818-- , opvakt Lægmand, er Søn af 
Indsidder Peder S. og Cathrine Nielsdatter. Han er født i
Nyvang i Haraldsted Sogn 19. Nov. 1818. Han blev Bomuldsvæver
og boede i Ordrup, Tostrup Sogn ved Ringsted, og var mellem
de Mænd, der 17. Sept. 1853 paa et Møde i Ordrup stiftede
Foreningen for indre Mission, hvis Maanedsblad, «Den indre Missions
Tidende», han redigerede 1854-55. Der opstod da Strid i
Foreningen, især fordi det paatænktes at faa Indremissionæren J. Larsen
(X, 77) ordineret, hvilket S. modsatte sig. Denne sluttede sig siden
til forskjellige Sekter, den Lammersske Menighed, Baptisterne og
Adventisterne, og endelig udvandrede han til Amerika, hvor han
døde. -- Han udgav 1856-58 et Maanedsblad, «Sendebudet», og
han har udgivet talrige smaa Opbyggelsesbøger og Salmesamlinger.

Erslew, Forf. Lex.

L. Koch.



Sørensen, Rasmus Møller, 1799-1865, Skolemand, 
Lægprædikant og Politiker, var Søn af Gaardmand Søren Hendriksen
og Karen Marie Jensdatter, blev født i Jelling 8. Marts 1799 og
opkaldt efter Sognepræsten Rasm. Møller, der senere som Biskop 
tog sig af ham. Efter i 3 1/2 Aar at have været Hjælpelærer i
Jelling blev han Elev paa Vesterborg Seminarium 1816-18, Lærer
ved Aarhus Skolevæsen til 1821, derpaa i 6 Aar ved Brandstrup
Skole paa Laaland og endelig 1827 paa Opfordring af Grev F. A.
Holstein Lærer i Venslev paa Holsteinborg. Livlig af Naturen og
paavirket af Grundtvig, for hvis pædagogiske Opfattelse han var
en af de første Banebrydere, bl. a. i en Række kvikt skrevne
Skolebøger, var S. en udmærket Lærer baade som Fortæller og
Kateket. Ved at holde Aftenskole fik han Øje for Betydningen af
en Undervisning for den voxne Ungdom og fremsatte 1843 Plan
til en Skole for Bønderkarle, men det lykkedes ham ikke at rejse
den fornødne Kapital. Efter at have opgivet det grundtvigske
Standpunkt og taget til Orde mod Grundtvig i Spørgsmaalet om
Religionsundervisningen sluttede han sig til de gudelige
Forsamlingsfolk og blev en af deres Ledere. Sammen med Rasmus
Ottesen og Peder Larsen Skræppenborg rejste han om i Jylland og
Fyn for at tale i Forsamlingerne, hvorfor han flere Gange idømtes
Mulkt. Grebet af det vaagnende politiske Liv var han 1842-43
Medudgiver af «Almuevennen», nedlagde 1844 sit Embede, bosatte
sig i Kjøbenhavn og rejste med privat Understøttelse omkring og
agiterede i bondevenlig Retning for at skaffe Bønderne bedre Kaar
som Betingelse for større Oplysning. Hans Andragende om
Hartkornets ligelige Beskatning, Fæstevæsenets Afskaffelse, Tiendens
Afløsning og almindelig Værnepligt fik mange Tusende Underskrifter,
men blev ilde set af Regeringen og gav Anledning til
Bondecirkulæret af 8. Nov. 1845. Heller ikke sin Plan til et Aktieselskab
for Udstykning af Herregaarde, i hvis Bygninger han vilde indrette
Højskoler, lykkedes det ham at virkeliggjøre. Heldigere var han
med Oprettelsen af en Brandassuranceforening i Holbæk Amt. I
Kjøbenhavn holdt han folkelige Foredrag, gav Stødet til Oprettelse
af «Haandværkerdannelses-Foreningen», deltog i de politiske Møder
i Foraaret 1848 og oprettede s. A. med Understøttelse af Kongen
den første Folkehøjskole nord for Kongeaaen i Uldum ved Vejle,
som dog Aaret efter standsede paa Grund af Krigen. Efter at
være faldet i Nørre Sundby ved Valget til den grundlovgivende
Rigsdag blev han Folketingsmand for Sæbykredsen 1849-52, rejste
atter om og agiterede nu for det af ham oprettede
«Folkevenner-selskab»; men da han kun saa ringe Frugt af sit Arbejde i
Befolkningen, udvandrede han 1852 til Wisconsin, hvor flere af hans 
Børn vare bosatte, besøgte senere Danmark flere Gange og døde
i Kjøbenhavn 23. Maj 1865.

S.s talrige religiøse, pædagogiske og politiske Skrifter og
Bladartikler referere sig for største Delen til Tidsbegivenheder. Kun
hans Selvbiografi med livlige Skildringer af Datidens Skole- og
Seminarieforhold har blivende Værd. R. S. var en begavet Mand
med en umaadelig Virkelyst; men hans overdrevne Selvfølelse,
urolige Karakter og Mangel paa Kritik forringede Betydningen af hans
ihærdige Virksomhed for at fremme Oplysning og vække kristeligt
og folkeligt Liv. Ægtede 25. Okt. 1822 Caroline Christine Johnsen,
Datter af fhv. Pakhusforvalter J. i Kjøbenhavn.

Erslew, Forf. Lex. 
R. Sørensen, Mit Levnetsløb (1847). 
Nord. Skoletid. 1865, Nr. 11. 
H. F. Rørdam, Peter Rørdam I, 104. 290. 
Vinther, Oplevelser fra Menighedslivet S. 62. 65.                                                  

Joakim Larsen.



Sørensen, Severin Theodor Emilius, 1825-67, Arkitekt,
blev født 26. Febr. 1825 i Kjøbenhavn som Søn af Snedkermester
Severin Emilius S. (d.f 1828) og Dorthea Kirstine f. Kjær (d. 1851).
Th. S. gik først i Snedkerlære og besøgte senere Kunstakademiet,
hvor han 1851 vandt Æresmedaillen i Arkitekturen og 1853 den
lille Guldmedaille for «en luthersk Hovedkirke», Han var Elev af
Bindesbøll, for hvem han virkede som Medhjælper og privat
Konduktør-, 1854 rejste han med Akademiets Understøttelse et Aar i
Udlandet, særlig i Tyskland. 1847 ægtede han Petrine Charlotte
Amalie Corfitz (f. 1818 d. 1886), Datter af Sømand Peter Jørgen C.
og Ane Marie Christine f. Thomsen. 5. Maj 1867 døde S. midt i
sin kraftigste Manddomsalder. Hans Hovedværk er Johanneskirken
paa Nørrebro, 1856-61, et for den Tid anerkendelsesværdig
dygtigt Forsøg paa Anvendelse af den gotiske Stil. Af hans andre
Arbejder i Kjøbenhavn kunne nævnes det russiske Kapel i
Laxegade (nu privat Ejendom), «Alderstrøst» paa Nørrebro, 1862, og
Bræstrups Stiftelse, 1863; uden for Kjøbenhavn har han givet
Tegning til Herregaardene Anneberggaard i Ods Herred, 1856,
Estruplund ved Randers, 1863, og Frisholt ved Bjerringbro, 1867. Han
blev 1861 Medlem af Akademiet og fungerede for øvrigt som
Bygningsinspektør fra 1856 og som Lærer ved Akademiet, Teknisk
Institut og forskjellige andre Institutioner.

Weilbach, Nyt Kunstnerlex.

Erik Schiødte.



Sørensen, Søren, --1580--, Præst, var rimeligvis dansk af 
Fødsel. Han forekommer 1564 som Sognepræst til Solum og 
Mælum ved Skien, hvorfra han 1570 forflyttedes til Bø i
Thelemarken. Han var gift, men for øvrigt kjendes lidet til hans
Livsomstændigheder. Ved sin Ansættelse i Bø begyndte han at føre
en endnu bevaret «Memorialbog», hvori han indførte Beretning om
Bispernes Visitatser og Kopier af modtagne Embedsskrivelser; den
indeholder saaledes adskillige Bidrag til Norges Kirkehistorie i det
16, Aarhundrede, som ikke haves andensteds. Den ender med
Aaret 1599, ved hvilken Tid S. maa antages at være død.

Søfren Søfrensens Memorialbog, udg. af A. E. Erichsen (Chra. 1898).

A. E. Erichsen.



Sørensen, Søren, 1801-92, Skolemand, var Søn af 
Fæstegaardmand Søren Mortensen i Assens Sogn ved Horsens, hvor han
blev født 17. Okt. 1801. Efter at have været paa Palsgaard
Godskontor 1816-21 kom han paa Brahetrolleborg Seminarium, hvorfra
han dimitteredes 1824, og var derpaa Huslærer, indtil han 1826
oprettede en Drengeskole i Odense, der 1837 organiseredes som en
Realskole, den første i Danmark. Han var Medbestyrer af denne
til 1855, derefter Branddirektør til 1872 og levede sine sidste Aar
paa Frederiksberg, hvor han døde 8. Nov. 1892. Som Medlem af
Borgerrepræsentationen i Odense (fra 1841) og en Tid lang dens
Formand oprettede han en Kjøbstadkommunalforening for Fyn.
1849-53 var han Landstingsmand for 6. Valgkreds. S. var
Medudgiver af «Tidsskrift for Almueskolevæsen» 1834-39, det førsfe
af Lærere udgivne danske Skoleblad, og samlede 1840 de mindre
Lærerforeninger paa Fyn til en Forening for hele Stiftet. Foruden
nogle Skolebøger og mange Bladartikler om Kommunal- og
Skoleforhold skrev han «Om Undervisning for vordende Borgere» (1840),
med Forslag til at oprette Borgerskoler i alle Kjøbstæder og
Realskoler i de større, samt «Lege- og Forberedelsesskoler» (1854),
hvor han i Tilslutning til Pestalozzi og Frøbel anbefalede ordnede
Lege, Anskuelsesundervisning, Fortælling og Sang som den første
Undervisning for Smaabørn. Paa dette Omraade er S. banebrydende 
hos os. Han ægtede 11. Febr. 1826 Nicoline Christine
Widding (f. 28. Marts 1803 d. 17. Nov. 1881), Datter af Skoyrider
paa Ulriksholm Lorents W.

Erslew, Forf. Lex.
Vor Ungdom 1892, S. 173.

Joakim Larsen.



Sørensen, Søren, 1848-1902, Orientalist, var født 23. Nov. 
1848 i Danstrup, Gjerning Sogn ved Randers, som Søn af Husmand
S. S. (d. 1883) og Johanne Mikkelsdatter. Understøttet af Etatsraad 
H. Puggaard (XIII, 304) kom han 1859 i Borgerdydskolen paa
Christianshavn, hvorfra han blev Student 1867. Ved fortsat Støtte
fra sin Velgjørers Kreds, navnlig fra det Puggaardske Drengelegat,
kunde han studere under forholdsvis gunstige Forhold uden at
behøve selv at tjene sit Ophold. Til Examensfag valgte han den
klassiske Filologi og tog 1874 den filologisk-historiske
Skoleembedsexamen. Men ved Siden deraf havde han grundig studeret
sammenlignende Sprogvidenskab, Sanskrit og slaviske Sprog. 1876
ansattes han som Lærer paa Herlufsholm, men opgav 2 Aar efter
frivillig denne Plads for i Kjøbenhavn at kunne fortsætte sine
indiske Studier, hvad der dog kun blev muligt i den Tid, der
levnedes fra anstrængende Undervisningsarbejde. Ganske særlig
koncentreredes hans Arbejde om det store Epos «Mahâbhârata»;
her fra hentede han Æmnet til den Afhandling, ved hvilken han
i 1883 erhvervede den filosofiske Doktorgrad: «Om Mahâbhâratas
Stilling i den indiske Litteratur» I, og hertil slutter sig det uhyre
Arbejde, der i en Række Aar sysselsatte ham, og hvis Trykning
kort før hans Død begyndte i London: «Index to the names in
the Mahâbhârata». Men ved Siden deraf har han skrevet en
Række andre Arbejder, der alle vidne om hans store Lærdom
og Grundighed. Som det betydeligste af hans Arbejder maa
nævnes «Sanskrits Stilling i den almindelige Sprogudvikling i
Indien», der i 1890 vandt Videnskabernes Selskabs Guldmedaille
og er trykt i dettes Skrifter (1894). 1900 blev han selv Medlem
af Selskabet. I 1899 bevilgedes der ham paa Finansloven en
aarlig Understøttelse til Fuldendelse af ovennævnte «Index», og
fra samme Tid af har han regelmæssig holdt Forelæsninger og
Øvelser ved Universitetet. I Maj 1902 udnævntes han til Professor
ordinarius i indisk Filologi (efter Fausbøll); men hans Helbred var
allerede da undergravet, og 8. Dec. s. A. bortkaldtes han ved en
pludselig Død. -- 1. Avg. 1879 ægtede han Sophie Elisabeth
Biering (f. 26. Juli 1857), Datter af Distriktslæge i Ærøskjøbing,
senere i Roskilde, Edv. B. (d. 1897), og Hansine Marie f. Petersen
(d. 1892).

Hundrup, Biogr. Efterr. om philol. Candidater, 2. Udg., S. 105.
Universitetsprogr. til Reformationsfesten 1883. 
Aarbog for Kbhvns Univers. 1898-99, S. 27 ff. 
Illustr. Tid. 18. Maj 1902.

Vilh. Thomsen.



Sørensen, Søren Anton, 1840-96, Officer, Historiker, Skakspiller. 
S., født 31. Jan. 1840, var en Søn af Skolelærer i Ajstrup
i Vendsyssel Christen S. og Dorothea Kirstine f. Nielsen. Sognets 
Præst H. C. H. Møller (XII, 50) tog sig tidlig af hans Opdragelse,
underviste ham sammen med sine Sønner og gav ham Smag for
historisk Læsning. Da Præsten var en glødende Patriot,
paavirkede han ogsaa i den Henseende den intelligente og frejdige
Dreng, der, efterhaanden som han voxede til, blev betagen af en
ubetvingelig Lyst til at blive Officer. Da han imidlertid manglede
baade Kundskaber og Penge, maatte han opgive dette Ønske og
blev efter sin Konfirmation sat i Handelslære i Hjørring. Efter
at han samvittighedsfuldt havde staaet sin Læretid ud, satte han
sig dog imod at gaa videre ad denne Vej, og hans faderlige
Velgjører, Præsten, optog ham nu helt i sit Hus. Den lille ivrige og
ihærdige Jyde undervistes saa vel, at han i 1861 blev optaget paa
en Reserveofficersskole. Efter at han 1862 var bleven
Sekondlieutenant i Infanteriets Krigsreserve, lod det til, at hans militære
Løbebane dermed var endt; thi der var i den Periode, efter at
Landkadetakademiet var nedlagt, ingen Adgang til at blive fast Officer,
og han maatte foreløbig lade sig nøje med en lille Ansættelse i
Krigsministeriets Revisionskontor. Men saa nærmede Krigen sig,
han blev indkaldt til Tjeneste og ansat ved 11. Regiment i
Aalborg. Allerede i Dec. 1863 blev han Adjudant ved Regimentets
i. Bataillon og deltog nu med stor Dygtighed og utrættelig Iver i
Krigen. Han blev fremhævet i flere Rapporter for sit udmærkede
Forhold og naaede 15. Juli 1864 sit højeste Ønske, da han blev
udnævnt til Officer i Hærens Linje. Efter Krigen søgte han at
erhverve sig den Uddannelse, som manglede ham. Efter at han
havde gjennemgaaet en Del af Hærens Uddannelsesskoler, førte
hans udmærkede Egenskaber, hans friske Intelligens, hans
mærkelige Hukommelse og utrættelige Flid, ham hurtig fra det ene
militære Tillidshverv til det andet. Han blev 1879 Adjudant og senere
-- efter at han 1880 var bleven Kapitajn -- Stabschef hos
Generalinspektøren for Fodfolket. Denne Stilling beklædte han i mange
Aar og blev samtidig i høj Grad benyttet af Krigsministeriet som
Medlem af talrige Kommissioner og til en Mængde andre militære
Hverv. Han blev 1892 Oberstlieutenant og Chef for 12. Bataillon
i Fredericia, men allerede Aaret efter forflyttet til Helsingør som
Chef for 18. Bataillon.

Fra sin tidligste Ungdom havde S. givet sig af med Studiet
af dansk Krigshistorie, og efter at han 1879 havde faaet fast Fod
i Kjøbenhavn, foretog han selvstændige, meget indgaaende
Arkivundersøgelser. Særlig kastede han sig over Studiet af den nordiske 
Syvaarskrig (1563-70) og Krigene med Sverige 1657-60. I mange
Aar anvendte han hele sin tit knap tilmaalte Fritid til disse
Studier, men de fik aldrig Udslag i Udgivelsen af noget større trykt
Arbejde. Den overvældende Virksomhed paa militære Omraader,
der fordredes af ham, berøvede ham Tid og Ro til at
sammenarbejde sine Samlinger, og hans stærke Selvkritik og store
Ærbødighed for den historiske Videnskab have vel ogsaa holdt ham tilbage.
Derfor bestaa hans trykte litterære Efterladenskaber kun af mindre
-- mest krigs- og personalhistoriske -- Afhandlinger, af hvilke
særlig hans Biografier i «Biogr. Lex.» og den lange Række
Artikler i «Vort Forsvar» om Svenskekrigen 1658-60 skulle nævnes.
Disse sidste ere samlede udgivne efter hans Død. I 1891 overtog
S. Redaktionen af de af Generalstaben udgivne «Meddelelser fra
Krigsarkiverne» efter at have været Medarbejder siden 1883, og da
han 1895 var bleven ansat til Tjeneste i Krigsministeriet og
samtidig udnævnt til Sekretær i Generalkommissionen, lagde han fastere
Planer med Hensyn til Udgivelsen af større historiske Arbejder,
men Aaret efter, n. Febr. 1896, afgik han ved Døden efter et
ganske kort Sygeleje. Han var ugift.

I Sulsted Præstegaard havde han allerede i Drengeaarene lært
Skakspillet af Præsten. Da «Kjøbenhavns Skakforening» blev dannet
1865, blev S. hurtig et meget skattet Medlem af denne Forening,
for hvilken han senere en Tid ogsaa var Formand. 1869 udgav
han sammen med A. Arnell «Nordiske Skakproblemer», og 1873
begyndte han og O. Malmquist Udgivelsen af «Nordisk Skaktidende».
S. lagde sit grundige Kjendskab til Skakspillets, Theori og sin
fremragende Evne til analytisk Virksomhed for Dagen i mange Artikler
i dette Tidsskrift, hvis Redaktion han fratraadte 1879. I 1874 vandt
han 1. Præmie i en stor international Problemturnering i England.

Vort Forsvar 1896, Nr. 402. 
Tidsskr. for Skak 1896, Nr. 10. 
Illustr. Tid. 29. Marts 1896.                                                                     

P. Fr. Rist.



Sørensen, Søren Henrik Theodor, f. 1849, Præst. Th. S. er 
født i Todnæs Præstegaard, Sandø, Færøerne, 23. Avg. 1849. Baade
hans Fader (Hans Jørgen Jac. S.) og Farfader have været Præster
paa Færøerne. Paa Grund af hans Faders Sygdom kom han som
Dreng i Huset hos Biskop Tage Müllers Slægt i Ribe, hvor han
blev paavirket af et bevæget aandeligt Liv, navnlig i Krigsaaret.
I 1868 blev han dimitteret fra Ribe Latinskole, og 1874 tog han
theologisk Attestats. Efter Tilskyndelse fra Ministeriet lod han sig 
s. A. udnævne til Sognepræst for Nordstrømø; 1878 forflyttedes
han til Østerø og blev kort efter Provst for Færøerne, fik Sæde i
Lagtinget og blev ved sit Kjendskab til Folket og sin Dygtighed
som Politiker til megen Nytte i denne Stilling. I 1884 udnævntes
han til Sognepræst i Skanderborg. Fra 1878 har han udfoldet en
betydelig Virksomhed for Totalafholdssagen, dels ved mange Skrifter
om denne Sag i Blade og Tidsskrifter, dels som Viceformand i
Bestyrelsen for Danmarks Afholdsforening. Ogsaa i andre
kirkelige Forhandlinger har han deltaget ved Bladartikler, og efter en
Rejse i Palæstina hjalp han Birger Hall med Udgivelsen af dennes
«Bibelske Spor i Palæstina» (Christiania 1892-93). -- I 1874 ægtede
han Anna Caroline Frederikke Louise Thorstensson, Datter af 
Intendant J. L. J. T.

Elvius, Danmarks Præstehist. 1869-84 S. 443.

R. Volf.



Sørensen, Søren Kristjan, 1856-94, Forfatter, er Søn af 
Gartner paa Avnsbjærg Jens Peter S. og Birthe Marie f. Hansen
og fødtes 29. Marts 1856. I 1875 dimitteredes han fra Gjedved
Seminarium, var derefter i nogen Tid Hus- og Højskolelærer og
blev saa i 1879 ansat som Lærer i Gjødvad ved Silkeborg. 20.
Nov. 1879 ægtede han Mette Katrine Nielsen (f. 20. Nov. 1859),
Datter af Skrædder Niels Christian Madsen. Efter mange Aars
Svagelighed døde han 21. Juni 1894. Han var en dygtig Lærer,
og egentlig var han Lærer overalt, ogsaa naar han skrev. Mange
Kundskaber havde han paa religions- og kulturhistoriske Omraader
og var i saa Henseende særlig fortrolig med de østerlandske Folk.
Der var i ham en brændende Sandhedstrang, og hans stejle Natur
var tilbøjelig til Opposition. Han har skrevet: «Araberne og deres
Kultur i Middelalderen» (1888), «Fremmede Guder, bibelsk Drama»
(1892), «Stjærnens Søn, et dramatisk Digt» (1893) samt under mange,
hyppig skiftende Mærker Afhandlinger i forskjellige Blade og
Tidsskrifter.

Tidens Strøm 1894, Nr. 40.

Nic. Bøgh.



Sørensen, Søren Peter Lauritz, f. 1868, Kemiker. Han er 
født 9. Jan. 1868 i Havrebjærg ved Slagelse og Søn af Gaardejer
Hans S. og Kirstine Cathrine f. Sørensen. Efter at have besøgt
Landsbyskolen i sin Fødeby og derpaa Slagelse Realskole blev
han Student fra Sorø 1886. S. studerede først Medicin, men
fængsledes snart saaledes af Bifagene og især af Kemien, at han 1891 
tog Magisterkonferens i dette Fag. Fra 1892 var han S. M.
Jørgensens Assistent ved den polytekniske Læreanstalts kemiske
Laboratorium og arbejdede her med stor Iver og Dygtighed paa
videnskabelige Opgaver (hans Arbejder findes næsten alle i «Zeitschr.
f. anorgan. Chemie»), indførte et nyt Princip for Renhedsprøver og
paaviste Relativiteten af Begrebet kemisk Renhed. S.s Arbejder
udmærke sig ved den Sikkerhed, hvormed de ere gjennemtænkte, og
den samvittighedsfulde Grundighed, hvormed de ere udførte. 2
Gange vandt han Universitetets Guldmedaille (1889 og 1895). 1899
tog han Doktorgraden ved sine smukke «Studier over Koboltoxalater». 
Aaret efter tilkjendte Videnskabernes Selskab ham sin
Sølvmedaille for et analytisk Præcisionsarbejde. Fra 1896 har han
været Orlogsværftets militærkemiske Konsulent; han har skrevet en
Lærebog om Sprængstoffer for Søminekorpset (1900) og ledet den
kemiske Del af de internationale hydrografiske Undersøgelser. Efter
Kjeldahls Død blev han fra 1. Jan. 1901 udnævnt til hans
Eftermand ved Carlsberg-Laboratoriet. -- 1892 ægtede S. Anna Louise
Willumsen, Datter af Manufakturhandler Arthur W. og Neline f.
Arnholtz (f 1895).

Universitetsprogr. til Reformationsfesten  1899.

S. M. Jørgensen.

 f. 1849, Læge">

Sørensen, Søren Thorvald, f. 1849, Læge. S. fødtes i 
Kjøbenhavn som en Søn af Skibsfører Jens Peter S. og Sophie f.
Levring, blev 1866 Student fra Borgerdydskolen paa Christianshavn og
tog 1872 Lægeexamen. Efter at have fungeret som Kandidat og
Reservelæge ved Kommunehospitalet i Kjøbenhavn konstitueredes
han 1879 som Overlæge ved det nyoprettede Blegdamshospital for
epidemiske Sygdomme, fik fast Ansættelse 1883 og har derefter stadig
virket i denne vigtige Stilling med Energi og fremragende
Dygtighed; han har saaledes fulgt og ledet Hospitalet under dets hurtige
Fremvæxt og Udvikling fra dets forholdsvis ringe Begyndelse til
dets nuværende Omfang med Plads til over 400 Patienter. 1876
erhvervede han sig Doktorgraden, 1888 fik han Professortitelen,
1891 blev han i sin Egenskab af Overlæge knyttet til Universitetet
som Docent. Han har ogsaa udfoldet en betydelig litterær
Virksomhed i større og mindre Afhandlinger, saa godt som alle
omhandlende hans Specialæmne, Infektionssygdommene, og givende
vigtige Bidrag til Opklaring af de mange foreliggende brændende
Spørgsmaal, i de senere Aar ganske særlig til Bedømmelse af 
Serumbehandlingens Betydning for Difteri. -- 1889 ægtede han Mimi
Wilstrup, Datter af Etatsraad, Amtsforvalter Johannes Vilhelm W.

Carøe og Norrie, Den danske Lægestand, 7. Udg.

Jul. Petersen.



Sørensen, Theodor, f. 1839, Læge, Socialstatistiker. 
S. er født i Hobro 15. Jan. 1839. Hans Fader, Kjøbmand og Vicekonsul
Søren S. (f. 1801 d. 1864), var bekjendt for sin Iver for
Hedeopdyrkning, for hvilken Landhusholdningsselskabet hædrede ham
med sin store Guldmedaille. Moderen var Charlotte Augusta Louise
f. Simonsen (f. 1804 d. 1880). S. blev Student i 1857, medicinsk
Kandidat i 1865 og tilbragte derefter nogle Aar i Kjøbenhavn,
indtil han nedsatte sig som praktiserende Læge i sin Fødeby. 18. Juni
1871 ægtede han Margrethe Mette Schøller (f. 5. Juni 1850), Datter
af Oberst Chr. S. (f. 1803 d. 1888) og Mette Margrethe f. Poulsen
(f. 1824 d. 1880).

Som Læge i Hobro fandt han Tid til en Række indgaaende
og omfattende, efter rigtige statistiske Methoder gjennemførte
Undersøgelser, der have sikret ham et varigt Navn som Statistiker,
saaledes om Kjøbstadarbejderes og Markarbejderes Kaar (1880-81),
om Ulykkestilfælde under Arbejde (1882), om Børnedødeligheden
i forskjellige Samfundslag (1883) og om Dødelighedens
Afhængighed af de økonomiske Forhold og Beskæftigelsen (1884-85). Til
Brug for Arbejderkommissionen af 4. Juli 1885, hvoraf han var
Medlem, udarbejdede han en statistisk Fremstilling af
Ulykkestilfælde under Arbejdet (1887), og han har desuden skrevet
adskillige Artikler i «Ugeskrift for Læger» og «Nationaløkonomisk
Tidsskrift».

Da Lov af 12. April 1892 om anerkjendte Sygekasser var
bleven vedtaget, udnævntes S. til Sygekasseinspektør, en Stilling,
hvori han ved sin ligefremme og fordringsløse Personlighed hurtig
vandt almindelig Tillid hos Arbejderne. Han virkede i denne Stilling 
bl. a. for en Gjenforsikringsforening af Begravelseskasser, der
ogsaa traadte ud i Livet 1. Jan. 1900. Han er end videre
Indenrigsministeriets tilforordnede ved det i Henhold til
Ulykkesforsikringsloven af 1898 oprettede Arbejderforsikringsraad og var Medlem
af Tuberkulosekommissionen af 1901, ligesom han har Sæde i
Centralbestyrelsen for Nationalforeningen til Tuberkulosens Bekæmpelse.
Endelig har han været Formand for Repræsentantskabet for Dansk
Folkeforsikringsanstalt siden dette Selskabs Oprettelse i 1896.

Carøe og Norrie, Den danske Lægestand, 7. Udg.

H. Westergaard.



Sørensen, William Emil, f. 1848, Zoolog. S., Søn af Søren 
Møller S. og Jutta Caroline Cæcilie f. Hasselriis, er født 9. April
1848 i Hyllested nær Grenaa, hvor Faderen var Sognepræst. Da
denne senere blev forflyttet til Esbønderup, kom Sønnen til
Frederiksborg lærde Skole, hvorfra han dimitteredes 1866. Efter at have
taget medicinsk Forberedelsesexamen 1868 kastede han sig over
Studiet af Zoologi under Reinhardt og Schiødte. 1873 tog nan
Magisterkonferens i Naturhistorie. 1877-78 opholdt S. sig i
Argentina (s. «Tidsskr. for pop. Fremstill. af Naturvidensk.» 1883), og
efter sin Hjemkomst overtog han for en kortere Tid Stillingen som
Inspektør ved den zoologiske Have. Fra 1874 har han med nogle
længere Afbrydelser virket som Lærer i Naturhistorie, og fra 1883
har han været Medlem af Examenskommissionen til Afholdelse af
almindelig Forberedelsesexamen. 1882 publicerede han (i
«Naturhistorisk Tidsskr.» 3. R.) «Om Oppustningssækken hos Tetrodon
og om Aandedrættet hos Clarias» og 1884 (som Doktordisputats)
«Om Lydorganer hos Fiske, en fysiologisk og komparativ-anatomisk
Undersøgelse». Foruden at S. et Par Gange har maattet rykke i
Marken i den udenlandske Litteratur for at hævde Rigtigheden af
sine i «Lydorganer» fremsatte Resultater, har han end videre leveret
endnu et smukt Bidrag til Fiskenes Anatomi ved et større Arbejde,
«Om Forbeninger i Svømmeblæren, Pleura og Aortas Væg» (1890).
Hovedsagelig har S. dog beskæftiget sig med Arachniderne. 1874
udgav han saaledes «Bidrag til Phalangidernes Morfologi og
Systematik» og 1879 (<Om Bygningen af Gonyleptiderne». I svenske,
tyske og ungarske Tidsskrifter har S. skrevet forskjellige
systematiske Afhandlinger med Beskrivelser af nye Arter af Arachnider.
Paa Universitetets zoologiske Musæum havde S. allerede fra Schiødtes
Tid arbejdet med Arachnidesamlingen, indtil han pludselig i
Foraaret 1900 blev afskaaret fra at fortsætte og fuldføre sit Arbejde,
uden at man har haft noget at udsætte paa dette. I «Foreløbig
Meddelelse om Spiraklerne hos Insekterne» (1895) og «De kompetente 
Avtoriteters bedste Skjøn» (1897) samt i adskillige Artikler i
Dagspressen har S. i de senere Aar rettet stærke Angreb paa
Personer og Institutioner, som staa eller stode Universitetet nær. 1899
udgav han en Afhandling: «Hvem er Opdageren af Stenalderens
Affaldsdynger?», hvori han hævder, at Opdagelsen skyldes J. J. A.
Worsaae. 1891 blev han Medlem af Videnskabernes Selskab. -- 
29. Marts 1890 gift med Kirsten Andersson, Datter af Husmand
Åke A. i Fruering Sogn ved Skanderborg.

Universitetsprogr. til Reformationsfesten  1885.

Jonas Collin. 



Sørenssen, Christian, 1765-1845, Biskop, er født 25. Sept. 
1765 i Christianssand af Forældrene Smeddemester Søren Christensen
og Christence Abrahamsdatter. Faderen, der var en Velstandsmand,
bestemte begge sine Sønner til Studeringer, og de kom ind i
Stadens Latinskole, hvorfra S. 1782 blev dimitteret; han blev indkaldt
ved Examen art. Efter at have taget Examen philosophicum og
store Philologicum drog han hjem og blev ansat som Hører ved
sin Fødebys Skole, bestemt paa at ofre sig for Skolegjerningen.
Baade hans Fader og hans Velynder daværende Stiftamtmand
Frederik Moltke (XI, 413) opmuntrede ham imidlertid til at blive
Præst -- han havde taget theologisk Examen 1786 --, og han blev
da 1791 udnævnt til Aftensangspræst og Rektor ved Skolen paa
Strømsø, hvorfra han dimitterede flere unge Mænd til Universitetet.
Her fra kom han 1797 som Sognepræst til Risør, hvor han fik
reformeret Skolevæsenet og opført en ny Skolebygning paa en af
ham selv skjænket Tomt. Han fik ogsaa her indført den
evangelisk-kristelige Salmebog og bidrog meget til at faa Vaccinationen i
Gang. 1804 blev han befordret til sin Fødeby som Stiftsprovst og
havde nu naaet sine Ønskers Maal, men ogsaa i dette Embede
skulde han kun blive i 7 Aar, da han 1811 blev kaldet til Biskop
over Stiftet. Han blev indviet af Fr. Münter 11. April 1811 og
var den sidste norske Biskop, som indviedes i Kjøbenhavn.

S. begyndte strax sin Visitatsgjerning, hvori han hele sit Liv
saa det hovedsagelige af den biskoppelige Virksomhed, og 1812
besøgte han saaledes fra Slutningen af Maj til 25. Okt. det hele
Stift, hvad der ved Tanken om den Tids Befordringsmidler og
Stiftets næsten fuldstændige Mangel paa Veje maa synes ufatteligt
for Nutidens Mennesker. Han udførte imidlertid sine Visitatser
med stor Hurtighed og var aldrig mere end 2 Dage hos nogen
Præst. 1814 blev han valgt til Repræsentant paa det
overordentlige Storting, hvor han ikke deltog synderlig i Debatterne, men
oftere oplæste kortere eller længere Taler under Forhandlingerne
om de egentlig nationale Sager: Flaget, Naturalisationen, Kongens
Disposition over Armeen. Han var Medlem af den Deputation,
som modtog Christian Frederiks Frasigelse af den norske Krone,
og ligeledes af den, der paa Frederikshald bragte Carl Johan
Meddelelsen om Foreningen og Carl XIII's Valg til Norges Konge.
Han blev atter valgt til Stortinget 1815-16, men siden var han
uden for al Politik. Det var ikke med Lyst, han modtog Tilbudet
om at forflyttes til Christiania Bispestol 1823, da han helst var 

bleven i sin Fødeby, men han bevægedes dertil ikke mindst af
Længselen efter de 2 Sønner, han havde i Hovedstaden. Han
vandt ved sit blide Væsen, sin værdige Fremtræden og sin helt
igjennem tiltrækkende Personlighed strax Carl Johans Gunst, blev
allerede 1815 Kommandør (Storkors) af Nordstjærneordenen og 1825
Overhofprædikant. 1840 blev han Universitetets Prokansler og er
den sidste, der er udnævnt til denne Stilling. En ivrig Visitator
blev han til sin Død. Ved sit Jubilæum 3. Juni 1841 kunde han
se tilbage paa 18 Aar i Christiania Stift tilbragte paa Visitats paa
et nær, da han kun visiterede 2 Kald. Som Visitator fandt han
ogsaa sin Død 16. Avg. 1845 i sin Vogn paa Vejen mellem Moss
og Vaaler.

S. var en praktisk Natur, blev derfor ingen lærd Mand og
heller ingen Mand for Kontoret og Arkivet. Han har derfor
kun efterladt lidet, som har nogen videregaaende Interesse. I sin
Ungdom oversatte han nogle engelske Rejsebeskrivelser, men han
behandlede ikke sit Modersmaal med Færdighed. Som Theolog
var han Rationalist, som bedst kan ses af de kateketiske
Spørgsmaal og Svar, han havde opsat til Brug paa sine Visitatser. Det
hedder her: «Hvo er Jesus Christus?» Svar: «Et overordentligt
Menneske, som nedstammede fra den gamle jødiske Kongeslægt og
fødtes i Bethlehem for noget over 1800 Aar siden, fra hvis
mærkelige Fødsel de Kristne, som kaldes efter ham, regne deres Aar.»
Imidlertid have vel de kristelige Bevægelser i hans senere Aar og
ikke mindst det nære Forhold, hvori han stod til Professor Hersleb,
haft sin Indflydelse paa hans Forkyndelse, der altid var et
veltalende Udslag af den Mildhed, hvoraf hans Person var
gjennemaandet. Han var gift 1. (19. Juni 1792) med Thete Sophie
Wilhelmine f. Fangen (f. 3. Nov. 1767 d. 27. Avg. 1793), 2. med
Antoinette Wilhelmine f. Fangen (f. 17. Maj 1774 d. 30. Sept. 1833),
begge Døtre af Regimentskirurg Anton Wilhelm v. F. (d. 1804) og
Karen f. Brochmann (d. 1798).

Mærkelige Normænd II. 
Pavels' Dagbøger 1814-15 fl. 
St. Halvorsen, Norsk Forf. Lex.                                                                          

D. Thrap.



Sørenssen, Niels Berner, 1774-1857, Læge, en yngre Broder 
til ovennævnte Biskop Chr. S., fødtes i Christianssand 14. Juli
1774, dimitteredes 1790 til Universitetet fra sin Fødebys
Kathedralskole, studerede først nyere Sprog, men vendte sig derefter til
Lægevidenskaben og tog 1800 medicinsk Examen. I nogle Aar 
var han ansat som medicinsk Kandidat og Reservemedikus paa
Frederiks Hospital, en Tid tillige som Distriktslæge ved
Kjøbenhavns Fattigvæsen og Læge ved Opfostringshuset. 1804 tog han
den medicinske Doktorgrad, 1807 blev han konstitueret som Fysikus
i Jarlsberg, og derefter har han haft hele sin Virksomhed i sit
Fødeland. 1809 blev han Landfysikus i Bratsberg, men 1814
udnævntes han til Professor i Medicin ved Christiania Universitet, og
han virkede derefter, indtil han 1840 paa Grund af Svagelighed
tog sin Afsked, som Lærer i Pathologi og Therapi, baade
theoretisk og praktisk. Fra 1815 gav han regelmæssig klinisk
Undervisning efter sin Lærer F. L. Bangs Forbillede og vandt megen
Anerkjendelse hos sine Disciple, ligesom han i det hele indtog en
fremskudt Avtoritetsstilling i Christiania. I nogle Aar fungerede
han tillige som Stadsfysikus, og indtil det norske
Sundhedskollegiums Ophævelse 1815 var han Medlem af dette. Litterær
Virksomhed af Betydning udfoldede han ikke. Han døde i Christiania
19. Juni 1857. -- 1807 ægtede han Elisabeth Dorothea Augusta
Weidemann, Datter af Foged i Nedenæs og Raabyggelaget Lars W.

Kiær, Norges Læger. 
Halvorsen, Norsk Forf. Lex. 
Jæger, Illustr. norsk Lit. Hist. 
Smith og Bladt, Den danske Lægestand, 4. Udg. 
Norsk Mag. f. Lægevidensk. 1899, Nr. 4.                                                     

Jul. Petersen.



Søtoft, Nicolai Bierfreund, 1790-1844, Forfatter, var Søn 
af Bager i Assens Niels S. og blev født der 31. Marts 1790. En
kort Tid gik han i Vordingborg Skole og senere i Nykjøbing Skole
paa Falster, hvor han sluttede Venskab med Poul Møller. Efter
at han i 1811 var bleven Student, tog han i 1816 theologisk
Embedsexamen. Fra disse Aar stamme «Romantiske Digte» I (1815),
hvori der findes et Skuespil i metrisk Form, «Ingeborg og Frithiof»,
mindre Digte osv., og den satirisk-fantastiske Komedie «Aandernes
Maskerade, en Vinternatsdrøm» (1816), i hvilken Digtning han paa
romantisk Grund holder Revue over Datidens æsthetiske Liv; han
angriber Baggesen, Ingemann, Grundtvig osv., men forherliger
Oehlenschlager; selv stiller han senere dette Arbejde op som
Pendant til Baggesens «Gjengangeren og han selv» og Heibergs «En
Sjæl efter Døden». 1817 udnævntes han til resid. Kapellan i
Kjøbelev og Vindeby ved Nakskov. I 1818 ægtede han Dorthea
Elisabeth Ramlau (f. i Vordingborg 18. Jan. 1795, d. i Kjøbenhavn 24.
April 1867), Datter af Bager August R. og Marie Elisabeth f.
Jantzen. Fra Kjøbelev udgav han «Altarblade og Gravliljer» I-II
(1819-20), «Sommerfugle», en Samling originale Smaafortællinger 
(1821), «Leonardo og Blandine», en Tragedie, hvis Sujet var hentet
fra Bürgers bekjendte Ballade (1821), «Christian IV's Dom», et
fædrelandsk Skuespil (1821), «Kirkens Band», et Ridderskuespil
(1822; omarbejdet og forkortet 1825 under Titelen «Hildegard v.
Hohenheim ell. Kirkens Band»); «Jærnmasken», et skotsk Skuespil
(1823; skrevet 10 Aar tidligere) og «Daniel Rantzau», et
fædrelandsk Sørgespil (1823). Af disse opførtes 1822 «Christian IV's
Dom» paa det kongl. Theater, og skjønt det er svagt i
Kompositionen, gjorde det dog ved et Par gode Karakterskildringer, sin
Inderlighed, sit naturlig-poetiske Sprog og sin nationale Tone en
ikke ringe Lykke, især maaske fordi det blev udmærket spillet,
hvorimod det, da det 17 Aar efter førtes frem af Heiberg, kun
opnaaede 5 Forestillinger. I 1825 opførtes «Hildegard v.
Hohenheim» paa det kongl. Theater, men gik kun 3 Gange over Scenen.
I 1823 blev S. udnævnt til Sognepræst i Præstø, hvorfra han
udgav «Borgens Brud», romantisk Sørgespil (1825) og «Theatret» I,
4 Skuespil (1828), af hvilke Idyllen «Hyrdedrengen» 3. Sept. 1827
var bleven opført paa det kongl. Theater, men kun spilledes 2
Gange. I Præstø blev han opmærksom paa de ualmindelige Evner,
som karakteriserede Drengen D. G. Monrad, og ved at foranstalte
et Sammenskud af Præstøs Borgere aabnede han denne Muligheden
til at studere. I 1835 forflyttedes S. til det nærliggende Øster
Egesborg. I en lang Aarrække udgav han nu kun spredte
theologiske og æsthetiske Afhandlinger til forskjellige Tidsskrifter; han
vilde arbejde i Stilhed, han studerede Theologi, Filosofi, græsk
Filologi og andre Videnskaber, som han fandt det nødvendigt for
en Digter at være hjemme i; Grunden til hans Tavshed var ogsaa
den, at den franske Vaudevilleskole og Konversationsstykkerne
havde indført en Retning, som var og blev ham fremmed. Efter
Opfordring af Brøndsted, som hjalp ham med at revidere Indholdet,
Hauch, Heiberg o. fl. udgav han endelig i 1842 «Et Pantheon»,
hvori der foruden mindre Digte findes en som græsk Drama skreven
Tragedie, «Danaiderne», i hvilken han har givet Antiken
romantisk Aand. Den offentlige Kritik, som hidtil havde behandlet ham
nogenlunde skaansomt, om end kølig, kastede sig nu voldsomt
over dette Arbejde, og S. svarede herpaa i «Journal f. Lit. og
Kritik» (1843) med en Afhandling om Tidens Fordring til Digteren,
hvori han gjør Rede for sin poetiske Virksomhed. Han forberedte
en ny Samling Poesier, hvis Udgivelse imidlertid blev hindret, i
det han -- efter at have døjet mange og tunge Lidelser -- døde 
5. Juni 1844. D. G. Monrad udgav i 1847 en efterladt Tragedie
af ham, «Knud den hellige».

P. Rørdam kalder S. dygtig som Præst og ret underholdende
som Menneske, men beklager sig over, at han er gnaven, at han
ikke holder tæt med, hvad man fortæller ham, og over hans
Jeremiader i Anledning af, at han har gjort for ringe Lykke. Netop
fordi han satte sig selv saa højt, var han vanskelig at omgaas.
Han holdt meget af at læse sine Digte op, og havde han Gjæster,
spillede han gjærne Guitar for dem og sang hele Aftenen, altid
med stor Begejstring. Ulykken i hans Forfattervirksomhed skrev
sig vistnok for en stor Del derfra, at han arbejdede mere for at
blive berømt end af stille Hengivelse i Poesiens Væsen. Han
manglede ikke Geni, men derimod grundige Begreber og faste
Forestillinger; han havde en rig og dristig, men ogsaa vild og
ikke lutret Fantasi; han havde en stærk Følelse, men den var
krampagtig; han kunde komme i begejstret Stemning, men Enheden
manglede; han brugte djærve Billeder, men de vare ofte forvirrede
og smagløse. Han havde Øje for det væsentlige i dramatisk
Produktion, nemlig Handling, Situationer og Karakterer; men
Handlingen var tit unaturlig, Situationerne usandsynlige og Karaktererne
-- ved hans Lyst til at individualisere alt -- Karikaturer. Ikke
sjælden var hans Form raa og umoden, ofte ujævn og farveløs,
han kunde være massiv og plat, hans Sprog var ukorrekt og
sjusket, ofte mere beruset end begejstret, og Indholdet blev af den
Grund tit taaget og uforstaaeligt. Han arbejdede springende, med
feberagtig Uro og uden ren og ægte Kunstsans. Nogen Indflydelse
paa vor Litteratur har han ikke haft.

Erslew, Forf. Lex. 
H. F. Rørdam, Peter Rørdam I, fl. St. 
N. Bøgh, Chr. Winther I, 228 f. 
H. R., Efterklang S. 165 ff. 
Overskou, Den danske Skueplads IV, 672. 752. 835; VI, 58 f. 
Athene IX, 168 ff. 
Dansk Lit. Tid. 1826, S. 194 ff. 209 ff. 
Journal for Lit. og Kunst I, 199 ff. 
P. Hansen, Illustr. dansk Lit. Hist. II, 183 f. 
L. Jørgensen, Mine Erindringer S. 26 ff.

Nic. Bøgh.


*
 1802-41, Skolemand">

Tadey, Karl Christian, 1802-41, Skolemand, blev født 4. 
Okt. 1802 i Byen Slesvig, hvor hans Fader, en indvandret Italiener,
levede som Stukkaturarbejder. Efter at have gjennemgaaet
Domskolen i sin Fødeby studerede han fra 1821 af Theologi i Kiel og
Jena og underkastede sig 1824 theologisk Embedsexamen paa
Gottorp. Efter nogen Vaklen bestemte han sig for Lærervejen og
modtog 1827 Udnævnelse til Rektor for Stadsskolen i Frederiksstad,
som s. A. var bleven omdannet fra en Latinskole til en
Borgerskole. I denne Stilling virkede han til Foraaret 1841, da han,
som aldrig havde opgivet Tanken om gejstlig Virksomhed og
jævnlig havde prædiket, blev kaldet til Præst ved Byens
evangelisklutherske Kirke. Hans Helbred var imidlertid allerede den Gang
svækket, og han døde 7. Dec. s. A. 1838 havde han i Kiel
opnaaet den filosofiske Doktorgrad. Hans Hustru hed Louise f.
Wildhagen. Som Rektor udfoldede han en ret betydelig Forfattervirksomhed, 
i det han dels gjennem Artikler i forskjellige Blade,
dels ved selvstændige Skrifter navnlig arbejdede for Oprettelsen af
højere Borgerskoler i de mindre Byer i Slesvig og Holsten. 1840-41 
var han Medudgiver af «Schleswig-Holsteinisches Schulblatt»,
som han redigerede i Aaret 1841. Endnu kan det nævnes, at han
1829 udgav «De recentioris ævi nonnullis epigrammatum Latinorum
auctoribus libellus», som 1830 blev efterfulgt af «Epigrammatum
Latinorum centuria e recentioris ævi poëtarum scriptis selectorum».

Lübker u. Schröder, Schlesw.-Holst.-Lauenb. Schriftsteller-Lex. 
Alberti, Schlesw.-Holst.-Lauenb. Schriftsteller-Lex. 
Allg. Deutsche Biographie XXXVII.
Schlesw.-Holst. Schulblatt 1842, I, 70.

A. K. Hasselager.

 d. 1441, s. Reventlow (XIV, 62).">

Tagesen, Henrik, d. 1441, s. Reventlow (XIV, 62).

 --1263(?), Marsk hos Kong Abel">

Tagesen, Iver, --1263(?), var Marsk hos Kong Abel, 
men kom under Christoffer I ikke til at indtage den samme Stilling.
Under de urolige Forhold, der indtraadte efter den sidste Konges
Død (1259), har I. T. rimeligvis spillet en betydelig Rolle; men
hvad der vides derom, er yderst lidt. Det beror kun paa
Gætninger af det 16. Aarhundredes Historieskrivere, at han skal have
været medskyldig i Nederlaget paa Lohede (1261); naar en sen
middelalderlig Aarbog lader ham blive henrettet 1263 sammen med
Peder Finsen (s. V, 161), er det derimod nok rigtigt. Faa Aar
efter nævnes i alt Fald hans Hustru Margrethe som Enke.

Kr. Erslev.



Tanch, Peter Matthias, 1689-1747, Præst, født i Kjøbenhavn 
13. Febr. 1689 af Forældrene Jørgen Hansen, Inspektør over
Gyldenløves Gods, og Sophie Amalie Tychoff, deponerede efter
privat Undervisning 1705 og fik Attestats 1709. 1714 blev han
kaldet til Nibe, og 1723 fik han ved sin Svigerfader Biskop B.
Deichmans Indflydelse Exspektance paa Bragernæs og Lier Sognekald, 
men kom ikke did, blev derimod s. A. Stiftsprovst i Bergen
og Konsistorialassessor. Han nød endnu mere godt af sit
Familieforhold, i det han 1724 fik Succession paa Throndhjems Bispestol,
hvilket fremkaldte en meget skarp Udtalelse af Thomas v. Westen
om hans fuldstændige Uduelighed eller endog Uværdighed til et
saadant Embede. Hans Stilling var imidlertid sikker nok, medens
Frederik IV levede, og han kunde endog tiltage sig Titel af
Vice-biskop, uden at den virkelige Biskop, M. Müller, var i Stand til
at hindre det. Ved Tronskiftet blev dog Stillingen en anden.
Hans Successionsbrev paa Throndhjems Bispestol blev ikke
konfirmeret, og det var forbi med hans rolige Dage. Der blev ved
hans Side ansat Præster af herrnhutisk og pietistisk Retning, og af
disse saa vel som af det Konventikelvæsen, der fulgte med dem,
blev han en bitter Modstander. Han blev dog den tabende, da
Med tjenerne ved hans egen Kirke, M. A. Haberdorph (VI, 440)
og Lyder Fasting, ikke toge i Betænkning at anmelde ham for at
have forsømt Altergang i 16 Maaneder, hvorpaa han 1744 fik
Paalæg om at afbede sin Forseelse fra Prædikestolen og betale en
Mulkt. Efter dette blev der voldsomme Scener endog i Kirken
mellem Haberdorph og T., og Livet maa være blevet denne i høj
Grad forbitret. Man kan ikke sympathisere med ham, om man
end maa antage, at Pontoppidans haarde Dom over hans Karakter 
ikke er upartisk. Han døde 15. April 1747. Gift 1. med Else f.
Deichman (d. 1732, begravet 3. Marts), Datter af Biskop B. D.
(IV, 232), 2. med Else Marie f. Garmann (f. 1711, døbt 9. Avg.,
d. 6. Maj 1739), Datter af Generaltoldforvalter Johan G. (d. 1730)
og Karen f. Frimann.

Theol. Tidsskr., udg. af Johnson og Gaspari, VII, 363. 
Bruun, Fr. Rostgaard. 
Hammond, Den nord. Missions Hist. S. 507.

D. Thrap.

 --1650--, Diplomat">

Tancke, Martin, --1650--, Diplomat. Hans Herkomst er 
ubekjendt, hvis man da ikke paa Grund af Navnet kan formode,
at han har tilhørt den haderslevske Familie Tanck eller Tancke.
1638 kom han i Christian IV's Tjeneste og blev Resident i Haag,
hvor han i det følgende Aar ogsaa akkrediteredes hos
Generalstaterne af Hertug Frederik (III) som Ærkebisp i Bremen og af
den udvalgte Konge Christian (V); 1643 naturaliseredes han og
optoges i den danske Adelstand. Under Corfits Ulfeldts Ophold i
Holland 1646-47 kom han paa en meget spændt Fod med denne,
kaldtes tilbage 1648, men blev dog i Haag til Slutningen af 1649.
1651 tilstod Frederik III ham en aarlig Pension, og 1652 blev han
paa ny ansat i Haag som kongelig Agent. Han forblev der til
1660, kom saa til Kjøbenhavn og deltog som adelig i det store
Stændermøde s. A. Skjønt Regeringen skal have ønsket at drage
Nytte af hans økonomiske Indsigt, gik han dog til Dresden, hvor
Kurfyrsten af Sachsen 1661 gjorde ham til sin Kammerraad og
benyttede ham i forskjellige Ærender. 1673 henvendte han sig skriftlig
til den danske Konge med et Andragende om at faa de Penge,
der skyldtes ham, og gav tillige forskjellige Raad om Midler til at
forbedre Finanserne. Hans senere Skæbne kjendes ikke.

Christ. IV's egenh. Breve V, 17 ff.
Danske Mag. 5. R. IV, 327 ff.

J. A. Fridericia.

Tang, Andreas Evald Meinert, 1803-68, Godsejer og Politiker">

Tang, Andreas Evald Meinert, 1803-68, Godsejer og Politiker. 
Han blev født 26. Maj 1803 paa Hovedgaarden Nørre
Vosborg i Ulfborg Herred (Ringkjøbing Amt) og var Søn af
Landvæsenskommissær Niels Kjær T. (f. 1767 d. 1814) og Marie Cathrine
f. Meinert (f. 1776 d. l855), Søster til N. J. M. (XI, 233). Hans
Oldefader var Fæstebonde paa Gaarden Nør Tang under Nørre
Vosborg, men Farfaderen, Peder T., tjente som Kjøbmand i
Ringkjøbing en stor Formue, saa at han kunde kjøbe denne
Hovedgaard (1786) og andre Ejendomme. Da Evald T.s Moder 1816
ægtede Stiftsprovst, senere Biskop, i Ribe C. D. Koefoed (IX, 328), 
kom han i Latinskolen der (indtil 1821), men blev ikke Student.
Han lærte derefter Landvæsenet i Holsten og overtog 1825
Fædrenegaarden. Stiffaderen havde bortsolgt en stor Del af Fæstegodset,
men mange af de nye Selvejere kunde ikke opfylde deres
Forpligtelser, og T. maatte derfor paa ny overtage Gaardene, ligesom
han senere kjøbte andre Ejendomme i Sognet. Han fredede med
Omhu den gamle Gaard og indsamlede flittig alle Minder, der
knyttede sig til Egnen, samt var en ypperlig Fortæller af slige
Historier. Desuden var han en saare human og uegennyttig
Godsejer og vedligeholdt til sine sidste Dage et personligt
Venskabsforhold til Egnens Bønder som en ægte Storbonde. I nøje
Forstaaelse med Bonden Ole Kirk (IX, 184) og sin Svoger Præsten
Ove Krarup (IX, 463) virkede han kraftig for Landbrugets Trivsel,
udførte store Plantninger og Vandingsforsøg, fik 1831 et Dyrskue i
Stand og 1845 et Selskab grundlagt til Opdyrkning af raa Jorder.

1840 blev han Landvæsenskommissær, var 1842-62 Amtsraadsmedlem 
og mødte 1842, 1846 og 1848 som Suppleant i Viborg
Stænderforsamling. Han tog 1843 og 44 virksom Del i Ordningen
af Himmelbjærgsfesterne og optraadte selv som Taler. 1848-49
var han Medlem af den grundlovgivende Rigsforsamling og 1850-66 
af Landstinget (1864-66 tillige af Rigsraadets Landsting);
han spillede vel ikke nogen egentlig Rolle, men indtog dog en
ret anselig Stilling og var i de første Aar Medlem af flere vigtige
Udvalg (om Skatteforhold, Husdyravl, kommunal Valgret o. L).
Han hørte til det national-liberale Parti, men var i flere Forhold
ret konservativ. Saaledes ønskede han 1849 Klassevalg til
Landstinget, stemte 1851 mod borgerligt Ægteskab og 1856 mod
Høkerhandelen paa Landet; han vilde heller ikke indrømme Fæsternes
Ret til at kjøbe deres Gaarde, men hævdede netop Fæstevæsenets
gode Sider og bortsolgte ikke selv af sit Fæstegods. Paavirket
fra grundtvigiansk Side stemte han 1853 mod Arvefølgeloven og
1855 mod Grundlovens Indskrænkning, men derefter for den nye
Fællesforfatning. 1851 blev han Medlem af Stutterikommissionen,
1855 af Kommissionen om Brandvæsenet paa Landet og 1858
Repræsentant i Landbygningernes Brandforsikring; ogsaa var han siden
1860 Medlem af Landhusholdningsselskabets Kommission. 1845 blev
han Justits- og 1856 Etatsraad. Døde 12. Avg. 1868. Han ægtede
22. Dec. 1837 Marie Elise Fenger (f. 16. April 1807 d. 5. Febr.
1885), Datter af Sæbefabrikør Johannes F. (f. 1767 d. 1829).

Erslew, Forf. Lex.
Barfod, Dansk Rigsdagskal. 
P. Storgaard Pedersen, Ulfborg Herred (1900) S. 154 f.
Samme, Ole Chr. Kirk (1902) S. 81 ff.
Saml. t. jydsk Hist. og Topogr. IV, 259 ff.                                      

Emil Elberling.



Tang, Christian Noe, 1801-86, Justitiarius, en Broder til 
ovennævnte Etatsraad Andreas Evald Meinert T., fødtes paa Nørre
Vosborg 23. Maj 1801, blev 1821 Student fra Ribe Kathedralskole
og 1826 juridisk Kandidat. S. A. indtraadte han som Volontær i
det danske Kancelli, hvor han 1833 blev Kancellist. 1839 udnævntes
han til surnumerær Assessor i Viborg Landsoverret, i hvilken Ret
han 1847 blev virkelig Assessor. 1859 blev han Rettens Justitiarius
og beklædte med ufortrøden lyer og Nidkjærhed denne Stilling
indtil 1878, da han entledigedes og samtidig udnævntes til
Kommandør af Danebrog. Han havde 1836 faaet Titel af Kancellisekretær, 
1852 af Justitsraad og 1868 af Konferensraad. -- T., der
døde i Viborg 12. Marts 1886, blev 23. Maj 1834 gift med Nanna
Pauline Amalie Hjort (f. 12. April 1805 i Kjøbenhavn, d. 19. Maj
1876 i Viborg), en Datter af Biskop V. K. H. (VII, 480).

G. Kringelbach.



Tang, Jeppe Tang Andersen, 1828-1904, Skolemand. T. er 
Søn af Gaardejer Anders Østergaard og Karen Marie Graversdatter
og født 8. Dec. 1828 i Staby ved Ringkjøbing. Da det gik
tilbage for Forældrene, maatte T. være Vogterdreng og fik kun
Undervisning om Vinteren af Faderen. Efter sin Konfirmation var
han ved Engvanding om Sommeren og Omgangslærer om Vinteren;
desuden handlede han med Faar. 1848-50 var T. paa Ranum
Seminarium, hvor L. Chr. Muller fik afgjørende Indflydelse paa
ham, og hørte senere Forelæsninger af N. M. Petersen og Fr.
Lange i Kjøbenhavn, ved hvis offentlige Skoler han var ansat 
1851-56. Stærkt paavirket og personlig yndet af Grundtvig blev han
1856 Lærer ved dennes Højskole paa Marienlyst og viste her sine
fortrinlige Læregaver, især til historisk Undervisning. For at
overføre de grundtvigske Skoletanker paa Læreruddannelsen oprettede
han 1859 i Kjøbenhavn «Blaagaard Seminarium» som «en fri
folkelig Læreanstalt», ved hvilken der jævnsides den egentlige
Undervisning gik frie Foredrag og vækkende Paavirkning ved en Række
dygtige Lærere, som T. forstod at samle om sig. I de første Aar
blev det stærkt besøgt og inddraget i Forhandlingerne paa
Rigsdagen om Stats- og Privatseminarier. 1863 fik det sin egen
Bygning paa det gamle Blaagaard Seminariums Grund og var i nogle
Aar forenet med en Folkehøjskole, en Realskole og et 
Artiumskursus. 1872 flyttedes Højskolen til Emdrupborg, som T. kjøbte
for Midler, han havde erhvervet ved Flid og Ihærdighed, ogsaa
som Udgiver af stærkt benyttede Skolebøger: Fædrelandshistorier,
Katekismer og Bibelhistorier, de sidste et Udtog af L. Chr. Mullers.
1869-72 var han Formand i Bestyrelsen for «Almindeligt dansk
Folkeskolesamfund». Faa Skolemøder virkede T. stimulerende ved
sin drastiske Veltalenhed og sine stærke Angreb paa den bestaaende
Skoleordning; men hans Forslag til Reformer fik ingen praktisk
Betydning af Mangel paa Klarhed og Begrænsning. Af samme
Grund havde han ikke megen Indflydelse i Folketinget, hvor han«
1877-92 repræsenterede Svendborgkredsen og væsentlig sluttede
sig til Venstre. 1898 blev han Justitsraad. Ægtede 13. Okt. 1858
Oline Lavrenzia Nissen (f. 16. Nov. 1828), Datter af
Søkrigskommissær Christian Frederik N. paa Christiansø, 
og døde 1. Juni 1904.

Erslew, Forf. Lex. 
F. Thomassen, Om og fra Blaagaard Seminarium.
Wulff, Den danske Rigsdag.                                                   

Joakim Larsen.



Tank, Carsten, 1760-1832, norsk Statsraad, var født i 
Frederikshald 24. April 1760, Søn af Kjøbmand Niels Carstensen T. (f.
1726 d. 1801) og Sophie Cathrine f. Leuch (f. 1740 d. 1778). Han
tilhørte ved sin Fødsel det søndenfjældske Handelspatriciat og var
beslægtet med dettes mest fremtrædende Ætter. Han blev
opdragen til Handelen og nedsatte sig mod Aarhundredets Slutning
i sin Fødeby som Grosserer. Han drev som saadan hovedsagelig
Skibsrederi og Trælasthandel og oparbejdede sig efterhaanden en
betydelig Formue. For sin Trælastforretning indkjøbte han store
Skovejendomme og blev en Godsejer i stor Stil. Han boede selv
paa Lundestad og Rød i Berg Præstegjæld ved Frederikshald. Fra
1807 maatte ogsaa hans Handelshus, Tank & Co., med Landets
øvrige Forretningsverden mærke Følgerne af den da indtraadte
Krigstilstand. Men han kunde alligevel i 1811 skjænke et Bidrag
af 10000 Rdl. til Universitetssubskriptionen.

Om Høsten 1813 blev han kaldet til at deltage i det store
Møde, som da holdtes i Christiania for at overlægge om Oprettelsen 
af en norsk Laane- og Diskontoindretning, og traadte dermed
i nærmere Forbindelse med Prins Christian Frederik. Af denne
blev han ogsaa tilkaldt ved de 2 Møder paa Ejdsvold Jærnværk
27. Jan. og 16. Febr. 1814 og modtog kort derefter Kaldelse til at
indtræde i det under 2. Marts oprettede Regeringsraad. Da dette
under 19. Maj efter Kongevalget gik over til at blive Statsraad, 
vedblev T. deri at have Sæde. Sammen med Fr. G. Haxthausen (VII,
177) var han Chef for Regeringens 1. Departement for Finanserne.

Men T. stolede ikke paa de nye Forholds Varighed. Som
Godsejer i Nærheden af den svenske Grænse havde han desuden
meget at frygte i Tilfælde af en Krig. Han indgav allerede i
Maj en Ansøgning om Afsked. Da denne ikke med det samme
indvilgedes, blev han foreløbig staaende og fik saaledes i Juni og
Juli Anledning til at blive kjendt med de Forhandlinger, som da
i Christiania førtes med de allierede Stormagters Kommissærer. En
af disse har omtalt ham som en Fjende af Danmark. Desuden
havde han selv i Juni paa Rød modtaget Morier, den britiske
Regerings første Sendebud til Norges Regent og Folk, hvorhos han
samtidig for en svensk Udsending, som i hans Hus traf sammen
med denne, udtalte sine Sympathier for en Union med Sverige:
«Unionens Fordele ere saa store, at selv om Carl Johan var en
Tyran, saa vilde jeg alligevel ønske den.» Først 20. Juli modtog
han sin Afsked, altsaa paa det nærmeste samtidig med
Kommissærernes Afrejse fra Christiania og umiddelbart foran Krigens
Udbrud. Lige efter dette overtog han paa Carl Johans Opfordring
det hemmelige Hverv at forhandle med Christian Frederik om en
Forening mellem Norge og Sverige.

3. Avg. blev han kaldet til det svenske Hovedkvarter og
forhandlede der de 2 paafølgende Dage med Carl Johan. Derefter
afrejste han til det norske Hovedkvarter sammen med Provst P.
U. M. Hount og forelagde 7. Avg. paa Spydsberg Præstegaard for
Christian Frederik Resultatet af de med Carl Johan trufne Aftaler.
Den 9. var han tilbage i det svenske Hovedkvarter og fremlagde
der Christian Frederiks Tilbud. Ogsaa ved de nye Forhandlinger,
som umiddelbart efter aabnedes, og hvoraf Konventionen i Moss
14. Avg. fremgik, var T. nærværende. Konventionens
Bestemmelser faldt i stor Udstrækning sammen med, hvad Stormagternes
Kommissærer havde tilraadet.

Ved det første ordentlige Storting i 1815-16 mødte T. som
Repræsentant og deltog der fornemmelig i Forhandlingerne om
Grundlæggelse og Ordning af Rigets tilkommende Bank- og
Pengevæsen. Gode Grunde synes her at tale for Rigtigheden af M.
Birkelands Mening, at T. var den drivende Kraft i disse
Forhandlinger og den, som havde den største Andel i den da trufne
Ordning. Men dette blev en Ordning, som, for at kunne
gjennemføres i en kort Tid, maatte lægge store, næsten for store Byrder
paa det norske Folk. Atter mødte han i 1821 og 1822 paa
Stortinget og stod da som en af de mere indflydelsesrige
Repræsentanter samt tillige i Besiddelse af Kongens Tillid.

Dermed afsluttedes T.s Deltagelse i det offentlige Liv. Han
kæmpede i de følgende Aar en haard Kamp for Tilværelsen og
bukkede i denne til sidst under. I Dec. 1829 standsede hans
Handelshus, og vel 2 Aar senere, 28. Jan. 1832, afgik han ved
Døden.

T. var en Mand, der blev Gjenstand for højst forskjellig
Bedømmelse, navnlig med Hensyn til den Rolle, han spillede i 1814.
Selv paastod han derved at have ydet sit Fædreland de største
Tjenester. Andre dømte haardt om den Beredvillighed, med hvilken
han gik ind paa at være den hemmelige svenske Underhandler.
Han var et let Hoved, fremfor alt en stor Regnemester. Men det
synes, som om Grundighed ikke var hans stærkeste Side. -- T.
var 2 Gange gift: 1. (1794) med Bartha Sophie f. Leth (f. 1777
d. 1795), Datter af Borgmester Chr. L. og Maria Margaretha f.
Ziegler, 2. (19. Avg. 1796) med Cathrine f. v. Cappelen (f. 1772
d, 1837) Datter af Kjøbmand Diderik v. C. og dennes 1. Hustru,
Petronelle Pedersdatter f. Juel.

Halvorsen, Norsk Forf. Lex.
(Norsk) Hist. Tidsskr. 4. R. I, 191 ff.

Yngvar Nielsen.



Tast, Herman, 1490-1551, evangelisk Reformator og Superintendent. 
Hans Liv og Virksomhed var særlig knyttet til Byen
Husum, hvor han skal være født, samt til den slesvigske
Marskegn. I det 16. Aarhundrede drev Husum en betydelig Søfart og
stod i livlig Forbindelse med Udlandet, hvorved Vejen var banet
for Udbredelsen af nye Tanker og Anskuelser. Intet Under
derfor, at denne By blev den første i Hertugdømmet Slesvig, i hvilken
Reformationen slog Rod. Vi kjende ingen tidligere Forkynder af
den lutherske Lære her end H. T. Han var Vikar ved et af de
talrige Altere (St. Michaëlis) i Husum Kirke, da Røsten fra
Wittenberg naaede hans Øre og greb hans Hjærte. Hans første offentlige
Optræden som Evangeliets Forkynder henføres til Aaret 1522. Her
som andensteds gik det ikke af uden Kamp. Kirken blev lukket
for ham; men saa aabnede den ansete Borger Mattis Knutsen
(IX, 306) ham sit Hus og lod i Bagbygningen til sin Gaard
indrette en Forsamlingssal for ham og hans Tilhørere. Men da disses
Tal stadig tog til, maatte de søge ud under aaben Himmel, og en 
Tid lang prædikede H. T. paa Kirkegaarden under en Lind, der
som et Minde om hin bevægede Tid stod til 1670, da Stormen
fældede det gamle Træ. En Kreds bevæbnede Borgere siges at
have beskyttet H. T. mod Forstyrrelse af Messepræsterne og deres
Tilhængere, naar han prædikede paa Kirkegaarden. Til Garding
i Ejdersted skal H. T. 1524 have udvidet sin Virksomhed* efter at
have prædiket der sang han en af Luthers tyske Salmer. Det
var den Maade, hvorpaa den ny Menighedssang i hin Tid banede
sig Vej.

Imidlertid skred Reformationen frem i Husum. 1526 ophævede
Frederik I den af ham selv tidligere stiftede Messetjeneste i
Helligkors Kapel og henlagde Indtægterne til St. Jørgens Hospital.
Kongen havde saaledes anvist Sporet, som snart efterfulgtes af Byens
evangelisksindede Borgere. De forlangte nemlig, at Alterpræsterne
skulde holde op med deres papistiske Messelæsning, og de trængte
dem til at indgaa en Overenskomst, der 17. Nov. 1527 fik kongl.
Stadfæstelse, i Følge hvilken Vikarerne i Husum skulde ophøre
med deres Vigilier og Sjælemesser; vilde de holde Messer, skulde
det være evangeliske. Dog skulde de ikke nødes til at deltage
i den ny Gudstjeneste, og deres faste Indtægter skulde de beholde
i deres Levetid; men siden skulde Pengene tilfalde de fattige.
Snart efter maatte ogsaa Graabrødrene forlade deres Kloster, og
Husum blev i alt væsentligt en luthersk By. Til Støtte for
Ungdommens Opdragelse i de evangeliske Grundsætninger oprettedes
o. 1528 en Latinskole med Peter Bokelmann (II, 489) som Rektor.
Ved samme Tid maa H. T. være bleven anerkjendt som
Sognepræst i Husum og Byen endelig udsondret fra Mildsted Sogn,
hvis Præst hidtil havde været den egentlige Sogneherre for Husum,
medens Gudstjenesten her for øvrigt var besørget af Vikarer.
Indtægten af St. Jørgens Vikariat henlagdes til Lønning for den ny
Sognepræst. En meget duelig Medtjener havde H. T. faaet i Mag.
Diederich Becker eller Pistorius (XIII, 126), der ogsaa var en af
de tidligere Vikarer ved Kirken og med varm Overbevisning fra
Begyndelsen af havde stillet sig ved H. T.s Side i Kampen for
Reformationen. Disse 2 Mænd deltoge i de Religionsforhandlinger,
som under Hertug Christians Forsæde 1529 fandt Sted i Flensborg
med den bekjendte Sværmer og (senere) Gjendøber Melchior
Hoffmann. H. T. var Hovedordføreren; fra et besindigt luthersk Stade
søgte han at tale Sværmeren til Fornuft; men det lykkedes ikke 
at overbevise ham, og Sagen endte med, at M. Hoffmann blev
forvist her fra Landet.

Efterhaanden som der kom mere ordnede kirkelige Tilstande,
bleve H. T.s administrative Evner tagne i Brug. Han var med i
Haderslev 1537 ved Forhandlingerne om Udarbejdelsen af
Kirkeordinansen. 1538 beskikkedes han til Visitator for de evangeliske
Menigheder i den sydvestlige Del af Slesvig Stift, det senere Husum
Amt med Landskaberne Ejdersted og Strand, i. April 1540, efter
den for Religionssagen vigtige Landdag i Rensborg, beskikkedes
han til Superintendent i den nævnte Del af Landet, der den Gang,
inden de senere frygtelige Ødelæggelser ved Vandflod, var
betydelig større og omfattede langt flere Kirker end nu. Det antages,
at H. T. paa Grundlag af den 1537 udgivne latinske Kirkeordinans
for den danske Konges Stater har udarbejdet Udkastet til den
plattyske Ordinans for Slesvig og Holsten, der vedtoges paa
Landdagen i Rensborg 9. Marts 1542; men den Omstændighed, at der
ved den trufne Ordning ikke er taget tilstrækkeligt Hensyn til de
særegne Forhold paa Nordstrand, hvor H. T. selv var kirkelig
Tilsynsmand, synes dog at gjøre den gamle Tradition noget tvivlsom.
Landsdelingen i Hertugdømmerne mellem Christian III og hans
Brødre (1544) medførte den Forandring i H. T.s Stilling, at
Visitationen i Strand blev ham unddragen, da dette Landskab tilfaldt
Hertug Hans. Superintendenttitelen synes ogsaa at være falden
bort eller at være ombyttet med Provstenavnet. Da Husum Amt
med Ejdersted kom under Hertug Adolf, fik H. T. fremtidig denne
til Landsherre; endnu 1547 visiterede han i den ham levnede Del
af Provstiet, men siden var det Hertugens Hofpræst paa Gottorp,
Dr. Nic. Crage (IV, 97), der besørgede Visitationen.

I H. T.s sidste Aar kom de ved Melch. Hoffmanns
Landsforvisning afværgede kirkelige Uroligheder nær ind paa Livet af
Sognepræsten i Husum. 1548 meldte nemlig en fremmed Præst
ved Navn Johan van Linden sig hos ham og angav, at han paa
Grund af sin Modstand mod det kejserlige Interim, der sigtede til
den evangeliske Læres Undertrykkelse, var fordreven fra sit
Præsteembede i Soest i Westfalen. Det var lykkedes ham i ikke ringe
Grad at vække den slesvigske Biskop Tileman v. Hussens (VIII,
178) Deltagelse, saa at denne ved sin Anbefaling til H. T. nu
bevirkede, at han blev kaldet til Kapellan i Husum. Nogen Tid
efter hans Kaldelse blev det dog bekjendt, at det var Usandhed,
hvad han fortalte om sin Fordrivelse fra Soest; tillige opstod der 
stærk Formodning om, at han hældede til Gjendøberne
(Mennoniterne), der havde deres Tilhold i Soest og Egnen der omkring.
Manden, der besad en buldrende Veltalenhed, fik stort Tilløb og
viste sig snart som en ivrig Partistifter. At han lagde an paa at
drage Menigheden bort fra dens ved sin reformatoriske
Virksomhed højt fortjente Sognepræst, syntes tydeligt, naar han t. Ex. i
en Prædiken sagde: «Kjære Venner, hvad have I dog hidtil haft
for Præster, hvorledes ere I blevne førte bag Lyset af dem! De
have kun søgt eders Penge og Gods; men jeg søger eders Sjæles
Salighed.» Da han tillige efterhaanden fremkom med forskjellige
Vranglærdomme, og Forsøgene paa at bringe ham paa bedre Vej
mislykkedes, blev han suspenderet, og hans Sag (1550) indstævnet
for Konsistoriet i Slesvig, hvor H. T. mødte med en Række Klager
imod ham. Da Biskoppen imidlertid havde hørt det første
Klagepunkt, brød han af og sagde, at han vilde selv komme til Husum
for at jævne Sagen. Det gjorde han da ogsaa. Sagen blev i
Amtmand Jac. Rantzaus Nærværelse forhandlet i Kirkens. Kor.
Biskoppen trængte stærkt paa, at man skulde lade Kapellanen
blive i Embedet, og tilbød, at han selv fra Prædikestolen vilde
afhandle Sagen saaledes, at det nok skulde komme til Enighed.
Hertil gav H. T. endelig sit Samtykke, paa Vilkaar at de
vildfarende Artikler tilbagekaldtes. Bispen holdt nu 3 Prædikener om
Sagen; men de vildfarende Lærdomme omtalte han ikke, hvorimod
han undskyldte Kapellanen med, at han havde ladet sig henrive
af sin gudelige Iver. Et halvt Aar derefter udstedte Biskoppen
Kollats for ham som Sognepræst i Tetenbøl i Ejdersted. Saa var
H. T. da fri for ham; men denne Befrielse overlevede han ikke
ret længe, da han døde n. Maj 1551, 3 Dage før Biskop Tileman
v. Hussen, med hvem han ikke synes ret at have stemt overens.

Det er forholdsvis kun faa fuldt paalidelige Efterretninger fra
Samtiden, der ere os levnede om H. T., og trykte Skrifter af ham
kjendes ikke. Det eneste skriftlige fra hans Haand, som nu er
bevaret, er en Erklæring, afgiven 1539 efter Begjæring af Amtmand
Jesper Rantzau angaaende det Spørgsmaal, om en Mand eller
Hustru, der var forladt af sin Ægtefælle, maatte gifte sig igjen, et
Æmne, som Dr. Joh. Bugenhagen under sit Ophold her i Landet
siden, efter Christian III's Ønske, behandlede i et eget Skrift: «Vom
Ehebruch u. Weglaufen». -- Det fortælles, at H. T. i Begyndelsen
ikke ret kunde forsone sig med Præsteægteskabet, men at han dog
senere, efter sine Kollegers Tilskyndelse, giftede sig med sin 
Husholderske, Garderut. Af dette Ægteskab var der 2 Sønner og en
Datter. En af Sønnerne, der bar Faderens Navn, døde 1610 som
Præst i Bopsee paa Nordstrand.

Heimreich (Walther), Schlesw. Kirchenhist. S. 1 60. 
Krafft, Ein zweifaches 200jähriges Jubelgedächtniss S. 102 ff. 
Moller, Cimbr. lit. I. 
Schlesw.-Holst. Prov.-Berichte 1827, S. 505 ff. 
Ny kirkehist. Saml. II og IV. 
Kirkehist. Saml. 4. R. I. 
Allg. Deutsche Biographie XXXVII. 
Jensen u. Michelsen, Schlesw.-Holst. Kirchen-Gesch. III, 17 f.                                               

H. F. Rørdam.

 s. Due (IV, 360).">

Taube, Johan, d. l609> s. Due (IV, 360).



Tauber, Emmanuel, 1776-1847, Skolemand, Personalhistoriker,
Søn af efternævnte Rektor Joh. Henr. T., blev født 5. Juni 1776
i Horsens. 1793 blev han Student fra Roskilde. Det var hans
Ønske at studere Theologi, men han maatte paa Grund af trange
Kaar vende tilbage til Roskilde, til hvis lærde Skole han allerede
1795 knyttedes som Lærer. 1800-1 gjennemgik han det
pædagogiske Seminarium og fik 1801 Universitetets Guldmedaille for den
filologiske Prisopgave. 1805 blev han Konrektor i Aarhus og kom
der fra 1811 som Rektor til Aalborg, hvis lærde Skole var gaaet
meget tilbage under de sidste 2 Rektorer og trængte til en dygtig
Ledelse. Det lykkedes snart T. at bringe Skolen paa Fode,
saaledes at den i hans Tid nød meget stor Anseelse. 1822 fik han
Titel af Professor. 1845 tog han Afsked efter s. A. at have holdt
50 Aars Embedsjubilæum, ved hvilken Lejlighed han udnævntes til
Etatsraad.

Hans store Interesse for og Kjærlighed til sin Skole førte ham
til at beskæftige sig med dens Personalhistorie, og som Frugt deraf
foreligger det værdifulde Arbejde «Samling af biografiske Notitser
om de fra Aalborg Kathedralskole dimitterede Disciple » 1.- 3. H.
(1840-44); end videre samlede han «Personalhistoriske Notitser om
Embeds- og Bestillingsmænd i Aalborg», der blev fortsat og
udgivet 1879-80 af A. H. Nielsen (XII, 207); desuden efterlod han
sig bl. a. «Dansk Studenterlexikon» og «Bidrag til de danske og
norske lærde Skolers Personalhistorie». Ikke blot arbejdede han
selv med sjælden Flid og Dygtighed, men han forstod ogsaa paa
en mærkelig Maade at vække Interesse for Personalhistorien hos
mange af sine Disciple; til disse hørte bl. a. Th. H. Erslew (IV,
578), ovennævnte A. H. Nielsen og F. Hvass (VIII, 189). 1817
stiftede han sammen med Stiftamtmand Fred. Moltke og Biskop
Rasm. Jansen et offentligt Bibliothek i Aalborg og ledede dette 
med en sjælden Iver, saa det ved hans Død var voxet til o. 20000
Bind. -- T., der døde 31. Jan. 1847 i Aalborg, blev gift 11. Okt.
1806 med Johanne Christiane Jensen, f. Clausen (f. 8. Marts 1771 i
Odense, d. 25. Sept. 1840), Datter af Kjøbmand Claus C. og Maria
f. Kryssing og Enke efter Kantor ved Roskilde Domkirke Hans J.
(d. 13. Juni 1803).

Erslew, Forf. Lex. 
Hundrup, Lærerstanden ved Aalborg Kathedralskole S. 52 ff. 
Fabritius, Katalog ov. Aalborg Stifts og Amts og Kathedralskoles forenede Bibliotheker (1892).

Sofus Elvius.



Tauber, Erich Gjørup, 1782-1854, Skolemand, var en Søn 
af nedennævnte Rektor Joh. Henr. T. Han blev født i Odense
24. Sept. 1782. Efter at være dimitteret fra Roskilde
Kathedralskole 1800 tog han Examen artium og Aaret efter 2. Examen,
begge med Udmærkelse. Derefter forberedte han sig til
Lærergjerningen ved at gjennemgaa det pædagogiske Seminariums
theologiske og filologiske Klasser, men underkastede sig tillige 1804
den theologiske Embedsexamen, ved hvilken han ogsaa opnaaede
Udmærkelse. 1805 blev han udnævnt til Adjunkt ved Aarhus
Kathedralskole med Dansk og Religion som Hovedfag. Hans Undervisning 
omtales som god, og at han selv har været tilfreds med sin
Stilling, synes at fremgaa af, at han afslog den ham gjentagne
Gange tilbudte theologiske Lærerplads, først ved Kjøbenhavns
Universitet (1808) og siden ved det nyoprettede Universitet i
Christiania (1811). Endnu en Gang skal Tilbudet være bleven fornyet
(1819); men da var han, som 1814 havde faaet Prædikat af
Overlærer, 1818 bleven udnævnt til Rektor for den lærde Skole i
Kolding. Der virkede han kun i 4 1/2 Aar, da han 1822 blev
beskikket til Direktør for Sorø Akademi og Skole, som da bleve
gjenoprettede efter mange Aars Afbrydelse. I denne ansvarsfulde og
besværlige Stilling synes han at have haft en Del Rivninger med
nogle af Lærerne, særlig den stridbare Lektor P. Hjort (VII, 473),
og dette har maaske nok saa meget som Svagelighed været Grunden 
til, at han allerede 1830, næppe 48 Aar gammel, maatte trække
sig tilbage med Ventepenge. Thi allerede det næste Aar modtog
han Konstitution som Rektor for Frederiksborg lærde Skole, en
Stilling, som han dog atter opgav 1834. Sit Otium benyttede han
til adskillige Rejser i Udlandet, men levede ellers som Privatmand
i Kjøbenhavn til sin Død, 6. Okt. 1854. 1827 havde han faaet
Rang med Etatsraader. 1812 havde han ægtet Ovena Lucie Hvid
(f. 1785 d. 1854), Datter af Justitsraad, Borgmester H. i Aarhus. 

Som Forfatter har T. især givet Bidrag til de Skolers Historie,
ved hvilke han virkede. Saaledes udgav han som Indbydelsesskrift
til Reformationsfesten 1817 «Historia scholæ cathedralis
Arhusiensis», og i Anledning af den nye Akademibygnings Indvielse i Sorø
1827 skrev han: «Udsigt over Sorø Akademis Forfatning 1623-1665».

Øst, Archiv f. Psychologie, Hist. osv. VIII, 251 ff. 
Hist. Tidsskr. 4. R. III, 71 f. 
P. Hjorts Breve I, 69 ff. 
J. Fibiger, Mit Liv og Levned S. 21. 58 f.
Erslew, Forf. Lex.

A. K. Hasselager.

 1743-1816, Skolemand">

Tauber, Johan Henrik, 1743-1816, Skolemand, blev født 
7. Sept. 1743 i Aalborg, hvor hans Fader, Emmanuel T. (d. 1759),
en indvandret Tysker, var Kobbersmed. Moderen hed Karen
Henrichsdatter f. Widschen. Da T. tidlig viste en udpræget Lyst til
Læsning, blev han 1756 sat i Aalborg Kathedralskole, hvorfra han
blev dimitteret 1762. Derefter studerede han som en Forberedelse
til Theologien østerlandske Sprog under Vejledning af Professor J.
C. Kall; men af Mangel paa Understøttelse maatte han 1765 rejse
hjem til Aalborg og fortsatte nu i 3 Aar sine Studier i Hjemmet.
Da han 2 Gange forgjæves havde søgt en Hørerplads ved
Latinskolen i sin Fødeby, vendte han 1768 tilbage til Hovedstaden og
gav sig nu til at høre theologiske Forelæsninger. Han vandt snart
en Velynder i den bekjendte Hofpræst og theologiske Professor J.
A. Cramer (IV, 100), der skaffede ham Regensen og Kommunitetet
og tog ham til Amanuensis og Lærer for sine Børn. Saaledes
kunde han ikke alene nyde godt af denne udmærkede Mands
Forelæsninger og Examinatorier, meri vandt tillige ved den daglige
Omgang med ham et Indblik i Universitetets indvortes og udvortes
Forfatning, som ikke længe efter kom ham til gode. Da Cramer
nemlig 1771 fik sin Afsked som Hofpræst og kort efter modtog en
Kaldelse til Lybek som Superintendent, søgte T. at træde i
Forbindelse med den berømte Biskop Gunnerus, der netop paa denne
Tid var bleven kaldt ned til Danmark af Struensee for at
reformere Universitetet. Han overrakte denne de theologiske
Smaaskrifter, han hidtil havde udgivet, og da Gunnerus fandt Behag i
den unge Mand, der tillige var saa godt inde i alle
Universitetsforhold, bad han ham om at være ham behjælpelig under
Udførelsen af det ham paalagte Hverv, og saaledes fik T. Lejlighed til
daglig at arbejde sammen med Gunnerus fra Okt. 1771 til
Slutningen af April 1772. Et Vidnesbyrd om, hvor megen Pris denne
satte paa T., er, at han, da han vendte tilbage til sin Bispestol i 
Throndhjem, søgte at overtale T. til at følge med til Norge, hvor
han lovede ham Ansættelse som Konrektor ved Latinskolen og
Sekretær i det norske Videnskabernes Selskab; men T. indlod sig
ikke herpaa.

Inden sin Afrejse anbefalede Gunnerus T. paa Grund af «hans
ypperlige Geni, grundige Erudition og professormæssige Indsigter
saa vel i andre Videnskaber som især i den hellige Filologi og
Kritik» til fraværende at maatte beæres med Magistergraden, som
da ogsaa blev ham meddelt i Dec. 1772. Omtrent paa samme
Tid fik T. paa Arveprins Frederiks Anbefaling Borchs Kollegium
og blev Decanus ved Kommunitetet. Kongen tillagde T. en aarlig
Understøttelse paa 100 Rdl. med Forpligtelse til at holde offentlige
Forelæsninger over den bibelske Fortolkningskunst og en eller
anden Bog i det ny Testamente. Disse Forelæsninger begyndte
han da i Jan. 1773, men hans akademiske Lærergjerning varede
kun et halvt Aar, i det han s. A. udnævntes til Rektor i Horsens.
Saaledes kom han ind paa det, der skulde blive hans egentlige
Livsgjerning, i det han fra nu af i over en Menneskealder helligede
den lærde Skole sin bedste Kraft. Og dog var han aldrig rigtig
tilfreds med sin Stilling, men higede bestandig efter Forandring.
For at Adgangen til gejstlig Virksomhed kunde staa ham aaben,
underkastede han sig 1779 theologisk Embedsexamen og holdt sin
Dimisprædiken. I de følgende Aar søgte han flere Præstekald,
men endnu mere stod hans Hu vistnok til akademisk Virksomhed;
men han opnaaede aldrig en saadan, skjønt Professor J. Møller
ved hans Død siger om ham, at han besad saa omfattende
Indsigter i alle Theologiens Grene, at han vilde have været en
Prydelse for en hvilken som helst theologisk Lærestol. Derimod fik
han honoris causa den theologiske Doktorgrad 1790.

T. var altsaa henvist til Skolegjerningen, hvortil han ogsaa
havde ypperlige Gaver. Først styrede han Horsens Skole til 1781;
derpaa blev han Rektor for Odense Kathedralskole og Professor i
Filologi ved Gymnasiet; men da han der trods det forøgede
Arbejde havde ringere Indtægter end i Horsens og desuden var
utilfreds med sin Virksomhed ved det hendøende Gymnasium med
kun 5 Elever, søgte og fik han 1787 det bedre lønnede
Rektorembede ved Roskilde Domskole, som han saa beklædte til 1808,
da han paa Grund af Svagelighed trak sig tilbage. Han døde i
Roskilde 26. Jan. 1816. Paa hans Grav blev der af taknemmelige
Disciple rejst et Mindesmærke. -- 1774 havde han ægtet Gregoriane
Begtrup (f. 1751 d. 1820), Datter af Provst Erich Gjørup B. og
Christina Augusta f. Bruun.

Som Skolemand ragede T. vistnok op over de fleste af sine
samtidige her hjemme. Paavirket af Basedows og Campes Ideer
ivrede han imod den ensidige Uddannelse af Hukommelsen og
søgte især at udvikle sine Disciples Selvtænkning. Hans
Undervisning skal have været livlig og vækkende. «Det var en Lyst at
læse Virgil og Horats med ham.» Men han var ikke en ensidig
Beundrer af den klassiske Litteratur. Da de nyere Sprog endnu
ikke vare Skolefag, opmuntrede han sine Disciple til uden for
Skoletiden at gjøre sig bekjendt med dem og deres Litteratur og
gav dem selv Vejledning deri. Men særlig lagde han Vægt paa
Udarbejdelser i Modersmaalet i god Overensstemmelse med
Forordningen af 1775. Med Hensyn til Opdragelsesprincipper var han
ogsaa forud for sin Tid. Han afskyede korporlige Straffe.
«Rektoren vil ingen Ris have», jublede Drengene i Horsens Skole, da
han strax den første Dag frabad sig det store Ris, som Duxen
pligtskyldig lagde paa Kathedret. Og dog var der i de af ham
styrede Skoler fuldt saa god en Orden og Disciplin som der, hvor
Pryglesystemet raadede. Et irettesættende Blik eller en kjærlig
Formaning, helst under 4 Øjne, vare de Midler, han især brugte;
og hans Exempel virkede paa de øvrige Lærere og satte sit Præg
paa hele Skolen. I sin Bestræbelse efter at højne Disciplene i
deres eget og andres Omdømme søgte han at fjærne mangen
gammel Uskik, f. Ex. at Hørerne, som i Regelen havde Bolig paa
selve Skolen, brugte Drengene til deres private Opvartning, at de
mindre Disciple maatte være Tjenere for de større, at fattige Elever
for Betaling bleve brugte som Lejetjenere ved Bryllupper og
Begravelser eller i Høstens Tid hjalp dem, hos hvem de fik Kosten
eller anden Understøttelse. Han betragtede det ogsaa som en
skadelig gammel Skik, at Disciplene 2 Gange daglig skulde holde
Bøn og Korsang i Byens Kirker, skjønt der næsten aldrig mødte
andre end dem selv, da der derved let kunde opvækkes
Ligegyldighed for Gudstjenesten hos dem, og trods megen Modstand fra
Gejstlighedens Side fik han den afskaffet først i Odense og senere
i Roskilde.

T. har imidlertid ikke blot haft Betydning for de 3 Skoler,
han har været Rektor for, men som pædagogisk Forfatter har han
sikkert øvet Indflydelse paa hele Landets højere Skolevæsen, og
flere af hans Ideer træde da ogsaa ud i Livet ved Skolereformen 
af 1805. Det er navnlig i en Piece om «Brøstfældighederne i det
lærde Skolevæsen» (1789), at han stiller en Række Krav til
Fremtidens Skole, som for en stor Del ere blevne realiserede i Tidernes
Løb. Han kræver bl. a. Faglærere i Steden for Klasselærere,
Lærerseminarier til Uddannelse af vordende Lærere, Undervisning
i de levende Sprog, Indskrænkning af Læsetiden (ikke over 5 Timer
om Dagen) og af Disciplenes Andagtsøvelser. Han ønsker
Læsetiden afbrudt ved Legemsøvelser, og at der maa indrettes «Pladser
til Lystøvelser for Ungdommen under Lærernes Opsigt, og hvorfor
ikke under deres Anførsel og Deltagelse?». Der bør ikke lægges
saa megen Vægt paa de offentlige Examiner, og Skolen bør være
friere stillet over for Universitetet. Med Hensyn til Undervisningen
dadler han, at man propper Børnene med et uforstaaet dogmatisk
Religionssystem, at man lader dem lære en stor Grammatik, som
de endnu ikke have Brug for ved Forfatterlæsningen, og meget
andet. Endelig tillægger han ikke det at kunne skrive og tale
Latin saa stor Betydning, at Modersmaalet og andre vigtigere Ting
derover bør forsømmes.

Skjønt T. var en lærd Theolog, har han ikke efterladt sig
noget større Skrift, der tilstrækkelig vidner om denne hans
Lærdom. Han havde længe samlet til en Clavis novi Testamenti, men
udgav den ikke, da Professor Sahl paa samme Tid bebudede et
lignende Værk. Siden arbejdede han paa en fuldstændig
Kommentar paa Latin over det nye Testamente, men den udkom heller
ikke, da han ikke kunde finde en Forlægger dertil. Hans
offentliggjorte theologiske Skrifter indskrænke sig da til nogle mindre
exegetiske Afhandlinger samt en Udgave af Rosenmiillers «Scholia
in novum Testamentum» (1790-91), beriget med hans egne
Forklaringer, der dog standse ved Johannes' Evangelium, da
Forlæggeren fandt, at Værket svulmede for stærkt op. -- Endnu maa
nævnes, at han efterlod sig i Manuskript en meget udførlig
Avto-biografi, til Dels i Dagbogs Form, i 14 tykke Kvartbind.
Interessante Uddrag særlig af de første Bind ere senere udgivne og yde
en Mængde Bidrag til den Tids, navnlig den lærde Skoles, Historie.

Steenstrup, Dansk Maanedsskr. 1863, I, 434 ff.; 1865, I, 69 ff. og 417 ff.; 
1866, II, 85 ff.
Saml. t. Fyens Hist og Topogr. III, 305 ff. 
Bloch, Den fyenske Geistligheds Hist. I, 432 ff. 
Dansk Lit. Tid. 1816, Nr. 7. 
Bloch, Roskilde Domskoles Hist. I, 71 ff.; II, 69 ff. 
J. Møller, Theolog. Bibl. X, 279 ff. 
Danske Saml. III, 378 f. 
Vor Ungdom 1882, S. 97 ff.; 1900, S. 12 f. 
J. Fibiger, Mit Liv og Levned S. 8 ff. 
Bendz, Horsens lærde Skoles Hist. I, 60 ff. 
Erslew, Forf. Lex.                                                                          

A. K. Hasselager.



Tauber, Johannes Henrik Georg, 1827-92, Bladredaktør 
og Politiker, blev født 9. Dec. 1827 i Vallø, hvor hans Fader,
Frederik Bagger T. (f. 1786 d. 1866), da var Stiftspræst; hans Moder
hed Magdala Cathrine f. Bøgh (f. 1803 d. 1831). Han blev 1844
Student fra Vordingborg Skole, studerede en Tid lang Theologi,
men blev frastødt deraf og skrev allerede 1849 i «Fædrelandet»
og, efter at have taget statsvidenskabelig Examen 1853, i
«Dagbladet». Fra Jan. 1856 til Sept. 1859 var han Redaktør af «Fyns
Avis», men vendte da tilbage til Kjøbenhavn for at blive fast
Medarbejder af «Fædrelandet», indtil han i Juli 1863 overtog
Redaktionen af «Danevirke» i Haderslev. Her fra fordreves han dog
allerede i Febr. 1864, var i nogle Maaneder midlertidig Redaktør
af «Fyns Stiftstidende» og havde som saadan vigtig Del i Ledelsen
af Valget til Rigsraadets Landsting. 1866 blev han Redaktionssekretær 
ved «Berlingske Tidende», indtil han i Efteraaret 1869
valgtes til Folketingsmand for Horsenskredsen.

Allerede tidlig havde T. hørt til det national-liberale Partis
venstre Fløj (var 1861 Repræsentant i «Danevirkeforeningen»), og
han sluttede sig nu til det nationale Venstre og næste Aar til det
forenede Venstre. 1872 ombyttede han Horsenskredsen med Slagelse, 
indtil han 1879 fortrængtes af F. Dahl (IV, 137); siden var
han indtil sin Død Folketingsmand for Holbæk Amts 3. Kreds.
Han kom tidlig til at spille en politisk Rolle, blev allerede 1869
Medlem af det store Lønningsudvalg, 1871 af Told- og 1872 af
Finansudvalget; var fra første Færd og indtil sin Død Tingets
Ordfører i Toldsager og hævdede ligeledes sin Plads i Finansudvalget,
ligesom han ogsaa jævnlig tog Del i Drøftelsen af Jærnbanespørgsmaal. 
Han optraadte tit med stor Bitterhed imod politiske
Modstandere (havde saaledes 1873 et heftigt Sammenstød med Hall
efter et Angreb paa de danske Embedsmænd i Slesvig), og skjønt
han udfoldede et stort Arbejde og viste megen Kyndighed i
Toldsagen, kan han ikke frikjendes for at have hindret dens
Gjennemførelse ved sine opskruede Krav paa Toldnedsættelser, især i Aarene
1882-84. Han stillede sig paa Bergs Side, da denne 1877-78
brød med det moderate Venstre, men skilte sig allerede 1879 fra
ham som en af «de udtraadte» og var siden 1884 iblandt Hørups
Tilhængere, skjønt han efter hele sin Aandsretning ikke hørte
hjemme i den Gruppe.

I Sommeren 1871 kjøbte han Højrebladet i Slagelse «Sorø
Amtstidende» (1874 overdraget til et Aktieselskab) og var dets 
Redaktør indtil Efteraaret 1884, da han overgav Ledelsen i andre
Hænder; i sine sidste Aar var han kun af Navn knyttet dertil.
Han arbejdede Bladet op til et godt og indflydelsesrigt Blad og
forstod baade som Redaktør og som Taler paa Folkemøder at
udbrede Venstres Magt i det vestlige Sjælland. Ligesom Valgkampene
i Slagelse i yoerne førtes fra begge Sider med hidtil ukjendt Iver
og Voldsomhed, var ogsaa Forholdet i Bladets daglige Kamp:
talrige Pressesager betegnede den, og «økonomisk Krig» førtes baade
imod ham og af ham. 1872 fik han saaledes stiftet «Vestsjællands
Folkebank», hvis Fallit 1877 forvoldte mange Venstremænd store
Tab og i høj Grad skadede hans egen Stilling. Fra første Færd
laa vistnok Skylden for Kampens Bitterhed hos T.s Modstandere,
der forfulgte ham som en formentlig Renegat; men han blev dem
i ingen Maade Svar skyldig, især da han af Naturen var noget
krakilsk og hensynsløs. Derimod vare de jævnlige Angreb paa
hans Karakter aldeles uberettigede. Vistnok var han i flere
Retninger en Særling, men fuldt ud hæderlig. Han døde 24. Okt.
1892; et Mindesmærke rejstes for ham tæt uden for Slagelse 1897.

T. ægtede 1875 Nikoline Hansen Rosenholm (f. 2. Avg. 1848
d. 21. Jan. 1880) og 4. Juli 1882 hendes ældre Søster Anne Marie
(f. 26. Maj 1841), Døtre af Forpagter Hans Thomsen paa
Søviggaard ved Varde (f. 1803 d. 1865).

Danmark 1893. 
Zodiacus, Parlamentariske Stjernebilleder S. 70. 
Wulff, Den danske Rigsdag S. 309. 
Michaelsen, Fra min Samtid I, 65. 
J. Fibiger, Mit Liv og Levned S. 211. 
Sorø Amtstid. 1. Juli 1890; 24. Okt 1892.
Berlingske Tid., Nationaltid. og Politiken 25. Okt. 1892.

Emil Elberling.



Tauber, Peter August Møller, 1832-92, Zoolog, blev født 
29. Juli 1832. Han var Søn af kongl. Fuldmægtig Johan Henrik T.
og Elisabeth Cathrine f. Busch. T. var en af Schiødtes ældste
Elever, men paa Grund af vanskelige økonomiske Forhold var han
gjennem hele sin Ungdom hindret i at publicere. Han blev
Student 1850 og begyndte 1851 at undervise (i det v. Westenske
Institut), men gav sig dog indtil 1857 ogsaa af med zoologiske Studier.
Det nævnte Aar maatte han ganske afbryde disse og i en Aarrække 
anvende al sin Tid til Informationer. Hans første Arbejde
var en prisbelønnet Besvarelse af Universitetets Konkurrenceopgave
for 1869, «Om Tandsæt og Levemaade hos de danske Flaggermus
og Insektædere» (udkom 1872). 1873 udgav han «Om Naidernes
Bygning og Kjønsforhold», der 1874 fulgtes af et større Arbejde,
«Undersøgelser over Naidernes kjønsløse Formering» med 3 Tavler. 
Blandt T.s andre Arbejder maa nævnes den af Videnskabernes
Selskab prisbelønnede Afhandling «Om Hønseæggets Befrugtning
i Æggelederen» (1875), «Annulata Danica» I (1879), «Pattedyr» i
1. H. af Schiødtes «Zoologia Danica» og «Tanddannelse og
Tandudvikling hos Hvirveldyrene» (1876). Til dette sidstnævnte Arbejde
knytter sig en i Universitetets Annaler heldigvis enestaaende
Begivenhed. 1874 indgav T. Ansøgning om Tilladelse til at disputere
for Doktorgraden uden at have absolveret den befalede
Embedsexamen. Den ansøgte Dispensation bevilgedes efter langvarig
Modstand, og Antagelsen af selve Afhandlingen fandt ligeledes først
Sted efter megen Kamp. Selve Disputationsakten førte efter
vidtløftige Forhandlinger mellem Konsistorium og Kultusministeriet til,
at Doktorgraden ikke tildeltes T., og at Konsistoriet i Henhold til
disse Forhandlinger offentliggjorde en udførlig Fremstilling af den
hele forargelige Historie med alle dens Aktstykker. -- T. blev 25.
Febr. 1859 gift med Hansine Petersen (f. 19. Maj 1836 paa
Laaland). Han døde 12. Dec. 1892.

Jonas Collin.



Taulov, jvfr. Thaulow.



Taulov, Bertel, 1682-1738, Præst, blev født 18. Febr. 1682 
i Asperup (ved Middelfart), hvor Faderen, af samme Navn, var Præst. 
Morgenen efter Sønnens Fødsel fandtes han død i sin Seng.
Moderen, Karen Lime, var en Provstedatter fra Middelfart. I
Middelfart er rimeligvis Drengen voxet op, indtil han kunde sendes over
til Skolen i Fredericia, hvorfra han blev Student 1698; 4 Aar efter
tog han Attestats. Han var fra tidlige Aar plaget af Tungsind. I
sit lille Trøsteskrift «Et Kordial for bange og beængstede Hjærter
og Samvittigheder» (Flensb. 1718) meddeler han i Fortalen, at han
selv i 3 Aar har været plaget af store Anfægtelser. Ligesom
Faderen og en Morbroder blev han Rektor i Middelfart (fra o. 1725).
Henved 50 Aar gammel blev han 1731 Præst i et af de ringeste
Kald i Viborg Stift, Rørbæk-Grynderup (ved Hobro), hvor tilmed
Præstegaarden Aaret i Forvejen var afbrændt. Men her i den
landlige Ensomhed -- han var stedse ugift -- blev hans af Naturen
tunge og grublende Sind fuldstændig forvirret. Tidens mangeartede
religiøse Sværmeri havde ikke mindst i Viborg Stift givet sig
Udslag, og nu begyndte ogsaa T. at prædike om Syner og Aabenbarelser, 
der vare blevne ham til Del. Man havde bebrejdet Biskop
Wøldike for haard Medfart mod Brødrene Støttrup (XVI, 547); nu 
lod Kirkekollegiet ham høre, at han var alt for lemfældig over for
T. Efter at denne var suspenderet og stillet for Provsteret, blev hans
Tale vildere og vildere: han var den sidste Profet, der var sendt
for at tugte Kirkens Fordærvelse, o. dsl. Medens Sagen var for
Retten, døde den ulykkelige Mand i Juli 1738. Det er vel ikke
usandsynligt, at den store Familietragedie ved hans Fødsel har øvet
Indflydelse paa hele hans Liv.

Helveg, Den danske Kirkes Hist. eft. Reform. II, 53 f.

A. Jantzen.



Taulov, Jørgen Bertelsen, 1606-80, Professor, var født 6. 
April 1606 i Tavlov, hvor hans Fader, Provst Bertel Iversen, var
Præst; Moderen hed Ellen Jørgensdatter. Efter Skolegang i
Middelfart, Kolding og Roskilde blev han Student 1625, studerede ved
Universitetet, indtil han 1627 blev Hører i Kolding, hvorfra han
samme Efteraar, udplyndret af kejserlige Soldater, maatte redde sig
tilbage til Kjøbenhavn, var 1628-31 Hører i Roskilde, studerede
1631-32 i Nederlandene og blev ved sin Hjemkomst Rektor i
Nyborg. Men alt 1633 opgav han sit Embede for som Hovmester for
Niels Vind at tiltræde en saarig Rejse til Nederlandene, England,
Frankrig, Schweits og Italien, hvorefter han 1638 blev Konrektor
ved Skolen i Odense. Det følgende Aar erhvervede han Magistergraden 
og kaldedes s. A. til Professor ethices et eloqventiæ ved
Odense Gymnasium, hvor han med Ære virkede i 40 Aar -- de
sidste Aar dog med sin Stifsøn Jørgen Hahn (VI, 484) som
Vicarius -- indtil sin Død, 14. Maj 1680. Trykte Skrifter har han ikke
efterladt; af en samtidig tillægges ham Hædersnavnet «Tullius
redivivus». Til Odense Hospital skjænkede han 2 Boder. Gift 4
Gange: 1. (1639) med Karen Villumsdatter (d. 1651), en Borgmesterenke; 
2. (1652) med Margrethe Wulf (d. 1656), Datter af Slotsskriver
i Kolding Jeremias W.; 3. (1657) med Karen Bruun (d. 1662), Datter
af Borgmester Hans B. samt Enke efter Stiftsskriver Peder
Rasmussen og Professor Jens Winding; 4. (1664) med Else Mule (d. 1687),
Søster til Assessor Hans M. (XI, 504) og Enke efter Raadmand
Herman Hahn.

Bloch, Den fyenske Geistligheds Hist. I, 468 ff. 
Giessing, Jubel-Lærere II, 1, 92 ff. 
Personalhist. Tidsskr. IV, 50.

G. L. Wad.



Tausan, Christian Madsen, --1680, Biskop, var født i 
Kjøbenhavn; Faderen hed Mads Poulsen. Han kom i Herlufsholms Skole,
hvorfra han deponerede 1630. Naar han efter denne Tid har kaldt 
sig Tausan eller Tausen, har man antaget, at det havde sin Grund
i Slægtskab med Hans Tausen. Han blev Sognepræst til
Lyderslev 1635 og s. A. Magister, 1637 Slotspræst i Kjøbenhavn, 1643
Sognepræst til Kjøge og Provst i Ramsø Herred. Han deltog i
Rigsdagen 1660 og kom i Yndest hos Frederik III, der 1661 udnævnte
ham til Biskop i Stavanger. 1668 blev han Dr. theol. bullatus, og
1671 var han tilstede ved Christian V's Kroning og fik her Stiftets
største Landskald, Øjestad, lagt til Bispestolen. At han blev udsat
for heftige Overfald af en Adelsmand, Bernt Orning, kunde paa
den Tid ikke forundre, heller ikke, at han i Kapitlet fik se
adskillige Prøver paa den Raahed, der endnu herskede i mange
Præstegaarde, eller at der blev stor Møje med Skolen i den nyoprettede
Stiftsstad, Christianssand. Der blev for ham ikke Tale om at flytte
Bispesædet, og han var saaledes den sidste af Stiftets Biskopper,
der residerede i Stavanger, hvor han døde 1680 (begravet 26. Sept.).
Gift 1. med Anna Jeger, Datter af Claus Hansen J., Sognepræst
til Taarnby (d. 1639), 2. med Mette Hansdatter (f. i Middelfart 10.
Avg. 1597, d. 2. Marts 1679).

Faye, Christianssands Bispe- og Stiftshist. S. 249 ff. 
Wad, Dimitt. fra Herlufsholm II, 45 ff. 

D. Thrap.



Tausen, Hans, 1494-1561, evangelisk Reformator og Biskop.
Naar vi overskue Rækken af de Mænd, der banede Vej for den
lutherske Reformation i vort Fædreland, er der ingen, som
indtager en mere fremtrædende Plads end H. T. Han var født i
Birkende mellem Odense og Nyborg. Sagnet fortæller, at Faderen,
der skal have været Smed, var en kløgtig Mand, der forstod at
uddrage Myrejærn af Mosejorden, hvorfor han blev anset for en
Troldmand af de uvidende Bønder og dræbt af dem. I Følge et
andet Sagn slog Faderen sin 12aarige Søn ved Ploven -- rimeligvis 
fordi han havde større Lyst til Bogen end til at være
«Plovkjøring» --, hvorfor H. T. løb hjemme fra og kom til Odense,
hvor han blev optagen i Skolen. I Følge samme Beretning begav
han sig efter et Aars Forløb til Slagelse Skole, hvor han tilbragte
nogle Aar, indtil han kunde indtræde i det nærliggende ansete og
rige Johanniterkloster i Antvorskov, som den Gang styredes af
Prioren M. Eskil Thomesen. Her maa man have skjønnet, at den
unge Munk besad gode Anlæg, da han, 22 Aar gammel, blev sendt
udenlands for at studere. Om han forud har tilbragt en Tid ved
Kjøbenhavns Universitet i Overensstemmelse med den af Kong 

Hans derom udstedte Forordning, kunne vi ikke oplyse. Derimod
vide vi med Vished, at han i Nov. 1516 blev immatrikuleret i
Rostock, og at han her fuldendte sit egentlige akademiske Kursus,
i det han 1517 tog Bakkalavr- og 1519 Magistergraden. At han
har nydt Anseelse som en af de dygtigste studerende, skjønnes
deraf, at det i Sommersemesteret 1520 blev overdraget ham at holde
Forelæsninger over Aristoteles' «Oeconomica» efter Leonardus
Aretinus' latinske Oversættelse. Naar det i Biskop Hans Laugesens
Gravskrift over H. T. siges, at han en Tid studerede i Løwen og
Køln, men fandt sig lidet tilfreds der, maa dette Studieophold
formodentlig henlægges til 1520-21. I Okt. 1521 blev han indskreven
ved Kjøbenhavns Universitet «ad theologicæ facultatis professionem»,
hvilket vistnok maa forstaas saaledes, at han er bleven Læsemester i Theologien, i det hans Ansættelse som saadan maa antages at have staaet i Forbindelse med Christian II's kjendelige Bestræbelse for at forsyne Universitetet med en Kreds af Lærere, der havde
Sind og Evne til at fremme de humanistiske Studier og derigjennem
ogsaa den kirkelige Reformation. Naar H. T. 9 Aar senere i et
Fejdeskrift mod sin bitre Modstander Lektor Poul Helgesen (VII,
294) ytrer om denne: «Vi have fortæret saa meget Brød tilsammen,
at han kjender mig ikke saa balstyrig og ufredsom, at jeg vilde
gjøre et Menneske ondt, dersom jeg end kunde», saa maa dette
nøje Kjendskab mellem de 2 Mænd, som siden bleve Anførerne for
de kæmpende Partier i den danske Kirke, vistnok henføres til den
Tid, da H. T. stod som Lærer ved Universitetet. Kong Christians
Flugt i April 1523 og den Forstyrrelse i alle Forhold, som derved
indtraadte, synes imidlertid for H. T. at have været Signalet til
Opbrud fra Kjøbenhavn; thi en Maaned senere blev han indskreven
ved Universitetet i Wittenberg, der kjendelig har draget ham til
sig med den magnetiske Kraft, denne Højskole paa hin Tid øvede
over saa mange ældre og yngre studerende, som havde faaet Øjet
og Øret opladt for det nye, som trængte sig frem, og som H. T.
sikkert allerede under sit fleraarige Ophold i Rostock var bleven
berørt af. «Med utrolig Lærelyst hørte han nu Luther paa 2. Aar»,
siger hans Gravskrift, «men saa blev han kaldt tilbage til
Fædrelandet, før han ventede det.» At Prioren i Antvorskov har ønsket
ham fjærnet fra Reformationens Brændpunkt som og fra Christian II
og dennes protestantiske Ledsagere, der jævnlig færdedes i
Wittenberg, medens H. T. studerede her, er jo ikke usandsynligt. En
gammel Beretning siger dog, at han ved sin Hjemkomst til 

Klosteret blev modtaget med store Forventninger og stor Stads, vel af
Hensyn til det Ry for Lærdom, han havde forhvervet. Men snart
forandredes Stemningen imod ham.

H. T.s Hjemkomst fra Wittenberg maa, som det synes, sættes
til Efteraaret 1524. Forholder det sig rigtigt, hvad der fortælles,
at det var en Skærtorsdags- eller Langfredagsprædiken, han holdt
i Antvorskov Klosterkirke, som først ret gav Anledning til, at man
blev opmærksom paa, at han førte kjættersk Lære, i det han
vedkjendte sig som sin Overbevisning, at et Menneske ikke
retfærdiggjøres ved sine egne Fromhedsgjerninger, men ved Troen paa
Christi Forsoning, saa maa denne Prædiken være holdt i April 1525.
Tidsbestemmelserne ere dog paa dette Punkt mindre sikre, ligesom
ogsaa hvad der fortælles om den Forfølgelse, H. T. nu blev
underkastet. Efter et Sagn skal han, da han truedes haardt, være flygtet
til et øde Sted eller en Ø, indtil Sult og Nød dreve ham tilbage.
I Følge hans Gravskrift blev han kastet i et mørkt og stinkende
Fængsel (maaske det underjordiske Fangehul, som for nogle Aar
siden fandtes ved Udgravning af Klosterruinerne). En gammel
Beretning føjer til, at Knud Rud til Vedby og den kjøbenhavnske
Borgmester Albert van Goch ved deres Forbøn bevirkede, at han
endelig kom løs. Da han imidlertid ikke vilde svigte sin
Overbevisning, sendte M. Eskil Thomesen ham til Johanniterklosteret i
Viborg, hvis Prior, M. Peder Jensen, var kjendt som en klog og
dygtig Mand, om hvem man vel haabede, at han kunde bringe
den vildfarne Klosterbroder til Fornuft.

Modgang bøjer de svage, men hærder de stærke Karakterer.
H. T. hørte til de sidste. I Fængselets Mørke modnedes han til
den frygtløse Reformator, som han blev. Hans Komme til Viborg
maa formodentlig sættes til Forsommeren 1525. I Følge hans
Gravskrift -- men for øvrigt uvist, med hvad Hjemmel -- søgte
«Korsbrødrenes» ovennævnte Prior først at bøje ham ved Fængselsstraf;
men da intet derved udrettedes, og H. T. endog fra
Fængselsvinduet talte til den sammenstimlende Mængde og underviste den,
saa slog M. Peder Jensen ind paa en anden Fremgangsmaade imod
ham. Han blev sat i Frihed, ja det synes endog, at han vandt
Priorens Venskab. Saa meget er i alt Fald vist, at han efter nogle
Maaneders Forløb fik Tilladelse til at prædike i Klosterkirken
Søndag Eftermiddag, naar Munkene havde endt Vespertjenesten. Snart
samledes om hans Prædikestol en talrig Tilhørerkreds. Der var en
Ild og en Kraft i hans Tale, der henreve baade Mænd og Kvinder,
som trængte sig til for at høre ham. Herover blev Prioren meget
betænkelig, saa meget mere som flere af Munkene viste sig
paavirkede af den ny Lærdom, hvorfor han begyndte at lægge Raad
op med andre om, hvorledes han skulde standse den truende
Bevægelse og gjøre den veltalende Munk uskadelig. Da H. T. havde
faaet Nys herom, besluttede han selv at gjøre det Skridt, der for
bestandig skulde skille ham fra den gamle Kirkeorden, hvis dybe
Brøst han længe havde set. Efter at han en Dag havde prædiket
i Klosterkirken, endte han med at fortælle sine Tilhørere,
hvorledes han var stedt, og med at bede dem, dersom de havde
fornummet nogen Frugt af det Ord, han havde forkyndt, at de da
vilde tage ham i Beskyttelse og unde ham Husly; thi i Klosteret
kunde og vilde han ikke længere blive --, og dermed aflagde han
Munkekappen. Der var Borgere nok, som selv med Livsfare gjærne
vilde yde H. T. den Beskyttelse, som han begjærede. Enden blev,
at han modtog Borgmester Peder Tranes Tilbud. Det var en
Mand, som baade ved sin Stilling og ved sin talrige Slægt og
mange Venner bedre end nogen anden kunde yde ham Værn, og
til hans Hus begav han sig da. Nu var ganske vist Klosterkirken
lukket for ham; men saa aabnede Skolens Rektor, M. Jacob
Skjønning (XVI, 54), ham St. Hans Kirke, og i nogen Tid samledes H. T.
da her med sine Tilhørere; men da disses Tal stadig voxede, blev
Kirken snart for lille. Prædikanten gik da udenfor, hvor der var
bedre Plads, og talte fra Trappen, der førte op til Kirketaarnet.
At holde Gudstjeneste under aaben Himmel var imidlertid i
Længden ubekvemt baade for Prædikant og Tilhørere, og de søgte
derfor at faa Adgang til Graabrødrenes rummelige Kirke, i det de
bade Guardianen om Tilladelse til at benytte den om Eftermiddagen,
naar Munkenes Gudstjeneste var endt. Da dette imidlertid blev
afslaaet, prædikede H. T. nogle Gange staaende paa en Ligsten,
der laa foran Benhuset paa Graabrødrenes Kirkegaard. Men snart
bleve hans Tilhørere utaalmodige over den Modstand, deres Ønske
fandt hos Munkene, der dog levede af Borgernes Almisser, og en
Dag, da de vare samlede paa Kirkegaarden, opbrøde de den
lukkede Kirkedør og førte deres Prædikant ind i Kirken, hvor han
dog indtil videre ikke besteg Prædikestolen, men staaende paa en
Bænk talede til den forsamlede Menighed.

Det var ikke blot H. T.s ildfulde Veltalenhed og hvasse
Angreb paa Pavedømmets Vildfarelser, der gave hans evangeliske
Forsamlinger en egen Tiltrækning, men ogsaa Afsyngelsen af danske 
Salmer, noget hidtil ukjendt i Gudstjenesten. En af hans
Modstandere siger, at han efter at have skaffet sig Adgang til
Graabrødrekirke prædikede 2 Gange hver Søndag Eftermiddag og lod
3 af hans Partis Viser afsynge af Tilhørerne. En venligsindet
Hjemmelsmand beretter, «at Skoleungdommen, med Forandring af
den tidligere Form (den latinske Korsang), nu begyndte at synge
danske Salmer, forfattede af H. T. og andre». Herved var et
stort Fremskridt sket, i det der var aabnet Menigheden Adgang til
Selvvirksomhed ved Gudstjenesten, noget, der i høj Grad
paaskjønnedes. Endnu fandtes der ingen danske Salmebøger, H. T.
nøjedes da indtil videre med at lade enkelte Salmer trykke. Naar
der i en af vore allerældste Salmebøger findes «den Aftensang,
som i Jylland sjunges», saa er deane Betegnelse maaske et Minde
om, at det i de første Aar kun var «til Aftensang», at H. T.
prædikede, ligesom der har existeret et nu tabt Skrift fra 1529 med
Titel: «Aftensang med Salmer, Antifoner og Magnificat, item Te
Deum fordansket og nogle andre Salmer at sjunge for Brudefolk
og Lig», hvilket sikkert maa tilskrives H. T. -- En betydningsfuld
Ændring i hans hidtil temmelig usikre Stilling indtraadte ved
Frederik I's Besøg i Nørrejylland i Efteraaret 1526, da det lykkedes H. T.,
vistnok ved personlig Henvendelse til Kongen under dennes
Ophold i Aalborg, at udvirke et Brev til Borgmestre, Raad og
Menighed i Viborg, hvori det hedder: «Vider, kjære Venner, at vi nu
have taget denne Brevviser, Mester H. T., under vor kongl. Hegnr
PYed, Værn og Beskjærmelse og annammet ham udi vor Tjeneste
til vor Kapellan; dog have vi givet ham Forlov at være i Viborg
nogen Stund at prædike det hellige Evangelium for eder. Thi
byde vi eder, at I paa vore Vegne udi vor Fraværelse beskjærme
Mester H. T., vor Tjener og Kapellan, for alle, som ville
overfalde ham med Magt og Vold, være sig enten gejstlige eller
verdslige.»

Et saadant Brev maatte yde H. T. en vigtig Støtte, men
kunde dog ikke hindre Forsøg af den verdsligsindede Biskop
Jørgen Friis (V, 434) paa at standse en Virksomhed, der kjendelig
undergravede hans Stilling. Et Møde, de jyske Bisper i Maj 1527
holdt i Viborg for at overlægge, hvad der var at gjøre mod den
truende Bevægelse, har vel ogsaa styrket hans Mod. Nok er
det, at da H. T. en Dag prædikede i Graabrødrekirke, udsendte
Bispen en Afdeling væbnede Svende under Anførsel af Slotsfogden
for at gribe ham og føre ham til Bispegaarden. Da Anføreren 
traadte ind i Kirken, befalede han Prædikanten at holde op og
følge med ham til Bispen. Men han fik til Svar: «Her staar jeg
i en højere Herres Tjeneste; men naar jeg er færdig, skal jeg, 
hvis Biskoppen ønsker det, komme til ham.» Hermed var
Anføreren dog ikke tilfreds, men forlangte, at Prædikanten strax skulde
følge med ham. Under Ordstriden lykkedes det H. T. at slippe
ned af Prædikestolen, og medens en Del af Borgerne trængte sig
om ham for at beskytte ham, vidste andre at skaffe sig
Forsvarsmidler, Kvinderne løb hjem og hentede deres Mænds Vaaben, og
snart stod en rustet og kampfærdig Skare omkring den elskede
Prædikant, saa Bispens Svende maatte forlade Kirken med
uforrettet Sag og ilsomt søge Tilflugt inden for Bispegaardens Mure.
Efter at have jaget dem paa Flugt forlangte Borgerne, at H. T.
skulde fortsætte sin Tale, som han ogsaa gjorde. Men det er ikke
at undres over, at der under slige Forhold faldt skarpe Ord fra
Prædikantens Mund, naar han brændende i Aanden skildrede
Romerkirkens Forvanskning af den sande Kristendom.

I Begyndelsen havde H. T. staaet ene, men efterhaanden
sluttede flere Mænd sig til ham som Ordets Forkyndere, navnlig M,
Jørgen Jensen Sadolin (XIV, 548), Korsbroderen Thøger Jensen
(VIII, 430) og den tidligere nævnte M. Jacob Skjønning. Selv
blandt Kapitlets Medlemmer var der flere, som bleve grebne af
det ny og levende Vidnesbyrd. Den evangeliske Frimenighed vandt
efterhaanden større Fasthed, og en ordnet Gudstjeneste indrettedes,
til bedste for hvilken H. T. 1528 udgav «En ret kristelig Fac.on
at kristne Børn paa Danske» og andre (nu tabte) Skrifter,
hvoriblandt «En kristelig Undervisning om Altergang og Skriftemaal»
(1529). Da Biskop Jens Andersen (Beldenak) i Odense fandt sig
foranlediget til at komme sin betrængte Embedsbroder i Viborg til
Hjælp ved at tilskrive Borgmestre og Raad i Viborg og Aalborg
(som da endnu hørte til Viborg Stift) og indstændig advare dem
imod «den forløbne Munks og K jætters», Morten Luthers,
Tilhængere, ansaa H. T. det for rigtigt offentlig at tage til Orde imod
ham. Hans «Ansvar til Bispens Sendebrev af Odense» er et med
Klarhed og Dygtighed affattet udførligt Stridsskrift, som ikke lader
nogen af Bispens Paastande ubesvaret. Det er skrevet 1528 og
udkom i Begyndelsen af det følgende Aar, trykt af Hans Vingaard,
der vistnok paa H. T.s Opfordring havde etableret et Bogtrykkeri
i Viborg, som kom Reformationens Sag meget til gode. Bl. a. 
havde han 1528 trykt en af H. T. besørget Oversættelse af et Skrift
af Luther («Et ynkeligt Klagemaal og et venligt Tilbud»).

Den Bevægelse, som ved H. T.s Prædiken var vakt i Viborg,
udbredte sig efterhaanden i videre Kredse til andre jyske Byer.
En af den landflygtige Christian II's Korrespondenter tilskrev ham
saaledes i Nov. 1528: «Udi mange af Kjøbstæderne i Jylland
prædikes Guds Ord paa Danske, desligeste holdes Messe og paa
Danske; Bisperne kunne ej betage det.» Mindst af alle formaaede
Jørgen Friis i Viborg at standse Bevægelsen; han havde endog
forladt sin Stiftsstad og trukket sig tilbage til sit faste Slot Hald,
hvis Fæstningsværker han lod udbedre. Følgen var, at Viborg paa
faa Aar forvandledes til en evangelisk Stad. Da Messelæsningen
ophørte, vare de mange (12) Sognekirker i den lidet folkerige By
overflødige, hvorfor Borgerne ansøgte om og i Febr. 1529 fik kongl.
Tilladelse til at nedbryde de Kirker og Kapeller, som Byen ikke
formaaede at holde ved Magt, og at beholde de 2 næsten opløste
Tiggerklostres (Graabrødre- og Sortebrødre-) Kirker som deres
fremtidige Sognekirker, sikkert fordi disse vare rummeligere end de
andre. H. T. blev ved den Lejlighed Sognepræst ved Graabrødrekirke, 
hvori hans Frimenighed jo alt i længere Tid havde været
til Huse. Imidlertid nærmede hans Gjerning i Viborg sig sin
Afslutning. Der var andre Steder i Fædrelandet, hvor hans mægtige
Evne til at bane den evangeliske Lære Vej mere gjordes fornøden.
Før sin Bortgang fra Viborg foretog han imidlertid en Handling,
som vakte ikke ringe Forargelse hos Modstanderne, og som han
selv vistnok har tøvet med at udføre, indtil den bydende
Nødvendighed krævede den. Da Bisperne nemlig ikke vilde indvie
evangeliske Lærere til Præsteembedet, dristede H. T. sig til at ordinere
flere Saadanne, deriblandt hans Medarbejder M. Jørgen Sadolin og
vistnok enkelte af de unge Mænd, som havde faaet deres Uddannelse 
i den evangeliske Præsteskole, som Sadolin siden 1526
forestod i Viborg. Ogsaa et andet Skridt havde H. T. foretaget,
hvorved han paa det bestemteste havde brudt med Fortiden. Han
havde nemlig indladt sig i Ægteskab med en Jomfru ved Navn
Dorothea, efter Sigende en Søster til hans ovennævnte Medarbejder.

I Avg. 1529 begav H. T. sig til Kjøbenhavn, sikkert efter
kongl. Befaling, skjønt nogen saadan ikke mere er bevaret. Han
lagde Rejsen over sin Fødeø Fyn, hvor han i Odense besøgte den
nys udvalgte Biskop Knud Gyldenstjerne (VI, 378), som han kjendte
fra Viborg, hvor Gyldenstjerne hidtil havde været Domprovst i 
Kapitlet og næppe havde hørt til Reformationens ivrige Modstandere.
Huitfeldt beretter, at H. T. «gjærne havde omvendt ham, men han
skaffede dermed ingen Frugt». En Kjendsgjerning er det dog, at
Knud Gyldenstjerne senere stillede sig venligere til Reformationen
end nogen af de andre danske Biskopper. -- Tidspunktet for H. T.s
Optræden i Kjøbenhavn var heldig valgt; thi i Foraaret 1529 var
Biskop Lage Urne død, og hans Efterfølger, Joachim Rønnov, var
saaledes bundet ved den Forpligtelse, han havde udstedt til Kongen
ved sin Overtagelse af Bispedømmet, at han ikke kunde lægge
Evangeliets Sag betydelige Hindringer i Vejen. I Kjøbenhavn blev
St. Nicolai Kirke anvist H. T. til Virkeplads, skjønt den katholske
Gudstjeneste i Kirken sikkert endnu ikke var ophørt. Her
fortsatte han nu, som han havde begyndt i Viborg, i det han nemlig
strax indførte dansk Salmesang, der her ligesom andensteds øvede
en henrivende Virkning. I det hele er det forbavsende, hvor
hurtig H. T.s reformatoriske Prædiken slog igjennem; men Brændet
var allerede lagt til rette, der behøvedes kun den tændende Gnist.
Et af de første Vidnesbyrd om den forandrede Stemning blandt
Hovedstadens Befolkning var det, at Tiggerklostrene mistede den
Støtte, de hidtil havde haft i Borgernes Almisser; et Aar var næppe
forløbet siden den ny Prædikants Ankomst, da havde Graabrødrene
maattet forlade deres Celler, mens St. Clara Kloster blev først senere lukket, 
og det var bestemt, at Helligaandskloster udelukkende skulde anvendes
til Hospital. Ogsaa paa anden Maade gik Bølgerne højt i
Kjøbenhavn, og ved Borgerskabets Hjælp lykkedes det H. T. at faa flere
lutherske Præster i Virksomhed ved Byens Kirker, i hvilken
Anledning det, som det synes, kom til et skarpt Ordskifte mellem ham
og Biskop Rønnov ved et Møde mellem dem i Kapitelshuset, hvilket
Sammenstød dog mulig bør henføres til et senere Tidspunkt.

Den stærke Bevægelse i reformatorisk Retning, som ytrede sig
rundt om i Landet, især i Kjøbstæderne, gjorde det tilraadeligt, at
der fra Statens Side gjordes Skridt for at tilvejebringe, om ikke
en Afgjørelse, saa dog en modus vivendi. Da desuden Christian
II's truende Stilling i Udlandet gjorde det fornødent at skaffe
Midler til Rustninger, blev det besluttet, at en Herredag skulde
holdes i Kjøbenhavn i Juli 1530, hvor Religionssagen samtidig skulde
forhandles, hvorfor ikke blot Kongen og Rigsraadets gejstlige og
verdslige Medlemmer gave Møde, men ogsaa Afsendinger fra
Kjøbstæderne og 21 lutherske Prædikanter. De katholske Prælater havde
tilkaldt deres dygtigste Ordførere med Poul Helgesen i Spidsen og
tillige nogle Munke fra Køln, hvoriblandt den fremragende
theologiske Disputator Nicolaus Herborn, her til Lands kaldet Dr. Niels
Stagefyr. I Prædikanternes Kreds indtog H. T. Førerstillingen, og
ham skyldes det sikkert i alt væsentligt, at de strax til at begynde
med kunde fremlægge en i 43 Artikler affattet Bekjendelse om deres
Tro og Lære, hvori den hellige Skrift fremhæves som den ene
fuldkomne Rettesnor for Kristne. Prælaterne overgave Kongen 27
Klageposter mod de evangeliske Prædikanter, hvoriblandt følgende:
«Haver Mester H. T. tiltaget sig Biskops Magt at vie Præster og
skikke Prædikanter, der nu iblandt dem bruges for kristne Præster».
Paa disse Klagemaal gave Prædikanterne, atter med H. T. i Spidsen,
fyndige Svar, og saaledes fortsattes en Tid. Men det var ikke den
Vej, Bisper og Prælater havde ønsket at Sagen skulde gaa. De
krævede, at der skulde anstilles en latinsk Disputats, hvori Nic.
Herborns bekjendte dialektiske Evne kunde komme til at udfolde
sig; men Prædikanterne vilde ikke fravige, at Samtalen skulde holdes
paa Dansk. Spørgsmaalet om, hvem der skulde være Kampdommere, 
kunde der heller ikke opnaas Enighed om. Imidlertid delte
Prædikanterne de ovennævnte Religionsartikler mellem sig og
prædikede over dem i Kjøbenhavns Kirker med vældig Kraft under
stort Tilløb, og i Virkeligheden kom de til at bære Sejeren hjem,
da Recessen af 14. Juli 1530 tilstod Frihed for Ordets Forkyndelse,
kun med den Begrænsning: «Dersom nogen prædiker eller lærer
noget andet, end han bevise kan med den hellige Skrift, da skal
den samme stande derfor til Rette.» Men Lærens Overensstemmelse 
med den hellige Skrift var netop H. T.s Hovedkrav, og hans
Anke var, at Papisterne lærte anderledes, og at «de havde opført
en Kristenhed, som ikke var bestedt i Aand og Sandhed, som den
skulde være, men var fattet i Ædelse og Beklædning, i Kirkebygning 
og Klosterlevned, i Lystændning og Vandviening, i Ofring og
Pilegrimsløb, i lang Læsning og Sang, i døde Mænds Bens
Be-prydelse og Sakramentets Højtidelighed etc.». Disse Ytringer
forekomme i H. T.s Skrift «Svar til den falske og ukristelige
Undervisning, som Lektor Poul skrev til Raadet i Kjøbenhavn om den
papistiske Messe», et Skrift, der i flere Henseender er betydningsfuldt 
og viser H. T.s store theologiske Lærdom. Det blev 8. Dec.
1530 indleveret til Raadet, men udkom først i Trykken et halvt
Aars Tid derefter.

Den Ophidselse i religiøs og til Dels ogsaa i politisk Henseende, 
som i hele Aaret 1530 fandt Sted i Kjøbenhavn, ytrede 
sig ikke blot derved, at det paa Borgernes Rodemaalsstævne blev
vedtaget, «at hver Borger skal sværge til det hellige Guds Ord
at leve og dø derhos, som vore Prædikanter prædike, og være det
gamle Hykleri og papistiske Regimente imod inden Liv og Hals»;
men den fik et endnu stærkere Udslag, da Misfornøjelsen med, at
Bispen og Kapitlet ikke vilde indrømme de evangeliske Prædikanter
samme Adgang til vor Frue Kirke som til Kjøbenhavns andre
Kirker, fremkaldte et voldeligt Indbrud i nævnte Kirke (3.
Juledag) under den voldsomme Borgmester Ambrosius Bogbinders
Anførsel, hvorved mange «Tavler og Billeder» og andre til 
Helgendyrkelsen henhørende Gjenstande gik i Løbet. Vel lykkedes det
H. T. omsider at standse Opløbet, som han ikke billigede; men
det blev dog en Mindelse for ham om at holde til Raade med de
heftige Udtalelser uden derfor at tabe Maalet af Sigte, hvortil der
stræbtes, Afskaffelsen af Romerkirkens forskjellige Afvigelser fra
den apostoliske Kristendom. For øvrigt kan det bemærkes, at med
Hensyn til udvortes Skikke og Ceremonier var H. T. mere
konservativ end mange andre, som det fremgaar af hans Uøbebog og
forskjellige andre Udtalelser, som naar han i ovennævnte «Svar»
siger: «Jeg har endnu her til Dags holdt alle vanlige Ceremonier i
Messen og intet forvandlet enten i Messeklæder, Lystænding eller
Sakramentets Opløftelse», Ord, der ingenlunde tyde paa
zwinglianske Tendenser, som man undertiden, men næppe med Føje, har
villet tillægge ham.

Efter Frederik I's Død i April 1533 blev H. T.s Stilling i
Kjøbenhavn vanskelig. Biskop Rønnov søgte at trænge ham
tilbage for atter at faa Kirkerne i sin Magt, og paa Herredagen i
Kjøbenhavn i Juli s. A. optraadte Poul Helgesen paa Prælaternes
Vegne som Anklager mod H. T. og søgte at faa ham overbevist
og dømt for Kjætteri. Ved Rigshofmester Mogens Gjøes Mellemkomst 
fik Sagen, der truede med at standse H. T.s reformatoriske
Virksomhed, imidlertid kun en forbigaaende Betydning for ham
(s. XIV, 515 f.). Men den lagde klart for Dagen, hvor høj Pris
Hovedstadens Borgere satte paa ham, og efter at Stormen var
reden af, kunde han fortsætte sin Gjerning mod at afgive en
Erklæring om at vise Lydighed mod Biskoppen og afvende hans
Skade samt at afholde sig fra alle Skjældsord mod gejstlige
Personer. -- Til den forholdsvis rolige Tid, som fulgte, efter at et i
ydre Henseende fredeligt Forhold var tilvejebragt mellem Biskop 
Rønnov og H. T., maa sikkert henføres sidstnævntes danske 
Oversættelse efter Grundtexten af de 5 Mosebøger, som udkom
Magdeburg 1535 (Udgaver findes med Aarstallene 1536 og 37), et
betydeligt Sprogværk, der vidner om Dygtighed og Selvstændighed.
Værkets Titel, «Det gamle Testamente med Tro og Flid fordansket»,
viser, at det var Oversætterens Tanke at gaa videre, naar Tid og
Omstændigheder tillode det.

Om H. T.s Skæbne under Grevens Fejde savne vi
Efterretninger. Han maa antages fremdeles at have opholdt sig i
Kjøbenhavn som Præst ved St. Nicolai Kirke og saaledes at have
gjennemlevet den haarde Belejrings Trængsler (1535-36), der, efter at
ethvert Haab om Befrielse var udslukket, maatte ende med
Overgivelse. At den afgjort lutherske Konge Christian III endelig fik
Magten, synes ikke at have kunnet forvolde H. T. Sorg, da
Reformationens Sejer derved var sikret. Efter Stadens Overgivelse
opnaaede han ved Hjælp af den kongl. Hofprædikant M. Johan
Albertsen Kongens Beskjærmelsesbrev for sig med Hustru og Børn,
og snart finde vi ham atter i fuld kirkelig Virksomhed. -- I
Forbindelse med Stadens andre Præster udgav han en Haandbog med
Anvisninger og Formularer for de kirkelige Handlinger. Selv
fuldendte han et maaske længe forberedt Arbejde, nemlig en Postil
over Søndagsevangelierne og -epistlerne, der rigtignok først udkom
1539 i Magdeburg, men hvori Tilegnelsen til Christian III er mærket
med Aarstallet 1536, paa hvilken Tid den første Halvdel af Værket,
«Vinterdelen», altsaa maa have været færdig fra Forfatterens Haand.
I den omtalte Tilegnelse priser H. T. Frederik I for hans fredsæle
Sind og for den Beskyttelse, han havde ydet Evangeliets
Forkyndere; «han havde gjærne set en god, skikkelig og skjellig
Reformats i Kirken», om Forholdet havde været dertil. For Christian
III, «der overgaar sin Fader i sand Gudsfrygt og alvorlig
Nidkjærhed for Guds Lov og Christi Evangelium», opruller han et
Program for Kongens fremtidige Virksomhed for Kirken, og det
saaledes, som det siden i alt væsentligt kom til Udførelse. Hvad
selve Postillen angaar, da er den et ypperligt Arbejde (et Udvalg
af disse Prædikener er paa ny udgivet af L. Helveg 1850), en
fortræffelig Anvisning for evangeliske Prædikanter og et
betydningsfuldt Sprogværk. Det er ikke længere Stridens skarpe Ord, men
Opbyggelsens og Belærelsens jævne, men alvorsfulde Tone, der gaar
gjennem dette Værk, der er beregnet paa de mange endnu lidet
udviklede Præster; thi», siger H. T., «jeg har i disse 12-13 Aar,
jeg har prædiket Evangelium, i Sandhed fornummet og forfaret, at 

mange (Præster) have standet i Stampe og ere i Lærdom blevne
de samme, de vare, ikke af nogen ond Vilje eller Had til Ordet
og den evangeliske Lærdom, men af Vanvittighed». De trængte
derfor haardt til Vejledning.

H. T. var en af de Mænd, som i Slutningen af 1536
indkaldtes for at deltage i Arbejdet paa den danske Kirkeordinans,
og da Universitetet 1537 var gjenoprettet, fik han det Hverv at
vejlede den studerende Ungdom i det hebraiske Sprog. Han
fortsatte dog fremdeles sin Præstegjerning ved St. Nicolai Kirke. Det
maa vække Forundring, at han, som havde ført an i Striden, ikke
var blandt de første, som af Kongen beskikkedes til evangeliske
Superintendenter. Forskjellige Grunde kunne have samvirket til
denne tilsyneladende Forbigaaelse. Men den blev Anledning til,
at H. T. endnu en Gang fik Lejlighed til at udfolde sine store
Evner som Gjennembruddets Mand, i det han fra Jan. 1538 fik
den Opgave som Læsemester og Prædikant ved Domkirken i
Roskilde at hjælpe til Reformationens Gjennem førelse i Livet i den
gamle Stiftsstad, der endnu var saa rig paa levende og døde Minder
om Fortiden, og hvor der trængtes stærkt til en vækkende Røst.
Det var sikkerlig ikke efter Kapitlets Ønske, men efter indstændig
Anmodning fra Borgmestre og Raad i Roskilde, at H. T. fik
Tilladelse til for en Tid at forlægge sin Virksomhed til denne By,
hvor han daglig holdt theologiske Forelæsninger for det talrige
«Klerken» og for Præster fra Omegnen, der trængte til Befæstelse
i den evangeliske Lære. Han havde dog endnu ikke opgivet sit
Embede i Kjøbenhavn og blev i Juli 1538 kreeret til Bakkalavr i
den hellige Skrift under Dr. Ped. Palladius' Præsidium; men i Sept.
1539 maatte Kapitlet efter kongl. Befaling anvise ham fast Løn
samt en af Kannikeresidenserne til Bolig. I Roskilde virkede han
saaledes i o. 4 Aar, indtil han af Præsteskabet i Ribe Stift valgtes
til dettes Superintendent eller Biskop. Det var første Gang, den
ved Kirkeordinansen foreskrevne Valgmaade kom til Anvendelse,
og Valget, traf ikke den urette. 30. April 1542 indviedes H. T. i
Ribe Domkirke af Dr. Joh. Bugenhagen, samtidig med at Kongen
og Rigsraadet samt Landets evangeliske Biskopper vare samlede
her for at vedtage nogle fornødne Tillæg til den tidligere lovtagne
Kirkeordinans.

De sidste 20 Aar af sit Liv tilbragte H. T. i Ribe. Sjælden
forlod han Stiftet, kun naar Kongen kaldte ham, eller naar
Drøftelsen af vigtige Sager gjorde det nødvendigt, at Biskopperne 
samledes, saasom ved Nationalsynoderne i Antvorskov 1546 og i
Kjøbenhavn 1555. Men i Stiftet selv var der ogsaa nok at tage Vare paa.
Hans Forgænger, Tyskeren M. Hans Wenth eller Wandalus, under
hvem Reformationen var gjennemført i Ribe Stift, havde nemlig
dels kun virket i faa Aar, dels ikke ret været Opgaven voxen af
Mangel paa Færdighed i det danske Sprog. Under disse Forhold
laa det H. T. alvorlig paa Sinde at faa en god kirkelig og sædelig
Orden indført i hans vidtstrakte Stift. Allerede i Fortalen til sin
ovennævnte Postil havde han indtrængende opfordret Kongen til
at tage sig af Kirker og Skoler, af Hospitaler og fattige og ved
strænge Straffe at hemme «Mord og Mandslæt, vrange og vildige
Domme, det vitterlige og saare almindelige Skjørlevned, det
overflødige Slemmeri og de store, forfængelige Eder med andre flere
Saadanne aabenbare onde Sædvaner». Efter at H. T. som Biskop
selv havde faaet Øvrighedsmagt, laa det derfor nær for ham at
gjøre, hvad han kunde, for at sætte en Dæmning mod de onde
Vaner og at ophjælpe det kirkelige og kristelige Liv i hans Stift.
Den samme frygtløse Nidkjærhed, der havde udmærket hans
tidligere Virksomhed, fulgte ham ogsaa paa Bispestolen. Kirker,
Skoler og Hospitaler havde i ham en trofast Værge; Overtro og
Trol-domskunster, der vare en slet Arv fra Fortiden, søgte han med
Alvor at bekæmpe, som det ses af et udførligt Sendebrev, han herom
lod udgaa til Stiftets Præster; men gode Sæder havde i ham en
kraftig Støtte og Forsvarer i en Tid, da megen Raahed gik i Svang,
og da det mangen Gang kunde være en farlig Sag at angribe onde
Vaner, der havde vundet Hævd blandt Befolkningen. Kan det end
vistnok med Føje siges, at H. T. undertiden tog Tingene paa en
heftigere og skarpere Maade, end det strængt taget behøvedes, saa
var denne Heftighed nøje knyttet til det bedste i hans Karakter.
Betegnende er saaledes hans Iver for at gjennemføre alvorlig
Kirketugt, og det ikke blot mod de smaa, men ogsaa mod de store,
som ellers vare vanskelige at ramme. Adelen tillod sig, skjærmet
af sine Standsprivilegier, ofte Voldsomheder og Raaheder, som den
verdslige Arm vanskelig kunde og nødig vilde ramme, men som
H. T. haabede at kue ved en Stræng Kirketugt. Til denne «uædle
jyske Adel», som han kaldte den, stod han som oftest i et meget
spændt Forhold. Han kunde ikke rolig se paa, at den stillede sig
uden for Loven og plyndrede Kirker og kirkelige Stiftelser for
Ejendomme, der endnu vare dem levnede. Adelen gjorde fra sin
Side Gjengjæld og fremkom 1552 med et Andragende til Kongen 
om, at det Gods, der i sin Tid var givet Kirkerne for
Psalterlæsning og Sjælemesser, nu maatte overgives til Adelen, da de
gejstlige Herrer i Ribe Kapitel, som man paastod, bestyrede disse Godser
slet. Fjendskabet mod H. T. fra Adelens Side skal være gaaet
saa vidt, at en Herremand med Sværdet i Haanden søgte at komme
ham til Livs i selve Domkirken, hvilket dog blev afværget ved
Borgernes Mellemkomst. -- Da en Del sønderjyske Kirker fra
gammel Tid laa under Ribe Stift, fik Biskoppen, der holdt paa
den danske Krones og Bispedømmets Ret, mange ubehagelige
Sammenstød med de hertugelige Lensmænd, der stadig søgte at tilegne
sig Magten over disse Kirker.

I Følge Fortidens enstemmige Vidnesbyrd var H. T. meget
nidkjær i sit biskoppelige Embede; han visiterede flittig og tog sig
med Iver af alt, hvad der hørte til hans Kald. Han prædikede
hyppig og holdt stadig theologiske Forelæsninger i Lektoriet ved
Domkirken, ligesom han havde gjort i Roskilde. Da Christian III
1543 besøgte Ribe, opnaaede H. T. kongl. 20 Aars Privilegium paa
uforstyrret af Eftertryk at maatte udgive en af ham besørget dansk
Oversættelse af Bibelen -- altsaa en Fortsættelse af, hvad han 1535
havde begyndt. Men siden høres intet om Sagen, hvad Grunden
end maatte være. Snarest kunde man formode, at ingen Bogfører
har turdet paatage sig de store Udgifter, som Trykningen af et
saadant Værk nødvendig maatte kræve. -- Den bekjendte
Salmebogsudgiver M. Hans Thomesen, der personlig havde staaet H. T.
meget nær, har berettet, at denne «lod den danske Salmebog
udprentes forbedret i det Aar 1544». Denne Udgave er nu tabt,
derimod haves en senere, mulig noget ændret eller øget Udgave
fra 1553. H. T. har selv forfattet Salmer; nogle Saadanne ere
endnu bevarede. At enkelte af de satiriske Digte fra Reformationens 
Kampaar ere forfattede af ham, kan med Grund formodes;
med Vished vides det om den mærkelige «Vise om Løgn og Sandhed», 
der plejer at henføres til 1533. Paa en særdeles levende
Maade og i et godt Sprog skildres heri, hvorledes Sandheden
husvild og landflygtig maa vandre fra et Sted til et andet, fra
Ridderborg til Bondehytte, fra Bispeslot til Munkebo. Men overalt følger
Løgnen den i Hælene og oprører Sindene imod den. Kun i
Klosterfængselet vil man unde den en Bolig. Men skjønt det
saaledes ser sort ud for den arme, forfulgte Sandhed, varsler Digteren
dog, at Bladet en Gang vil vende sig, da Sandheden vil komme
til Ære, og Løgnen med Skamme maa fly. -- I det hele har H. T.
Livet igjennem syslet flittig med Pennen; men ikke alt blev trykt,
som egnede sig dertil. Ved et heldigt Tilfælde ere dog flere af
hans egenhændige Haandskrifter endnu bevarede (udgivne sammen
med nogle af H. T.s forhen trykte, men nu yderst sjældne
Smaaskrifter paa det kongl. danske Selskabs Foranstaltning ved Rørdam
1870).

I den sidste Del af sit Liv led H. T. af Podagra og
Stensmerter. Strængt Arbejde og Besværligheder af mange Slags havde
saa at sige hørt til hans daglige Brød Livet igjennem; men han
bar det med Taalmodighed og vidste at indordne al Modgang under
Troen paa Guds Førelse med ham. Han døde 11. Nov. 1561.
Hans Valgsprog var: «I Morgen skal min Retfærdighed svare for
mig» (1. Moseb. 30, 33), og han fortjener utvivlsomt et Eftermæle
som faa Mænd i den danske Kirke. Vistnok har han til Tider
brugt stærkere Ord, end vi, der staa uden for Striden, nu kunne
billige; men mere end nogen anden enkelt Mand, som vi kunne
nævne, har han dog bidraget til at tænde Evangeliets Lys i vort
Fædreland. Andre, og da navnlig Sjællands berømte Biskop Peder
Palladius, have vel haft større Evne til at lede den kirkelige
Livsstrøm ind i et roligt Leje; men hvor det gjaldt at bryde Vej, der
var H. T. Manden. Da det første haarde Arbejde var gjort, kunde
Efterfølgerne uden Skade gaa lempeligere til Værks. Paa H. T.
passede, som en gammel Kilde siger, Apostelen Paulus' Beskrivelse
(1. Tim. 3) af, hvorledes en ret Biskop bør være. Et andet Vidne
fra Fortiden ytrer: «Ved hans Død mistede den danske Kirke den
højlærde, ærværdige Lærefader og Biskop, som først aabenbarlig
bekjendte, prædikede og førte den lutherske Religion paa Fode i
Danmark og Norge.»

Efter sin 1. Hustrus Død havde H. T. ægtet Anne Andersdatter 
(d. 24. Avg. 1570), der vistnok var fra Kjøbenhavn og var
en Slægtning af den i sin Tid bekjendte Tolder Frands Villumsen,
der berigede Universitetet med en egen Bogsamling. Gjennem
flere af sine Døtre er H. T.' Stamfader til en ret anselig
Efterslægt. Hans Svigersøn Biskop Hans Laugesen i Ribe (X, 131)
satte ham et Mindesmærke i Ribe Domkirke, der indeholder vigtige
Bidrag til hans Levned. 400 Aar efter hans Fødsel rejstes en smuk
Mindestøtte over ham i hans Fødeby Birkende.

P. Røn, Sciagraphia Lutheri Danici M. Joh. Tausani (1757). 
Ny kirkehist. Saml. III. 
Rørdam, Kbhvns Universitets Hist. 1537-1621 I, 446 ff. 
Sthyr, Theol. Tidsskr. VI og VII.

H. F. Rørdam. 



Tegner, Hans Christian Harald, f. 1853, Illustrator. 
T. er Søn af ndfr. omtalte Lithograf Isac Wilh. T. og født i Kjøbenhavn
30. Nov. 1853. Som Dreng og ungt Menneske arbejdede han 7-8
Aar paa Faderens og Ad. Kittendorffs lithografiske Institut;
Tegneundervisning fik han af C. V. Nielsen, der dimitterede ham til
Kunstakademiet, hvor han studerede fra 1869-78 og malede under
J. Roed. Af de Oljestudier og mindre Billeder, han udførte som
ung, kom intet frem for Offentligheden, og efterhaanden gik han
over til udelukkende at virke som Tegner; udstillet har han kun
2 Gange, i 1882 6 kolorede Illustrationer til H. C. Andersens
«Fyrtøjet» (senere udgivne) og i 1889 den i Anledning af
Regeringsjubilæet udførte Akvarel «Fanetoget til Amalienborg», der
erhvervedes til Kongens Privatsamling. Vinteren 1882-83 tilbragte han i
Tyskland, Schweits og Frankrig; senere rejste han flere Gange i
Udlandet, saaledes i 1883, da han opholdt sig i Paris med
ministeriel Understøttelse, og i 1892, da han med Akademiets
Stipendium var i Østerrig og Italien. I 1888 hædredes han med
Fortjenstmedaillen i Guld, og Aaret efter fik han Guldmedaillen paa
Verdensudstillingen i Paris. Den førstnævnte Udmærkelse blev ham
tilkjendt nærmest som Anerkjendelse for hans Illustrationer til 
«Jubeludgaven» af Holbergs Komedier, denne meget omfangsrige
Billedrække, der havde optaget Kunstneren fra 1883-88, og som maa
regnes for hans betydeligste Værk. T. viser sig her ikke blot som
en glimrende Kompositør og som en Mester i Formgivningen, men
tillige som en Kunstner med stor Opfindsomhed og rigt Lune; i
det hele vidne Tegningerne om Forstaaelse af den Aand, der gaar
gjennem Komedierne, og om en paa alvorlige Studier grundet
Fortrolighed med den Tidsalder, hvori de have deres Udspring. Et
andet Hovedværk er Illustrationerne til «Verdensudgaven» af H. G.
Andersens Æventyr, afsluttet 1901; ogsaa her har ved Siden af den
ualmindelige Formdygtighed og Sans for kraftig malerisk Virkning
Kunstnerens frodige Fantasi sat sig betydningsfulde Vidnesbyrd.
Ved Siden af disse store Suiter har T. udført en Mængde mindre
Illustrationsrækker og enkelte Tegninger, Titelblade, Vignetter osv.
til Bøger samt adskillige smukke og stilfulde Forbilleder til
kunstindustrielle Arbejder.

T. ægtede 24. Okt. 1896 Helga Byberg (f. 13. Jan. 1862), Datter
af Kjøbmand i Fredericia Ole Stub Hansen B. (d. 1882) og Karen
f. Møller (d. 1889). Han fik Titel af Professor 1897.

Weilbach, Nyt Kunstnerlex.

Sigurd Müller.



Tegner, Isac Wilhelm, 1815-93, Lithograf, er født 23. Juni 
1815 i Kjøbenhavn, hvor hans Fader, Frederik Christian T., var
Tømmermester; Moderen var Inger Marie f. Petersen. Efter sin
Konfirmation kom han i Malerlære, og allerede før han i 1834 blev
Svend, havde han begyndt at besøge Kunstakademiet, af hvis
Modelskole han senere blev Elev. I Kapitajn Henckels Stentrykkeri lærte
han derpaa at lithografere, og fra 1838 arbejdede han i Em.
Bærentzen & Co.s lithografiske Etablissement. Her traf han bl. a.
Adolf Kittendorff (IX, 189) og en ung tysk Lithograf Carl Müller,
og de 3, der vandt en Sum sammen i Lotteriet, bleve enige om i
Forening at oprette et lithografisk Etablissement; de vilde kjøbe
Brødrene Berlings. Men Muller døde, og de urolige Krigsaar kom
imellem. Først 1850 startedes Firmaet T. & Kittendorff, der
hurtig blev bekjendt, og som bestod til 1893. T., der med
Understøttelse af Christian VIII havde besøgt Berlin og Dresden, dyrkede
særlig Portrætfaget, og mellem de hen ved 1500 Portrætter, han med
stor Samvittighedsfuldhed har lithograferet, skulle her bl. a.
fremhæves Thorvaldsens efter Horace Vernet (1847) og Fru Heibergs
efter Marstrand (1860). Han var 2 Gange gift: 1. (3. Nov. 1848)
med Anne Emilie f. Hansen (f. 1834 d. 1862), Datter af Gartner H.
og Gertrude f. Løchte, og 2. (31. Okt. 1863) med Athalie
Frederikke f. Thaae (f. 1832 d. 1888), Datter af islandsk Kjøbmand David
Christian Frederik T. og Christine Marie f. Biermann. Han døde
21. Dec. 1893.

Weilbach, Nyt Kunstnerlex. 
Illustr. Tid. XXXV, Nr. 15. 
Tidsskr. f. Kunstindustri 1896, S. 149 f. 

C. Nyrop.



Tegner, Isac Vilhelm, f. 1832, Ingeniør og Jærnbanedirektør.
T. er født i Helsingør 20. Maj 1832 og Søn af Kapitajn, Kæmner
og Dampskibsexpeditør sammesteds Ludvig T. (f. 1805 d. 1893) og
Frederikke f. May (f. 1813 d. 1895). Han indtraadte som Elev paa
den kongl. militære Højskole i 1850, blev efter Oprykningsexamen
i 1853 Sekondlieutenant à la suite i Ingeniørkorpset og afgik fra
Skolen i 1855 til Tjeneste ved Korpset. Her ansattes han strax
ved Ingeniørtropperne, men forflyttedes endnu s. A. til Vejtjenesten
i Kongeriget, der den Gang var underlagt Korpset. I 1861
forfremmedes han til Premierlieutenant og ansattes senere paa Aaret
som Afdelingsingeniør ved Kontrollen med Jærnbaneanlæggene i
Jylland og Fyn. Som Følge af den efter Krigen 1864 stedfundne
Reduktion erholdt han 27. Jan. 1865 Afsked af Krigstjenesten, men 

fortsatte sin Gjerning ved førnævnte Kontrol, hvis Chef han blev
i 1867. I 1869 udnævntes han til Overingeniør ved Kontrollen og
tillige til Overingeniør for de nye Statsbaneanlæg, derunder
Dampfærgeanlæggene og den faste Bro over Limfjorden, og han blev
s. A. Justitsraad. I sin Stilling som Overingeniør var han Medlem
af Bestyrelsen for Havneanlægget ved Esbjærg 1871-74, af
Kommissionen af 1878 angaaende Kjøbenhavns Banegaards Udvidelse,
af Kommissionen af 1886 angaaende Ordningen af Jærnbaneforholdene 
i og ved Kjøbenhavn og af Kommissionen af 1888
angaaende Anlæg af Frilager og Frihavn ved Kjøbenhavn. 1. Okt.
1889 udnævntes han til Generaldirektør for Statsbanedriften, men
beholdt ved Siden heraf sin Virksomhed som Overingeniør ved
Statsbaneanlæggene. I 1893 frasagde han sig Justitsraadstitelen, og
fra 1. Avg. 1902 at regne entledigedes han som Generaldirektør,
men beholdt Stillingen som Overingeniør, som han endnu beklæder.

T. har saaledes i over 40 Aar været knyttet til det danske
Jærnbanevæsen, og i dette Tidsrum har han udfoldet en betydelig
Virksomhed ved samme, i det han har medvirket ved Anlæg af
Statsbaner, Dampfærger og Privatbaner til Værdier henholdsvis af
o. 100, o. 5 og o. 30 Mill. Kr. Under hans Generaldirektorat er
der ogsaa gjennemført flere vigtige og omfattende Jærnbanelove,
saaledes Lovene af 1892 og 1898 om Statsbanedriftens Ordning og
Loven af 1896 om Statsbanernes Taxter. -- Han ægtede 18. Sept.
1860 Hedvig Drejer (f. 28. Febr. 1842), Datter af Botanikeren
Salomon D. (IV, 334).

Tychsen, Fortifikations-Etaterne og Ingenieurkorpset 1684-1893.

V. E. Tychsen.



Tegner, Peter Wilhelm, 1798-1857, Søofficer, er født i 
Helsingør 15. Juli 1798. Han var Søn af Agent og Kjøbmand Isac
Wilhelm T. (f. 13. Dec. 1765 d. 4. Maj 1820) og Ellen Marie f.
Lund (f. 7. Okt. 1769 d. 26. Febr. 1813). T. blev Sekondlieutenant
i Marinen 1818, Premierlieutenant 1825, Kapitajnlieutenant 1834,
Kapitajn 1842, Kommandørkapitajn 1850 og Kommandør 1852. Strax
efter sin Udnævnelse til Officer lagde T. sig efter Studiet af
Mathematik, Astronomi og Navigation, i hvilke Videnskaber han naaede
et højt Standpunkt. Fra 1819-30 var han 5 Gange udkommanderet 
med Kadetskibet; 1833-41 var han Lærer i Mathematik og
Navigation paa Søkadetakademiet. I dette Tidsrum forfattede han
ypperlige Lærebøger: en elementær Geometri (1834) og «Navtisk 
Astronomi» (1845); sidstnævnte Værk gav han senere (1847)
værdifulde Tilføjelser; desuden skrev han jævnlig videnskabelige
Afhandlinger i «Arkiv for Søvæsen». 1841 var T. udkommanderet med
Linjeskibet «Christian VIII» i Nord- og Østersøen. Under den første
slesvigske Krig ledede han med stor Dygtighed Hærens
Troppetransporter; det var ham, der gav Impulsen til Bygning af den
endnu existerende Transportbaadstype, ligesom han ogsaa var den
første, der udarbejdede et Signalsystem for Transportskibe. Efter
Krigens Afslutning var T.s Helbred nedbrudt, hvortil et Fald fra
en Vogn i 1850 havde bidraget; han deltog dog endnu med Iver
i Udarbejdelsen af en Signalbog for Flaaden indtil 1854, da
Svagelighed tvang ham til at opgive sit Sæde i Signalkommissionen.
Herefter, trak han sig tilbage til sin Landejendom Paulinelyst ved
Snekkersten, hvor han -- der var en stor Blomsterven -- delte
sin Tid mellem Havekultur og meteorologiske Studier. Fra denne
Periode skriver sig en Afhandling om Orkaner, hvis klare, koncise
Stil blev stærkt rost. Han døde her 18. Febr. 1857. -- T., der
1850 blev Kommandør af Danebrog, ægtede 1826 Johanne Cathrine
Cecilie Christophersen (f. i Helsingør 17. Nov. 1802, d. 13. April
1875), Datter af Brygger Johannes C. og Bodil Christine f.
Rasmussen.

Tidsskr. f. Søvæsen 1857.
Erslew, Forf. Lex.

C. With.



Teilmann, Andreas, 1812-69, Genealog, blev født i Jydstrup 
Præstegaard 13. Juni 1812 og var Søn af Konsistorialraad Joh. Chr. 
T. i Tostrup og Uggerløse (d. 21. Dec. 1866) og Mette Margrethe
f. Teilmann (d. 16. Juli 1877). Han blev Student fra Roskilde 1831
og Cand. theol. 1837. Der var den Gang stor Overflod paa
theologiske Kandidater, og det varede derfor 8 Aar, inden han opnaaede
at blive personel Kapellan, og først 1851 fik han det lille Embede
som Sognepræst i Sønder Felding og Assing; forflyttedes der fra
1866 til Bredsten, hvor han døde 10. Marts 1869. I sine
Kandidataar syslede han meget med genealogiske Arbejder og udgav
Stamtavler over Familien Teilmann (1844) og Familien Neergaard (1845);
de ere udførte i den Lengnickske Stil, men maa dog for deres Tid
regnes for særdeles respektable Arbejder. Ligeledes samlede han
en Del Præsterækker, især for Sjællands Stift; disse bleve meddelte
i Hertz' «Efterretninger om gejstlige Embeder» (1863). -- T. blev
gift 10. Sept. 1852 med Anna Marie Lovise Jensen (f. 6. Okt. 1831
i Svendborg), Datter af Sognepræst til Brande Hans J. (d. 1865) og 
Anne Marie f. Nielsen (d. 1866). Enken blev gift 3. Avg. 1877 med
Kontorchef ved Orlogsværftets Lønningskontor Chr. Lund.

Erslew, Forf. Lex.
Elvius, Danmarks Præstehistorie 1869-84 S. 72.

Sofus Elvius.



Teilmann, Andreas Charles, 1723-90, Godsejer, økonomisk 
Forfatter, Søn af nedenanførte Amtmand Chr. Hansen T. og 1.
Hustru, er født paa Skrumsager i Dec. 1723. 1740 blev han
Student fra Roskilde Skole, men opgav snart Studeringerne for
Landvæsenet og opholdt sig hos Faderen, hvem han hjalp i hans
Amtmandsembede. Ved dennes Død (1749), ved hvilken Lejlighed han
forgjæves, søgte Amtmandsposten, arvede han Herregaardene
Nørholm, Lunderup og Agerkrog, hvilke Ejendomme han ved dygtig
Bestyrelse paa mange Maader forbedrede, i det han opdyrkede
store Hedearealer og forsynede dem med nye Bygninger, medens
han samtidig var en yderst human Godsejer mod sine Bønder; han
indførte nemlig af egen Drift over for dem mange Forbedringer,
som Proprietærerne ej vare pligtige til; saaledes blev f. Ex. i hans
Bønders Fæstebreve Hoveriet bestemt og fastsat med yderste
Nøjagtighed, ligesom han tilbød Fæsterne deres Gaarde til Arvefæste paa
meget lempelige Vilkaar. I en Piece fra 1767 udtalte han sig for
Stavnsbaandets Ophævelse. Alt dette forhindrede dog ikke, at han
ligesom mange andre i øvrigt for Bønderne varmtfølende
Godsejere paa den Tid optraadte som en skarp Modstander af de første
Forsøg paa Reformer til Bøndernes Frigjørelse, som Struensee
begyndte paa, i hvilken Anledning han 1771 udgav et Par mindre
Afhandlinger. Da Reformerne, der vare blevne afbrudte ved
Struensees Fald og havde hvilet under den Guldbergske Styrelse, atter
gjenoptoges, fandt de hos T. i Hovedsagen den samme Modstand,
skjønt han i flere vigtige Henseender vilde gjøre Reformpartiet
Indrømmelser og paa en vis Maade, som flere af hans Meningsfæller, 
stod paa et Mellemstandpunkt; saaledes vilde han tage Retten
og Pligten til at stille Soldater ud af Godsejernes Haand, ligesom
han foreslog at indskrænke Bøndernes Forpligtelse til at blive i et
vist Distrikt til fra det 14. til det 36. Aar, og disse Distrikter skulde
ej som hidtil følge Godsernes Grænser, men sammenlægges af flere
Sogne, hvorved Bønderkarlene fik en friere Stilling. Ogsaa ønskede
han, at Godsejerne skulde have fuldstændig Frihed til enten at
drive Bøndergaardene selv, forpagte dem ud eller fæste dem bort,
alt som man kunde enes om, imod at Bønderne til Gjengjæld skulde 
være uafhængige af Godsejeren og have Lov til at søge hen, hvor
de vilde. Men i det hele og store vedblev T. at være en
Modstander af Reformerne; særlig ivrede han mod Afløsningen af
Hoveriet, hvilken efter hans Mening vilde ødelægge Godsejerne uden at
hjælpe Bønderne.

T. var sikkert Reformpartiets talentfuldeste og behændigste
Modstander, han var skarp og slagfærdig i Polemikken, og hans
Indlæg ere skrevne i et klart og fortræffeligt Sprog, men han
henfaldt ofte til Spidsfindighed og var ej altid nøjeregnende med sine
Kampmidler, ligesom hans Afhandlinger ofte skæmmes ved heftige,
personlige og haanende Udfald, hvilket særlig gjælder om hans i
øvrigt velskrevne, i 1787 udkomne: «Anmærkning over O. L. Bangs
Afhandling om Bondestanden i Danmark». -- T., der 1751 var
bleven optaget i Adelstanden og 1777 var bleven Etatsraad, døde
ugift paa Nørholm 27. Juli 1790, i hvilket Aar hans Godser vare
blevne erigerede til Stamhus.

Nyerup, Lit. Lex.
Holm, Kampen om Landboreformerne.

C. E. A. Schøller



Teilmann, Andreas Charles, 1786-1852, zoologisk Dilettant, 
yngste Søn af Etatsraad Thøger Reenberg T. til Endrupholm 
(d. 1788) og Sophie Amalie f. Gersdorff (d. 1801), blev født
24. Juni 1786 paa Endrupholm. Han blev efter Moderens Død
Ejer af Kjærgaard ved Ribe, 1807 Lieutenant ved det jyske
Landeværn, 1810 Kammerjunker, 1821 Jægermester. 1820 foretog han en
naturvidenskabelig Rejse i Island, 1825 blev han Toldinspektør i
Christianssted paa St. Croix, fra hvilket Embede han blev entlediget
1833. 1829 blev han Hofjægermester. Ch. T. var gift 3 Gange:
1. (1808) med Margrethe Christine Elisabeth f. Wedelsparre (f. 1784
d. 1823), Datter af Kammerherre Ditl. W., 2. (1825) med Sophie
Dorothea f. Bardenfleth (f. 1803 d. 1826), Datter af Kontreadmiral
Joh. Fr. B. (I, 526), og 3. (1843) med Frederikke Dorothea f. Leschly
(f. 1817 d. 1889), Datter af Bogholder Fred. Werner L. T. døde
10. Dec. 1852. -- T.s litterære Virksomhed er -- med Undtagelse
af en Del i Blade og Tidsskrifter spredte Artikler, der til Dels
publiceredes anonymt eller under Psevdonymet «Anders Fisker» -- 
indskrænket til Skriftet: «Forsøg til en Beskrivelse over Danmarks
og Islands Fugle eller Haandbog i det danske Vejdeværk» 1. Afd.
(1823), et Arbejde, der er ganske uden videnskabelig Betydning,
men har spillet en vis Rolle i temmelig vide Kredse.

Erslew, Forf. Lex.

Jonas Collin. 



Teilman, Christian, 1743-1821, Præst, fødtes 14. Jan. 1743 
paa Hole, hvor Faderen, Hans T. (d. 1765), var Sognepræst;
Moderen hed Anna f. Brøsting (d. 1764). Han var ualmindelig tidlig
udviklet og fortæller selv, at han 12 Aar gammel var færdig til
at dimitteres. Han deponerede 1757 og fik Attestats 1762,
hvorpaa han maatte ud som Informator, til han 1771 udnævntes til
resid. Kapellan jpaa Modum. Nu kastede han, som 1770 havde
udgivet 1. Bind af Tullins samlede Skrifter, sig paa Landøkonomi
og valgte Frugttræavlen til sin Specialitet. Paa Kapellangaarden
anlagde han en betydelig Planteskole, og Bønderne i Præstegjældet
kom, om end ikke hurtig, til Erkjendelse af, at det lønnede sig
at dyrke Æbler. T. fik Landhusholdningsselskabets Guldmedaille
og udgav 1797 en «Anvisning til norske Frugttræskoler at anlægge
og vedligeholde». T. havde 1782 faaet Ventebrev paa Modum
Sognekald, men det varede længe, før det blev ledigt, og 1788
søgte og fik han Borge ved Frederiksstad, hvor han blev, til han
1791 kunde tiltræde Modum. Her anlagde han paa Præstegaarden
en dejlig Have, der endnu bærer Vidne om hans Flid. Han
resignerede 1813 og ofrede sig nu ganske for sine Plantninger.
Theologisk Interesse havde han ikke. Han var en Selskabsmand og
skal have været meget fornøjelig. «Comus fulgte ham til sidste
Øjeblik», 27. Okt. 1821. Han blev 1772 gift med Anne Elisabeth
Margrethe f. Finckenhoff, Enke efter Sognepræst Peder Midelfart i
Lom. Hun døde 30. Sept. 1806.

Den norske Nationalven 1821, S. 69 ff. 
C. Teilman, Anvisning til norske Frugttræskoler (Fortalen). 
Halvorsen, Norsk Forf. Lex.

D. Thrap.



Teilmann, Christian Hansen, 1689-1749, Amtmand, Godsejer, 
er født 31. Marts 1689 i Ribe, hvor Faderen, Hans Nielsen
T., der efter Traditionen stammede fra en fra Holland indvandret
Familie, der oprindelig var Teglbrændere, var Borger. Moderen,
Johanne Christensdatter Mulvad, ægtede 2. Gang Kjøbmand i Ribe
Anders Tarup, T. sendtes som Dreng i Skole hos Præsten i
Gjørding-Vejrup Mag. Peder Gjørding, der havde en Art
Opdragelsesanstalt for unge Mennesker, hvorfra han 1706 dimitteredes
til Universitetet; s. A. var han Respondens ved en Disputats paa
Elers' Kollegium, men synes snart at have opgivet Studeringerne
og taget Plads som Huslærer hos Landsdommer Thøger Reenberg
paa Ristrup. Efter en Udenlandsrejse 1711 blev han næste Aar
paa Reenbergs Anbefaling Kancellisekretær og ægtede 7. Okt. 1714 
dennes Datter Kirstine Marie (f. 7. Jan. 1688 d. 4. Dec. 1734),
hvorpaa han kjøbte Herregaarden Skrumsager. 1724 udnævntes han
til Amtmand over Lundenæs og Bøvling Amter, 1729 til Justitsraad
og 1746 til Etatsraad. 1742 ægtede han 2. Gang Marie f. Schultz,
Enke efter Stephan Nielsen Ehrenfeld (d. 1741), ved hvilket
Ægteskab han kom i Besiddelse af Herregaardene Endrupholm,
Nørholm, Lundenæs og Agerkrog. T., der roses som en dygtig
Landmand og en virksom Amtmand, døde paa Skrumsager 2. Jan. 1749;
hans Hustru var alt død 1746 (begravet 18. April).

O. Nielsen, Efterr. om Skadst Herred S. 133 ff.

C. E. A. Schøller.



Teisen, Niels Carl Gustav, f. 1851, religionsfilosofisk 
Forfatter. Han er født 23. Maj 1851 i Lunde Præstegaard ved Varde
som Søn af Sognepræst Marcus Peter T. og dennes 1. Hustru,
Pauline Christiane Gustava f. Holm. Kom 1863 i Nykjøbing
Kathedralskole, hvorfra han dimitteredes 1870. Det theologiske Studium,
som han slog ind paa, tilfredsstillede ham ikke ret, men saa meget
»mere opfyldtes han af Søren Kierkegaard, hvis Skrifter han i sine
sidste Studenteraar fik fat paa; ligeledes hørte han Rasmus Nielsen,
Brøchner og Heegaard. Efter at have taget theologisk
Embedsexamen 1875 underviste han ved kjøbenhavnske Skoler, indtil han
i 1878 blev ansat som Timelærer ved Odense Kathedralskole. Han
udnævntes fra April 1879 til Adjunkt og ægtede 18. Maj 1880
Ingeborg Andrea Berg, Datter af afdøde Sognepræst til Hem og Sem
Andreas Høier B. og Louise Charlotte Birgitte f. Oppermann.

T. er som religionsfilosofisk Forfatter stærkt paavirket af Søren
Kierkegaard og af de nyere engelske religiøse Tænkere. Med den
første har han sit Stade i Kristendommens Aabenbaringstro, selv
om hans Resultater ikke alti4 stemme med Kirkelæren. Han har
gjennem Oversættelser og Tidsskriftsartikler spredt Kjendskab til
den nyeste engelske kristne Tænkning, repræsenteret ved Henry
Mansel, A. J. Balfour, G. J. Romanes og Benjamin Kidd. I
Anledning af Martensens og senere Høffdings Opfattelser af Søren
Kierkegaard udsendte han smaa Afhandlinger (1884 og 1893). 1903
udkom hans Skrift «Om S. Kierkegaards Betydning som kristelig
Tænker». Af hans øvrige Skrifter maa nævnes: «Læren om
betinget Udødelighed» (1889), «Filosofiske Overvejelser» (1891) og
«Om evig Fortabelse, en Traktat om de sidste Ting» (1901).

H. O. Lange.



Teller, Carl Philip, f. 1860, Civilingeniør. T. er Søn af 
Kunstdrejermester Carl Friederich T. og Magdalene Jacobine f.
Frantzen og blev født 9. Juni 1860 i Kjøbenhavn. 1875 tog han
Realafgangsexamen ved Efterslægtselskabets Skole og Aaret efter
Adgangsexamen til Polyteknisk Læreanstalt og blev 1882
polyteknisk Kandidat i Ingeniørfaget. Efter et Par Maaneders
Virksomhed ved Brolægningsvæsenet i Kjøbenhavn blev han 1882 ansat
som Ingeniørassistent ved Kjøbenhavns Havnevæsen, hvor han særlig
beskæftigedes med Arbejderne ved Refshaleøen og paa Reden,
derunder Frihavnen, og hvorfra han gik over i sin nuværende Stilling,
i det han fra 1. Febr. 1898 udnævntes til Professor i Vandbygning
ved den polytekniske Læreanstalt. Ved Siden af sin betydningsfulde 
Embedsvirksomhed har T. arbejdet som praktisk Ingeniør,
bl. a. assisteret Havnevæsenet med Projekteringen af Spærredæmningen 
i Kalvebodstrand, udført Projekt til en Udvidelse af Havnen
ved Rønne og paa Statens Vegne ført Tilsyn med forskjellige
Arbejder ved Hundested Havn. Han er Medlem af en af Ministeriet
for offentlige Arbejder nedsat Kommission om Øhavnes
hensigtsmæssige Anvendelse og har foretaget mindre Rejser i Evropa for at
studere Vandbygningsvæsen. 1891-99 var han Medlem af
Teknisk Forenings Bestyrelse, og siden 1900 er han Medlem af
Gjentofte Sogneraad og Formand for dets Vandværks- og Vejudvalg. -- 
23. Maj 1890 ægtede han Elvina Julie Augusta Krone-Fagerlund,
Datter af Tømmermester Benander K.-F.

Alfred Lütken.



Temler, Christian Friederich, 1717-80, Bogsamler. 
Han fødtes 20. Marts 1717 i Zerbst og var Søn af Sadelmager
Christian Demler. 1751 blev han ansat som Gehejmekancellist ved det
tyske Kancelli, blev 1760 Sekretær og 1764 Kancelliraad. Udnævnt
1768 til Legationsraad ledsagede han Kongen paa dennes
Udenlandsrejse og blev i England kreeret til Dr. juris. I Dec. 1770
blev han Sekretær i Departementet for de udenlandske Affærer,
hvilket Embede han, der 1773 udnævntes til Etatsraad, beklædte
indtil sin Død, 24. Maj 1780. T. var en stor Bogsamler; hans
Bibliothek indeholdt fremragende Sjældenheder, af hvilke flere paa
Avktionen efter ham kom til det kongl. Bibliothek, der ogsaa
erhvervede hans smukke Samling af Stambøger og Collectanea til
de slaviske Sprog. Selv var han ikke synderlig produktiv, i
Videnskabernes Selskabs Skrifter (XII) offentliggjorde han en Afhandling
«Om Spor af en Overensstemmelse mellem det illyriske og celtiske 
Sprog i de nordiske og øvrige Mundarter, som komme af dem
begge» samt en Afhandling om Krudtets og Bøssens Opfindelse.
T. var 2 Gange gift: 1. (23. Avg. 1769) med Lucia f. Haas (f. 22.
Okt. 1733 d. 20. Dec. 1770), Enke efter Hofkonditor Carl Friedrich
Strauss fra Altenburg (f. 1723 d. 1767); 2. (22. April 1772) med Sophie
f. Junge (f. 20. Nov. 1711 d. 12. Dec. 1776). Begge Ægteskaber
vare barnløse, og hans anselige, ved begge Giftermaal erhvervede
Formue tilfaldt Slægtninge efter hans 2. Hustru.

Der Deutsche Herold 1893, Nr. 1.

Louis Bobé.



de Tengnagel, Fabritius, s. Fabritius de Tengnagel (V, 38 f.).



Terkelsen, jvfr. Therkelsen.



Terkelsen, Søren, --1656(57?), Oversætter, om hvis Herkomst 
intet vides, var omtrent fra 1624 ansat som Mønsterskriver
ved Militæret. 1628 blev han Renteskriver, 1629 Underskriver ved
Klædekammeret, 1630 Kammertjener (Sekretær) hos Christian IV
og 1633 Tolder paa Elben i Gluckstadt, hvor Kongen den Gang
lod oprette en ny Toldopkrævning. Af Kongens Breve fremgaar,
at han her benyttede T. til en Mængde, ogsaa private, Kommissioner, 
især i de første Aar indtil 1636, da det viste sig, at T.s
Embedsførelse var alt andet end ulastelig. I Christian IV's Breve
hedder det: «Jeg formente, at Hans Jensen, som er Tolder i
Glückstadt, var ene en Skjælm, men den Tid jeg kom der hen, da
befandt jeg dem begge at være lige gode.» H. Jensen blev afsat,
men T., som bl. a. overbevistes om at have ladet sig bestikke med
700 Dlr. af en af Værkmestrene, blev dog i sit Embede og ægtede
24. Marts 1639 Elsebe, Datter af Renteskriver Christoffer Iversen.
1646 gik han af, men synes dog et Par Aar endnu at være bleven
boende i Glückstadt, uagtet han allerede 1647 paa Ansøgning blev
fritagen for borgerlig Bestilling og Indkvartering, i hvilken dansk
Kjøbstad han maatte bosætte sig. Siden var han maaske en kort
Tid Christen Skeels Ridefoged paa Vallø, boede 1649 i Kjøge og
flyttede mulig til Slangerup, hvor han 1653 pantsatte en Gaard.
Sine sidste Aar synes han at have tilbragt paa Lyngbygaard i
Skaane, hvor han maaske ogsaa er død 1656 eller først i 1657.

T.s Omstændigheder maa have været ringe, at dømme efter
Tonen i hans Ansøgninger til hans Beskytter, den kongl. Sekretær
Otte Krag, og til selve Kongen om en eller anden Benaadning,
da han «snart ikke haver mere tilovers at føde Hustru og Børn 
med», eller om Afregning paa resterende Løn og Fordringer for
Leverancer til Rigens bedste, hvilke i øvrigt for største Delen vare
ham overdragne af hans Svigerfader og Svoger. Naar han her
beraaber sig paa lang og «tro» Tjeneste, maa dette jo, efter hvad
vi vide, ikke tages saa ganske efter Bogstaven, og derpaa beror
det vel ogsaa, at der af Fordringer paa 18000 Rdl. først 1662
tilstodes hans Arvinger et Beløb af 200 Rdl. Endnu efter T.s Død,
da hans Enke 1659 maatte anlægge Sag mod Bogføreren Jørgen
Holst, der skyldte et Restbeløb for «Astreæ Historier og Viser»,
undskylder hun sig med, at hendes Kreditorer trænge hende haardt.
Til sin egen Slægt stod T. i et daarligt Forhold. Hans Svoger
Iver Christoffersen klager i Anledning af en Arrest i hans Gods for
paastaaet Gjæld over, at T. «med Uret og falsk Angivende agter
at fordærve ham», og selv beklager T. sig til Kongen over sin
Broder Peter, som ogsaa boede i Gluckstadt og efter hans Afrejse
der fra Byen havde gjort Udlæg i hans Ejendom.

Det er hverken overlegen Begavelse eller omfattende Dannelse,
der har skaffet T. en Plads i vor Litteraturs Historie; sandsynligvis
var han ikke engang nogen studeret Mand. Ydre Forhold bragte
ham til at lægge sig efter de 2 fremmede Sprog, som den Gang
vare de vigtigste i det praktiske Liv, Tysk og Hollandsk, og da
han var et kvikt og livligt Hoved, førte Sprogene ham over til
Litteraturerne. For at øve sig i Tysk begyndte han i sin tidlige
Ungdom fra dette Sprog at oversætte d'Urfés store Hyrderoman
«Astrée», det Værk, som fremfor noget andet skaffede
Renæssancens nye verdslige Elskovs- og Prosadigtning Indgang over hele
Evropa. Først 1645-48 offentliggjorde han dog sin Oversættelse
af den uhyre Romans 1. Del, og videre kom han ikke; Bogen
synes ingen synderlig Afsætning at have fundet her hjemme.

Den danske Digtning stod endnu ved Begyndelsen af det 17.
s Aarhundrede paa et halv middelalderligt Standpunkt, og
Reformationen havde end mere indskrænket den til blot religiøs og moralsk
Poesi i Salmer, Skolekomedier, Læredigte og Lejlighedsvers.
Folkevise- og Rimkrønnikestilen uddøde med Lyskander; Arrebo havde
begyndt en metrisk Reform i moderne Aand og omplantet det
første betydelige Renæssance værk; men dette henlaa endnu ukjendt
i Haandskrift. Samtidig havde imidlertid Trediveaarskrigens Storme
ført Renæssancens Spirer over Holland op til Tyskland, «og det
frugtbringende Selskab» samt Opitz og hans Disciple havde bragt nyt
Liv og en ny, verdslig Aand ind i den tyske Digtning. Det var 
denne Aand, der slog T. i Møde, da han 1633 blev forflyttet til
Danmarks Sydgrænse, hvor hans Embedsvirksomhed som Tolder
paa Elben bragte ham i livlig Forbindelse med Udlændinger og
med den store Handelsstad Hamborg, som den Gang stod under
dansk Højhed og var et Hovedsæde for den nye Digtning. Her
levede Digterne Fleming, Schwieger, Grefflinger, Ph. v. Zesen og,
som Præst i Wedel mellem Hamborg og Glückstadt, Joh. Rist, der
nød en overordentlig Anseelse. Til de 2 sidste saa vel som til
adskillige Smaapoeter af anden Rang stod T. i personligt Forhold,
som det fremgaar af hans Fortaler og deres Æredigte til hans
Værker, uden at han dog, som man har ment, blev agtet værdig til
Optagelse i Rists «Elbschwanenorden» eller noget andet af Tidens
smaa tyske Digterselskaber. Hans tyske Venner henvendte hans
Opmærksomhed paa deres Læremester Opitz, paa Nürnbergeren
Harsdørffer og den hollandske Læredigter Gats; men synderlig videre
naaede hans poetiske Synskreds heller ikke.

T.s litterære Virksomhed falder væsentlig i de 10 Aars Otium,
efter at han havde opgivet sit Embede, og rimeligvis har han
derigjennem søgt at bøde paa sine daarlige Formuesomstændigheder.
Før den Tid havde han foruden «Astrea» kun udgivet en Oversættelse 
af Strasburgeren Moscherosch's moraliserende Prosaarbejde «En
tro Faders kristelige Sjælegave» (1645). Men mellem 1648-53
fremkom det af hans Værker, som fik den største Betydning, «Astreæ
Sjungekor», 1.-3. Snes, en Efterligning af de den Gang i Tyskland
almindelige Visebøger, af hvilke navnlig Rist havde udgivet flere.
Medens T.s Oversættelse af Romanen «Astrea» ikke vandt
Indgang, synes de indlagte Elskovssange at have slaaet an, og han
fandt da paa at oversætte nye tyske Visetexter til samme og siden
ogsaa til andre Melodier. Indholdet var væsentlig Hyrdeviser efter
Rist og folkelig-gemytlige Gadeviser efter Lybekkeren Gabriel
Voigtländer, Hoftrompeter hos den udvalgte Prins Christian og Prinsesse
Magdalene Sybille, der 1642 i Sorø havde udgivet en Samling af
sine tyske Viser. I de senere «Snese» tilkom Sange af Opitz,
Grefflinger o. a. Gjennem dette Arbejde lykkedes det T. at synge
den tyske verdslige Renæssancelyrik ind i bredere Kredse og
fortrænge Middelalderens uddøende Folkesang og Reformationens
Salmer. Fra nu af blev Hyrde- og Gadevisetonen herskende ned til
og over Kingo, hvis «Aandelige Sjungekor» i Titel som i
Melodivalg søger Tilknytning til T.s populære Samling.

End videre overførte T. en stor Del Salmer af Rist, dels i 
den efter hans Død udgivne Oversættelse af «Hr. Joh. Rists
Passions viser» (1661), dels i en stor utrykt Samling Advents- og
Julesalmer, et Slags religiøst Modstykke til Sjungekoret, der ogsaa
optager enkelte Salmer af andre tyske Digtere, af Arrebo og endelig
nogle selvdigtede Bibelparafraser. 1656 udgav han en Oversættelse
af Opitz' idylliske Digtning «Det rolige Bondelevned og
Agermandens Lyst», som for Resten en halv Snes Aar i Forvejen var
oversat af den senere Præst paa Fyn Bertel Wichmand, T.s eneste
Forgænger i Arbejdet paa at omplante tysk Renæssancedigtning til
Danmark.

I en helt anden Stil, den gamle Rimkrønniketone, skrev T.
Vers til et Billedværk, «Regum Daniæ icones», udgivet af den
driftige Boghandler Jørgen Holst. Det var Gjengivelser af de
bekjendte vævede Kongetapeter paa Kronborg med Rim af Jon Venusin
og Iver Bertelsen, hvilke Holst i en senere Udgave lod erstatte ved
nye tyske Kongerim af Frederik III's Hofpoet Ad. Fr. Werner,
oversatte paa Dansk af T.

Endelig gjorde denne sine Landsmænd bekjendt med den
ansete hollandske Læredigter Jacob Gats, som hørte til Opitz' og
Tyskernes litterære Mønstre. Af ham oversatte T. 2 rimede
bibelske Fortællinger, om «Jacobs Giftermaal med Lea og Racheb
(1653) og «Grund-Giftermaal ... mellem Adam og Eva» (1656),
samt s. A. det bukoliske Digt «Galathea eller Hyrdeklage», noget
forkortqt og lokaliseret som «Daphnis' Natteklage over Galatheæ
Ubestandighed». Længe efter T.s Død udkom 1675 «Den
kristelige Hustru», Oversættelse af en Afdeling af Cats' store Læredigt
om Ægtestanden.

T. «giver sig intet ud for nogen Poet», og at han heller
ikke var det, fremgaar tilstrækkelig af hans faa originale Salmer
og Tilegnelsesdigte. Skjønt han som alle Tidens Digtere lægger
stor Vægt paa Sprogopdyrkelse og udtaler sig derom i sine Forord,
ere hans Vers dog hverken rene eller lette; Wichmand overgaar ham
i Gjengivelsen af tyske Digte, og Iver Bertelsen er heldigere i at
træffe Rimkrønniketonen, medens Arrebo havde et langt videre og
friere Blik paa Renæssancebevægelsen i Poesien. T.s Syn naaede
som sagt paa intet Punkt ud over den 1. Schlesiske Skole og dens
romanske og hollandske Mønstre, og selv over for disse øvede han
ingen synderlig Kritik. Det var ikke de virkelige lyriske
Naturbegavelser som Schwieger og Fleming, han rettede sin
Opmærksomhed paa, men mere Rimere som Rist og Voigtländer, og man kan 
derfor ikke ubetinget paaskjønne hans utrættelige Flid og Iver for
at gjøre dem bekjendte hos os. Denne Iver fremgaar ogsaa af
den lange Fortegnelse over paatænkte Oversættelser, deriblandt flere
Hyrderomaner, som han giver i sine Skrifter. For Sangdigtning og
Lyrik i det hele blev hans Indflydelse bestemmende i hans Samtid
og den nærmeste Eftertid, især ved Indførelsen af den fade
Hyrdestil og den ofte platte Gadevisetone.

Moller, Cimbria lit. II. 
Paludan, Renaissaricebevægelsen i Danm. Lit. S. 184 ff. 
Danske Saml. 2. R. IV, 261 ff. 
Personalhist. Tidsskr. 3. R. IV, 273 ff.
Stolpe, Dagspressen i Danm. I, 172 ff.

J. Paludan.



Terkildsen (Thorkilsen), Niels, --1553, Kannik, 
stammede sandsynlig fra Ribe og forekommer 1513 som Christian II's 
Kapellan, da han fik kongl. Præsentation paa Thoreby Kirke paa
Laaland. 1514 anbefalede Kongen ham til et Kanonikat i Ribe, som
han dog først senere synes at have tiltraadt. 1517 nævnes han
som Skriver paa Kjøbenhavns Slot. 1520 kalder han sig selv Præst
og Kannik i Kjøbenhavn, da han paa Kongens Vegne oppebar et
Laan af Abbeden i Aas Kloster; men for øvrigt fik han snart efter
pavelig Tilladelse til at afstaa det nævnte Kanonikat til en anden.
S. A. optog Kongen denne sin «Skriver» i Adelstanden og
skjænkede ham Skjold og Hjælm «paa Grund af hans Fortjenester af
Kongen og Riget». S. A. forlenedes han med St. Jørgens Gaard
ved Grenaa. 1521 træffes han som Kongens Tolder paa Falsterbo,
da han fik Kvittering for oppebaaren Told, Sise, Sagefald m. m. -- 
Skjønt han synes at have været meget indgaaet med Christian II,
delte han dog ikke Skæbne med denne. 1525 mødte han, forsynet
med Anbefaling fra Frederik I, til «Protestats» i Ribe Kapitel,
hvilket var et Tegn til, at han fremtidig vilde residere ved
Domkirken som Kannik, hvad han ogsaa synes til Stadighed at have
gjort, og 1528 kjøbte han en anselig Ejendom i Ribe. Dog fik
han 1529 kongl. Præsentation paa et Vikariat i Hellig tre Kongers
Kapel i Roskilde med Tilladelse til at bo i Kjøbenhavn eller Ribe
eller andensteds mod at lade Tjenesten besørge af en anden. Siden
boede han i mange Aar i Ribe, hvor han indtog en anset Stilling
og roses som en from og klog Mand. Han døde 20. Juni 1553.
Efter Reformationen havde han giftet sig; men hans Børn synes
ikke at have arvet hans Adelskab. Hans Enke, «Kirsten
Nielskone», ægtede siden en Borger, Knud Lassen i Ribe.

Terpager, Ripæ Cimbr. S. 123 f. 
Ny kirkehist. Saml. I. 
Rørdam, Kbhvns Kirker og Klostere S. 146 f. 
Kinch, Ribe Bys Hist. II, 51 f. 

H. F. Rørdam.



Termansen, Niels Jokum, 1824-92, Bonde og Politiker,
blev født 15. Marts 1824 i Vejen Sogn, lige nord for Kongeaaen,
og var Søn af Toldbetjent Terman T. (f. 1792 d. 1828) og Kustru,
Kjerstine Marie Sørensdatter (f. 1794 d. 1866). Fra sin lidlige
Barndom blev han opdraget hos sin Moster, en alvorlig, religiøs og
viljestærk Kvinde, som var gift med en Gaardmand i Nabosognet
Læborg, men selv barnløs. Hun omfattede ham med moderlig
Kjærlighed og paatrykte hans Karakter et stærkt Præg. Han blev vel
oplært, skjønt han kun gik i en tarvelig Almueskole, fik tidlig Lyst
til Læsning, lærte endog Tysk og brugte sine faa Skillinger til
Bogkjøb. Som ung Mand fik han af Sognepræsten Fuglede Øjet
aabnet for Historie og Digtning, blev tidlig politisk vakt ved
Læsning af «Fædrelandet» og «Danevirke», men især ved at overvære
Festen paa Skamlingsbanken 1844, hvor Grundtvigs Tale gjorde
dybt Indtryk paa ham. Religiøs vakt blev han først 1846, da han
som Soldat laa i Kjøbenhavn, og endelig af V. Birkedal, som da
var Præst i Sønder Omme. Ogsaa fik han i disse Aar sin stærke
Trang til Kundskab og Dannelse nogenlunde tilfredsstillet ved at
besøge de offentlige Møder paa Rødding Højskole, i det han
vandrede 3-4 Mil frem og igjen tilbage paa én Dag for at komme
der; hans Ønske om at blive Elev var der nemlig ikke Raad til
at opfylde. 1849 gjorde han Tjeneste ved Fæstningsartilleriet i
Fredericia og 1850-51 ved et Magasin i Flensborg, men fik aldrig
Lejlighed til personlig at deltage i en Kamp for Fædrelandet, hvad
han hjærtelig attraaede. Derimod lærte han i Flensborg sin senere
Hustru at kjende, Katrine Marie Magdalene Nielsen, en
Haandværkerdatter fra Løgumkloster (f. 31. Juli 1826).

Han overtog i Efteraaret 1853 sine Plejeforældres lille Gaard
og giftede sig kort efter (9. Dec.). Ogsaa blev han valgt til
Sogneraadet og var Medlem heraf i 5 Aar, indtil han 1858 -- nærmest
efter S. Høgsbros Raad til Vælgerne -- valgtes til Folketinget for
Ribe Amts 4. Kreds. Her gjenvalgtes han uafbrudt indtil 1878,
i Regelen ved Kaaring -- ligesom ogsaa 1864-66 til Rigsraadets
Folketing; da et nyt Gjenvalg syntes usikkert, fik hans politiske
Venner ham 1878 valgt ind i Landstinget, hvor han sad i 8 Aar.
At søge Valg 1890 afslog han. Allerede 1866 og flere Gange senere
fik han Tilbud om at blive Højskoleforstander, men afslog det,
skjønt han utvivlsomt var saare vel skikket dertil, fordi hans
Vælgere ønskede at beholde ham som deres Rigsdagsmand, og han
fandt det da at være Pligt at blive. Derimod overtog han 1884 
Stillingen som Branddirektør og levede siden, indtil sin Død, i
Holsted (lidt nærmere ved Ribe), hvor han ved Venners
Sammenskud blev i Stand til at bygge sig et Hus.

Som Folketingsmand holdt han sig i de første Aar uden for
Partierne, skjønt han i Regelen stemte med Venstre, saaledes 1861
for en Længdebane gjennem Midtjylland: en Tid lang hørte han
dog til Mellempartiet «de uafhængige», men fandt det ikke
ensartet nok. 1864 stemte han imod Freden og i de 2 følgende Aar
mod enhver alvorlig Ændring af Junigrundloven. Efter dens
Gjennemsyn 1866 sluttede han sig til «det nationale Venstre», der jo
nærmest faldt sammen med Grundtvigianerne, og han var siden et
af Partiets mest fremragende Medlemmer. Han fik Sæde i
Forsvarsudvalget og kæmpede for Almenvæbning med Mandskabets
Uddannelse i Lejr, fremfor det sløvende Garnisonsliv; ogsaa talte
han med Varme imod Tankegangen: «Hvad kan det nytte?». Da
hans Parti 1870 gik sammen med de andre Venstregrupper til «det
forenede Venstre», trak han sig tilbage der fra, fordi det i hans
Øjne var en «falsk Alliance», og han i det hele nærede Tvivl om
de store Partiers indre Berettigelse. En Tid lang gik han sammen
med de saakaldte «nationale Løsgængere», hvortil flere af Tingets
bedste Mænd hørte. Han misbilligede afgjort Venstres
Stormløb imod Ministeriet for at komme til Magten, betegnede
Finanslovens Nægtelse som et tveægget Sværd og mente, at man ikke
burde søge at fremtvinge den parlamentariske Statsskik, men give
Tid til dens rolige Udvikling; paa den anden Side datilede han
lige saa skarpt Ministeriets Adfærd for at beholde Magten og
formanede begge Parter til at vise Eftergivenhed. Som
Landstingsmand stemte han igjen sammen med Venstre og talte med Kraft
imod Ministeriet, medens han bittert dadlede Venstre for dets
Ligegyldighed for Forsvarssagen og særlig for Landets Befæstning. I
begge Henseender talte han dog for døve Øren, og hans Opfattelse
af de politiske Forhold i disse Aar var meget mørk, ligesom han
med stor Bekymring saa paa Fædrelandets Fremtid under den
heftige indre Strid.

De Spørgsmaal, der under hans Rigsdagsliv særlig optoge ham,
vare Kirke- og Skolesager, og som en ægte Grundtvigianer var han
en ubetinget Hævder af fuld Frihed paa disse Omraader. Han
ventede sig alt godt af Friheden og intet godt af Tvang; i hvert
Fald burde Friheden i alle Forhold være Regel og Tvang kun en
Nødhjælp. Frihed var ogsaa efter hans Mening det bedste Middel 
til igjen at raade Bod paa de Misbrug, der vilde blive gjorte af
den. Særlig fremhævede han Forældrenes Ret til at sørge for deres
Børns Oplærelse og vilde ikke erkjende, at Skoletvangen (efter
Anordningen fra 1814) havde baaret nogen synderlig Frugt. Han
var en varm Tilhænger af Folkehøjskolen og ønskede den lærde
Skoles Undervisning ført ind i et mere folkeligt Spor, paa
Grundlag af det gammelnordiske Aandsliv. Med Hensyn til Kirken var
han imod Saadanne ydre Ordninger som et Kirkeraad, fordi
kirkelige Spørgsmaal ikke maatte afgjøres ved Flertals Overmagt, og
det var saare betegnende for hans Opfattelse af Frihedens Begreb,
at han lagde større Vægt paa, om Menigheden kunde faa Ret til
at vrage den Mand, den ikke ønskede at4 faa til Præst, end om
der skulde gives dens Flertal Ret til at vælge den Mand, det
maatte foretrække. Allerede 1864 var han med at foreslaa en Lov
om fri præstelig Virksomhed inden for Folkekirken, og han kæmpede
i en Række Aar sammen med S. Høgsbro for at skaffe dem, der
havde løst Sognebaand, Ret til at bruge deres Sognekirker saa
vel som for Oprettelsen af Valgmenigheder; 1873 var han Medlem
af Fællesudvalget om den sidstnævnte Sag. Han fik Sæde i den
store Kirkekommission 1868-70 og forstod fuldt ud at hævde sin
Plads, i det han med Dygtighed og Veltalenhed optraadte som
Frihedens Talsmand over for Præsteskabets ypperste Ordførere. Bl. a.
gjorde han gjældende, at Dannelsen af et Kirkeraad ikke vilde
tjene til at udfylde, men tvært imod til at udvide Kløften mellem
de forskjellige Retninger inden for Folkekirken, ja rimeligvis
medføre et stort og ulægeligt Brud. End videre tog han Ordet for
Frihed til at indgaa borgerligt Ægteskab, men vilde heller ikke i
dette Forhold have nogen Tvang indført.

Der er endnu en Side af T.s offentlige Virksomhed, som maa
stærkt fremhæves; thi var den end ikke den vigtigste, var den
maaske dog den ejendommeligste. Det var hans Virksomhed som
Foredragsholder, fortrinsvis over historiske Æmner, og den foregik
dels paa Højskoler og i Foredragsforeninger, dels paa Kirke- og
Skole- eller almindelige Folkemøder rundt om i Landet. Han viste
nemlig her ikke alene et grundigt Kjendskab til Historien, hvad
der skaffede ham Navnet «Danmarks lærdeste Bonde» -- han
studerede ogsaa baade engelske og tyske Forfattere --, men vakte
desuden baade Almuesfolks og dannede Tilhøreres Beundring ved
sit aandfulde Syn og sit Foredrags smukke Form; det traadte særlig
for Dagen, da han 1871 fulgte med V. Birkedal til Norge og der 
gjentagne Gange talte for helt ukjendte Kredse, der bleve lige saa
betagne af denne veltalende Bonde, som Tilfældet saa tit var i
Danmark. I «Dansk Folketidende» og «Nordisk Maanedsskrift»
optoges ikke faa Foredrag eller Afhandlinger; særskilt udgivne ere
«St. St. Blicher» (1868; 3. Udg. 1891), «Abraham Lincoln» (1893)
og «Foredrag og Optegnelser» (1894). Meget interessant er en
Række Breve om vore politiske Forhold fra Aarene 1870-90, som
meddeltes i «Dansk Kirketidende» 1892.

Endelig bør det nævnes, at T., uden at være nogen særlig
dygtig Landmand, dog drev sin Gaard flittig og ordentlig samt
baade forbedrede dens Jorder og fik Tid til Haveanlæg og
Træplantning. Han døde 9. Maj 1892. Alle vare da enige om, at
han i vort offentlige Liv havde været en ren og ædel Skikkelse,
gjennemtrængt af ægte Frisind og varm Fædrelandskærlighed samt
af urokkelig Sanddruhed og Selvstændighed. En Mindesten rejstes
for ham 5. Juni 1893 i Skibelund Krat.

P. Bjerge, Den jydske Bonde N. J. T. (1892). 
Højskolebladet 1892, Nr. 34 f. 
Jylland 1892, S. 280 ff. 
Den danske Højskole 1902, S. 46 ff.

Emil Elberling.



Terpager, Lars, 1684-1772, Præst, Søn af ndfr. anførte Præst 
Peder T., blev født i Ribe 28. Febr. 1684. Han blev Student fra
Ribe Skole 1702 og fik strax Kommunitetet, i det han blev
«Exercitiarius» ved den vældige Disputator Mag. Hans Beens (II, 33)
Bord. Aaret efter kom han ind paa Borchs Kollegium og boede
her i 5 Aar. I sine Disputatser ved Kollegiet behandlede han
Æmner af den kirkelige og nordiske Arkæologi. 1706 tog han
Attestats. 1708 rejste han udenlands. Over Hamborg, hvor han
var Gjæst hos den berømte Dr. Joh. Alb. Fabricius, drog han til
Utrecht for at studere under Hadr. Reland. Under hans Ophold her
blev det ham af daværende Professor, Stiftsprovst Chr. Worm,
tilbudt at blive Huslærer for Gehejrrieraad Niels Krags (IX, 439) ældste
Søn. Ved Slutningen af 1708 rejste han derfor tilbage til
Kjøbenhavn og tiltraadte denne Plads. 3 Aar opholdt han sig i sin Elevs
Hjem og drog derefter i 1711 til Udlandet med ham som hans
Hovmester. Gjennem Tyskland drog T. paa ny til Utrecht. Her
holdtes paa den Tid den store Fredskongres, hvorved der blev
Lejlighed til at lære adskillige af Tidens Berømtheder at kjende.
Fra Utrecht gjordes en Afstikker til Krigsskuepladsen i Brabant.
Derefter gik Rejsen mod Slutningen af 1712 over Utrecht til
London. Her modtoges Budskabet om Gehejmeraad Krags Død i Febr. 
1713. Opholdet i Udlandet blev derved brat afbrudt. I Tønning
fik de hjemvendende Lejlighed til at faa Avdiens hos Kong
Frederik IV. Den unge Krag døde imidlertid i Kjøbenhavn Aaret efter
Hjemkomsten.

T. boede nu i Bispegaarden i Kjøbenhavn hos sin Velynder
Biskop Chr. Worm indtil 1720, da hans afdøde Elevs Moder
(Søhelten Niels Juels Datter) kaldede ham til Sognepræst i Mern (ved
Præstø), hvor han derefter virkede i henved 52 Aar til sin Død,
22. Marts 1772. Han blev Herredsprovst 1730, men nedlagde paa
Grund af sin høje Alder Provsteembedet 1766. Aaret efter, at han
var bleven Præst, ægtede han Anna Schytz (f. 13. April 1698 i
Hjembæk, d. 1. Avg. 1746), Præstedatter fra Snesere. Ved en
ulykkelig Ildebrand i Febr. 1727 mistede han næsten alt det, han ejede,
og hans store, trykte og utrykte, Samlinger bleve et Rov for Luerne.
T. var nemlig en Præst af betydelig Lærdom og var fra tidlig
Ungdom en stor Elsker af danske Antikviteter. Baade her hjemme og
i Udlandet havde han beriget sine Samlinger. Bl. a. lykkedes det
ham i Utrecht at erhverve en stor Del Haandskrifter henhørende
til dansk Historie og efterladte af Marcus Meibom (XI, 216).
Heldigvis henlaa nogle af disse Sager hos T.s Fader i Ribe og undslap
saaledes Ildebranden i Mern. Det meste af disse sørgelige Rester
skjænkede han til det kongl. danske Selskab for Fædrelandets
Historie og Sprog, hvorfor han 1748 optoges som Medlem i Selskabet.

Kbhvns Adresseavis 1772, Nr. 78. 
Langebekiana S. 61 ff. 
Werlauff, Det kongl. danske Selskab S. 30. 34. 
Nyerup, Lit. Lex.

A. Jantzen.



Terpager, Peder, 1654-1738, historisk Forfatter, 
er født 22. Maj 1654 i Ribe og vedblev gjennem hele sit lange Liv at være
knyttet til denne By. Hans Fader var Kjøbmand og Raadmand
Niels Pedersen T., Moderen Maren Rasmusdatter Harboe. Efter
at have gaaet 2 Aar i den danske Skole kom han 1662 i den
latinske Skole i Ribe og blev Student her fra 1674. I Kjøbenhavn
boede han i Huset hos Professor Oluf Borch, der tillige var hans
Privatpræceptor; men kun i 2 Aar var han borte fra sin Fødeby.
I 1676 tog han baade filosofisk og theologisk Examen og blev s. A,
ansat som Konrektor ved Skolen i Ribe. Aaret efter udgav han
sit første Skrift, en latinsk Skolebog, som vistnok nu er fuldstændig
tabt, og blev af Oluf Borch kreeret til Magister. 1684 blev han
Vicelektor ved Ribe Domkirke og overtog selv Lektoratet 1687.
Med denne Stilling var forbundet Embedet som Sognepræst i Vester 
Vedsted, og 3. Søndag i Advent 1687 prædikede han første Gang
for denne Menighed; paa samme Søndag 50 Aar efter tog han
Afsked med den. I den mellemliggende lange Aarrække havde
han udfoldet en flittig Forfattervirksomhed, der væsentlig havde
Historien, navnlig Ribe Bys Historie, til Æmne. Han udgav 1702
en Samling Indskrifter fra Ribe, fortsatte og udgav 1704 Byens
ældre Bispekrønniker og tog ligeledes Ribes Bispehistorie til Æmne
for sin Tale ved Jubelfesten 1717, udgivet Aaret efter. Men hans
Hovedværk er Bogen «Ripæ Gimbricæ», Ribe Bys Historie, skrevet
som hans fleste andre Værker paa Latin. Han bebudede allerede
denne Bog i 1702, men først i 1727 sendte han Manuskriptet til
Kjøbenhavn for at trykkes. Der brændte det i Byens Ildebrand
1728. Men skjønt Forfatteren den Gang var 74 Aar gammel, tog
han med beundringsværdig Taalmodighed og Energi paa ny fat
paa Arbejdet, og 8 Aar efter var Bogen atter færdig; det grundige
og paa mange gamle Aktstykker byggede Værk udkom i Flensborg
1736. Ved Reformationsfesten s. A. blev T. som den ældste
Lector theologiæ i Landet og som en Anerkjendelse af hans litterære
Virksomhed af Universitetet hædret med den theologiske
Doktorgrad. -- Foruden de historiske Skrifter har T. udgivet nogle
Ligprædikener, en latinsk Oversættelse af Christian V's Kirkeritual
(1706) og en dansk Oversættelse af Sengwerds Skrift «Om de
apuliske Edderkopper» (1702).

15. Nov. 1681 havde han ægtet Maren Lauridsdatter Friis, en
Raadmandsdatter fra Ribe. Efter sin Svigermoders Død arvede
han 1709 Gaarden Vardho i Gjørding Sogn, der senere gik i Arv til
hans Søn Lars T. Han døde i Ribe 5. Jan. 1738, 84 Aar gammel.
Hans Enke blev 94 Aar og døde først i 1751.

Moller, Cimbria lit. 
Treschow, Jubel-Lærere. 
Nyerup, Lit. Lex.
Kirkehist. Saml. 4. R. III, 578 ff.

Chr. Villads Christensen.



Tesdorpf, Edward, 1817-89, Landmand, fødtes 27. Sept. 
1817 i Hamborg, hvor Faderen, Friedrich Jacob T., var Kjøbmand
og «Obera1ter»; Moderen, Dorothea f. Rücker, var en
Borgmesterdatter fra samme By. Slægten T. er en gammel og anset
Kjøbmandsslægt, der stammer fra Lybek, hvor den jævnlig har spillet
en fremtrædende Rolle. T. kom, 17 Aar gammel, til Landbruget,
som han lærte paa holstenske Gaarde; 1837 kom han som Forvalter
til Gammelgaard paa Laaland, og 1840 kjøbte han Godset
Ovrupgaard ved Nykjøbing paa Falster samt Gaardene Kringelborg og 
Fanggaarden. 1847 erhvervede han sig Gjedsergaard, Nøjsomhed
og Frisenfeldt paa Falster, senere Sæddingegaard paa Laaland,
Ludvigsgave og Pandebjærg paa Falster samt Petersdal paa Amager.
Han kom saaledes efterhaanden til at eje 10 Gaarde med tilsammen
4267 Tdr. Land, næsten alt af Landets bedste Jorder, foruden nio
Tdr. Land inddæmmet Areal, og naar undtages de 2 mindste
Gaarde paa i alt 240 Tdr. Land ledede han selv den meste Tid
Ejendommenes Drift. Hans Hjem var paa Ovrupgaard, hvortil han
førte sin Hustru, Mary f. Busch, en Kjøbmandsdatter fra Hamborg,
hvem han ægtede 10. Juli 1845. Og paa Ovrupgaard lukkede han
sine Øjne 2. Maj 1889.

Da T. overtog Ovrupgaard med tilhørende Gods (1040 Tdr.
Land), var Ejendommen meget forsømt og Fæstebøndernes Stilling
ussel. Ved Hjælp af Præmier og Bygnings- og Dræningshjælp,
ved at afløse Hoveriet osv. fik han hurtig Forholdene bedrede, og
hans Fæstebønder gik stærkt fremad i Dygtighed og Velstand.
Arbejdet paa de af ham selv drevne Avlsgaarde begyndte han med
Malkekvægsbesætningernes og Mejeridriftens Forbedring. 1840 lod
han i Omegnen af Slien indkjøbe de første virkelige Anglerkvier,
som førtes til Danmark, og paa det derved lagte Grundlag førtes
støt og sikkert Kvægbesætningernes Udvikling paa hans Ejendomme
frem, saaledes at der efterhaanden dannedes Stammer, der bleve
meget afvigende fra den oprindelige lille Anglerko, og hvis
Ydeevne stadig voxede, samtidig med at deres Overensstemmelse med
Ernæring og Livsvilkaar mere og mere fuldbyrdedes. Paa samme
Tid som han indførte Anglerkoen, begyndte han Kraftfodring med
Korn efter en Maalestok, som den Gang var ganske ukjendt paa
danske Gaarde, han byggede gode Stalde, forbedrede Græsmarkerne
osv. T.s Arbejde for at hæve Kvægbrugets Betydning i og for sig
og dets Betydning som Vedligeholder og Forøger af Jordens
Frugtbarhed vakte den største Opmærksomhed; det var en Lære, vi den
Gang i høj Grad trængte til. Hans Betydning som Læremester
paa dette Omraade har været meget stor, og i vide Egne have
Besætningerne paa de Tesdorpfske Gaarde udøvet stor Betydning.

Selvfølgelig blev der ogsaa taget energisk fat paa alle andre
Grene af den omfattende Virksomhed. Hans Maal var: det størst
mulige Udbytte af Jorden, og han gik konsekvent og urokkelig
frem ad det en Gang betraadte Spor. Ved sine talrige Rejser i
Udlandet havde han erhvervet sig nøje Kjendskab til Udviklingen i
Evropas mest fremskredne Landbrugslande, og han prøvede hjemme. 
hvad han mente passede med vore Forhold. Han hørte til de
første her i Landet, der paabegyndte Dræning og brugte
Mejemaskiner, han anvendte Kunstgødning i overordentlig Maalestok
osv., men han gik aldrig overilet eller radikalt til Værks. Som
han en Gang sagde til den, der skriver disse Linjer, handlede han
altid efter Sætningen: «Erst wägen, dann wagen». Karakteristisk
for ham er følgende Udtalelse, som han fremkom med i 1867
(Tidsskrift f. Landøkonomi 4. R. I, 29): «Ved Administrationen af mine
Ejendomme har jeg altid haft saa meget som muligt det Maal for
Øje at tilvejebringe en harmonisk Fremadskriden af de forskjellige
Bestanddele, gaaende ud fra den Anskuelse, at intet Lem uden
Tab for det hele kan taale at staa tilbage; deraf følger, at jeg
altid har søgt at undgaa enhver forceret Fremgang; vi have i
Almindelighed kun gjort smaa Skridt, men jeg mindes ikke det
Tilfælde, i hvilket vi have været nødsagede til atter at opgive en
begyndt Kultur. Vi have dernæst gjort os det til en uafviselig Regel
at undgaa enhver Overbebyrdning, der altid vil virke skadelig og
foranledige Stagnation og Reaktion. Lige over for Godsernes Fæstere
og Arbejdere er det Princip gjort gjældende: «Leve og lade leve»,
«Forpagterens Velstand min Velstand».»

Det Tesdorpfske Landbrug gik i Spidsen, hvad landøkonomiske
Reformer angik, og den Dygtighed, Energi og Konsekvens,
hvormed disse bleve -- og, takket være den store Kapital, T. havde i
Ryggen, kunde blive -- gjennemførte, søge deres Lige her hjemme.
Og fra de Tesdorpfske Gaarde udgik i Aarenes Løb en talrig Skare
Lærlinger (i de senere Aar antoges aarlig o. 30 unge Bøndersønner),
der, prægede af T.s grundige Arbejdsmaader, gjorde de anvendte
Methoder bekjendte Landet over. Dels herved, dels gjennem
mangfoldige besøgende, ved T.s egne Meddelelser i Artikler eller
Foredrag og paa en Mængde andre, direkte eller indirekte, Maader
paavirkede hans Landbrug efterhaanden hele Landets Agerbrug og
tjente i over en Menneskealder som Forbillede for dette. Det var
sikkert med rette, at «Tidsskrift f. Landøkonomi» ved hans Død
kaldte ham for «det 19. Aarhundredes største Reformator i det
danske Landbrug».

Ikke blot som Læremester for dette, men ogsaa som dets
Fører gjennem Foreningslivet har T. indlagt sig stor Fortjeneste.
I henved 50 Aar var han den egentlige Leder i Maribo Amts
økonomiske Selskab og dets Formand siden 1868. Med samme
Energi som i sin private Bedrift arbejdede han i Selskabet for 
Reformer paa de fleste Landbrugsomraader. Saaledes paa Kvægavlens
Omraade, hvor de famlende Bestræbelser med forskjellige Racer
afløstes af et vel planlagt Arbejde, der førte til, at man byggede
Udviklingen paa Anglerne. Saaledes paa Mejeribrugets Omraade
med Uddannelsen af Mejersker i Holsten, med Præmiering af Smør
og Ost osv., paa Maskinomraadet osv. Af T.s offentlige
Virksomhed paa de 2 sydlige Øer maa særlig fremhæves, at Oprettelsen
af Andelssukkerfabrikken ved Nykjøbing (1884) udelukkende skyldtes
hans Initiativ, og at han var den ledende Kraft og største
Parthaver i det Konsortium, der i 1860 blev dannet til Udtørring af
Bøtø Nor, hvorved der indvandtes over 2400 Tdr. Land.
Stormfloden i Nov. 1872 ødelagde det store Arbejde, men T.s ubøjelige
Energi hælmede ikke, før Noret atter var udtørret, og hele Falsters
Sydspids var beskyttet mod ny Oversvømmelser ved et mere end
2 Mil langt Dige.

T. var Præsident i Landhusholdningsselskabet i 28 Aar, fra
1860-88. Den længste Tid havde han til Fæller Lensgrev
Holstein-Holsteinborg (VIII, 49) og Professor B. S. Jørgensen (IX, 23).
Under disse 3 Mænd undergik det gamle Selskab en
Foryngelsesproces, der atter bragte det i levende Forbindelse med det
arbejdende Landbrug. De 3 Præsidenter supplerede udmærket
hverandre, og det er vanskeligt at sige, hvilke af den store Mængde
Opgaver, Selskabet tog op i disse Aar, der skyldtes den ene
Præsident og hvilke den anden. Men saa meget er sikkert, at T.,
Initiativets og Handlingens Mand, som han var, har en meget
væsentlig Andel i, at Selskabet brød saa mange ny Baner. Særlig
virksomt arbejdede han for Landbrugets Export, og det vides, at
det var hans Initiativ, energiske og omsigtsfulde Planlæggelse, det
fortrinsvis skyldtes, at Selskatbet i 1865 fik oprettet den
regelmæssige Udførsel af levende Kreaturer til England, der i over 25 Aar
havde en overordentlig stor Betydning for Landbruget. T. tog sig
fremdeles særlig varmt af Forsøgsvirksomheden -- P. Nielsen (XII,
274) havde sin første store Forsøgsgaard paa Ovrupgaard -- og
Konsulentvirksomheden, af Arbejdet for Mejeridriftens Udvikling -- 
først ved Professor Segelckes (XV, 475) Ansættelse under Selskabet,
senere ved Uddannelsen af unge Mænd og Docent Fjords (V, 186)
Forsøg, der i en Aarrække fortrinsvis vare knyttede til
Ovrupgaard --, af Lærlingeinstitutionen og endnu mange Opgaver.
Fremhæves bør ogsaa T.s Bestræbelser for at fremkalde en levende
Vexelvirkning mellem Landbruget i Danmark og Landbruget i 
Udlandet, og han bidrog i høj Grad til at gjøre det første bekjendt
og anset og skabe Ry af dets Produkter, hvad der sikkert har
været af stor økonomisk Betydning for det. Ved sin Fratrædelse
som Selskabets Præsident i 1888 optoges T. som Æresmedlem af
Selskabet og fik tildelt dets Guldmedaille, som ikke var uddelt i
36 Aar.

Ogsaa paa andre offentlige Omraader udførte T. et stort Arbejde 
og navnlig i de Kommuner, i hvilke hans Ejendomme laa.
I Idestrup Kommune, hvor han boede, var han i en Aarrække
Formand for Sogneraadet, han virkede energisk for at fremme
nyttige Foretagender, Arbejderforholdene interesserede ham navnlig,
og han arbejdede paa deres Forbedring ved Oprettelsen af
Sygekasser, Stiftelsen af Forbrugsforeninger, Opførelsen af gode
Arbejderhuse og paa andre Maader. Selv var han en omhyggelig
Arbejdsherre og en human Godsejer, der med Raad og Daad var
hjælpsom, hvor han traf Flid og Dygtighed. Han ejede en
Jærnkonstitution; tro sit Valgsprog: «Arbejde er Livets Hjul», var han, fra Sol
stod op, ved sit Arbejde, og hans Arbejdsevne var meget stor.
Endnu i sit 70. Aar var han saaledes Formand for et af
Landhusholdningsselskabet nedsat Toldudvalg, der begyndte sine Møder
om Morgenen, naar Toget havde bragt T. til Byen, og efter at
have rejst om Natten kunde han med Iver og Interesse lede og
deltage i Udvalgets Forhandlinger, der med korte Mellemrum varede
10-12 Timer. Og trods sin omfattende praktiske Gjerning fik han
Lejlighed til en til Tider ret betydelig litterær Virksomhed. Det
skyldtes hans Initiativ, at vort første ugentlige Landbrugsblad,
«Ugeskrift for Landmænd», blev oprettet (1855); han skrev til Tider
jævnlig i Bladet ligesom ogsaa i «Tidsskrift for Landøkonomi»,
og det var vægtige Bidrag, der kom fra hans Haand, vægtige
baade ved Indhold og ved den Avtoritet, der stod bag ved dem.

Alt, hvad der vedrørte Landbruget, ejede T.s Interesse, men
der var andre Sider af Livet, nyttige og gode Bestræbelser, for
hvilke han stod fremmed og uforstaaende. Men hvilket Menneske
har ikke sin Begrænsning? Om T. kunde det i Sandhed siges, at
den moderlige Jord, der gav ham den store Styrke, bidrog ogsaa
til hans Jordbundethed. Skjønt tyskfødt og med stærke
Slægts-sympathier, var han en god dansk Mand, der følte stærkt og inderlig
for sit Adoptivfædreland.

T. blev udnævnt til Etatsraad 1860, til Konferensraad 1885 og
til Gehejmekonferensraad 1888; han hædredes 1872 med 
Kommandørkorset af 2. Grad af Danebrog og 1887 med 1. Grad. Han var
Æresmedlem af flere inden- og udenlandske Selskaber, saaledes
foruden af det kongl. danske Landhusholdningsselskab ogsaa af det
kongl. engelske Landbrugsselskab. 1893 rejste Landbruget en Statue
af ham i Landbohøjskolens Have.

W. Biernatzki, Quellwasser für das deutsche Haus 1881, Nr. 27. 
O. L. Tesdorpf, Mittheilungen üb. das Tesdorpfske Geschlecht (Hamb. 1887), S. 157 ff.
Illustr. Tid. XXI, Nr. 1066; XXX, Nr. 32. 
Nutiden XV, Nr. 19. 
Tidsskr. f. Landøkon. 5. R. VIII, 617 ff. 
Danskeren II, 193 ff. 
Kal. Danmark 1890, S. 35 ff. 
Ugeskr. f. Landmænd 1889, I, 239. 
Vort Landbrug 1889, S. 323.
Landmandsblade 1889, S. 312.

H. Hertel.



Tesdorpf, Edvard Frederik Jakob, f. 1854, Godsejer. 
Fr. T. er en Søn af ovfr. nævnte Gehejmekonferensraad E. T. og fødtes
3. Dec. 1854 paa Ovrupgaard. Han lærte Landbruget her og paa
Sæddingegaard, opholdt sig iVa Aar i Tyskland og England for at
lære disses Agerbrug at kjende, overtog 1880 Forpagtningen af
Sæddingegaard og arvede ved Faderens Død Ovrupgaard, hvis
Besætning deltog i den første Avlscenterkonkurrence og fik tilkjendt
Opmuntringspræmie 1899. T., der er en kyndig Hippolog, er
Medlem af Statshingsteskue-Kommissionen og af Bestyrelsen for Maribo
Amts økonomiske Selskab. Han har særlig gjort sig bekjendt som
en energisk og dygtig Talsmand for Landbrugets Toldbeskyttelse,
han var Medlem af den af Regeringen i 1899 nedsatte
Landbrugstold-Kommission og er Formand for den i 1897 stiftede Landbrugets
Toldbeskyttelsesforening. 1902 valgtes han til Medlem af
Landstinget. T., der 1879 udnævntes til Kammerjunker og 1890 til
Hofjægermester, ægtede 15. Nov. 1884 Sophie Tutein, Datter af
Kjøbmand William T. og Hustru, f. Kirketerp.

H. Hertel.

 1635-67, Kammersekretær">

Testmann, Christian Ditlev, 1635-67, Kammersekretær, 
var Søn af Husfoged Johan T. i Rensborg og fødtes 16. Nov. 1635.
Han studerede 1658 i Helmstedt under den berømte Retslærer
Conring, blev Aaret efter Sekretær i tyske Kancelli og fulgte i
Sommeren 1660 med Fr. Ahlefeldt til England. Efter Enevældens
Indførelse udnævntes han til Kammersekretær hos Kongen, i hvilken
Egenskab han forfattede en mærkelig, af F. Ahlefeldt paavirket
Afhandling, i hvilken han med Kraft og Varme tager Ordet for
Indførelsen af Rigsstænder. I disse sine Anskuelser stødte han
paa Modstand hos Schumacher og Gabel, og hans Forslag
henlagdes blandt vragede Projekter. 1665 afskedigedes han som 
Kammersekretær og udnævntes til kongl. Raad, men han døde allerede
24. Febr. 1667. Aaret før havde han ægtet Cathrine Bicker, Datter
af Sergentmajor Jacob B. Hun ægtede senere den berygtede
Kammertjener, til sidst Rigsfriherre, Jacob Pedersen (XII, 623).

A. D. Jørgensen, Griffenfeld I, 148 ff. 
Moller, Cimbr. lit. I. 
Resen, Inscriptiones Hafn. S. 225.                                                                  

Louis Bobé.



Testrup, jvfr. Thestrup.

Testrup, Christen Sørensen, 1685-1761, historisk Forfatter">

Testrup, Christen Sørensen, 1685-1761, historisk Forfatter,
er født 29. Sept. 1685 paa Testrupgaard i Rinds Herred, som hans
Fader, Søren Christensen, paa den Tid havde i Fæste. Moderen,
Mette Christensdatter, stammede fra en Selvejergaard i Aalestrup,
som i et Par Hundrede Aar havde været i hendes Slægts
Besiddelse. Hun var vel bevandret i Egnens og Slægtens Historie, og
gjennem hendes Fortællinger fik Sønnen tidlig Interesse for alle
Fortidsminder. Juridisk Indsigt erhvervede han sig ved i nogle
Aar at være Skriverdreng hos Landstingshøreren i Viborg; men
derpaa fæstede han 1704 en Gaard i Vesterris i Testrup Sogn, som
han siden blev Ejer af og beholdt til sin Død. Samtidig tumlede
han sig dog meget om i Verden, snart som Skibsfører, snart som
Studehandler, indtil han i 1730 blev udnævnt til Herredsfoged
i Rinds og Gislum Herreder. Under sin Omflakken bevarede han
imidlertid sin historiske Interesse. I 1713 overrakte han Frederik
IV i Husum et Skrift om Aarsagerne til Krigen med Sverige, som
han havde forfattet i Forening med Præsten Christen Stistrup i
Ullits; men det blev ikke trykt. Han var i Viborg 1726, da Byen
brændte, og reddede her en Del gamle Brevskaber, som Biskop
Deichman havde ladet kaste paa Gaden. Det første Skrift, han
udgav i Trykken, er «Relation om Tingene og Tingstederne», der
udkom 1747. 1756 fulgte «Danmarks og Norges Krigsarmatur», og
i Haandskrift efterlod han bl. a. en «Rinds Herreds Krønnike»,
der først blev trykt et Aarhundrede efter hans Død. Alle hans
Skrifter indeholde i broget Blanding en Rigdom af Oplysninger,
særlig om gamle Landboforhold, og baade gjennem Tradition og
ved sit Kjendskab til Dokumenter, der senere ere gaaede tabt, har
han bevaret mange Efterretninger for Efterverdenen.

Ved sin Driftighed og Sparsommelighed havde han samlet sig
Formue, saa han kunde kjøbe Hovedgaardene Lille Restrup og
Viffertsholm, paa hvilke han opførte nye Bygninger. 1759 tog han 
Afsked fra sit Herredsfogedembede og døde 4. Jan. 1761 paa sin
Gaard Vesterris. Han havde i 1730 ægtet Maren Nielsdatter fra
Aalborg.

Saml. t. jydsk Hist. og Topogr. I, 337 ff.

Chr.  Villads Christensen.



Tetens, Johan Nicolai, 1738-1807, Mathematiker, Fysiker, 
Filosof og Statsøkonom, er født 5. Nov. 1738 i Tønning og Søn
af Gjæstgiver Jacob T. og Martha f. Clausen. Efter at have
studeret i Rostock og i Kjøbenhavn blev han 1759 Magister i Rostock,
og Aaret efter gik han til Bützow i Meklenborg, ved hvis Akademi
han holdt Forelæsninger og 1763 udnævntes til Professor i Fysik
og Filosofi, ligesom han 1765-70 var Director for det derværende
Pædagogium. Hans alsidige Dygtighed vakte snart hans
Fædrelands Opmærksomhed, og 1776 udnævntes han til Professor i
Filosofi i Kiel, hvor han ogsaa snart overtog Lærerpladsen i
Mathematik. 1789 kaldtes han til Kjøbenhavn og ansattes her først som
Assessor og 1790 som Deputeret i Finanskollegiet, medens han
tillige af Staten benyttedes i forskjellige andre praktiske
Virksomheder. Saaledes berejste han Marskegnene i Hertugdømmerne og
fik ved sin theoretiske Indsigt og praktiske Dygtighed Digevæsenet
bragt paa en langt fuldkomnere Fod end tidligere. Paa hans
Forslag oprettedes en Forsørgelsesanstalt og en almindelig Enkekasse,
i hvis Bestyrelse han tog væsentlig Del, ligesom han havde givet
en forbedret Theori for Livrenter og Overlevelsesrenter, der nød
stor Anseelse hos Samtidens Mathematikere. Ogsaa af Direktionerne
for Finanskassen, for Banken og for de synkende Fonds var han
Medlem. Efter Ildebranden 1795 udsatte han en Pris af 500 Rdl.
for den bedste Besvarelse af Spørgsmaalet: «Hvorledes indrettes
det fuldkomneste Brandvæsen for en større By?» og fik den
mathematiske Klasse af Videnskabernes Selskab til at overtage
Bedømmelsen af de indkommende Afhandlinger. Af dette Selskab var
han bleven Medlem allerede 2 Aar, før han kaldtes til Kjøbenhavn;
senere blev han Formand for dets mathematiske og filosofiske Klasser.
1791 udnævntes han til Etatsraad og 1802 til Konferensraad. Han
døde 15. Avg. 1807. I den Mindetale, Professor Bugge holdt over
ham i Videnskabernes Selskabs Møde 4. Dec. 1807, priser han ham
ikke blot som en betydelig Videnskabsmand og en dygtig
Stats-embedsmand, men fremhæver tillige hans milde og elskværdige
Karakter. Han var gift med Marie Margrethe f. Buchauer (d. 1818),
men efterlod sig ikke Børn. 

T. har efterladt sig en stor Mængde Skrifter fra vidt
forskjellige Omraader, mest dog mindre Afhandlinger, spredte i Datidens
berømteste Tidsskrifter. Som oftest er det et eller andet aktuelt
Æmne, han behandler, og hans Hovedinteresse er i Regelen nær
knyttet til Sagens Anvendelighed i det praktiske Liv. Ved Siden
af Afhandlinger om Beviserne for Guds Tilværelse, om den
spekulative Filosofi, om Sprogenes og Skriftens Oprindelse, om Aarsagerne
til Menneskenes forskjellige Tænkemaade, om, hvorfor der i
Metafysikken er saa faa fastslaaede Sandheder, finde vi Undersøgelser
om Koppeindpodning, om magnetiske Kure, om Himlens blaa
Farve, om Kohæsionskraften, om Maalet for den levende Kraft,
om Friktion paa Skraaplanet, om Steders Sundhed, om Vindens
Beskaffenhed, om Træk, om Sikring mod Uvejr, om Maanens
Indflydelse paa Vejret, om Digerne i Marsklandene, om Ophævelse af
Livegenskab, om Kurver med Maximums- og Minimumspunkter, om
den danske Pengekurs og Møntforandringen i Hertugdømmerne,
om Anvendelsen af synkende Fonds, om Stemmeafgivning, om
Brandvæsen, om krigsførende og nevtrale Magters Ret paa Søen osv.
osv. De fleste af disse Arbejder ere skrevne paa Tysk. I
Videnskabernes Selskabs Skrifter har T. imidlertid skrevet flere
værdifulde mathematiske Afhandlinger paa Dansk - om Integration af
visse logarithmiske Differentialer, om Koefficienterne i Polynomier,
om rigtigst Anvendelse af synkende Fonds --, alle i mere eller
mindre nær Forbindelse med hans mathematiske Hovedarbejde:
«Anleitung zur Berechnung der Leibrenten u. Anwartschaften, die
vom Leben od. Tode einer od. mehrerer Personen abhängen»
(Leipz. 1785-86). Ligesom T. ved dette Arbejde blev berømt i
den mathematiske Verden, havde han allerede tidligere vakt
betydelig Opsigt ved sit filosofiske Hovedværk: «Philosophische
Versuche üb. die. menschliche Natur u. ihre Entwickelung» (Leipz. 1777),
et usædvanlig klart og skarpsindigt Arbejde, om hvilket det bl. a.
fortælles, at Kant bestandig havde det liggende opslaaet for sig
paa sit Skrivebord. T. indtager i dette Skrift en Art
Mellemstilling mellem John Locke og Imm. Kant og viser sig i flere
Henseender som en Forløber for denne sidste. Foruden fortræffelige
Bemærkninger angaaende den filosofiske Methode indeholder Skriftet
tillige en saa indgaaende Analyse af Følelsen som en særlig og
selvstændig psykisk Virksomhed, at det blev den væsentlige
Anledning til den almindelige Indførelse af den nu saa vel bekjendte
Tredeling af Sjælelivet i Forestillings-, Følelses- og Viljesliv, skjønt T. 
ikke selv fuldt ud trak denne Konsekvens. Hans Arbejde staar
overhovedet i mange Henseender saa betydelig over de fleste øvrige
filosofiske Frembringelser i Datiden, at det sikkert vilde have gjort
sig endnu langt mere gjældende, end Tilfældet blev. hvis ikke
Kants epokegjørende Arbejder vare fulgte umiddelbart efter det.

Fra Dansk oversatte T. Jens Krafts Mekanik paa Latin (1773)
og en Navigationslære af C. C. Lous paa Tysk (1795).

Vidsk. Selsk. Skrifter V (1810). 
Molbech, Vidsk. Selsk. Hist. 
Nyerup, Lit. Lex. 
Allg. Deutsche Biographie XXXVII. 
Kordes, Schlesw.-Holst. Schrift-steller-Lex. 
Meusel, Das gelehrte Teutschland VIII og XVI. 
Vierteljahrsschrift f. wissensch. Philosophie XVI. 
Hauch-Fausbøll, Personalhist. Saml. 1900, S. 21 f. 
 
K. Kroman.



Tetens, Peder, 1728-1805, Biskop, blev født 27. Okt. 1728 
i Nykjøbing paa Falster, hvor hans Fader, Jacob T. (d. 1749), var
Bødker og Bager; Moderen hed Anna Kirstine f. Hasselbarth. 1745
blev han Student fra Nykjøbing; var en Tid i Huset hos Præsten
G. Treschow i Birkerød; opnaaede 1748 Regensen og fik Aaret
efter Attestats. Han kom derefter paa Borchs Kollegium og fik
Magistergraden 1750; samtidig blev han Dekan paa Kommunitetet.
1754 blev han Hører ved vor Frue Skole i Kjøbenhavn, men 2 Aar
efter Rektor i Horsens, hvor han forblev i 17 Aar. 1773 blev han
Stiftsprovst i Ribe. Ved Universitetsjubilæet 1779 fik han den
theologiske Doktorgrad for en indsendt Afhandling om
«Visdommens Bog». 1781 blev han Biskop i Viborg, hvor han døde 7. April
1805. Baade som Skolemand og gejstlig roses han for Dygtighed
og Lærdom; han var tillige en meget godgjørende Mand. 1756
havde han ægtet Anania Wederkinch (d. 1816), Datter af Provst
Henrik W. i Nykjøbing paa Falster. Blandt deres Børn ere ndfr.
anførte Biskop Stephan T. og en Datter, gift med Rektor L. Hanssen
i Ribe (VII, 67).

Hauch-Fausbøll, Personalhist. Saml. 1900, S. 52 ff. 
Hundrup, Doctores theol. S. 58 ff.                                                                            

A.Jantzen.



Tetens, Peter, 1791-1876, Præst, Søn af Amtsprovst Gerhard 
T. (f. 1760 d. 1832) og Birgitte Cathrine f. v. Hoff (f. 1762 d. 1792), 
er født i Gunderup Præstegaard i Viborg Stift 7. Maj 1791. Han
dimitteredes fra Aarhus Skole 1808, tog theologisk Embedsexamen
1817 og blev 1820 Sognepræst for Nibe og Voxlev i Viborg Stift.
1841 forflyttedes han til Horsens, hvorfra han tog sin Afsked 1861.
Han døde paa Frederiksberg 25. Juli 1876. -- 1824 ægtede han sit 
Søskendebarn Anania Mariane Bernstorff Tetens (f. 1802 d. 1893),
Datter af Konrektor Jacob T. -- 1819 vandt han en af Joh. Bülow
ved Selskabet for de skjønne Videnskaber udsat Præmie for en
Lovtale over Dan. Rantzau, et Arbejde, der med rette af J. P.
Mynster betegnes som «det tommeste Skraal, man kan tænke sig»,
og hvoraf T. Algreen-Ussing s. A. udgav en spottende
«Kraftextrakt». I øvrigt har T. udgivet en Del Prædikener.

Erslew, Forf. Lex.

L. Koch.



Tetens, Peter Jacobsen, 1797-1859, Stiftamtmand, var en 
Søn af Konrektor Jacob T. (døbt 3. Maj 1766 d. 1. April 1811) og
Johanne Cathrine f. Hansen (f. 16. Marts 1778 d. 24. Juli 1845).
Han fødtes i Viborg 12. Avg. 1797, blev 1814 dimitteret til
Universitetet fra Odense Kathedralskole, tog 1817 juridisk
Embedsexamen, var 1819-22 Kopist i Direktionen for Universitetet og de
lærde Skoler, udnævntes desuden 1820 til Avditør i Armeen, 1826
til Overavditør, beskikkedes 1828 til surnumerær og 1829 til virkelig
Assessor i Landsover- samt Hof- og Stadsretten og var fra 1831-42
tillige Præses i den, sidstnævnte Aar ophævede Inkvisitionskommission. 
1845 udnævntes han til Assessor i Højesteret, men
konstitueredes allerede i Slutningen af s. A. til Amtmand over
Kjøbenhavns Amt, hvilket Embede han 1847 definitivt overtog og fra 1850
beklædte i Forbindelse med Embedet som Stiftamtmand over
Sjællands Stift, deri indbefattet Bornholm og Færøerne, indtil sin Død,
9. Okt. 1859 i Kjøbenhavn. 1849-50 var han tillige kongl.
Kommissarius for Jærnbanen imellem Kjøbenhavn og Roskilde. 1840
havde han faaet Titel af Justitsraad, 1854 af Kammerherre. Baade
som Dommer og senere som højtstillet administrativ Embedsmand
nød han almindelig Anerkjendelse for sin Dygtighed og sin varme
Interesse for de Anliggender, han var sat til at varetage. Særlig
til Hjælp for lokale administrative Myndigheder udarbejdede han
en « Haandbog i Lovgivningen om Skatter og andre offentlige og
kommunale Paalæg samt om Organisationen af de vigtigste dertil
hørende Indretningen) (1855; 2. Udg., 1857). -- Han blev 1834 gift
med Engelke Sophie Rynning, adopteret Tetens (f. 28. Avg. 1804
i Vinger, Akershus Stift, d. 16. Juli 1891 i Kjøbenhavn), en Datter
af Sognepræst Sigvard Irgens R. og Ursilla Maria f. Gaarder og
adopteret Datter af ndfr. nævnte Biskop St. T.

Erslew, Forf. Lex.

G. Kringelbach.



Tetens Stephan, 1773-1855, Biskop, Søn af ovennævnte 
Biskop Peder T. (d. 1805), er født i Horsens 7. Maj 1773. Han
dimitteredes fra Viborg 1789, tog 1792 theologisk Embedsexamen
og 1794 Skoleembedsexamen, hvorefter han rejste udenlands. 1797
blev han Konrektor i Ribe og disputerede s. A. for den filosofiske
Doktorgrad. 1804 blev han Sognepræst ved Trinitatis Kirke i
Fredericia og 1811 ved St. Knuds Kirke i Odense og Stiftsprovst for
Fyns Stift. 1819 udnævntes han til Biskop i Ribe, men blev endnu
s. A. Biskop for Als og Ærø. 1836 udnævntes han til Kommandør
af Danebrog. Han entledigedes 1847 og døde i Kjøbenhavn 5. Jan.
1855. Han blev begravet i Kettinge paa Als. -- Han ægtede 1797
den af Mynster (Meddelelser om mit Levned S. 106) omtalte Karen
Sophie Gaarder (f. 1771 d.f 1844), Datter af Oberst Ole G. og Else
Sophie f. Meldal.

T. har udgivet en Oversættelse af Plutarch i 4 Bind (1800-11) 
samt Oversættelser af enkelte andre Skrifter fra den græske Oldtid
samt nogle mindre theologiske og opbyggelige Skrifter. Han
tilhørte nærmest den rationalistiske Aandsretning, saaledes som denne
fremtraadte hos hans samtidige, og han har medunderskrevet
Biskoppernes Hyrdebrev ved Tusendaarsfesten for Kristendommens
Indførelse 1826, ved hvilken Lejlighed han ogsaa skrev en Lovtale
over Ansgar. Som Biskop paaskjønnedes han i høj Grad af sine
Præster. Allerede 1841 vilde han tage sin Afsked, men han opgav
dette, da samtlige Præster bade ham blive i Embedet, en Bøn, der
tillige understøttedes af Regeringen. 1844 holdt han under stor
Deltagelse fra Præsternes, Lærernes og hele Menighedens Side sit
50 Aars Jubilæum som Præst. Derimod kom han ikke godt ud af
det med Hertugen af Augustenborg og dennes Broder. Allerede
1821 kalder Hertugen ham «en hul, listig gejstlig, som søger at
tiltrække sig saa megen Magt som muligt», og Prinsen ønsker 1825,
at han kunde give T. et Ørefigen: «Die Welt sollte sehen, dass
man einen Lump mit einer Ohrfeige todt schlagen konnte». T.
modsatte sig den Gang Hertugens Forsøg paa at faa Raadighed
over Skolevæsenet paa sine Godser, og Hertugen tog ham ilde op,
at han paa egen Haand havde gjennem Præsterne foranstaltet en
Indsamling til dem, der vare skadelidte ved den store Vandflod.
Siden bleve Stridspunkterne af større Betydning, og Hertugen havde
stedse en aarvaagen Modstander i T.

Molbech, Hist. Aarbøger III, 236. 
Erslew, Forf. Lex. 
Barfod, Danmarks Gejstlighed I, 216. 
Wegener, Hert. af Augustenb.s Forh. til d. slesvig-holst.Oprør  S. 111.
Samme,  Aktmæss. Bidrag til  Danm.s  Hist. i d. 19. Aarh. I, 234. 461.                                                                                      

L. Koch.



Teting, Nicolaus Knutzen (Clawes Kuntzen), --1624--, 
religiøs Sværmer, var født i Husum. Havde en Tid studeret Medicin
og Kemi i Leiden; nedsatte sig siden, maaske som Læge, i
Flensborg, hvor han kom i nøje aandelig Forbindelse med Byskriver
Hartvig Lehmann (X, 360), hvad der bevirkede, at disse 2 Mænd
siden i det væsentlige kom til at dele Skæbne. Det kan ikke
oplyses, hvor og naar T.s religiøse Opvækkelse er foregaaet, men i
Flensborg gjorde han sig bemærket ved sine strænge Domme over
Forholdene i Statskirken, især over «den falske Kristendom» hos
Folk, der kaldte sig Kristne, men levede «værre end Hedninger»,
medens han anbefalede Joh. Arndts Bog om «den sande
Kristendom» til dem, han kom i Forbindelse med. Ved Aaret 1622
traadte det klarere frem, at der var en Uoverensstemmelse tilstede
mellem hans religiøse Opfattelse og Præsternes Forkyndelse. Da
Præsten ved Mariekirken i Flensborg, M. Habacuc Meier (XI, 222),
nemlig paa sin heftige Maade i en Prædiken havde ivret mod
Weigelianske Lærdomme om Christi menneskelige Natur og andet,
som var ejendommeligt for den Tids Separatister af mystisk-sværmerisk 
Retning, maa Lehmann og T. formodentlig have følt sig
angrebne, eftersom de tilsendte Præsten en med Skriftbeviser stærkt
belagt Trosbekjendelse, der, saa ypperlig den end var formet, og
saa meget rigtigt og godt den end indeholdt, dog ved den Sætning, 
at «Mennesket i Daaben ved Troen iføres og modtager et
indre, endnu usynligt, aandeligt, himmelsk, syndefrit Legeme», lod
det fremskimte, at her var et Korn, hvoraf under givne Forhold
Sværmeriet mulig kunde fremspire. Nok er det, at der nu blussede
en religiøs Strid op. Provsten i Flensborg, M. Friedrich Dame
(IV, 166), var en Mand, der ikke manglede Øje for, at T. og
Lehmann havde Ret, naar de i stærke Udtryk paaviste
Vanekristendommens Utilstrækkelighed, men han maatte bestemt afvise
saadanne religiøse Spekulationer, der ikke havde tilstrækkelig Grund
i den hellige Skrift og ikke kunde forenes med den lutherske
Kirkelære. Der blev afholdt et Colloqvium under Forsæde af Amtmand
Cai Ahlefeldt; men det var saa langt fra, at Parterne derved kom
hinanden nærmere, at det meget mere viste sig, at Kløften var
dybere, end det fra først af havde set ud til. Enden blev, at
baade T. og Lehmann forlode Flensborg (i den kongl. Andel) og 
begave sig til Husumegnen (det gottorpske Distrikt). T. tog først
Bolig i Hatsted og praktiserede som Læge. Herved kom han i
Forbindelse med den bekjendte separatisksindede Fru Anna Ovena
Hoyers (VIII, 137), og da han ved Anvendelse af en kemisk Kur
havde helbredet et af hendes Børn, tog hun sig af ham, anviste
ham Bolig ved sit Herresæde Hoyerswort, og da hun senere flyttede
til Husum, fulgte han med og ledede her de Andagtsøvelser, hun
lod afholde i sit Hus. Nu udbrød en heftig Strid mellem T. og
Præsten Dankwerth i Husum. Præsten og hans Kolleger brugte
de skarpeste Udtryk i deres Prædikener mod den sværmerske
Vranglærer, og Øvrigheden i Husum gjorde fælles Sag med dem, saa T.
maatte klage over, at hans Liv var truet. Efter at Striden var
ført en Tid med stor Heftighed, tog Hertug Frederik af Gottorp
Sagen i sin Haand, og ved et Edikt af 27. Sept. 1624 blev det
paalagt Lehmann og T. enten at tilbagekalde deres Vildfarelser, der
udførlig opregnedes, eller at forlade Landet. De valgte det sidste.

T. drog til Hamborg, hvor han praktiserede som Læge. Her
udgav han en Række Skrifter, hvori han dels udviklede sine
Anskuelser, dels ved Citater af Luther, Melanchthon, Bugenhagen,
Brentius og andre Reformatorer søgte at vise, at det var med
urette, at han beskyldtes for at føre anden Lærdom, end disse
Mænd allerede havde vedkjendt sig. Men Theologerne bleve ham
ikke Svar skyldige. I forskjellige Skrifter betegnes han som en af
de ny Profeter, der udbredte en falsk Religion, fuld af
Schwenkfeldske, gjendøberske og Weigelianske Vildfarelser. Til sidst skal
han ogsaa være bleven forvist fra Hamborg. Han levede, som det
synes, endnu 1636; men med dette Aar standse Stridsskrifterne.
1642 var han i ethvert Tilfælde ikke mere i Live.

Moller, Cimbria lit. I. 
Krafft, Ein 2OO-jähriges Jubelgedächtniss S. 162 ff. 463 ff. 
Zeitschr. f. Schlesw.-Holst.-Lauenb. Gesch. XXI. 
Allg. Deutsche Biographie XXXVII.                                                                

H. F. Rørdam.



v. Tettau, Julius Ernst, 1644-1711, Officer, Søn af Daniel 
v. T. til Dublinen i Østpreussen og Barbara v. Glaubitz. Han
var født 16. Juli 1644, blev tidlig forældreløs og traadte, kun 13
Aar gammel, som Kadet ind i et hollandsk Regiment; siden var
han en Tid i fransk Tjeneste, hvor han bl. a. uddannede sig i
Krigsbygningskunsten. Efter 1666 at være vendt hjem blev han
derfor af sin Landsherre, Kurfyrsten af Brandenborg, anvendt dels
ved forskjellige Befæstningsarbejder, dels som Lærer for Kurprinsen,,
den senere Kong Frederik I. Som Ingeniør og tillige som 
Bataillonskommandør ved et Infanteriregiment tog han Del i den store
Kurfyrstes Krige mod Frankrig og Sverige 1672-76; men 1677
traadte han over i dansk Tjeneste som Oberstlieutenant ved det
af hans Landsmand Oberst Lehndorf oprettede, saakaldte
preussiske Regiment. Dette kæmpede s. A. i Pommern, 1678 i Skaane,
hvor det var med ved Helsingborgs Gjenerobring og derefter blev
lagt som Garnison i denne Fæstning. T., der blev dens
Kommandant, satte snart Værkerne i ypperlig Stand og forsvarede sig i
første Halvdel af Avg. med Tapperhed og Held mod Kong Carl
XI. Han blev s. A. udnævnt til Oberst og ved Omordningen efter
Krigens Slutning 1679 til Chef for sjællandske Regiment til Fods,
i hvilket det «preussiske» Regiment blev indlemmet. 1684 blev T.
Brigader og s. A. Generalmajor. Han fratraadte nu Kommandoen
over Regimentet og blev sendt til Norge, vistnok for at medvirke
ved Istandsættelsen af de forfaldne Befæstningsanlæg. Da der 1689
blev sendt danske Hjælpetropper til Irland, gik T. med som
Generalmajor over Korpsets Infanteri og Chef for en Bataillon af sit
gamle Regiment. Ogsaa her viste han sig, bl. a. ved Erobringen
af Kinsale og Athlone, som en fremragende tapper og dygtig Fører
og fik meget gunstige Tilbud fra forskjellig Side. Efter sin
Kurfyrstes Ønske traadte han 1691 i hollandsk Tjeneste som General
-lieutenant og deltog derefter ved de danske Hjælpetroppers Side i
Felttogene i Nederlandene, hvor han ligeledes udmærkede sig i høj
Grad. Generalstaterne viste ham Anerkjendelse paa flere Maader,
bl. a. ved Udnævnelse til Generalfelttøjmester; men efter Freden i
Rijswijk (1697) drog han hjem til Preussen, hvor han ejede store
Godser. Han blev en af de første Riddere af den sorte Ørns
Orden ved Kongekroningen 1701 og beklædte forskjellige høje
Civilembeder. Som Landesdirector og Hauptmann i Brandenborg
indlagde han sig Fortjeneste ved Foranstaltninger mod Pesten 1710.
Han døde 22. Juni 1711.

T. havde 1684 i Flensborg ægtet Emerentia Rumohr (f. 1650
d. 1713), der var Søster til Generalmajor Ditlev R. (XIV, 417) og
havde været forlovet med Generalmajor Siegwert Bibow, der faldt
for Malmø 1677 (II, 183).

v. Tettau, Gesch. der Tettauschen Familie (1878). 
Allg. Deutsche Biographie XXXVII. 
N. P. Jensen, Den Skaanske Krig S 453 ff. Jahn, 
De danske Auxiliærtropper I, passim.

H. W. Harbou.



Texier, Joseph Peter, 1738-1818, Gehejmelegationsraad,
fødtes 23. Marts 1738 i Hamborg, besøgte Skolen i Celle, fik 
1756 Ansættelse som Sekretær hos den hollandske Gesandt i
Lissabon Bosc de la Calmette og fulgte 1758 med denne til Kjøbenhavn,
hvorefter han beklædte en lignende Stilling hos den hollandske
Minister i Hamborg. 1763 traadte han i Tjeneste hos den ældre
Schimmelmann og rejste udenlands med dennes tredje Søn, Fritz.
Hjemvendt var han Attaché ved det engelske Gesandtskab i
Kjøbenhavn indtil 1768, da han udnævntes til Rejsesekretær og Kasserer
hos Kong Christian VII paa dennes Udenlandsrejse. Samtidig med
at Kongen fra i. Maj 1769 overtog den danske Skueplads, blev
det franske Skuespil stillet under Grev Holcks Overledelse og T.
udnævnt til Inspektør ved denne Institution. Holck afløstes snart
efter af Brandt, og i Marts 1771 udnævntes T. til Inspektør «ved
Skuespillet, alle Bals masqués og parés, Kapellet, Koncerterne og
Divertissementerne ved Hoffet samt Kunstkammeret» med aarlig
Løn^f 1200 Rdl. indtil Foraaret 1773, da de franske Komedier
ophørte. 1769 fik han Titel af Legationsraad. 1774 blev han
Generalrevisor ved det kongl. Lotteri og 1775 første Administrator af
samme. 1777 beskikkedes han til Resident og Konsul i Danzig
(indtil 1779). 1782 blev han første Direktør ved det kongl.
Kanalkompagni i Altona. I Aarenes Løb foretog han i den danske Stats
Interesse forskjellige Rejser i Finansanliggender, især til Holland.
1805 blev han Gehejmelegationsraad, 1815 tog han Afsked fra sin
Stilling som Direktør for det kongl. Fiskeri- og Handelsinstitut i
Altona og døde 30. Marts 1818. -- T. ægtede 1. (1780) Suzanne
Marguerite Godefroy (f. 1755 d. 1804), Datter af den rige hamborgske
Kjøbmand César G. og Catharine f. Gautier, 2. (1807) en Frk. Plohr
fra Westfalen, der overlevede ham.

Schlesw.-Holst. Prov.-Berichte  1818, S. 553 ff.

Louis Bobé.



Thaarup, Christen, 1795-1849, Litterat, var en Søn af 
nedenanførte Etatsraad Frederik T. og Margrethe Kirstine f. Barth. Født
i Kjøbenhavn 15. Avg. 1795 blev han ved Faderens forskjellige
Forflyttelser opfostret først i Norge, siden paa Bornholm og, efter en
temmelig uregelmæssig Skolegang i Rønne, i det Schouboeske
Institut og paa Herlufsholm, privat dimitteret 1813. 1816 blev han
ansat ved den lærde Skole i Slagelse, men tog Afsked 1819 for at
studere videre til filologisk Examen. Denne fik han dog ikke, men
levede i Kjøbenhavn som Litterat og Manuduktør, hjalp en Tid sin
Fader med Redaktionen af Bladet «Dagen» og deltog virksomt i
Stiftelsen af Studenterforeningen i 1820 sammen med sine Venner 
Henr. Krøyer, Chr. Winther, Chr. Wilster (hvis Nekrolog han senere
skrev i «Geneal. og biogr. Arkiv» 1840) o. fl., med hvem han ogsaa
indtraadte i dens første Seniorat. 1827 blev han Adjunkt i
Helsingør, hvor han var bekjendt som en temmelig Stræng og hidsig
Lærer. 22. Juli 1831 ægtede han efter mange Familievanskeligheder
Anne Marie Caroline Keil (Hansen) (f. 8. Marts 1802), Datter af
Gartner H. paa Dronninggaard. 1839, ved Helsingør Skoles
Nedlæggelse, gik han af med Vartpenge og boede siden i smaa Kaar
ved Helsingør (bl. a. paa Ejendommen Ørnholm i Tikjøb Sogn)
og i Kjøbenhavn til sin Død, 6. April 1849.

T. havde livlige litterære Interesser. Hans originale elegiske
Forsøg i «Dansk Minerva» 1816 betyde rigtignok ikke meget, men
desto virksommere var han som Oversætter af Digte af Kørner,
Burger, Byron, svenske og engelske Romaner samt som Udgiver.
1827 begyndte han et Hæfteskrift, «Dansk Bibliothek», indeholdende
Udvalg af ældre Digteres Værker-, men der udkom kun ét Hæfte
(Jørgen Friis, Sorterups Heltesange). Efter sin Afskedigelse udgav
han 1840 Falsters Satirer med en Afhandling om Digterens Levned
og Skrifter, der bragte ham i Polemik med den allestedsnærværende
L Levin. Ved Udgivelsen af Poul Møllers «Efterladte Skrifter»
1843 støttede han ved sin filologiske Indsigt i en væsentlig Grad
Chr. Winther og havde ogsaa Del i den 2. Udgave 1848-49.
Liebenbergs Udgave af Ewald 1850-55 er delvis bygget paa hans
Forarbejder, og en Biografi af P. A. Heiberg offentliggjordes efter
hans Død i «Hist. Tidsskrifts (1860) og senere i Bogform (1883).
Endelig har han givet Fortegnelser paa danske Oversættelser af
klassiske Skribenter 1822 og 36.

Erslew, Forf. Lex. 
Lund, Studenterforen. Hist. 
Bøgh, Chr. Winther II. 

J. Paludan.



Thaarup, Christen, 1795-1849, Litterat, er født 
i Kjøbenhavn 25. Febr. 1811. Hans Fader var den ndfr. nævnte
Etatsraad Frederik T., Moderen var Kirstine f. Gjersing. Han gik
først i Frederiksborg lærde Skole, men kom 1827 i Lære hos
Boghandler Chr. Steen i Kjøbenhavn. 1830-33 var han derpaa
Medhjælper i den Gyldendalske Boghandel, og det skal fremhæves, at
han var den eneste af Deichmanns Elever, der blev i Kjøbenhavn.
Allerede 1833 gik han her i Gang med at være Kommissionær for
udenbys Boghandlere, og 1834 begyndte han «Dansk Penningmagasin», 
der spiller en Rolle i vor illustrerede Litteraturs Udvikling. 
I det hele var han, der allerede fra 1828 havde leveret ikke faa
Artikler til de af hans Fader udgivne Blade, en Mand med
litterære Interesser. Han samlede med Iver til en værdig Udgave af
Johannes Ewalds Skrifter, hvad F. L. Liebenberg har sagt ham Tak
for, og han samlede paa lignende Maade til en Udgave af P. A.
Heiberg. Hans Samlinger, hvorimellem en stor, kronologisk ordnet
Visesamling, bevares i Universitetsbibliotheket. Sin Virksomhed som
Kommissionær for udenbys Boghandlere arbejdede han stærkt op,
Speditionsforretningen kom til at repræsentere over Halvdelen af
de skandinaviske Boghandlere, og det var først den nyere Tids
Konkurrence, der lod den dale. Han var 2 Gange gift: 19. Maj
1850 ægtede han Clara Marie Sophie Emilie v. Thun (d. 30. April
1854), Datter af Kommandørkapitajn Philip Gerhard v. T. og Petrea
Marie Sophie f. Ellegaard, og 7. Febr. 1861 Albertine Dorothea
Vilhelmine Starcke (f. 14. Juli 1814 d. 5. Dec. 1881), Datter af
Kjøbmand Fred. Vilh. Chr. S. og Vilhelmine L. C. f. Wachs. Han
døde 8. April 1888.

Erslew, Forf. Lex. 
C. Nyrop, Den danske Boghandels Hist. II. 
Nord. Boghandlertid. XVII, 335; XXII, 314. 
Wroblewski, Boghandelen i Danm. i d. 19. Aarh. S. 51 f.                                                                            

C. Nyrop.



Thaarup, Frederik, 1766-1845, Statistiker og Historiker, 
var født i Kjøbenhavn 9. Dec. 1766 som Søn af Kasserer og Skriver
ved Havnevæsenet Christen Larsen T. (f 1798) og Kirsten Jørgensdatter 
f. Wammen (d. 1771). Efter at være bleven Student i 1784
tog han 2. Examen og gik derpaa ind som Volontær i Rentekammeret, 
hvor han i 1787 blev Kopist og sidst paa Aaret 1789
Fuldmægtig. Han optraadte temmelig tidlig som Forfatter, saaledes
ved Udgivelsen af «Kort Vejledning til det danske Monarkis
Statistik» (1790) og «Materialier til det danske Monarkis Statistik» I
(1791-94), og da den unge Historiker Fr. Sneedorff pludselig døde,
faldt Tanken ganske naturlig paa T., da man ønskede at faa de
statistiske Forelæsninger fortsatte, som Sneedorff havde holdt ved
Universitetet. T. udnævntes da i 1793 til extraordinær Professor i
Statistik. Han udgav i denne Stilling paa ny sin Statistik (1794)
i stærkt forandret Skikkelse og begyndte Udgivelsen af «Arkiv for
Statistik, Politik og Husholdnings-Videnskaberne » I-III (1795-98). 
Han blev dog kun faa Aar ved Universitetet, hvor han maaske
heller ikke har følt sig vel. Han havde 5. Maj 1793 ægtet Margrethe 
Kirstine Barth (f. 20. April 1768 d. 14. Jan. 1798), Datter af
norsk Holzførster Joh. Casp. B., og da Gagen var knap, nødtes 
han til at søge forskjelligt Bierhverv. Hertil kom den bitre Strid,
hvori han kom med sin Kollega Juristen J. F. V. Schlegel (XV,
174), der paa denne Tid udgav sin statistiske Beskrivelse af de
evropæiske Stater, i det Schlegel -- ikke helt med urette -- 
beskyldte T. for en alt for stærk Benyttelse af hans Arbejde til «Det
danske Monarkis Statistik». T. opnaaede i 1797 et Fogedembede i
Norge (Solørs og Ovdalens Fogderi), hvor han paa forskjellig Maade
udfoldede en ivrig praktisk saa vel som litterær Virksomhed. Efter
at han en kort Tid i 1804 havde været konstitueret som Amtmand
i Hedemarkens Amt, forflyttedes han s. A. som Amtmand til Bornholm. 
Her døde hans anden Hustru, Christine Cold f. Rynning
(f. 28. Jan. 1776 d. 17. Maj 1806), hvem han havde ægtet 12. Maj
1798. Han giftede sig 3. Gang 1. Sept. 1806, med Giese (Geske)
Kirstine Gjersing (f. 18. Okt. 1780 d. 26. Jan. 1852), Datter af
Proprietær Ped. Jensen G.

Paa Bornholm samlede T. med Iver Kundskab om Øens
Forhold og søgte samtidig at fremme Opdyrkningen, ophjælpe
Havnevæsenet og forbedre Skolerne, Fattigvæsenet osv. Men ogsaa her
blev han kun faa Aar. I 1807 fik Bornholm en Militærgouvernør,
der til Dels gjorde ham overflødig; han søgte og fik derfor sin
Afsked 1809 og blev det følgende Aar Kommitteret i
Generaltoldkammeret; 1812 udnævntes han til virkelig Etatsraad. Han
udarbejdede nu en ny Udgave af sin Statistik, i 6 Bind (1812-19). -- 
I de vanskelige økonomiske Aar, som hjemsøgte Danmark, havde
han som saa mange Embedsmænd ondt ved at faa sine Indtægter
til at slaa til, og hans Stilling blev efterhaanden meget vanskelig.
Han opnaaede vel i 1816 et indbringende Embede som Told- og
Konsumtionskasserer i Helsingør, men det lykkedes ham ikke at
komme ud over de økonomiske Vanskeligheder, der tvært imod
forøgedes, efter Familietraditionen ved en undergivens Utroskab, og
til sidst foranledigedes han til at opgive Embedet. Han
entledigedes fra 1. Jan. 1819 med Ventepenge og flyttede tilbage til
Kjøbenhavn. Ventepengene gik i en Aarrække med til Afbetaling af
Gjæld, saa at han væsentlig var henvist til at leve af sin Pen,
hvad der lykkedes ham ved hans rastløse Flid og en vidtdreven
Sparsommelighed, saa at han ved sin Død var fuldkommen gjældfri.

T.s litterære Produktion frembyder et meget broget Billede.
Lige til hans høje Alder syntes hans Pen aldrig at hvile. Snart
var det en Lærebog i Geografi, han udgav (1820), som skal have
haft en Del Udbredelse, snart «Kjøbenhavns Mærkværdigheder» 
(1821), snart et «Onsdagsblad» udgivet under Psevdonymet «Mogens
Klint» (1820), snart Stamtavler. Han redigerede Dagbladet «Dagen»
1822-35 og «Nyeste Skilderi af Kjøbenhavn» 1825-31 samt udgav
«Dansk polyteknisk Tidsskrift» 1825-26, en Vejviser i
Kjøbenhavn» (1829), et Arbejde om Øresundstolden (1838), Beskrivelser af
forskjellige Kirker i Kjøbenhavn, af Bornholms Amt (1839, en af
det kongl. Landhusholdningsselskabs Amtsbeskrivelser), Optegnelser
om de danske Kongers Formælinger (1840), «Materialier til den
danske Stats Havekulturs Historie og Statistik» (1844) osv.

Hovedgjenstanden for T.s litterære Virksomhed var dog
Danmarks Statistik, et Æmne, han stadig vendte tilbage til; blandt
hans Arbejder i denne Retning kan nævnes den i 1825 udkomne
«Statistisk Udsigt over den danske Stat», ligesom ogsaa «Den danske
Stats Finansstatistik» (1836) kan henregnes hertil. Disse Arbejder
kunne i videnskabelig Værdi ikke maale sig med et Værk som
Bergsøes Statistik, selv om man tager Tidsafstanden med i
Beregning, men den, der vil fordybe sig i hine Tiders Forhold, vil dog
hos T. finde en Mængde Stof, med vidtløftige Litteraturangivelser
og detaillerede Beskrivelser af de forskjellige industrielle
Virksomheder osv., selv om Talmaterialet efter Forholdenes Natur er trængt
meget stærkt tilbage, og særlig Befolkningsstatistikken er noget
stif-moderlig behandlet. Havde T. levet under gunstige Kaar, saa at
han havde kunnet producere med mere Ro, vilde hans Arbejder
vistnok have vundet i videnskabelig Betydning og have opnaaet
større Enhed og Kraft i Fremstillingen.

I sine sidste Aar boede T. i Jægersborg paa en lille Ejendom,
han havde kjøbt; her døde han 9. Juli 1845.

Kofod, Conversations-Lex.
Erslew, Forf. Lex.

H. Westergaard.

-- F. Thaarup, i hvis statistiske Værker et historisk Element
jævnlig er tilstede, har ogsaa leveret Arbejder, der helt eller
nærmest maa henregnes til de historiske, saaledes forskjellige
topografiske Skrifter om Kjøbenhavn og Bornholm og hans
«Efterretninger om det danske asiatiske Kompagni» (i. H., 1824). Den
flittige Mand har siddet inde med gode historiske Kundskaber, men
den forcerede Produktion, hvortil hans uheldige Kaar tvang ham,
lod dem ikke komme til deres Ret. Den Side af Historien, som
vel havde hans største Interesse, var Personalhistorien. Han var
saaledes 1838 med at stifte «det genealogisk-biografiske Selskab»
og leverede i dettes Tidsskrift, «Genealogisk og biografisk Arkiv» 
(1840-49), gode Bidrag, bl. a. Efterretninger om Familierne Vibe
og Schlegel. 1835-44 udgav han «Fædrenelandsk Nekrolog 1821-26», 
nærmest Uddrag af de i «Dagen» optagne Nekrologer, et
ingenlunde ufortjenstligt Arbejde, hvortil ogsaa Ordenskapitlets
Arkiv havde ydet Bidrag. Af en ny Række, indeholdende
Nekrologer fra 1827 og 1843, udkom kun 2 Hæfter (1844-45). 1827 var
T. en af Stifterne af «Samfundet til den danske Litteraturs Fremme»,
som hvis Sekretær han virkede til 1835. Allerede 1813 blev han
Medlem af det kongl. danske Selskab for Fædrelandets Historie og
Sprog.

C. F. Bricka.



Thaarup, Thomas, 1749-1821, Digter, blev født 21. Avg. 
1749 i Kjøbenhavn, hvor hans Fader, Niels T., den Gang var
Isenkræmmer; Moderens Navn var Anna Margaretha f. Stupsack.
Faderen blev senere, rimeligvis efter at være gaaet fallit, Tolder paa
Læsø, og Sønnen blev saa sat i Helsingørs lærde Skole, hvorfra
han 1768 blev dimitteret til Universitetet; det følgende Aar tog han
2. Examen, men videre naaede han ikke i Embedsstudierne, da
han af Naturen var noget lad og desuden tidlig blev optaget af
litterære Sysler. Da det danske Litteraturselskab blev stiftet i 1775
af Ewalds Venner og Beundrere, blev han Medlem deraf, og i det
Brev, hvormed W. H. F. Abrahamson underrettede Ewald om
Selskabets Stiftelse, omtales han som et af dets mest lovende
Medlemmer. Hans første poetiske Frembringelser ere de utrykte Bidrag,
han i Henhold til de gjældende Bestemmelser indleverede til
Selskabet. Hans første trykte Arbejde er, saa vidt man ved, et Digt:
«Ved en ung Piges Grav», som han i 1774 anonymt fik optaget i 
«Adresseavisen». Det første Arbejde, hans Navn staar under, er
en Ode, som blev offentliggjort i den Samling Sange, «Over
Indfødsretten», der blev udgivet 1777. Digtet gjorde ikke Lykke, blev
endogsaa parodieret, bl. a. paa Grund af dets underlige.
Strofebygning. Slutningen af Halvfjerdserne var «Werther-Feberens»
Tidsrum, og Rahbek nævner udtrykkelig T. som en af de angrebne;
han mener, at den ulykkelige Kjærlighed, han led af, «upaatvivlelig
blev hans Digterheld». De Digte, T. offentliggjorde paa denne
Tid, vidne da ogsaa tydelig nok om, at han var bleven indrulleret
i «de ulykkelige Elskeres» Hær. I «Alm. dansk Bibliothek» 1778
lod han saaledes, anonymt, indrykke en Elegi, som Rahbek «stedse 
har anset for et Mesterstykke i sit Slags». Digteren udtaler sin
smertefulde Forvisning om, at hans elskede Julie en Gang vil glemme 
ham i en andens Arme. «O! kan du smile rolig fra en anden
Elskers Barm? Gid du kunde, min udvalgte Pige; thi du bør at
vorde lykkelig.» Disse Digte ere uden Værd. Det er først i 1782,
at han offentliggjør et Digt, der fortjener Opmærksomhed. I det
nævnte Aar udsatte et af Medlemmerne i Drejers Klub en Præmie
for en god Sang. Wessel skrev i den Anledning: «Brodne Kar i
alle Lande», og han betragtedes i Begyndelsen som selvskreven til
at faa Præmien; men saa kom T.s Digt «Fødelandskjærlighed», og
et af Medlemmerne, Historikeren J. Kierulf, blev saa begejstret
over det, at han fik det tilkjendt Prisen. Det begynder: «Du Plet
af Jord, hvor Livets Stemme -- steg første Gang fra spæde Bryst»;
af Digtets 11 Vers er det ganske vist kun de 2 første, som have
Værdi; men i dem hører man ogsaa tydelig den idyllisk-elegiske
Tone, som gjorde T. til «Høstgildets» Digter.

Det store Haab, som T.s Venner havde sat til ham, syntes
imidlertid ikke at skulle gaa i Opfyldelse; i Nov. 1782 skriver
Rahbek i et Brev: «Næppe har det nogen Tid set tyndere ud paa
det danske Parnas: Ewald død . . . Wessel, som før sang til sin
Drik, drikker nu til sine Sange, Pram synger Aviser osv. . . .
altsaa hviler det hele Haab nu paa T. og kanske paa Hwiid, men
T. er for doven.» Tilmed var T. paa dette Tidspunkt bleven
optaget paa anden Maade. I 1781 blev han nemlig udnævnt til Lærer
i Historie, Geografi, Filosofi og de skjønne Videnskaber ved
Sø-kadetakademiet. 1784 betegner imidlertid et Opsving i T.s
Digtning som i det hele taget i vort Lands Udvikling. Alle
Fremskridtsmænds Haab stod jo til Kronprinsen, og allerede 28. Jan.
s. A. hilste T. denne, paa hans Fødselsdag, med et kjønt, mandigt
Digt: «O, Kongesøn! Gid Smigers Stemme -- dig ej forføre til
at glemme, -- at Jordens Gud er Støvets Søn!» Hermed aabner
T. Rækken af sine patriotiske Sange, der vandt ham saa almindelig
Anerkjendelse, at man betragtede ham som selvskreven til ved alle
højtidelige Lejligheder, baade paa Vers og Prosa, at udtale Folkets
Stemning over for Kongehuset. H. C. Sneedorff siger derfor med
en vis Ret i en af sine Sange, at hver Gang Skjoldungen og hans
Mænd sejre over Hedenolds Uvaner, «da sende de Bud til Hr.
Thomas hen, -- helt ofte bærer han gode Raad -- til selve
Danmarks Konning». Da Kronprinsen i 1788 kom hjem efter Felttoget
mod Sverige, blev han budt velkommen med en Forestilling paa
det kongl. Theater. T. havde til den skrevet en Prolog, der endte
med en «Almuesang» («Ej blændet ved en Trones Pragt»), som 
hele Publikum istemmede. Ja, da Forestillingen var forbi, gjentog
man dens sidste Vers «med en Højtidelighed, der nærmede sig til
den mest brændende Andagt». Noget lignende, skrev «Minerva»,
har Danmark aldrig før set, og faa Nationer kunne vel opvise Magen
dertil. Denne Almuesang blev, siger Rahbek, «i en Række Aar
som en Slags Nationalsang».

Et Par Aar i Forvejen (1786) var der ved en Koncert paa
det kongl. Theater blevet afsunget en Kantate af T., i hvilken han
talte varme Ord for Bondestandens Frigjørelse (2. Afdeling begynder:
«Hør, Landets Fader! Trældoms Klage »); til Kantaten havde han
benyttet Naumanns Musik til den tyske Operatext «Cora».
Kantaten, som gjorde Lykke, henledte Opmærksomheden paa denne
Opera, og man ønskede at faa den frem paa det kongl. Theater.
T. blev anmodet om at oversætte den, og derved kom han i
Forbindelse med Skuepladsen. «Cora» udkom 1788 og det følgende
Aar oversatte han en fransk Operatext, «Aline». Saa kom 1790,
da Kronprinsens Indtog med Danmarks vordende Dronning satte
alle patriotiske Munde og Penne i Bevægelse. Til Festforestillingen
paa Theatret havde Pram efter Opfordring skrevet «Frode og 
Fingal»; Direktionen var ikke helt tilfreds med det, man syntes,
at den patriotiske Glæde over Formælingen ikke kom tydelig nok
frem. Saa indleverede T. et Tilbud om et lille Syngestykke, hvori
denne Følelse skulde spille en fremtrædende Rolle. Tilbudet blev
modtaget, og T. skrev saa «Høstgildet», et Syngespil i en Akt.
Den Digtart, vi møde i dette Stykke, er den dramatiske Idyl
Tilløb til den have vi ganske vist i den tidligere Litteratur, bl. a.
hos Ewald; men det er dog T., der bliver dens egentlige Skaber
med «Høstgildet». Af Handling og Karaktertegning er der meget
lidt i dette Arbejde; det, der bærer det, er den lyriske,
idylliskelegiske Tone, som særlig kommer frem i de indlagte Sange («Nys
fyldte skjøn Sired det attende Aar», «Fædrene Bolig, o straatækte
Hytte» o. fl.). Det er egentlig «Høstgildet», som bringer den
danske Bonde ind i Litteraturen, vel at mærke ikke som en
fordrukken og forkuet «Jeppe», men som en Mand, man kan have
Agtelse og Sympathi for; thi Kongen «har adlet Bondens Stand»,
«Adel kan en Bonde være», og han kan «føle under Vadmels
Kofte». Det er Bønder, som ikke «sælge deres Døtre» til den,
der møder med det største Hartkorn, de ere oplyste og udviklede,
have Sans for Fædrelandet og Almenvellet osv. Det er en
Fremtidsskikkelse, T. her maler, ikke Bonden fra 1790, der, lige løst
fra Stavnsbaandet, endnu duknakket og halv sløv traskede bag
Ploven hen over Hoverimarken.

«Høstgildet» blev ved Opførelsen modtaget med Begejstring;
«fra Tronen til Hytten, i Hovedstaden og paa Landet», skriver en
samtidig Anmelder, «nynner og spiller og synger man Stykkets
fortræffelige Sange. Baade Digtet og Musikken ere blevne en
Nationalejendom.» Den Lykke, «Høstgildet» gjorde, gav T. Lyst til et
nyt Forsøg i samme Retning, og saa skrev han «Peters Bryllup»,
et Syngespil i 2 Akter (1793). I dette Arbejde tager han
Handlingens Traad fra det første Stykke op og fører den videre; som
Helhed staar det imidlertid tilbage for «Høstgildet», men det har
paa den anden Side mindst lige saa stemningsfulde Sange som det
(f. Ex. «I Dalens Skjød en Hytte laa», «I Østen sølvblaa Dagen
smiler», «Ung Adelsten paa Tinge stod» o. a.). Endnu en Gang
vilde T. prøve sin Lykke med en dramatisk Idyl, i det han i
«Hjemkomsten», et Syngespil i en Akt (1802), forsøgte at skildre
Stemningen i en Landsby, da Krigerne vende hjem efter Slaget
paa Reden; men dette Arbejde staar langt under sine 2
Forgængere.

T. havde i sin Tid ogsaa et stort Navn som Taler; i 1782
udgav han en Tale, som han havde holdt paa Søkadetakademiet i
Anledning af en Baron Wedels Død, senere andre af lignende
Art (f. Ex. hans Sørgetale over Henrik Gerner). Der kan stundum
være en vis Kraft i disse Taler, men de skæmmes af Tidens
sædvanlige Tilbøjelighed for det svulstige, det bombastiske. -- I 1813
udgav T. «Moses og Jesus eller om Jødernes og de kristnes
intellektuelle og moralske Forhold», en Oversættelse af et tysk Skrift
(af Fr. Buchholz); baade i selve Skriftet og i den Forerindring,
hvormed han ledsagede Oversættelsen, rettes der mange fanatiske
og usande Beskyldninger mod Jøderne, at deres Særkjende er
«Egennytte, Grumhed og Ladhed m. m.». Skriftet vakte en stærk
Bevægelse; Professor O. Horrebow, Konfessionarius Bastholm o. fl.
støttede T. i hans Angreb, medens han blev skarpt imødegaaet af
Folk som Baggesen, St. St. Blicher o. a. Vedrørende dette Æmne
udgav T. endnu et Par Skrifter: «Vor Haandtering» (1816), en fri
Oversættelse af et tysk Skuespil af Sessa, «Over Jødernes
Fordringer paa tysk Borgerret» (1816) og «Kristendommens og det
tyske Folks Rettigheder» (1817), begge Oversættelser af tyske Skrifter
af Fr. Rühs.

I 1794 fratraadte T. sin Stilling ved Søkadetakademiet og blev 
s. A. udnævnt til Medlem af Theaterdirektionen; 1800 fik han Afsked
fra denne Stilling i Naade og Pension og levede siden mest paa
en Gaard (Sophiehøj), som han havde kjøbt i Smidstrup (Hørsholm
Sogn). -- Som Digter var T. den blide Idyls Digter, som Menneske
var han en hvas og temmelig hensynsløs Natur. H. C. Sneedorff
sang om ham: «Hans Tale var hvas som Biens Brod, -- hans
Sange var som dens Honning». Han var gift med Sophia
Magdalena f. Lund (f. 1751 d. 3. Juni 1819). 12. Juli 1821 døde han og
blev begravet paa Hørsholm Kirkegaard.

Tilskueren 1821. 
Nord. Maanedsskrift 1875. 
F. Rønning, Rationalismens Tidsalder II og III. 
Erslew, Forf. Lex.

F. Rønning.



v. Thaden, Friedrich Gottlieb Eduard, 1809-86, Borgmester,
født 24. Dec. 1809 paa Sønderupgaard ved Flensborg, var en Søn
af Husfoged Nicolaus v. T. og Dorothea f. Hagemann. Han
studerede 1828-32 Jura i Rostock, Halle og Kiel, tog 1832 juridisk
Examen i Slesvig, var Sekretær først paa Flensborg Amthus,
derefter hos Landdrosten i Pinneberg, blev 1841 Medlem af Overretten
i Gluckstadt, var fra 1848 tillige dirigerende Medlem af
Overinspektionen for de derværende Straffeanstalter, blev 1852
Departementschef i det holstenske Ministerium og s. A. Etatsraad. 1856
udnævntes han til Borgmester i Altona, gik 1863 strax i Tjeneste
hos Østerrig og Preussen som Overpræsident i Altona, fik 1869
Udnævnelse som preussisk Landraad i Altona Bykreds og blev s. A.
livsvarigt Medlem af det preussiske Herrehus. 1871 fik han Titel
af Overborgmester, tog 1883 sin Afsked og døde 5. Juni 1886 i
Brunsvig. Han blev 5. Nov. 1841 gift med Anna Wilhelmine
Theodora Erhardine Lucie Matthiessen (f. 22. Juli 1815 i Segeberg, d. 1. 
Marts 1893 i Altona), Datter af Amtsforvalter Heinrich M. og Louise
f. Baronesse Grote.

Alberti, Schlesw.-Holst.-Lauenb. Schriftsteller-Lex.

H. R. Hiort-Lorenzen.



Thal, Rasmus Samuel, 1785-1853, Kirurg, fødtes 1. Jan.
1785 i Kjøbenhavn, hvor hans Fader, Johann Samuel T., var
Kirurg; hans Moder hed Christine f. Wollerup. Den opvakte Søn
sattes i Borgerdydskolen i Kjøbenhavn og dimitteredes her fra med
Udmærkelse allerede 1799. Efter at have taget 2. Examen 1801,
ligeledes med Udmærkelse, kastede han sig med Iver over sin
Faders Fag, Kirurgien, blev 1802 kirurgisk Volontær og 1807
kirurgisk Kandidat paa Frederiks Hospital. 1808 tog han en smuk 
kirurgisk Examen ved Akademiet, hvorved han derpaa ansattes som
Interims-Reservekirurg, 1810 som virkelig Reservekirurg. 1810-12
fungerede han tillige som Reservekirurg ved Frederiks Hospital,
1812 ansattes han, der ogsaa havde givet sig noget af med Kemi,
som Lektor i dette Fag ved det kirurgiske Akademi og erholdt
s. A. Regimentskirurgs Karakter. 1814 udnævntes han til.
Overkirurg ved Almindeligt Hospital.

I denne Stilling inavgurerede han en ny kirurgisk Æra i dette,
tidligere lidet ansete Hospital. Vel var han til Trods for sin lærde
Fordannelse aldeles ikke videnskabelig eller litterært anlagt -- 
hans litterære Virksomhed indskrænker sig til en Del mindre,
kasuistiske Meddelelser i Tidsskrifterne -, men han var en i praktisk
Henseende vel instrueret Kirurg med fremragende operativt Talent
og blev særlig berømt for sine mange heldige Blærestensoperationer.
Han gjorde sig ogsaa bekjendt uden for Landets Grænser som
Opfinder og Konstruktør af formaalstjenlige Bandager og Instrumenter,
saaledes af et Træben og en Rotationssav. Dertil tog han sig med
overordentlig Iver og Utrættelighed af sin Hospitalsafdeling, han
levede og aandede for den og tilbragte ofte største Delen af Dagen
paa Hospitalet hos sine opererede alvorlige syge, hvad han kunde
gjøre, da han ikke havde synderlig Bypraxis og desuden levede
ugift.

Overhovedet var han en ejendommelig, i sin Art udpræget
Personlighed, ogsaa med visse mindre heldige Sider, der
efterhaanden skadede hans Prestige og til sidst kompromitterede hans
fremskudte Avtoritetsstilling. Trods sin Fordannelse var han i sin
personlige Optræden helt igjennem Kirurgen af den temmelig
sædvanlige gamle Barbertype, ubændig, hidsig og grov i sin Mund,
i det hele alt andet end fin. «Den var ej sleben, blev det ikke
heller, -- ej derfor mindre Diamanten gjælder», siger hans
medicinske Kollega O. Bang smukt om ham i et lille Mindedigt. Han
kunde opføre ret vilde Slagsmaalsscener med uregerlige Patienter
paa sine Stuer, og stor og stærk var han. Med sine Kandidater
havde han oftere ubehagelige Sammenstød, og et saadant fik en
for ham saa graverende Karakter, at Kandidaterne tvang ham til
at tage sin Afsked 1842. Forledet af sin ubeherskede
Operatørforfængelighed gjorde han sig nemlig under en Brokoperation
skyldig i uforsvarlig Færd for at skjule et, dog af Kandidaterne
bemærket, tilstødt skæbnesvangert Uheld -- en pinlig Sag, der i
øvrigt neddyssedes, saaledes at han, der jo ogsaa havde indlagt 
sig betydelige Fortjenester, forlod Hospitalet med fuld Honnør, med
Angivelse af Synssvækkelse som Motiv til Entledigelsen og med
Udnævnelse til Etatsraad. Allerede 1817 havde han faaet
Professortitelen, 1829 Titel og Rang som Professor extraordinarius ved det
kirurgiske Akademi. 1830 var han bleven Medlem af Sundhedskollegiet. 
1835 frasagde han sig sin Docentpost ved det kirurgiske
Akademi.

Efter Afskedigelsen fra Hospitalet privatiserede han i
Kjøbenhavn, stadig i Samliv med sin Moder, og angrebes samtidig med
hende af Koleraen i 1853. Han bukkede under derfor 16. Juli,
den 88aarige Moder Dagen efter.

Smith og Bladt, Den danske Lægestand, 4. Udg. 
Erslew, Forf. Lex.
Bibl. f. Læger 4. R. III, 206 f. 
Lolland-Falsters Stiftstid. 1855, Nr. 214. 
Avisen 1889, Nr. 359. Hosp. Tid. 1902, Nr. 23.

Jul. Petersen.



Thalbitzer, Carl Vilhelm, 1801-67, Landmand og Politiker,
blev født 17. Marts 1801 i Helsingør som Søn af Konsul Henry T.
(f. 1767 d. 1818) og Sophie Dorothea f. Zinn (f. 1774 d. 1851); tog
1824 dansk-juridisk Examen og kjøbte 1826 Herregaarden
Cathrinebjærg i Gammel Kjøbenhavns Amt. Han var en dygtig Landmand,
blev 1842 Medstifter af Amtets Landboforening og 1843 af den
frisindede Landkommunalforening, hvis Formand han næste Aar blev,
var desuden Medlem af Amtsraadet 1842-62. Han valgtes 1842
til Roskilde Stænderforsamling og derefter til den grundlovgivende
Rigsforsamling; stemte i dem begge sammen med Venstre (saaledes
for Etkammer og almindelig Valgret) og blev Medlem af
Bestyrelsen for Bondevennernes Selskab indtil 1851. Han valgtes fremdeles
1849 til Landstinget og sad her uafbrudt lige til sin Død (1864-66
ogsaa i Rigsraadets Landsting). Han indtog en meget anselig
Stilling, var Medlem af næsten alle vigtige Udvalg vedrørende
Landboforhold og viste gjennemgaaende en udpræget frisindet Holdning,
saaledes i Fæstespørgsmaalet og om Jagtretten. Han udtalte sig
aabent for tvungen Fæsteafløsning, saafremt frivillig Afløsning ikke
førte til Maalet, arbejdede for udstrakt kommunal Valgret, for
Erklæringers Meddelelse og for Afskaffelse af Skudsmaalsbøger, for
Rentefrihed o. s. fr. 1855 skilte han sig fra Bondevennerne og gik
senere sammen med det national-liberale Parti. Desuden var han
1851 Medstifter af Østifternes Kreditforening og siden stadig
Formand for dens Repræsentantskab; var siden 1862 Formand for
Hoveriets Afløsning i Amtet og havde flere lignende Hverv. Endelig
var han 1866 med at grundlægge Folkehøjskolen (den senere 
Landbrugsskole) i Tune. 1862 blev han Justits- og 1867 Etatsraad. Døde
11. Sept. 1867. -- Han havde 18. Okt. 1826 ægtet Elisabeth
Brøndsted (f. 2. Okt. 1804 d. 12. Marts 1871), Datter af Provst G. J. B.
(f. 1773 d. 1846).

Barfod, Rigsdagskal.
Elvius og Hiort-Lorenzen, Patriciske Slægter I, 324 f.

Emil Elberling.



Thalbitzer, Gerhard Peter, f. 1833, Landmand. Født 5. 
Nov. 1833, Søn af ovennævnte Etatsraad Carl Vilh. T. Han lærte
Landvæsenet paa Gunderslevholm, Gyldensten og Gammelgaard,
overtog 1858 Forpagtningen af Lundbygaard ved Præstø og 1866
af Thurebyholm under Grevskabet Bregentved, hvor han stadig er.
12. Nov. 1858 ægtede han Annette Marie Elisabeth de Neergaard,
Datter af Etatsraad, Godsejer P. J. de N. (d. 1872). -- T. har
spillet en betydelig Rolle  i Landbrugets Foreningsliv. Han var i
en Aarrække Medlem af Bestyrelsen for «Præstø Amts Landboforening» 
og i nogle Aar dens Formand. Siden 1878 har han
været Medlem af Landhusholdningsselskabets Bestyrelsesraad, han
tog meget virksom Del i Oprettelsen af «de samvirkende
Landboforeninger i Sjællands Stift» 1880 og var fra 1880-96 deres
Næstformand. Han har indlagt sig stor Fortjeneste af Fællesforeningen,
i det hans levende Interesse for Landbruget, hans Indsigt i
mangfoldige landøkonomiske Spørgsmaal og hans medfødte sunde Sans
i væsentlig Grad bidroge til Fremme af dens Arbejder. T. var
tidligere Sogneraadsformand, og i en Aarrække har han været
Amtsraadsmedlem og Landvæsenskommissær.

Elvius og Hiort-Lorenzen, Patriciske Slægter I, 327. 
Galschiøt, Landbrug og Landmænd i Danm.                                                                  

H. Hertel.



Thalbitzer, Victor Alexander, f. 1839, Officer og Skoleforstander. 
T. er født 14. Febr. 1839 paa Cathrinebjærg ved
Taastrup, som ejedes af hans Fader, ovfr. nævnte Etatsraad Carl Vilh.
T. Efter at have været Elev paa den kongl. militære Højskole
blev han Sekondlieutenant i Artilleriet med Anciennitet fra 1861; 
han deltog derefter i Krigen 1864 og blev, efter at have taget
Afgangsexamen fra Højskolen, Premierlieutenant 1867. I 1868 ansattes
han som Lærer i Frihaands-Militær- og Konstruktionstegning ved
den nyoprettede Officersskole, og denne Virksomhed bidrog til, at
han blev den sejrende Konkurrent, da Pladsen som Forstander for
den udvidede tekniske Skole i Kjøbenhavn 1876 skulde besættes.
Som militær er han Forfatter til flere Afhandlinger, af hvilke en 
modtog det krigsvidenskabelige Selskabs Prisbelønning. Men hans
militære Løbebane var nu væsentlig afsluttet. Efter at være traadt
ud af Nummer tog han i 1881 sin Afsked og stod nu i Artilleriets
Forstærkning som Kapitajn, til han i 1901 gik af og Aaret efter
fik Afskedspatent som Oberstlieutenant. Fra 1876 have hans Kræfter
været viede det tekniske Selskabs stadig voxende Skole, som han
har forestaaet med Dygtighed og Energi. Da han 1901 under livlig
Tilslutning kunde fejre sit 25 Aars Jubilæum, var Elevernes Antal
voxet fra 1400 til næsten 4000; til Hovedskolen var der i Aarenes
Løb kommet ikke mindre end 4 Filialer i Byens Forstæder. Til
1890 har han desuden staaet som Indenrigsministeriets Konsulent
med Hensyn til den tekniske Undervisning uden for Kjøbenhavn
og været Leder af de under Kirkeministeriet oprettede Kursus for
Tegnelærere, ligesom han paa forskjellige Steder har baade talt og
skrevet om den unge Haandværkers Uddannelse, og endelig har
han 1895 efter Opfordring af Bestyrelsen for den Letterstedtske
Forening sammen med Kapitajn W. Toussieng udgivet en
sammenlignende Udsigt over den tekniske Undervisning i Sverige, Norge
og Danmark. Fra 1890 har han været Medlem af Overbestyrelsen
for de danske Vaabenbrødre. 14. Marts 1860 ægtede han Marie
Nicoline Rasmussen (f. 9. Sept. 1829 d. 3. Sept. 1902), Datter af
Kjøbmand Lars R. i Hørsholm.

Elvius og Hiort-Lorenzen, Patriciske Slægter I, 328. 
C. Nyrop, Dansk Haandværkerundervisnings Hist. 
Illustr. Tid, XLII, 748.

C. Nyrop.



Thambsen, Otto Jacob, 1670-1724, Søofficer, var Søn af 
Slotsgartner og Forvalter ved Rosenborg Andreas Thomsen
(Thombsen) og Sophie Amalie Kalthof. Han blev 1691 Lærling i
Marinen, gik Aaret efter i hollandsk Orlogstjeneste og deltog dette Aar
(29. Maj) i det store Søslag ved la Hogue, hvor den hollandsk-engelske 
Flaade tilføjede den franske Admiral Tourville et knusende
Nederlag. Den paafølgende Vinter studerede han med Iver
Navigation og Artilleri i Amsterdam og kom Sommeren derefter atter paa
Togt, under Admiral Allemonde. 1694 var han om Bord i det
danske Linjeskib «Lindormen» paa dettes æventyrlige Færd til
Frankrig (s. VIII, 588), 1695 med Fregatten «Ørnen». S. A. blev
han Underlieutenant og avancerede derefter 1697 til
Premierlieutenant, 1700 til Kapitajnlieutenant, 1703 til Kapitajn, 1709 til
Kommandørkapitajn, 1711 til Kommandør; 1714 blev han Schoutbynacht
(Kontreadmiral). Efter et Togt 1696 med Fregatten «Sværmeren» 
gik T. atter i hollandsk Tjeneste med en Konvoi til Grønland;
1698-99 fór han med et armeret Skib i venetiansk Tjeneste,
hjemkaldtes ved Krigsudrustningen 1700 og blev Chef for Fregatten
«Maagen», der detacheredes til Riga. Ved Oprettelsen af
Søkadetkorpset 1701 ansattes han som 3. Kadetofficer; 2 Aar senere blev
han næstkommanderende sammesteds. Han førte dette Aar atter
«Maagen», der ledsagede Frederik IV til Norge; 1705 og 7 var
han Chef for Kadetskibet «Frøken Elsken», 1706 Vagtskibschef i
Store Bælt, 1709 Chef for Transportskibet «Færø», der bragte den
danske Envoyé, Kommandør Just Juel, til Narva. 1710 var T. Chef
for Linjeskibet «Prins Christian», først i Admiral v. Støckens Eskadre,
senere ved Hovedflaaden, der 4. Okt. kæmpede paa Kjøge Bugt
med den svenske Flaade. 1711 og 12 var han Flagkapitajn i
Linjeskibet «Elefanten» under Generaladmiral U. C. Gyldenløve; med
denne deltog han 29. Sept. i Ødelæggelsen af den svenske
Transportflaade under Rygen, men for øvrigt synes de ikke at have
staaet paa nogen god Fod, thi Vinteren derefter klager T. over,
at «Generalen» betager ham enhver Lejlighed til at signalisere sig.
1713 var T. atter til Søs, denne Gang som Chef for Linjeskibet
«Ebenezer»; desuden førte han en Eskadre, der krydsede  i
Østersøen og bragte en Transport til Admiral Sehested ved Stralsund.
1714 var han atter Eskadrechef, denne Gang først paa en
Expedition til Norge, senere i Østersøen. 1715 gjorde T. Tjeneste som
Eskadrechef ved Hovedflaaden under Admiral P. Raben, der 8.
Avg. havde et blodigt Sammenstød ved Jasmund med den svenske
Flaade. Som saa ofte, hvor Raben førte Kommandoen, fik Slaget
et Efterspil i Form af Anklager og Krigsretter; ogsaa T. led
herunder; han anklagedes for ikke at have gjort sin Pligt. Først 3
Aar efter blev denne Sag tilendebragt; men uagtet T. med Ære
frifandtes, erholdt han dog ved Udgangen af 1719 Afsked. 8. Okt.
1723 udnævntes han dog til Gouvernør paa St. Thomas, og her
døde han 1/2 Aar efter sin Ankomst til Øerne, 17. Sept. 1724.
Hans Enke, Birgitte Cathrine f. Wissing, Datter af Kammerraad
Jens Jensen W. og Elisabeth Meulengracht, døde i Kjøbenhavn
i Sept. 1758. -- T. var en anset, dygtig og kundskabsrig Officer,
hvis Dannelse stod over største Parten af hans samtidiges.

C. With.



Thaulov, jvfr. Taulov.



Thaulow, Gustav Ferdinand, 1817-83, Pædagog, blev født 
6. Juli 1817 i Byen Slesvig, hvor hans Fader,Johan Frederik 
Andreas T. (d. 1833), den Gang var Herredsfoged. Moderen hed
Caroline Henriette Tugendreich f. Loofft (d. 1852). Efter at have
gaaet i Domskolen i sin Fødeby studerede han fra 1837 af Theologi
og Filosofi i Kiel og Berlin. 1842 vandt han den filosofiske
Doktorgrad i Kiel, hvorefter han sammesteds virkede nogle Aar som
Privatdocent i Filosofi og Pædagogik. 1846 blev han extraordinær
Professor i Filosofi og 1854 ordinær Professor i Filosofi og
Pædagogik ved samme Universitet samt Direktør for det pædagogiske
Seminarium. Senere blev han ogsaa Docent ved Marineakademiet i
Kiel. 1878 udnævntes han til Geheimeregierungsrath. Han døde
11. Marts 1883. -- Hans Forfattervirksomhed gaar væsentlig i
pædagogisk Retning. Bl. a. virkede han for Oprettelsen af pædagogiske
Seminarier ved Universiteterne, og 1849 grundlagde han
«Schleswig-Holst. Schulzeitung». Som Filosof tilhørte han den Hegelske Skole.
1853-54 udgav han «Hegels Ansichten iib. Erziehung u. Unterricht» 
i 3 Bind. Han interesserede sig ogsaa levende for Kunst
og skrev 1857 en Vejviser i Kiels Kunstmusæum. I sit eget Hjem
havde han en betydelig Samling Træskærerarbejder, som han 1876
skjænkede til Provinsen, der da oprettede det smukke
Thaulow-Musæum i Kiel. Det skyldtes ogsaa for en stor Del hans Energi,
at den flensborgske Oldsagsamling, som under Krigen 1864 var
bleven bragt i Sikkerhed til Sjælland, i Følge Wiener-Freden maatte
udleveres af Danmark, hvorpaa den blev indlemmet i
Kieler-Alterthumsmuseum. Endelig kan nævnes, at han 1861 tog Initiativet
til en stor Pengeindsamling i Hertugdømmerne for at skaffe
Kieler-Universitetet en ny Bygning til dets 200 Aars Jubilæum 1865. Denne
Plan kom dog først til Udførelse 1876 ved Statens Hjælp.

Allg. Deutsche Biographie XXXVII. 
Alberti, Schlesw.-Holst.-Lauenb. Schriftsteller-Lex.                                                                

A. K. Hasselager.



Thaulow, Hans Henrik, 1754-1823, Præst, født paa 
Gubberud ved Moss 10. Jan. 1754 af Forældrene Kancelliraad og
Lagmand Andreas Hansen og Anna f. Thaulow, deponerede fra
Christiania Skole 1770, var derpaa Huslærer paa forskjellige Steder og
tog Attestats 1776. Efter i 3 Aar at have været Informator hos
Fr. G. Adeler til Gimsøkloster blev han 1779 personel Kapellan
til Moss og Rygge og ved Kaldets Deling 1790 Sognepræst til
Moss. Her fra blev han 1800 forflyttet til Stadsbygden, 1808 til
Gavsdal, s. A. Provst over Gudbrandsdalen og døde 29. Sept. 1823
efter kort i Forvejen at have nedlagt Provsteembedet. Han 
optraadte tidlig som en erklæret Rationalist med en Afhandling om
Nadverens Sakramente, hvori han benægtede Christi forklarede
Menneskenaturs Allestedsnærværelse og antog, at man kunde bruge
anden Mad og Drikke end Brødet og Vinen ved den hellige
Handling. Senere traadte han ikke frem i Litteraturen, før Hans Hauges
Fængsling gav ham Anledning til en Afhandling, hvori han
naturligvis fra sit Standpunkt maa bedømme hele Hauges Lære og
Gjerning som Sværmeri. Den har imidlertid historisk Betydning ved
Paavisningen af den Indflydelse, som Gerhard Seeberg (XV, 464)
har haft i Hauges Hjembygd, og herom kunde T., der havde staaet
Begivenhederne nær, og som uden Bitterhed og Haan behandler
Hauges «Sværmeri», være et paalideligt Vidne. Under sit
Ophold i Stadsbygden dristede han sig til at indføre
Evangelisk-kristelig Salmebog uden at spørge Menigheden og vakte derved en
Misnøje, som ikke lod sig dæmpe og havde til Følge, at
Skolevæsenet der oppe blev aldeles forsømt. Gift 1. med Margrethe
Elisabeth f. Stabel (f. 1765, døbt 1. Marts, d. 11. Nov. 1788), Søster
til Provst H. J. S. (XVI, 248); 2. (27. Marts 1796) med Marie
Magdalene Elisabeth f. Wilde (f. 18. Maj 1778 d. 26. April 1811), en
Klædehandlerdatter fra Moss; 3. (27. Dec. 1813) med Gunhild Mathea f.
Schmith (f. 10. Marts 1782 d. 4. Jan. 1867), Datter af Forvalter
Niels S.

Erlandsen, Biogr. Efterretn. om Geistligheden i Throndhjems Stift S. 243.

D. Thrap.



Thaulow, Harald Conrad, 1815-81, Apotheker, født i Slesvig 
30. Juli 1815, var Broder til ovennævnte Professor Gust. Ferd.
T. T. var Apothekselev i Holsten 1832-36 og blev 1836 Student
i Kiel. Strax efter rejste han til Norge og blev s. A. Amanuensis
ved Universitetets kemiske Laboratorium. 1840 udgav han en
«Vejledning ved kvalitativ-kemiske Analyser for Læger og Farmacevter»,
og 1841 bestod han norsk farmacevtisk Examen. 1843 fik nan kongl.
Bevilling til at oprette Løveapotheket i Christiania. 1853 vandt han
Kronprinsens Guldmedaille for en akademisk Prisafhandling, der
omhandlede Isomeriens og Isomorfiens Indflydelse paa Naturvidenskabens 
Udvikling. T. var Æresdoktor i Filosofi ved Universitetet
i Kiel og Medlem af flere videnskabelige Selskaber; han var en
frugtbar Forfatter, var ogsaa politisk interesseret og oversatte
desuden nogle af H. Hertz' og A. Munchs Værker paa Tysk. T.
var i det hele taget et lyst Hoved med gode Ideer paa mange 
Omraader, men havde paa Grund af sit noget polemiske Væsen
ofte Vanskelighed ved at føre disse Ideer ud i Livet. -- 8. Marts
1844 ægtede han Nicoline (Nina) Munch, Datter af Kapitajn,
Kunstmaler Jacob M. og Emerentze f. Barclay. Han døde 11. Marts
1881 i Christiania.

Halvorsen, Norsk Forf. Lex. 
J. W. Flood, Norges Apothekere i 300 Aar.
(Norsk) Farmaceut. Tidsskr. 1881.

H. J. Møller.



Thaulow, Heinrich Arnold, 1808-94, Læge, var en Broder 
til ovennævnte Professor Gust. Ferd. T. og fødtes i Slesvig By 10.
Juni 1808, uddannedes først ved Farmacien, men blev 1829
indskreven som medicinsk Student ved Kiels Universitet. 1830 kom
han til Christiania som Amanuensis i Kemi og Fysik ved
Universitetet og blev da immatrikuleret her, hvor han derefter 1833
underkastede sig medicinsk Examen. S. A. nedsatte han sig som Læge
i Sandefjord, grundlagde her 1837 Sandefjords Bad og indførte
den efter ham benævnte Thaulowske Methode i Badebehandlingen.
1839 flyttede han til Modum som Læge ved Blaafarveværket og
udnævntes 1849 til Distriktslæge. 1857 anlagde han her ved en af
ham opdaget Jærnkilde St. Olafs Bad, 1875 blev han Ejer af
Sandefjords Bad, og begge disse Etablissementer forstod han derefter ved
sine Indsigter og sin utrættelige Energi at bringe op til en høj
Rang som Kuranstalter; en ganske særlig Paaskjønnelse have de
fundet i Danmark. Talrige Brochurer og Journalartikler af
bajneologisk Indhold foreligge fra hans Haand. Han var en interessant,
fintdannet og ogsaa kunstnerisk begavet Personlighed. Han døde
19. Avg. 1894. 1834 havde han ægtet Nicoline Andrea Margarethe
Vibe, Datter af Amtmand, senere Generalkrigskommissær, Niels
Andreas V.

Kiær, Norges Læger. 
Halvorsen, Norsk Forf. Lex. 
Norsk Mag. f. Lægevidensk. 4. R. IX, 906 ff.                                                         

Jul. Petersen.



Thaulow, Moritz Christian Julius, 1812-50, Kemiker, 
var Broder til ovennævnte Professor Gust. Ferd. T. og født i
Slesvig 19. Nov. 1812. Efter at have gjennemgaaet Latinskolen i
Flensborg til 1829 var han et Par Aar paa Apothek i Oldenburg og
studerede derefter Kemi i Kiel. Fra 1832-35 var han Assistent
ved Universitetets kemiske og fysiske Laboratorium i Christiania,
manuducerede og holdt vikarierende Forelæsninger i Kemi, gjorde
derefter paa egen Bekostning Studierejser til Kjøbenhavn, Stockholm, 
hvor han arbejdede hos Berzelius, Berlin, Giessen, hvor han 
i 3/4 Aar var Praktikant hos Liebig, og Paris, hvor han i 1838
tog Examen ved Mønten som Essayeur (Probermester, Guardein).
Efter sin Hjemkomst blev han 1839 Lektor og 1844 Professor i Kemi
ved Universitetet i Christiania, hvis første særskilte Lærer i dette
Fag han var. I 1846 gjorde han med offentlig Understøttelse en
Rejse til England, Frankrig og Holland for at gjøre sig bekjendt
med de der anvendte Undervisningsmethoder i Kemi, men døde
allerede 20. Juli 1850. Foruden nogle Lærebøger og populære Skrifter
har T. leveret Analyser af flere Mineralier og Kilder og (hos Liebig)
foretaget Undersøgelser over spredte Æmner fra den organiske Kemi.
Hans videnskabelige Arbejder findes dels i Poggendorffs, dels i
Liebigs Annaler. I 1839 ægtede han Margareta Elisabet Juell (f.
1822 d. 1850), Datter af Premierlieutenant Georg J.

Halvorsen, Norsk Forf. Lex.

S. M. Jørgensen.



Thayssen, Ludvig Adolph, 1806-68, Postembedsmand, Søn 
af Etatsraad, Inspektør ved den danske Brevpost i Hamborg Peter
T. (d. 17. Dec. 1837) og Christiane Vilhelmine Augusta f. Wittmack
(d. 6. Nov. 1858), blev født 10. Juni 1806 i Kjøbenhavn. Som ganske
ung blev han ansat i Generalpostdirektionen, hvor han 1825 blev
Kopist og 1830 Fuldmægtig; i 1838 blev han Chef for Personpostkontoret 
i Kjøbenhavn, fra hvilken Stilling han afskedigedes 1860
med Titel af Etatsraad. Han oprettede da et Kontor for direkte
Indskrivning og Expedition af rejsende og Gods samt en
Bybudeexpedition, den Gang noget ukjendt her, og var administrerende
Direktør for Kjøbenhavns Sporvognsselskab fra dettes Oprettelse i
1863. T. døde 4. Sept. 1868. I 1831 var han bleven gift med
Mariane Frederikke Døcker (f. 17. Jan. 1806 i Odense, d. 12. April
1883), Datter af Kjøbmand Joh. Gerh. D. og Elisabeth Dorothea
f. Rauch.

Erslew, Forf. Lex.

Sofus Elvius.



Thedens, Johannes, --1748, nederlandsk Gouvernør, er født 
i Frederiksstad i Slesvig eller dens Nærhed af Forældre i ringe
Kaar; Faderen er ukjendt, Moderen, Anna Margrethe Petersdatter
T., døde i Haarlem 1723. T. var Possementmagersvend i Frederiksstad, 
før han søgte sin Lykke i Udlandet. I 1698 tog han som
simpel Soldat i nederlandsk Tjeneste til Batavia, hvor han 1702
blev Assistent, 1719 Kjøbmand. 1723 blev han Overkjøbmand og
«Opperhoofd» paa Kolonien Decima i Japan og 6 Aar efter 
fritaget for denne Tjeneste paa Grund af sin «høje Alder». 1731
udnævntes han til extraordinær, 1736 til ordinær Raad af
nederlandsk Indien. S. A. blev han Direktør for Kompagniets Hospital
og Præsident for «het college van heemzaden». 1740 blev han
adjungeret Generalgouvernøren med Ret til at succedere i eventuel
Vakance, og 1741-43 forestod han «ad interim» den vigtige Post
som Generalgouvernør i nederlandsk Indien. Han døde i Batavia
19. Marts 1748. Som Mærkeligheder under hans Styrelse nævnes
en Sejer over de oprørske Kinesere og Gravningen af en Kanal
fra Ansjol, øst for Batavia. Før sin Død betænkte han Kirken i
Frederiksstad med et Legat paa 2000 Rdl.

Dubois, Vie des gouverneurs généraux (la Haye 1763) S. 333. 
M. A. van Rhede v. d. Kloot, De gouverneurs-generaal en commissarissen-generaal
  van Nederlandsch-Indië 1610-1888 ('s-Gravenhage 1891) S. 92 ff. 
Kobus en de Rivecourt, Biogr. Handwoordenbock van Nederland. 
v. d. Aa, Biogr, Woordenbock der Nederlanden. 
Schlesw.-Holst. Prov.-Berichte 1789, S. 282; 1791, S. 108.                                                                                 

G. L. Grove.



Theisen, Karl Vilhelm, 1843-99, Skolemand, er født 19. 
Maj 1843 i Nyraad ved Vordingborg og Søn af Kjøbmand Frederik
Lammers T. og Bertholine Charlotte Amalie f. Mackeprang. 1862
blev han Student fra Borgerdydskolen paa Christianshavn, 1863
Cand. phil. og studerede først Medicin. Senere lagde han sig efter
Historie, i hvilket Fag han 1871 tog Magisterkonferens, og
underviste bl. a. ved Mariboes Skole og Frøken Zahles Kvindeseminarium. 
1880 blev T. Bestyrer for den tidligere Realskole i Kolding,
som han med stor Dygtighed omdannede til Latin- og Realskole,
saa at den var i en blomstrende Forfatning, da han 1886 forlod
den for at overtage Pladsen som Direktør for de offentlige Skoler
i Kjøbenhavn. Her viste han sig som en retsindig og intelligent
Embedsmand, hvis fine, noble Karakter vandt fortjent
Paaskjønnelse, men tiltagende Svagelighed lammede hans Virksomhed og
nødte ham til at søge Afsked fra 1. Avg. 1899. Han døde i
Vordingborg 21. Sept. s. A. I Tidsskrifter har han skrevet en Del
historiske Afhandlinger og Anmeldelser. T. ægtede 30. Maj 1873
Harriet Mackeprang (f. 26. Juni 1846), Datter af Distriktslæge
Harald Vilhelm M. i Stege.

Joakim Larsen.



Theiste, Magnus, 1725-91, Amtmand, var Søn af Jacob 
Monsen T., Tømmerhandler og Overformynder i Christiania, samt
dennes 2. Hustru, Anna Beata Sørensdatter f. Løchstør. Han fødtes 
i Christiania (døbt «Mogens» 19. Nov.) 1725 og blev Student fra
denne Bys Skole 1744, hvorefter han rejste udenlands. Senere (1761-63) 
foretog han sammen med Kammerjunker C. L. W. Flotow
(d. 1763) Paa offentlig Bekostning Rejser i Norge, fra hvilke hans
Optegnelser bevares paa det store kongl. Bibliothek, og hvoraf
nogle Uddrag ere trykte. Han kom i nogen Forbindelse med det
danske Landhusholdningsselskab, hvor han var paatænkt til
Sekretær, og var fra 1760 Kopist og Kommercesekretær i Økonomi- og
Kommercekollegiet og Assessor auscultans sammesteds 1765-68, i
hvilket sidste Aar han blev Amtmand i Lister og Mandals Amt,
hvorfra han 1771 forflyttedes til Nordre Bergenhus Amt. T. synes
at have næret overdrevne Begreber om sin Magtfuldkommenhed og
Myndigheds Udstrækning; bl. a. kom han i saadan Uenighed med
General vej direktør N. F. Krogh om en Bro, at der 1773 maatte
gribes ind ved kongl. Reskripter. Noget senere klagede Almuen i
hans Amt over ham, hvilket foranledigede hans Suspension ved en
Rentekammerskrivelse af 29. Juni 1776 i Følge kongl. Resolution,
saa at hans Gage fra i. April s. A. til Dels tilfaldt den i hans Sted
konstituerede Stiftamtmand Chr. de Schouboe (XV, 267). En
nedsat Kommission idømte ham en Mulkt, men da han havde tilsendt
nys nævnte Stiftamtmand Schouboe 40 Rdl. med Begjæring om en
gunstig Erklæring i Anledning af den indkomne Klage, fradømte
Højesteret ham Embedet, væsentlig af denne Grund, 23. Nov. 1779.
1780 erholdt han dog det resterende af den indeholdte Gage og
en Pension af 300 Rdl., da Dommen ansaas for noget Stræng i
Forhold til Forseelsen. Han afgik ved Døden i Kjøbenhavn 25.
Nov. 1791, ugift.

Med Undtagelse af hans Oversættelse af Melons Afhandling
om Handelen er hans litterære Virksomhed af ringe Omfang. Hans
Rejseoptegnelser ere ikke uden Interesse.

Nyerup, Lit. Lex.
(Norsk) Hist. Tidsskr. 3. R. V, 429 f.

H. J. Huitfeldt-Kaas.



Thenner, Hieronymus, --o.1570, kongl. Raad, var født i
Hessen og studerede i sin Ungdom Jura, bl. a. ved Universitetet
i Orléans, hvor han erhvervede sig den juridiske Doktorgrad. 1556
traadte han i dansk Tjeneste og blev snart en meget brugt Mand;
1558-59 deltog han i en stor Sendelse til Lifland og Rusland, og
da Anders Barby døde i Sept. 1559, blev T. Leder af det tyske
Kancelli, skjønt han aldrig officielt fik Titel af Kansler. Han roses 
i høj Grad for sin Veltalenhed og Lærdom, men noget nærmere
om hans politiske Standpunkt vide vi ikke. Han følte sig snart
hjemme i sit nye Fædreland og syntes at indrette sig paa at blive
der Resten af sit Liv. 1560 fik han et Kanonikat i Roskilde og
1561 Bestalling som kongl. Raad med Forpligtelse til at tjene
Kongen, saa længe denne ønskede det. 24. Avg. 1561 ægtede han
Magdalene Hamsfort, Datter af den kongl. Livlæge Cornelius H.
(VI, 554), og fik sammen med hende Exspektance paa Vingodset
i Fyn efter Svigerfaderens Død. 1562 fik han Livsbrev paa et
bedre Kanonikat i Roskilde og forpligtede sig til at blive i
Danmark hele sin Levetid; 1563 fik han Skjøde paa en Gaard i
Kjøbenhavn. Stor Bestyrtelse vakte det derfor hos Kongen, da han
i 1566 forlangte sin Afsked for at rejse til Udlandet. Kongen søgte
paa alle Maader at faa ham til at opgive sin Plan, men da han
bestemt fastholdt den, mente Kongen, at der maatte være
forræderiske Planer med i Spillet, -- om med rette, vides ikke. Fra
Kredse, der stode ham nær, paastodes, at hans Fald skyldtes
Intriger fra Johan Friis og Peder Oxe. Hvorom alting er, saa turde
man ikke lade en Mand, der kjendte Rigets politiske Hemmelig
heder saa godt som T., drage ud af Landet; 17. Okt. 1566 arre
steredes han og sattes i Fængsel paa Kalundborg Slot, næste
Foraar førtes han til Kjøbenhavn, og 19. Marts dømte Rigsraadet ham
til at skulle holdes i god Forvaring. Kongen fandt, at Dommen
var for mild, og afviste bestemt Kurfyrstinde Anna af Sachsens
Intervention til Gunst for ham. 1568 førtes han til Dragsholm Slot,
og her døde han 13. Marts 1570, efter andre Opgivelser dog først
i Marts 1571. Paa sit Dødsleje havde han testamenteret 100 Rdl.
til de fattige, og for disse oprettede hans Enke 1590 en Stiftelse
for fattige i Odense, de saakaldte «Doktors Boder», der siden
forenedes med Graabrødrehospital.

L. Laursen.



Theophilus, Nicolaus, 1541-1604, Jurist og Diplomat, 
var født i Flensborg, hvor hans Fader, Nicolaus Johansen (VIII, 516),
var Præst. Efter Skolegang i sin Fødeby og i Lybek blev han
1557 immatrikuleret i Wittenberg. Siden studerede han i Rostock
og Jena Retsvidenskaben. Paa sidstnævnte Sted optraadte han som
juridisk Docent. Da han tillige med Held dyrkede den latinske
Digtekunst, opnaaede han 1567 kejserligt Diplom som Poëta laureatus. 
Efter i en kort Tid at have været ansat i Sverige i Tjeneste
hos Hertug Magnus, Søn af Gustav I Vasa, foretog han Rejser til 
Polen, Italien og Frankrig. 1569 erhvervede han den juridiske
Doktorgrad i Rostock og blev kort efter tagen i Tjeneste af
Landgrev Vilhelm af Hessen, først som Notarius, siden som Sekretær
og endelig som Raad. Her ægtede han 1571 Anna Zaan, Enke
efter en landgrevelig Staldmester Conrad Neid. Hans Herre brugte
ham i forskjellige Sendelser, bl. a. ogsaa til Danmark, og som
hessisk Raad og Mægler deltog han i Forhandlingerne om Slesvigs
Forlening 1579. Derved blev Kansler Niels Kaas bekjendt med
ham, og dette gav Anledning til, at han 1580 ansattes som
Professor juris ved Kjøbenhavns Universitet. Men det blev ikke hans
eneste Gjerning, thi da han egnede sig godt til diplomatiske
Forhandlinger, blev han brugt i mange Sendelser til fremmede Stater,
særlig til Skotland og Sachsen, som han gjentagne Gange besøgte;
ogsaa Sendelser til Kejseren og til England omtales. -- Hvad hans
akademiske Stilling angaar, da beklædte han 3 Gange
Rektorværdigheden; 1589 beskikkedes han tillige til kongl. Bibliothekar med
Paalæg om at have Opmærksomheden særlig henvendt paa den
udenlandske Litteratur. Et Kannikedømme i Roskilde, hvormed han
1592 aflagdes, var vel nærmest en Løn for hans diplomatiske
Virksomhed. Som Lærer synes han at have besiddet Klarhed og
Tydelighed i Fremstillingen. Han udgav det første juridiske Kompendium,
som vides at være udkommet her til Lands, «De diversis regulis
juris antiqvi» (1584), samt en Del Disputatser over juridiske Æmner
(bl. a. «De privilegiis studiosorum», 1603) og et Par Samlinger af
latinske Digte. Han døde 2. Nov. 1604.

Vinding, Acad. Haun. S. 147 ff. 
Moller, Cimbria lit. I. 
Rørdam, Kbhvns Universitets Hist. 1537-1621 II, 632 ff.                                  

H. F. Rørdam.

 d. o.1592, s. Thøstesen.">

Theophilus, Olaus, d. o.1592, s. Thøstesen.

Therkelsen, jvfr. Terkelsen.">

Therkelsen, jvfr. Terkelsen.



Therkelsen, Anders, 1854-96, Belysningsdirektør, 
var Søn af Skibsreder og Kjøbmand i Horsens Søren T. og Mette Kirstine
f. Lund og blev født i. Nov. 1854. Da Rektoren for Horsens lærde
Skole forflyttedes til Kjøbenhavn, fulgte T. med og blev Student
fra Metropolitanskolen i 1872, tog Aaret efter Adgangsexamen til
Polyteknisk Læreanstalt og blev 1877 polyteknisk Kandidat i
anvendt Naturvidenskab. Han arbejdede derefter et Aar som
Assistent ved Universitetets kemiske Laboratorium og et Aar ved
Carlsberg-Laboratoriet, men da Virksomheden syntes ham udsigtsløs, og 
han var økonomisk uafhængig, opgav han foreløbig Teknikken,
begyndte 1879 at studere Jura og tog juridisk Examen i 1883. I
2 Aar var han Fuldmægtig hos Højesteretsadvokat Buntzen og
traadte efter dennes Død 1885 i Kjøbenhavns Kommunes Tjeneste
som Sekretær hos Borgmesteren for Magistratens 4. Afdeling; 1886
blev han Fuldmægtig og s. A. Kontorchef for 4. Afdelings
Sekretariat. Her kom hans dobbelte Uddannelse ham til Nytte; den
Lethed, hvormed han satte sig ind saa vel l den tekniske som
den administrative Side af en Sag, gav ham, i forstaaende
Samarbejde med hans Chef, rig Anvendelse for hans store Arbejdskraft
og Lejlighed til at udvikle et medfødt Administrationstalent. Da
Stillingen som Gasværksbestyrer blev ledig under Opførelsen af den
første elektriske Centralstation, og man deraf tog Anledning til at
samle Belysningsvæsenets Administration paa en enkelt Haand, traadte
T. efter en kortvarig Funktion som Gasværksbestyrer i. Maj 1891
ind i den nyoprettede administrative Stilling som Direktør for
Kjøbenhavns Belysningsvæsen og udfoldede her en stor og
betydningsfuld Virksomhed. Det stigende Forbrug af Gas og Elektricitet
nødvendiggjorde snart Udvidelser af de tekniske Anlæg og
Omdannelser i Administrationen, som han gjennemførte resolut og dygtig;
en større Udvidelse af Østre Gasværk var omtrent fuldført og et
nyt Elektricitetsværk planlagt, da han efter en kortvarig Sygdom
døde 29. Maj 1896.

T. var en alsidig begavet, dygtig Natur med en sund
Ærgjerrighed og et stort og frit Syn i sin administrative Virksomhed.
Som Embedsmand var han ved sin Dygtighed, Retsindighed og
store personlige Elskværdighed almindelig afholdt nedad og
paaskjønnet opad. T. havde et godt Navn som Skakspiller, var i en
Aarrække Medlem af Bestyrelsen for Skakforeningen og fra 1879-81 
dansk Redaktør og Udgiver af «Nord. Skaktidende». Da Dansk
Ingeniørforening stiftedes, valgtes han 1892 ind i Bestyrelsen og blev
Foreningens Kasserer; som Formand for Redaktionsudvalget havde
han en heldig Indflydelse paa Bladet «Ingeniøren», og ham skyldes
ogsaa det første Udkast til Reglerne for Ingeniørforeningens
Voldgiftskommissioner. Ved sin Død var han desuden Medlem af
Direktionen for Kjøbenhavns Telefonselskab, af Skytteforeningernes
Overbestyrelse og af Industriforeningens Repræsentantskab. -- 24.
Nov. 1881 ægtede han Anna Emilie Conradt Ekeroth, Datter af
Overlærer Carl Emil Conradt E. og Laura Christine f. Søborg.

Alfred Lütken.



Therkildsen, jvfr. Terkildsen.



Therkildsen, Hans Michael, f. 1850, Maler. M. T. er født 
3. Nov. 1850 i Landsbyen Lystrup ved Horsens som Søn af
Landmand Therkild Nielsen (f. 1804 d. 1883) og Karen f. Hendriksen
(f. 1807 d. 1874). Efter at have lært at tegne paa den tekniske
Skole i Horsens gjennemgik han 1868-74 Kunstakademiet i
Kjøbenhavn og modtog en Tid privat Vejledning af Constantin Hansen.
Paa Charlottenborgudstillingen debuterede han 1875 med «Et
Bondehus», der 1876-78 efterfulgtes af forskjellige Folkelivsbilleder; i
1879 vakte han ikke ringe Opmærksomhed, især ved Genremaleriet
«3 Piger», der tillige med 2 af hans andre Arbejder blev kjøbt
af Kunstforeningen. I de følgende Aar udstillede T. flere
værdifulde Genrebilleder som «En Husmandskone, der har Besøg af sin
Naboerske» og «Et Ordskifte i Mejeriet», men kastede sig dog
med stedse voxende Forkjærlighed over Skildringen af Dyrenes Liv,
i det han tillige udviklede sig til en meget dygtig Landskabskunstner; 
til hans betydeligste Arbejder høre adskillige af dem,
hvori Mennesker og Dyr vises i Forhold til hinanden i fri Luft,
saaledes det flere Gange reproducerede «En ung Pige, som giver
en Hest Brød» (1880). I sidstnævnte Aar begav T. sig ud paa
sin første større Rejse og opholdt sig en Tid i Paris, hvor han
modtog en ikke ringe Paavirkning af den nyere franske Kunst.
Han, der allerede tidligere havde lagt afgjorte koloristiske Anlæg
for Dagen, udviklede der i væsentlig Grad sin Sans for malerisk
Helhed; hans Foredrag blev livfuldere og bredere, og i Formen
vandt hans Billeder efter Opholdet i Frankrig betydelig i Retning
af Fylde og Glans. I 1882, 1884 og følgende Aar var T. atter i
Udlandet, sidste Gang i Frankrig og Italien med Stipendium fra
Akademiet; 1887 tilkjendtes Udstillingsmedaillen ham for det store
«Køerne vandes», og s. A. blev for første Gang et Billede af
ham -- «Kaade Heste» -- erhvervet til Statens Samling, der
foruden dette ejer 4 af hans Arbejder. Som særlig betydelige mellem
disse kunne nævnes det store «Paa Brakmarken» (1883), «Heste i
Dyrehavens (1884) og «En Hyrdedreng med sin Hjord» (1901;
Musæet i Maribo). Navnlig de 2 sidste ere karakteristiske Prøver
paa T.s Produktion og vise ham som en saa vel i Henseende til
Formgivning som til malerisk Teknik fuldt udviklet Kunstner, der
komponerer sikkert og smukt og ejer en ikke almindelig Evne til
at samle Figurer og Landskab til fælles harmonisk Virkning. Ogsaa 
i Udlandet have T.s Arbejder vundet Anerkjendelse, ikke mindst
paa Verdensudstillingen i Paris 1889, hvor han hædredes med
Sølvmedaille.

Weilbach, Nyt Kunstnerlex
S. Müller, Nyere dansk Malerkunst.

Sigurd Müller.



Thestrup, Christen Sørensen, d. 1761, s. Testrup (ovfr. S. 140).



Thestrup, Christian, 1689-1750, Professor, blev født 14. Nov. 
1689 i Nakskov, hvor Faderen, ndfr. anførte Biskop Frands T., den
Gang var Provst. Han dimitteredes 1703 af sin Fader til
Universitetet og blev Dekan paa Kommunitetet. 1709 fik han Attestats, og
s. A. blev han Hører ved Aalborg Skole, hvor han 1712 avancerede
til Konrektor. 1714 tog han Magistergraden. 1718-20 var han
udenlands, medens hans Embede bestyredes ved Vikar. 1722 blev
han Provst paa Kommunitetet og s. A. Professor i Mathematik;
senere blev han Professor i Filosofi. 1731 beskikkedes han til
Assessor i Højesteret; fik 1735 Justitsraads Titel; 1739 udnævntes han til
extraordinær juridisk Professor og blev 1749 Etatsraad. Han døde
14. Juli 1750 under et Sommerophold i Farum. Et Par filosofiske
Lærebøger foruden en Del akademiske Afhandlinger af filosofisk
Indhold foreligger fra hans Haand. Ved Siden af Ry for Lærdom
havde han Ord for at være paaholdende i Pengesager og var ikke
saa lidt pedantisk. Holberg brugte ham ofte som Skive for sine
sarkastiske Pile. Hans Hustru, Karen f. Fogh (Præstedatter fra
Ejby ved Kjøge), hvem han havde ægtet 1725, og som var 20 Aar
yngre end Manden, døde i April 1747. Deres 7 Døtre vare alle
gifte med bekjendte Mænd, nemlig C. M. de Falsen (V, 59),
Fætteren Frands Thestrup (s. ndfr.), Poul Egede (IV, 431, gift med 2
Søstre), L A. Cold (IV, 44), J. S. Sneedorff (XVI, 141) og C. J.
Berger (II, 101).

Hundrup, Lærerstanden ved Aalborg Kathedralskole II, 6. 
Personalhist. Tidsskr. 2. R. I, 300 ff.; VI, 263 ff. 
(Norsk) Hist. Tidsskr. 2. R. IV, 334.
Fr. Schmidts Dagbøger, ved Hancke, S. 131. 
Worm, Lex. ov. lærde Mænd.

A. Jantzen.



Thestrup, Frands, 1653-1735, Biskop, er født 6. Juli 1653 
i Dalby paa Hindsholm og Søn af Præsten Ole T. Moderen,
Kirstine Moth fra Flensborg, var Datter af forhenværende kejserlig
Livlæge Matth. M. og Faster til Sophie Amalie M., Grevinde af
Samsø (XI, 490). 1670 blev han Student efter privat Forberedelse
og studerede derefter østerlandske Sprog i Kiel. 1672 vendte han 
tilbage til Kjøbenhavn, tog theologisk Examen og blev Dekan paa
Kommunitetet og Alumnus paa Valkendorfs Kollegium. 1675 tog
han Magistergraden, begyndte at studere Medicin og fik tillige 'med
sin Fætter Matth. Moth (XI, 485) Vejledning i Anatomi hos Dr.
Niels Steensen. Dette Studium blev dog afbrudt allerede s. A.,
da han blev udnævnt til Rektor ved Nyborg Skole, som han bragte
i god Stand, efter at den havde været sin Opløsning nær. Fra
1681 virkede han tillige som Hjælpepræst i Nyborg med Løfte om
Succession i Kaldet. Hans praktiske Erfaringer fra Skolegjerningen
kom i hans senere Virksomhed Almueoplysningen til gode. 1684
blev han Præst i Nakskov, 1685 Provst i Laalands ijlørreherred og
visiterede ofte i de følgende Aar for Biskop Kingo. For Nakskov
fik han stor Betydning. Igjennem sine omhyggelige Katekisationer
og Fredagsprædikener over udvalgte Stykker af begge Testamenter
vakte han baade hos gamle og unge et aandeligt Røre, som hidtil
var ukjendt i Menigheden. Samtidig hermed blev han optagen som
Medarbejder ved en paatænkt ny Bibeludgave med tilføjede
Fortolkninger, hvortil han udarbejdede Forklaringen til Profeten Hoseas.
Igjennem sin Forbindelse med den Mothske Slægt fik han
Indflydelse paa Udarbejdelsen af Kirkeritualet, ligesom han, vistnok ad
samme Vej, fik sine Embedsindtægter betydelig forøgede ved
Branderslevs Sogns Forening med Nakskov. 1698 blev han Præst ved
Helliggejstes Menighed i Kjøbenhavn og Direktør for de fattiges
Væsen. I sit nye Embede fortsatte han sin kateketiske
Virksomhed til Forargelse for sine Embedsbrødre, der mente, at den
passede bedre i Landsbymenigheder end i Hovedstaden. Men han
lod sig ikke anfægte deraf; fra 1702 af holdt han 2 Gange om
Ugen offentlig Katekisation i Helliggejstes Kirke, og efterhaanden
fulgte de andre Præster i hans Spor. Hans Virksomhed fandt saa
stor Anerkjendelse i hans Menighed, at han allerede s. A. ved
frivillige Bidrag fik oprettet en Friskole i Sognet, hvor en stor Del
af Børnene foruden Undervisning tillige fik Klæder og Bespisning.
Bidragene indgik saa rigelig, at man kunde bygge Skolen et eget
Hus, og at den allerede, førend T. traadte over i anden
Virksomhed, havde en Kapital paa over 5000 Rdl. Efterhaanden fulgte
de andre Sogne dette smukke Exempel, og dermed var Grunden
lagt til Kjøbenhavns Almueskolevæsen. Igjennem den Mothske
Slægt skal T. have faaet Christian V's Løfte paa Fyns Bispestol,
som han dog ikke naaede frem til. Men 1709 udnævnte Frederik
IV ham paa sin italienske Rejse, i Florents, til Biskop i Aalborg. 
Før sin Afrejse fra Hovedstaden skjænkede han Valkendorfs
Kollegium, hvor han havde haft Fribolig i sin Studietid, 70 «gode
Bøger» og en stor Samling Universitetsprogrammer.

Under sin Præstegjerning havde T. gjort sig særlig fortjent
ved at arbejde for Almueoplysningen, og han fortsatte denne
Virksomhed i Aalborg, men fra nu af var hans Opmærksomhed nærmest
henvendt paa Almueundervisningen paa Landet. Fra 1712 af søgte
han at gjennemføre Katekisation i alle Stiftets Kirker med en
Inddeling af Børnene i Klasser efter deres Kundskaber, og han lod
Præsten Christoffer Mumme (XI, 506) udarbejde en Katekismus til
Brug for 3 Saadanne Klasser. 1717 holdt han i Aalborg stor
Jubelfest med Prædikener og Katekisationer til Minde om Reformationen.
1731 deltog han i Kongekroningen i Frederiksborg Slotskirke, og
Kongen skjænkede ham i den Anledning et prægtigt Sølvmors
Bispeskrud. 1735 udgav han sine Prædikener over Colossenserbrevet,
som han indledede med en Dedikation til Kongen og Dronningen,
og til Tak derfor fik han Rang med Etatsraader med Anciennitet
fra 1711. Han døde 17. Avg. 1735. Han ægtede: 1. (27. April
1682) Else Mule, Præstedatter fra Nyborg (d. 1697), 2. (12. Dec. 1698)
Magdalene Bornemann (d. 1715), Datter af Assessor Cosmus B. (II,
527) og Enke efter kjøbenhavnsk Raadmand Morten Nielsen Budolph.

Foruden ovennævnte Prædikener og 2 Ligprædikener har T.
udgivet en lille Samling Brudetaler, der kun nævnes her paa Grund
af den grænseløse Smiger, hvormed han i Fortalen overdængede
sin nære Slægtning Matth. Moth, hvem han skyldte sine
Forfremmelser. 1736 solgtes i Aalborg hans store og fortrinlige
Bogsamling. Heraf maa fremhæves 487 Folianter og deriblandt en Række
kostbare Bibeludgaver og Udgaver af Kirkefædrene, desuden, i
forskjellige Formater, over 100 Ligprædikener og mange engelske og
hollandske Værker, nærmest paa Bibelfortolkningens Omraade.

Giessing, Jubel-Lærere I, 472 ff. 
J. Larsen, Bidrag t. Kjøbenhavns offentl. Skolevæsens Hist. S. 7 ff.                                                      

S. M. Gjellerup.



de Thestrup, Frands, 1721-96, Landsdommer, blev født i 
Aalborg 30. Jan. 1721 og var Søn af nedennævnte Landsdommer
Matthias de T. 14 Aar gammel blev han Student fra Aalborg,
1741 Sekretær i danske Kancelli, 1743 Assessor auscultans i
Højesteret, 1745 Protokolfører sammesteds, 1746 Assessor i Hofretten og
1751 Landsdommer i Jylland efter sin Fader. Fra virkelig
Kammerraad (1745) og virkelig Justitsraad (1761) steg han 1770 til 
Etatsraad, blev 1776 Konferensraad og 1779 Kammerherre. Som
Landsdommer tog han 1788 sin Afsked. T. lagde sig i sin Ungdom
med Iver efter Lovkyndighed, hvorfor det 1740 blev ham overdraget
at bistaa Lovrevisionskommissionen, og ved Siden heraf dyrkede
han historiske Studier, hvilket maa have været Grunden til, at han
var blandt de første, Langebek henvendte sig til, da han 1744
havde undfanget Ideen til «Danske Selskab», der udgav «Danske
Magasin», hvori T.s Samlerflid har sat sit Spor i Bidragene til
Mariager Klosters Historie. I øvrigt viste han Selskabet sin
Interesse ved at testamentere det de fleste af sine Manuskripter (174
Nrr.), Bøger, Kobbere m. m. T., der havde overtaget Mariagerkloster 
efter sin Fader 1769, døde barnløs her 15. Juni 1796 efter
at have oprettet betydelige Legater. Han havde 4. Maj 1753 ægtet
sin Kusine Maren Thestrup (f. 1731 i Kjøbenhavn, d. 29. April 1790
paa Mariagerkloster), Datter af ovennævnte Professor Christian T.

Selvbiografi i Skifteprotokollen i hans Bo, Randers Amts Arkiv (Prov. Ark. i Viborg). 
Tauber, Aalborg Kathedralskoles Disciple I, 134; II, 16. 
Saml. t. jydsk Hist. og Topogr. VI, 129. 
Werlauff Det kongl. danske Selskab.

S. Nygård.



Thestrup, Georg Frederik Stampe, 1718-1778, Skolemand,
blev født 4. Jan. 1718 i Dannemare paa Laaland, hvor hans Fader,
Mag. Ole Frandsen T. (d. 1736), var Præst. Moderen hed Johanne
Dorothea f. Atke (d. 1753). Han blev sendt til Latinskolen i
Aalborg, vistnok fordi hans Farfader var Biskop der, og blev
dimitteret 1734. Allerede det næste Aar vendte han, kun lidt over 17
Aar gammel, tilbage som Hører ved samme Skole og blev, efter
at have taget Magistergraden 1740, forfremmet til Konrektor 1741
og endelig til Rektor 1763, hvorefter han styrede Skolen til sin
Død, 8. Sept. 1778. Aaret i Forvejen havde han faaet Justitsraadstitelen. 
Hans Discipel, den senere saa bekjendte Skolemand J. H.
Tauber, der for Resten siger om Skolen paa den Tid, at den var
«ligere et Tugthus end en Undervisningsanstalt», roser ham for
hans ejegode Mildhed og siger, at «alle elskede ham for hans
venlige Nedladenhed, deltagende Ømhed og hærdede Taalmodighed».
Men man faar rigtignok ogsaa Indtryk af, at Disciplenes
Kjærlighed til ham ikke var forenet med den tilbørlige Respekt, i det de
ofte i høj Grad forsømte hans Fag, medens han var Konrektor,
for bedre at kunne tilfredsstille den mere frygtede Rektor. En
anden forhenværende Discipel fremhæver hans usædvanlige Gaver
til at være fattelig for Ungdommen. Som Forfatter har han kun 
efterladt sig 2 Smaaafhandlinger paa Latin, udgivne som
Skoleprogrammer (1769 og 1770). -- 1750 ægtede han Anne Elisabeth
Michaelsen (f. 1720 d. 1785).

Hundrup, Lærerstanden ved Aalborg Kathedralskole I, 48 f. (smlg. II, 49).
Steenstrup, Dansk Maanedsskr. 1863, I, 456. 
Nyerup, Lit. Lex.

A. K. Hasselager.



Thestrup, Hans Nicolai, 1794-1879, Officer, Krigsminister,
fødtes 1. Okt. 1794 i Næstved, hvor hans Fader, Schack T., deri
Gang var Sekondlieutenant ved det sjællandske Rytterregiment (d.
24. Jan. 1850 som Ritmester). Moderen hed Birgitte f. Hersom.
Han blev Kadet 1805, Sekondlieutenant à la suite ved norske
Livregiment 1810 og Aaret efter, ved Afgangen fra Akademiet, ved 2.
jyske Infanteribataillon (den senere 9. Bataillon), ved hvilken
Afdeling han stod i 40 Aar. Han deltog med den i Felttoget i
Holsten 1813 og i Okkupationen af Frankrig 1815-18, medens han
efterhaanden opnaaede følgende Grader: Premierlieutenant 1813,
Kapitajns Anciennitet 1825, Stabskapitajn 1827, Kompagnichef 1839,
Majors Anciennitet 1840, Major 1842. Ved Udbruddet af Krigen
1848 fik han, udnævnt til Oberstlieutenant, Kommandoen over
Bataillonen og førte denne med Hæder i Kampen ved Bov, i det
han den Dag ledede Expeditionen mod Holdnæs og Lyksborg.
Senere deltog han i Expeditionen fra Ekernførde og i Slaget ved
Slesvig, medens han under Derouten i Flensborg 2. Paaskedag
sendtes tilbage til Byen og marcherede igjennem den for hos
Beboerne at udslette det uheldige Indtryk, som Derouten havde
fremkaldt. I Maj sendtes han til Helgenæs og afgik der fra ved
Maanedens Slutning til Aarhus for at faa Rede paa, om Fjenden var
gaaet tilbage, hvorefter hans Bataillon indlemmedes i Flankekorpset
og rykkede til Haderslev, hvorfra han i Avg. ledede en
Rekognoscering i det slesvigske. Under Krigen havde han søgt om og
faaet Tilladelse til at indføre Jægerexercitsen ved sin Bataillon,
og den Dygtighed, han ved alle Lejligheder havde vist som Fører,
bevirkede, at han i 1849 fik Kommandoen over 2. Infanteribrigade,
i det der samtidig tillagdes ham Obersts Karakter (selve Graden
erholdt han endnu s. A.). Med Brigaden deltog han i Kampene
i Sundeved i Aprildagene, hvorefter den i Resten af Felttoget
hørte til Alses Besætning. 3. Jan. 1850 blev han Kommandør for
4. Brigade og deltog med denne i Kampen ved Helligbæk og i
Slaget ved Isted, hvor hans resolute Optræden efter Ulykken ved
Øvre Stolk i ikke ringe Grad bidrog til Slagets heldige Udfald. 
Han udnævntes derefter til Kommandør af Danebrog og havde
skabt sig et saadant Navn, at Krigsminister Hansen kunde udtale:
«Vil man benytte en Brigade til et særligt Hverv og have Garanti
for, at det bliver godt udført, maa man henvende sig til T.»

Efter Krigen blev han Kommandør for 2. Reservebrigade i
Slesvig og i 1852 Generalmajor, medens han i 1856 kaldtes til at
beklæde Posten som Generalinspektør for Fodfolket, en Stilling,
hvortil han maatte betragtes som selvskreven, og hvori han fik
lejlighed til M udrette særdeles meget for Vaabenets Uddannelse
og Udvikling. Men allerede 2. Dec. 1859 kaldtes han til
Krigsminister i det Rotwittske Ministerium, hvilken Stilling han ogsaa
bibeholdt, da Hall o. 3 Maaneder senere paa ny blev
Konseilspræsident. Han afgav da Marineministeriet, hvilket han ogsaa
havde overtaget i Dec. 1859. Det var navnlig hans Ry som
dygtig Fodfolksofficer, der havde bragt ham paa Ministertaburetten,
men Forholdene vare vanskelige, thi siden den 1. slesvigske Krig
var der endnu intet gjort for at afhjælpe Forsvarsvæsenets Mangler,
rriedens Forviklingerne med Tyskland antoge en bestandig mere
truende Karakter. Der var derfor lige saa lidt Tid til at anlægge
permanente Befæstninger som til at faa vedtaget en ny
Hærorganisation, og dertil kom, at der af indre politiske Hensyn ikke
kunde gjøres Regning paa større Pengebevillinger. Disse Forhold
maa tages i Betragtning ved Bedømmelsen af T.s
Ministervirksomhed. Denne begyndte med, at Jægerkorpsene, hvis Uddannelse
ikke længere var forskjellig fra Linjebataillonernes, omdannedes til
Saadanne. Dernæst ønskede han i Krigstid af hver Linjebataillon,
i alt 22, at kunne udvikle 2 (den saakaldte Dublering), hvad der
krævede en Forøgelse af de faste og de værnepligtige
Befalingsmænd og af den aarlige Rekruttilgang samt en større Beholdning
af Udrustningsgjenstande, Vaaben og Ammunition. Det lykkedes
T. paa Finansloven 1860-61 at faa vedtaget nogle Foranstaltninger
til Dubleringens Gjennemførelse og at faa Tillægsbevillingslove til
Normalbudgettet, saa at Bestemmelsen om Dubleringen, Forøgelsen
af de faste Rammer og Tilvejebringelsen af Reservebefalingsmænd
kunde gives i Foraaret 1860. Samme Efteraar oprettedes
Reserveofficersskoler for unge Mænd, der havde den fornødne Fordannelse,
og hvis Uddannelse varede 8 Maaneder, medens Reserveunderofficerer 
skulde tilvejebringes ved Afdelingerne selv (henholdsvis 50 og
88 aarlig).

Reservebefalingsmands-Institutionen, som efterhaanden skulde 
indføres ved alle Vaaben, krævede imidlertid mange Penge, saa at
Ofre maatte bringes for at opnaa Besparelser andensteds.
Underkorporalernes Tjenestetid blev saaledes nedsat fra 20 til 16
Maaneder (for øvrigt en heldig Foranstaltning), og ligeledes nedsattes
senere forsøgsvis Mandskabets Tjenestetid fra 16 til 10 Maaneder
for 3/4 af Rekrutstyrken og til 4 Maaneder for Resten.
Landkadetkorpset, som alt i 1858 var besluttet nedlagt, blev definitivt
opgivet, og Indstillings- og Udnævnelsesretten til visse Embeder og
Bestillinger under Finansministeriet, hvilken for øvrigt oftere var
misbrugt af Krigsministeriet, blev af dette opgivet, imod at der
blev sikret Reserveofficerer og Reserveunderofficerer fortrinsvis
Adgang til disse Poster. Paa Grund af de truende politiske
Forviklinger i Foraaret 1861 blev Dubleringen gjennemført og prøvet ved
en Indkaldelse til samtlige Batailloner, medens den yderligere
forsøgtes ved en Del Batailloner ved Efteraarsøvelserne.

Ogsaa udstedtes 2. Marts 1861 en ny Lov om Værnepligt, og
forskjellige Krigsforberedelser bleve trufne. For at faa Rytteriets
Mangler afhjulpne blev der i 1860 nedsat en Kommission under
Forsæde af Prins Christian til Danmark, men da dens Forslag
formentes at være alt for bekostelige, lod T. sig nøje med at træffe
Forberedelser til at kunne formere Regimenterne paa 6 Eskadroner,
og i 1862 gaves der Bestemmelser for Tilvejebringelsen af
Reserveofficerer og Underofficerer ved Rytteriet og Artilleriet. Hvad
Be-fæstningsvæsenet angaar, saa forlangte T. i Jan. 1861, at
Ingeniørkorpset hurtigst muligt skulde indsende Forslag om Anlæg af
Feltbefæstninger ved Danevirke, Dybbøl og Fredericia, og allerede i
Febr. begyndtes paa Arbejderne, som fortsattes 1862 og 63, og
hvorpaa i alt anvendtes 2054000 Kr.

Paa Grundlag af et ualmindeligt Personalkjendskab sørgede T.
for, at Stabsofficersposterne ved Fodfolket vare i dygtige Hænder,
og for at fjærne de Officerer, som han ansaa for mindre egnede
til at deltage i en Krig, forlangte han omfattende Afskedigelser,
hvilke Finansminister Fenger dog modsatte sig, saa at kun en Del
bleve stillede til Raadighed. Endelig skaffede han i 1863 Fodfolket
et nyt Exercerreglement, hvilket med Hensyn til Kampformer og
Regler for Kampen stod langt forud for sin Tid. Efter at det
holstenske Kontingent var udsondret af Hæren ved Kundgjøreisen af
30. Marts 1863, udarbejdede T. et Forslag om Omorganisationen af
den dansk-slesvigske Hær, men Fenger vilde af finansielle Grunde
ikke gaa ind derpaa, og T. indgav da 13. Avg. 1863 sin Dimission. 
Det var ikke lidet, hvad han som Krigsminister havde udrettet,
understøttet af dygtige Kræfter som Oberst Reich (XIII, 586) og
Major Ankjær (I, 282), og Kongen paaskjønnede hans Virksomhed
ved i 1862 at benaade ham med Storkorset af Danebrog.

Ved sin Afgang blev han udnævnt til Generallieutenant og
kort efter overtog han Kommandoen i 2. Generalkommandodistrikt,
medens han ved Mobiliseringen i Okt. 1863 fik Kommandoen over
2. Division. Til almindelig Forbavselse blev denne Kommando
frataget ham i Dec., og han ansattes som kommanderende General
paa Fyn. T. følte sig dybt krænket og søgte forgjæves at blive
anvendt ved den aktive Hær; ved Hærreduktionen i Dec. 1864
erholdt han derefter sin Afsked fra Krigstjenesten.

Han henlevede sine sidste Dage i Kjøbenhavn, hvor han døde
12. Maj 1879. -- Han var gift med Charlotte Louise Sophie f.
Wesenberg (d. 28. Dec. 1881), Datter af Kammerraad, Landinspektør
Carl Aug. Hans W.

Den dansk-tydske Krig 1848-50 og 1864, udg. af Generalstaben. 
N. P. Jensen, Den anden slesvigske Krig.

P. N. Nieuwenhuis.



de Thestrup, Matthias, 1688-1769, Landsdommer, 
fødtes 10. Febr. 1688 i Nakskov, hvor hans Fader, ovfr. anførte Frands T.
(d. 1735), den Gang var Sognepræst, dimitteredes 1703 af sin Fader
til Universitetet, tog 1706 theologisk Attestats, fortsatte sine Studier
et Par Aar i Kjøbenhavn, hvor han lod trykke et Par theologiske
Disputatser, og gjorde derefter med Understøttelse af sin Faders
Fætter Gehejmeraad Matthias Moth en Udenlandsrejse gjennem
Tyskland, Frankrig, England og Nederlandene. Under hans
Fraværelse var hans Fader bleven Biskop over Aalborg Stift; det gik
derfor let for T. snart efter sin Hjemkomst 1711 at blive Rektor
i Thisted, hvorfra han allerede næste Aar avancerede til Aalborgs
mere indbringende Rektorat; Magistergraden erhvervede han 1714.
Men hans Interesse synes ikke at have været ved Skolevæsenet;
thi 1716 fik han Udnævnelse som Landsdommer i Nørrejylland med
Titel af Kancelliraad, saaledes at han beholdt Rektoratet, indtil
der blev en lønnet Landsdommerpost ledig; dette skete 1726, i
hvilket Aar han nedlagde sit Skoleembede og kjøbte Mariagerkloster. 
1733 blev han Justitsraad, 1741 Etatsraad og 1749 optagen i
Adelstanden med Navnet de Thestrup. 1751 tog han sin Afsked med
Bibeholdelse af sin Lønning; død paa Mariagerkloster 17. Juni
1769. Foruden at han skjænkede Aalborg Skole 3 Lejehuse, 
oprettede han Legater for Enker af Familien og studerende. Gift
20. Okt. 1716 med Cecilia Maria Werchmester (f. 1693 d. 2. Jan.
1771), Datter af Borgmester i Aalborg Henrik W. og Maren Grotum.

Giessing, Jubel-Lærere II, 1, 146 ff. 
Hundrup, Lærerstanden ved Aalborg Kathedralskole I, 43 f. 
Saml. t. Jydsk Hist. og Topogr. VI, 128 f.

G. L. Wad.



Thiele, Hans Anton, 1838-1902, Landskabsmaler, var Søn 
af Instrumentmager Frederik Anton T. (f. 1792 d. 1859) og Anne
Johanne Marie f. Jakobsen (f. 1810 d. 1891) og født i Kjøbenhavn
25. Marts 1838. Kun en kort Tid var han Elev af Kunstakademiet; 
for øvrigt uddannede han sig væsentlig paa egen Haand og
debuterede i 1862 paa Charlottenborg med et «Parti i en Have».
S. A. blev han imidlertid angreben af en Øjensvaghed, der i
længere Tid hindrede ham i at virke som Kunstner; i denne Periode
var han sysselsat dels med at fotografere, dels ved Regnskabsvæsen,
indtil han i 1870 igjen kunde begynde at udstille. Fra 1872-80
opholdt han sig i Italien og hjemsendte der fra ikke faa
Landskabsbilleder, mest fra Capri og Ischia, samt enkelte Figurmalerier.
Flertallet af hans Arbejder, af hvilke nogle, deriblandt det store «Aaen
i Sæby Skov» (1882), solgtes til Kunstforeningen, er dog udført
efter danske Studier; hos Publikum vandt de Anerkjendelse i Kraft
af deres smagfuldt valgte Motiver, let overskuelige Komposition og
omhyggelige Udførelse. A. T. ægtede 8. Juli 1880 Emilie Christine
Jespersen (f. 1843), Datter af Grosserer Peter Christian J. (f. 1810
d. 1855) og Louise Susanne f. Herschend (f. 1814 d. 1898). I 1886
kjøbte han Ejendommen «Strandlyst» paa Refsnæs og drev den som
Sanatorium indtil 1896, da han solgte den og kjøbte en nærliggende
Grund, som han bebyggede og tilplantede. Her paa «Plantagen»
døde han 3. Okt. 1902.

Weilbach, Nyt Kunstnerlex.

Sigurd Müller.



Thiele, Johan Rudolph, 1736-1815, Bogtrykker, er født 30. 
Jan. 1736 i Lippe i det westfalske, hvor Faderen var Forstembedsmand. 
Han skal allerede 1748 være kommen til Kjøbenhavn, hvor
han blev Typograf og synes at have været knyttet til det Berlingske
Officin.1 1770 kjøbte han L. L. Heidens Bogtrykkeri, og da han
16. Okt. 1771 ægtede Bogtrykker Borups Enke, Rebecca f. Buck,
blev han tillige Ejer af det Borupske Bogtrykkeri ligesom af den
Ejendom i Valkendorfsgade, der, udvidet og ombygget, endnu er
det Thieleske Bogtrykkeris Hjem. Efter Bogtrykker Borup arvede 
han et broget Forlag af Smaaskrifter, Viser og Billeder, og i disse
Retninger fortsatte han, hvad nogle af Trykkefrihedens Smaaskrifter
vise ligesom en Del træskaarne Billeder fra Struensee-Perioden.
Men der udgik dog ogsaa større og bedre Ting fra hans Presser,
f. Ex. en smuk Udgave af «Peder Paars», og sikkert er det, at
han blev en ganske formuende Mand. Da hans ovennævnte Hustru
døde i 1774, træffe vi ham kort efter gift med Anna Louise Budde,
f. Falkenberg, og da ogsaa hun døde, ægtede han 28. Okt. 1785
sin tredje Hustru, Anna Koed de Hemmer (f. 8. Okt. 1758), en
Datter af Provst Hans de H. til Lyngby og Albøge. Ogsaa hende
overlevede han. Men da hun afgik ved Døden 11. Juli 1812, og
Statsbankerotten Aaret efter tog hans Formue, sank han sammen.
30. Jan. 1815 døde han paa sin 79aarige Fødselsdag.

I hans sidste svage Aar forestodes Bogtrykkeriet af Sønnen
Hans Henrik T. (f. 22. Juli 1787 d. 12. April 1839), der var bleven
Student 1806 og vilde have studeret videre, men nu blev Bogtrykker,
og det endda under smaa, trykkede Forhold. Des større Ros
fortjener det derfor, at han gjorde det Thieleske Bogtrykkeri til et
Bogtrykkeri, der arbejdede med Omhu og Smag. Mærkes kan det
bl. a., at da de gængse Typer fra de tyske Skriftstøberier ikke
tilfredsstillede ham, knyttede han Forbindelser i Frankrig. Han
var ogsaa en Mand med litterære Interesser. Han forlagde en Del
betydelige Bøger, og paa Riises bekjendte «Arkiv for Historie
og Geografi» havde han mere end Forlæggerindflydelse. 4. Maj
1821 ægtede han Anne Marie Andersen (f. 31. Avg. 1785 d. 3. Nov.
1860), Datter af Husmand i Høsterkjøb Niels A.

Ved hans forholdsvis tidlige Død vare hans 2 Sønner, Johan
Rudolf Just Felix T. (f. 5. Okt. 1823) og Andreas Jeppe Smith T.
(f. 18. Avg. 1825), ikke fuldt 16 og 14 Aar. Der kom nu en ny
Nedgangsperiode over Bogtrykkeriet, der delvis forestodes af en
Farbroder, Etatsraad F. W. T. Sønnerne oplærtes begge i
Typografien, og fra 1844 fik de deres videre Uddannelse i F. A.
Brockhaus' store Bogtrykkeri i Leipzig, Just T. særlig som Trykker. Da
de 1846 kom hjem efter ogsaa at have besøgt Prag og Wien,
beskæftigedes der kun 4 à 5 Personer i Bogtrykkeriet. Men nu kom
der lidt efter lidt Fart i det. 1849 anskaffedes den første
Hurtigpresse, der senere har faaet saa mange Efterfølgere, og 1854 fik
det voxende Etablissement, som Brødrene overtoge i 1853,
Dampkraft. Deres solide Dygtighed skaffede Kunder og heriblandt baade
Privatbanken, Nationalbanken og Staten. Fra 1851 trykkede de 
de danske Frimærker, fra 1861 de danske Stempelmærker osv.,
hvad der medførte, at de fik Maskiner til baade Galvanoplastik og
Guillochering ligesom Nummererings-, Præge- og
Udhugningsmaskiner. Men fremfor alt skal det nævnes, at de gik i Spidsen med at
levere smukt trykte Illustrationsværker. Der kan peges paa en
Række større videnskabelige Arbejder, særlig af arkæologisk og
arkitektonisk Indhold, til hvilke det Thieleske Navn er knyttet med den
største Ære. Men Arbejdet sled, og det var efter en udmærket,
men ogsaa ivrig og anstrængt Virksomhed, at den ældste af
Brødrene, Just T., 30. Avg. 1876 afgik ved Døden. 13. Febr. 1853
havde han ægtet Hanne Jacobine Scheel (f. 17. Marts 1821 d. 7.
Maj 1896), Datter af Major Hans Jac. S. og Anna Rebecca
Elisabeth f. Sandberg, og nu blev denne hans Enke Medejer; men
Bogtrykkeriets Styrelse laa selvfølgelig hos den ugifte Svoger
Andreas T., der stadig, til han 1901 trak sig tilbage, stod som det
store Etablissements dygtige Leder, fra 1896 med den afdøde
Broders Svigersøn S. Wedege ved sin Side.

J. M. Thiele, Af mit Livs Aarbøger. 
C. Nyrop, Den danske Boghandels Hist. 
II. Nord. Boghandler-Tid. V, 239 f.; XI, 49. 
Skand. Bogtrykker-Tid. 1871, S. 33 f.; 1875, S. 23. 26. 38. 
Bogvennen 1894, S. 35 ff. 

C. Nyrop.



Thiele, Just Matthias, 1795-1874, Forfatter, var Søn af 
ovfr. nævnte Bogtrykker Joh. Rud. T. og dennes 3. Hustru og
er født i Kjøbenhavn 13. Dec. 1795. I 1806 blev han sat i de
ustuderende Klasser i Borgerdydskolen i Kjøbenhavn; næste Aar
blev ved Bombardementet hans Hjem en Del ødelagt, hans Skole
brændte, og han selv saaredes i Kjævebenet, hvoraf han hele sit
Liv bevarede et Mærke. Han og hans Kammerater bleve krigerisk
stemte og dannede et uniformeret og veldresseret Korps Soldater;
han var nu fast bestemt paa at ville være Artillerikadet. Samtidig
hermed gik han paa Kunstakademiet og tegnede, og han naaede
her til at «gjøre Prøvetegning til Avancement», men forlod saa
Akademiet, fordi hans Skole fordrede hans Arbejde. Imidlertid
var den militære Begejstring bleven svækket, og efter at han havde
gjennemgaaet Borgerdydskolens ustuderende Klasser, kom han i 1808
ind i Metropolitanskolen. Han skrev Vers, som gjorde ham
bemærket i hans Kreds, og der var i det hele et vist kunstnerisk
Snit over ham. I 1812 døde hans dygtige og elskværdige Moder,
hans Fader faldt sammen, Finanskrisen i 1813 ødelagde Husets
Formue, i 1815 døde Faderen, og Bogtrykkeriet arvedes af Just og en
ældre Broder, hvilken sidste maatte holde sammen paa det hele. 
I 1812 stiftede T., Otto, Abrahams og Geelmuyden et litterært
Selskab, «Hebe», der skulde uddanne sine Medlemmer til Skribenter
og navnlig til Digtere; her skreve Medlemmerne i Selskabets
Maanedsskrift og spillede Komedie, og T. hørte til de mest ansete.
Desuden dannede Chr. Møhl, Niels B. Krarup, G. Rudelbach og
T. en lille litterær Klub. Snart blev han nær knyttet til Poul
Møller og Weyse; sammen med denne sidste løste han i 1815
Baggesens Gaade «Det evige Sindbillede eller Filosofiens Udgangspunkt
og Ende», og da Baggesen havde læst T.s versificerede Besvarelse,
erklærede han, at «fra i Dag af skulde hans Lykke være gjort i
Danmark». Meget pathetisk modtog den ældre Digter den yngre
og oplæste i sit Studereværelse et Digt, hvori han velsignede ham
som sin fjerde Søn-, senere offentliggjorde han dette og optog flere
af T.s Digte i sit Maanedsskrift «Danfana». I sit Hjærte sluttede
T. sig dog til Oehlenschläger og studerede med Sympathi de tyske
Romantikere; snart brød han ogsaa med Baggesen, der var ham
for usand. Under alle disse Strejftog til forskjellige Sider gik det
tarvelig i Skolen; han forlod den og blev 1816 privat dimitteret
af sin Ven Rudelbach.

I 1817 blev han ansat som Volontær ved det store kongl.
Bibliothek; her begyndte han saa at skrive Folkesagn ud af gamle
Bøger og Manuskripter, og efter nogle landlige Udflugter rundt paa
Sjælland, under hvilke han havde nedskrevet mange Sagn, som
Bønderne meddelte ham, udgav han «Prøver af danske Folkesagn»
med en Fortale af R. Nyerup (1817), et Arbejde, som strax vandt
megen Tilslutning, bl. a. hos Werlauff, Vedel Simonsen og C. Molbech,
sammen med hvilken sidste han snart foretog sig en Indenlandsrejse
for hos Bondebefolkningen at samle nyt Stof. Fra 1818-23 udkom
hans fortjenstfulde Værk «Danske Folkesagn» (4 Bind), hvoraf en
ny, forøget Udgave tryktes 1843 (i 2 Bind; et 3. Bind: «Den danske
Almues overtroiske Meninger», udkom 1860). -- I 1817 udgav han
end videre en mislykket Fortælling, «Bjærgmandsdalen», og næste
Aar en poetisk Nyaarsgave, «Rosenblade», med Bidrag fra flere af
vore betydeligste Digtere. I 1818 tog han 2. Examen. I 1819 var
han paa en lille Fodtur i Tyskland, Italien og Schweits. Efter sin
Hjemkomst knyttedes han nøje til Etatsraad N. A. Holtens (VIII, 66)
Familie, og der udviklede sig et Kjærlighedsforhold mellem ham og
den ældste Datter, Ida, der til hans store Smerte døde i sit 17. Aar
(1820). S. A. var blevet opført paa det kongl. Theater hans af
tysk Romantik paavirkede Sørgespil «Pilegrimmen», som til Dels 
gjorde Lykke; i 1821 udgav han et Skuespil i 3 Akter, «Kynast».
I Foraaret 1822 tog han Bolig hos Rahbeks, hvilken Periode han
har skildret i sine «Erindringer fra Bakkehuset» (1869). Stadig i
disse Aar var han rundt i Landet paa Jagt efter danske Folkesagn.
Faa Bibliothekerne gjennemgik han de gamle Visehaandskrifter,
mest for at korrigere og supplere Rahbeks, Nyerups og
Abrahamsons noget overfladiske Udgave af dem; disse Samlinger fik Sv.
Grundtvig senere til Afbenyttelse, -- I 1820 avancerede han til
Kopist ved det store kongl. Bibliothek.

I Frederikke Bruns Hus havde T. gjort Bekjendtskab med
Prins Christian Frederik og Caroline Amalie; han havde tilegnet
hende sine «Rosenblade» og desuden skrevet en Kantate til dette
Fyrstepar; paa sin Fodtur i Tyskland havde han i Ems været dets
Gjæst, og Prinsen blev snart hans varme Beskytter. T. attraaede
at blive Sekretær ved Kunstakademiet; hans Blik for Kunst var paa
hans Rejse blevet skærpet, og efter sin Hjemkomst havde han
atter gaaet paa Kunstakademiet. For end ydermere at udvikle sig
som Kunstkjender søgte og fik han kongelig Understøttelse til en
italiensk Rejse. 1823 drog han over Amsterdam til Paris og der
fra over Genua og Florents til Rom, hvor han blev Thorvaldsens
daglige Gjæst. I 1825 var han med Bødtcher, Ernst Meyer o. fl.
i Neapel og med Meyer paa Sicilien, hvilken Rejse han senere
skildrede i Riises «Arkiv». Paa Tilbagevejen over Rom fik han
ved en Ytring af Thorvaldsen om det underlige i, at ingen dansk
havde tænkt paa at skildre hans Levned, Ideen til at udføre dette
Arbejde; med dette Forsæt forlod han Italien og kom i Sept. s. A.
tilbage til Kjøbenhavn, hvor han snart opnaaede at faa den da
ledige Sekretærplads ved Kunstakademiet. I 1828 blev han titulær
Professor og næste Aar 3. Sekretær ved det store kongl.
Bibliothek. 18. Marts 1829 ægtede han Sophie Holten (f. 4. Jan. 1806),
en Søster til den før omtalte Ida H., og med sin Brud flyttede
han ind paa Charlottenborg, hvor han i næsten 50 Aar -- lige til
sin Dødsdag -- havde Bolig. I de nærmest følgende Aar havde
han været virksom med at redde kostbare Kobberstik fra det kongl.
Bibliothek til Kobberstiksamlingen. Over 70000 Blade, som vare
ilde behandlede ved ækel Opklistring i Bøger, fik han i Aarenes
Løb med stor Snildhed løsnede og rensede, saa at de atter kom
til deres Ret. Den bekjendte Baron Rumohr (XIV, 419) var her
hans Medhjælper og blev hans Ven. I 1835 to& T. sin Afsked fra
Bibliotheket og udnævntes kort efter til Inspektør ved 
Kobberstiksamlingen, som snart ved hans Hjælp blev meget godt ordnet,
S. A. mistede han sin Hustru, og til Oplivelse i sin Sorg foretog
han sig saa i 1836 en Rejse til England og Skotland, om hvilken
han offentliggjorde en Samling Breve (1837). -- 17. Febr. 1837
ægtede han Hanna Aagesen (f. 3. Dec. 1819 d. 26. Sept. 1892),
Datter af Konferensraad N. A. (I, 10). 1838 blev han
Privatsekretær hos Prins Christian; med ham og Caroline Amalie rejste han
s. A. til Berlin, hvor han levede en Del sammen med H. Steffens.
1839 blev han Bibliothekar ved det kongl. Haandbibliothek. I 1844
sendte Regeringen ham til Rom, for at han der skulde tage Vare
paa Thorvaldsens Efterladenskaber, hvortil Thorvaldsen i sit
Testamente havde indsat ham. Begge de følgende Aar gjorde han Rejser
til Tyskland. I 1854 blev han Medlem af Samfundsraadet for «Samfundet 
til den danske Litteraturs Fremme», i 1856 valgtes han af
Theaterdirektionen til Medlem af Theaterjuryen, og i 1861 bjev han
Direktør for den kongl. Kobberstiksamling; i 1851 var han bleven
Etatsraad. 1871 tog han sin Afsked som Sekretær ved
Kunstakademiet. Gigtsygdom gjorde ham i hans sidste Aar værkbruden, saa
han var fuld af Lidelser. 9. Nov. 1874 døde han.

Foruden «Pilegrimmen» har T. faaet opført paa det kongl.
Theater «Den neapolitanske Betler», dramatisk Skitse i en Akt (1831),
«Thyre Boløxe og Herremanden», Skuespil i 5 Akter (1857), som,
skjønt det savner en overvejet Plan og den romantiske Poesi, Stoffet
fordrer, dog gjorde Lykke ved sin middelalderlige Karakter, og
«Claus Rigmands Skat», romantisk Skuespil i 5 Akter (1859), der
stod langt tilbage for det foregaaende; det var udramatisk og reddedes
kun til Dels ved det gode Spil. 1864 blev det sammen med «En
Vinternat og Dag» og «Kirsten Pils Kilde» udgivet under Titelen
«Tre Folkesagnsdramer». Hans andre dramatiske Arbejder ere:
«En Kjøbmandsdatter og en Kongesøn», Drama i 4 Akter (1854),
«Romantiske Dramer» (1860). -- En stor Del Digte har han offentliggjort
paa forskjellige Steder og samlet mange af dem i det som
Manuskript trykte «Vragstykker af et Digterskib» (1848). Schack
Staffeldt udtalte vist ganske rigtig om T.s Digte, at de vidne om en
med Ømhed foreriet Fantasi og en Blødhed, der let medførte noget
uvist i Tanker og Billeder; man savner i dem det gedigne og det
poetiske klangfulde Malm. I Formen ere de ret elegante, men
ikke originale. -- Hans Hovedværker ere foruden de danske
Folkesagn «Den danske Billedhugger Bertel Thorvaldsen og hans Værker» 
I-IV (1831-50), til hvis Udgivelse hans Svigerfader Holten hjalp
ham, og «Thorvaldsens Biografi» I-IV (1851-56); disse Arbejder
ere et dygtigt Samlerværk, hvilket var T.s Styrke. End videre har
han bl. a. udgivet «Den danske Kunstnerstat» (1854),
«Kunstakademiet og Heststatuen paa Amalienborg» (1860), «Mindetale over
Christian VIII» (1848) og «Af mit Livs Aarbøger, 1795-1826)) (1873).

Uden at være en betydelig Aand havde T. mange og gode
Evner og var kunstnerisk anlagt. Hans Hoved var klart, og han
havde et rent, kjærligt Hjærte; han var harmonisk udviklet,
rettænkende, fin og human, begejstret og deltagende, dertil smuk af
Ydre -- helt igjennem en lykkelig Mand, der var kommen paa
sin rette Hylde.

Erslew, Forf. Lex. 
J. M. Thiele, Af mit Livs Aarbøger. 
Samme, Erindringer fra Bakkehuset. 
Illustr. Tid. XVI, Nr. 791. 
C. Otto, Af mit Liv, min Tid og min Kreds. 
For Romantik og Historie XIV. 
A. Wilde, Memoirer 1850-53. 
Th. Stein, J. M. Thiele (1897) ¨

Nic. Bøgh.



Thiele, Thorvald Nicolai, f. 1838, Astronom og Mathematiker.
T., Søn af ovennævnte Etatsraad Just Matth. T. og sammes 2.
Hustru, er født i Kjøbenhavn 24. Dec. 1838. Sin første Uddannelse
fik T. i Metropolitanskolen, som han dog forlod efter at have
gjennemgaaet de 6 nederste Klasser for efter privat Forberedelse
allerede Aaret efter (1856) at underkaste sig Examen artium. Alt i
Skolen havde daværende Professor Chr. Jürgensen stærkt bidraget
til at vække T.s Interesse for de mathematiske Fag, og paavirket
af samme Lærer valgte han til sit Hovedstudium Astronomien -- 
for i den anvendte Videnskab at søge et Middel mod den
Ensidighed, som Studiet af den rene Mathematik saa let medfører. I 1859
erhvervede T. Universitetets Guldmedaille for en astronomisk
Afhandling, og i Sommeren 1860 underkastede han sig
Magisterkonferensen med Astronomi som Hovedfag. Sine astronomiske Studier
fortsatte han i de følgende Aar som Assistent paa Observatoriet
under d'Arrest, hvem han ogsaa ledsagede paa en Rejse til
Spanien for at observere den totale Solformørkelse i 1862. De vigtigste
Frugter af sin astronomiske Virksomhed i denne Periode nedlagde
han i sin Doktordisputats: «Undersøgelse af Omløbsbevægelsen i
Dobbeltstjærnesystemet Gamma Virginis», som han forsvarede i 1866.

Men allerede faa Aar derefter førtes han ind paa en ny Bane,
i det han optoges af Forarbejderne til Oprettelsen af
Livsforsikringsselskabet «Hafnia», i hvis Stiftelse (1872) han havde en væsentlig
Andel, og i hvis Direktion han siden da har haft Sæde, indtil 1901 
som mathematisk Direktør, fra 1903 som Direktionens Formand.
Det saa i Aarene omkring 1870 nærmest ud, som om T. var tabt
for Astronomien, men da han efter d'Arrests Død i 1875 blev
dennes Efterfølger som Direktør for Observatoriet og Professor i
Astronomi, fik han paa ny Anledning til at dyrke denne
Videnskab. Og siden da har hans Virksomhed været delt mellem Theori
og Praxis. -- Som Astronom har T. særlig dyrket den theoretiske
Side af sin Videnskab; en tiltagende Øjensvaghed har bevirket, at
han forholdsvis hurtig maatte opgive personlig
Observationsvirksomhed. Dog deltog han fra dansk Side i 1879 i Bestemmelsen af
Længdeforskjellen mellem Lund og Kjøbenhavn; hans Beretning
derom er offentliggjort i Lunds Universitets Aarsskrift 1885. I
inden- og udenlandske Tidsskrifter har han i Tidens Løb offentliggjort en
Række Afhandlinger af rent theoretisk Natur, særlig vedrørende
Undersøgelser over Dobbeltstjærnernes Bevægelse, over
Trelegemers-problemet, Fotografiens Anvendelse i Astronomien og endelig over
Observationsfejlenes Theori, paa hvilket sidste Omraade -- 
«Iagttagelseslæren» -- han har fremsat nye og frugtbringende
Synspunkter og Methoder. Blandt disse Arbejder maa særlig fremhæves
en Afhandling i Videnskabernes Selskabs Skrifter 1880, ogsaa
udgivet paa Fransk under Titelen «Sur la compensation de quelques
erreurs quasisystématiques» (1880), samt det grundlæggende Værk
«Almindelig lagttagelseslære» (1889). I en mere tilgængelig Form
indeholdes Grundtrækkene af den deri fremsatte Theori i hans
«Elementær lagttagelseslære» (1897), af hvilken en engelsk Udgave,
«Theorie of observations», er udkommen 1903.

Som Universitetslærer har T. haft Betydning ved den
Paavirkning, han har udøvet paa sine Elever, og ved den Vægt, han har
lagt paa Indøvelsen af Færdighed i Talregning og i Mathematikkens
Anvendelse paa praktiske Spørgsmaal, ligesom hans administrative
Evner paa forskjellig Maade ere komne saa vel Observatoriet som
Universitetet til gode. Siden 1895 har han været Medlem af
Konsistorium, i 1900 opnaaede han Rektorværdigheden.

Allerede i 1879 optoges T. som Medlem af Videnskabernes
Selskab, i hvis Publikationer han har offentliggjort en Række mindre
Arbejder, de fleste af rent mathematisk Natur. Flere af hans
Arbejder af denne Art vedrøre Studier over Tallærens Begrundelse,
blandt hvilke her kun skal fremhæves det elementære Arbejde «Til
Afslutning af Regneundervisningen» (1883) samt «Om Definitionen
for Tallet, Talarterne og de tallignende Bestemmelser» (Vidensk. 
Selsk. Skrifter 6. R. 1886). En mærkelig Frugt af T.s Evne til at
se kjendte Ting i en ny Belysning er hans saakaldte «Talmønstre»,
mosaiklignende geometriske Fremstillinger af visse imaginære
Talligningers Opløsninger, der kunne være af stor Skjønhed og tillige
ganske instruktive. T. har i disse Talmønstre nedlagt et stort
Arbejde, men endnu intet andet offentliggjort derom end en kort
Notits i Beretningen om Naturforskermødet i Kjøbenhavn 1872. Ej
heller hans Undersøgelser om de saakaldte «Beliggenhedstal»
foreligge trykte.

Faa Livsforsikringens Omraade indtager T. en højt anset
Stilling, han er saaledes siden 1901 et af de meget faa udenlandske
Medlemmer af det bekjendte «Institute of actuaries» i London.
Ved Siden af sin praktiske Virksomhed i Livsforsikringens Tjeneste
har han ogsaa ofret sine Kræfter paa herhen hørende theoretiske
Spørgsmaal, særlig da Konstruktionen af Dødelighedstavler.
Allerede i 1871 udgav han et lille Arbejde, «En mathematisk Formel
for Dødeligheden», som indeholdt en ny Udjævning af
Statsanstaltens Erfaringer, og i Vidensk. Selskabs Oversigter for 1900 findes
en lille Note, «Om Dødelighedstavlers Beregning». Men disse 2
smaa Afhandlinger give næppe nogen Forestilling om de
dybtgaaende Undersøgelser, som ligge bag ved dem. Det gaar paa
dette som paa flere andre Felter saaledes, at T. nok saa meget
som ved sine Skrifter har virket ved sit Initiativ og ved de
Impulser, han ved sin ejendommelige Personligheds Magt har givet
den yngre Slægt af Mathematikere, til hvis Udvikling han yderligere
har bidraget ved Stiftelsen af «Mathematisk Forening» (1872) og
«Aktuarforeningen» (1901).

T. blev i 1867 gift med Marie Martine Trolle (f. 28. Okt. 1841
d. 21. Juni 1889), Datter af Justitsraad Lars T.

Universitetsprogr. t. Reformationsfesten 1866. 
Illustr. Tid. XLII, Nr. 5.

J. P. Gram.



Thielemann, Ove Theobald, 1819-1903, Billedhugger. 
Th. T. er født i Kjøbenhavn 29. Marts 1819; hans Forældre vare
Snedkermester, Kapitajn i Borgervæbningen Johan Christian T. (f. 1782
d. 1845) og Sophie Birgitte f. Müller (d. 1840). Som ganske ung
blev han Elev af Kunstakademiet og lidt senere af H. V. Bissen,
i hvis Værksted han deltog i Arbejdet saa vel med Modelleringen
som ved Marmorhugning. 1838 debuterede han paa Charlottenborg 
med 2 Buster, en Løve efter Thorvaldsen og et Ornament 
og opnaaede Pengepræmier for begge de sidstnævnte Arbejder;
i de følgeride Aar udstillede han foruden Portrætbuster flere
Statuer, deriblandt en Amor i Marmor, og Relieffer, af hvilke 2 vare
udførte over Æmner fra den Ossianske Sangkreds. I 1846 rejste
han til Rom og huggede der flere af Bissens Arbejder i Marmor;
ved Siden deraf udførte han ikke faa selvstændige Værker og
udfoldede ogsaa efter at være vendt tilbage til Fædrelandet en ret
omfattende Virksomhed som Frembringer af smagfulde og
omhyggelig gjennemførte Skulpturer, uden dog nogen Sinde at hævde sig
Plads i de forrestes Række, l 1857 udstillede han saaledes 2
Statuer, en «Calypso» og «En romersk Pige, der renser Korn», i 1862
«En Slavinde, udstillet til Salg», vistnok hans bedste Arbejde, og i
1872 en «Kraka». Foruden disse Værker kunne endnu nævnes hans
Buster af Professorerne B. S. Jørgensen og Prosch (Landbohøjskolen)
samt af Lægen F. V. Mansa, Stadsbygmester Malling og Dr. theol.
Kaikar, end videre Mindetavlen over Salmedigteren H. A. Brorson
i Ribe Domkirke. -- Han ægtede 1. (10. Avg. 1858) Enken efter
Læge Ludvig Emil Tack, Anna f. Clausen (f. 1809 d. 1881), Datter
af Toldbetjent Erik Christoffer C. og Anne f. Milling; 2. (25. Okt.
1902) Adolphine Frederikke Rasmussen (f. 5. Dec. 1851), Datter af
Gjørtlermester og Metalstøber Peder Adolph R. og Johanne Marie
f. Johansen, og døde 26. Juli 1903.

Weilbach, Nyt Kunstnerlex.

Sigurd Müller.



Thielo, Carl August, 1702-63, Musiker, Theaterdirektør, Forfatter, 
var efter sin egen Opgivelse født 7. Febr. 1707 i Sachsen og kom 1726 
som Student paa 24 Aar til Kjøbenhavn, hvor han begyndte at give Undervisning i Musik; men det var kun et kummerligt Livsophold, han derved kunde
fortjene. Meget bedre blev det ikke, da han i Slutningen af
Trediverne blev Organist ved Kastelskirken og i 5 Aar besørgede denne
Tjeneste for en aarlig Løn af 46 Rdl. «Hunger og Kummer
ligesom kiger en ud af Øjnene» -- skriver han selv, i det han
beskriver sin og sin Families ynkelige Forfatning. Men da Christian
VI var død, og Theaterlysten paa ny vaagnede, rettede T. al sin
Iver paa at kunne opnaa Stillingen som Theaterleder. Holberg
hørte om hans Planer, og han raadede ham til at begrænse disse
til kun at omfatte Opførelsen af danske Skuespil. T. opnaaede
da ogsaa et Theaterprivilegium (30. Dec. 1746), hvorved han fik
Ret til, saa snart Kongesorgen var forbi, at arrangere danske
Skuespil i Kjøbenhavn «efter den Plan, som forhen af os elskelige Ludv. 
Holberg er bleven lagt». Efter betydelige Vanskeligheder fik han
samlet et Skuespillerselskab, og Forestillingerne toge deres
Begyndelse i et lejet Lokale i Læderstræde i Foraaret 1747 med en Række
Holbergske Komedier. Men snart kom T. i Strid med
Skuespillerne, bl. a. foranlediget ved, at han selv begyndte at skrive
«Nach-Komedier for den danske Skueplads» («Spøgelset med Klokken»,
«Den nyeste Mode» o. fl.), som de skulde tvinges til at opføre.
De gjorde derfor Strike og forlangte Part i Ledelsen af Theatret.
T. nødsagedes til at indrømme Forlangendet, og snart trængtes han
fuldstændig tilbage. Da det nye Skuespilhus paa Kongens Nytorv
skulde grundlægges, hed det i Privilegierne af 29. Dec. 1747 for
«de danske Aktørers Komediehus», at da T. ikke kunde antages
at raade over tilstrækkelige Pengemidler til Husets Indretning,
overdroges Privilegierne til Skuespillernes samlede Troup. Dermed endte
hans Direktørvirksomhed; men indtil sin Død oppebar han dog en
Pension af 6 Rdl. ugentlig af Theaterkassen. Han vedblev
imidlertid at oversætte Stykker til Theatrets Brug og skrev adskillige
Romaner (deriblandt «Charlotte ell. forunderlige Tildragelser med Frk.
v. Weisensøe», 3 Dele, 1756-58, der blev oversat paa Svensk og
Tysk); men disse ere forlængst sunkne i fuldstændig Glemsel.
Musikkens Dyrkning var og blev ham dog det vigtigste, og efter hans
eget Skjøn kunde han nok for sine Studier fortjene Titel af
Professor. Da han 1757 indgav Ansøgning om saadan Benaadning,
sendtes Andragendet til Universitetets Erklæring; men Konsistorium
fraraadede enstemmig at bevilge det. Han døde 3. Dec. 1763.

Overskou, Den danske Skueplads II. 
Museum 1894, I, 24 ff.
Personalhist. Tidsskr. 2. R. VI, 173 ff. 
Nyerup, Lit. Lex.

A. Jantzen.

-- Skjønt C. A. Thielo ikke var nogen betydelig Musiker,
fortjener han dog at mindes ogsaa i denne Egenskab, fordi han ved
sin mangeartede musikalske Virksomhed som Klaverlærer, Forfatter
og Komponist, Musikhandler og Udgiver af forskjellige Samlinger
Sange og Klaverstykker bidrog til at udbrede Sansen for Musik i
Hjemmene og i flere Retninger var den, som begyndte paa noget
nyt her hjemme. Hans Samlinger af «De Oder, som paa den
danske Skueplads udi Kjøbenhavn ere blevne opførte», der begyndte
at udkomme i 1751, bleve saa stærkt efterspurgte, at 1. Samling
maatte optrykkes allerede det følgende Aar; i 1755 udkom alle 3
Samlinger i en ny Udgave med Titel «Musikaliske Komediestykker».
Ikke faa af disse Sange vare komponerede af T. selv, deriblandt 
nogle, som forekomme i Komedier af Holberg («Plutus»,
«Sganarels Rejse til det filosofiske Land», «Den forvandlede Brudgom»).
En 4. Samling «Komediestykker» tilføjedes i 1761. Desuden
udgav T. tyske Oder, et Par Hæfter Menuetter og en Samling
«Musikaliske Galanteristykker» af forskjellige Komponister, indeholdende
dels Sange, dels Brudstykker af Symfonier arrangerede for Klaver
m. m. Af hans musikpædagogiske Skrifter maa nævnes «Tanker
og Regler fra Grunden af om Musikken», som han i 1746 udgav
efter Opfordring af det et Par Aar i Forvejen stiftede «Musikalske
Societet», og som er den første paa Dansk affattede Bog om
Musikken, der er udkommen i Kjøbenhavn.

Musikforeningens Festskrift I.
Holbergs Komedier, Jubeludg., III.

V. C. Ravn.



Thielo, Caroline Amalie, 1735-54, Skuespillerinde, hvis Fader 
var ovfr. nævnte C. A. T., fødtes 1. Marts 1735 i Kjøbenhavn, og
lige fyldt 14 Aar begyndte hun sin Theaterbane som Medlem af
den Troup, hvormed hendes Fader fra 1747 gav danske 
Komedieforestillinger i Kjøbenhavn. Hun, der allerede Aaret efter, da det
nye Theater paa Kongens Nytorv aabnedes, var fuldkommen
udvoxet, blev hurtig Publikums erklærede Yndling lige saa meget ved
sin pikante Livfuldhed som ved sin legemlige Dejlighed; selv den
kritiske Franskmand la Beaumelle maatte indrømme, at «i Paris
vilde man finde Jfr. T. særdeles lækker». Hun skildres som rank
af Figur, yppig, efter som hun blev ældre, snarere svulmende af
Former, med et smukt, aabent Ansigt, der fik Liv og Lys af et
Par store, talende Øjne. Fra først af spillede hun de skjælmske
Ungpiger og de muntre Elskerinder, saaledes Holbergs Leonoraer
til hans fulde Tilfredshed; efterhaanden udvidede hun sit
Repertoire til de lunefulde Koketter og aandfulde Verdensdamer, og fra
det borgerlige Lystspil hævede hun; der som Lucilia i «Melampe»
viste en ikke almindelig Evne til Versfremsigelse, sig til Tragediens
Pathos som Portia i Deschamps' «Cato». Alt syntes at love et
rigt og langt Kunstnerliv -- Jfr. T. havde endog med Held
oversat St. Foix' «Deucalion og Pyrrha» --, da Døden pludselig 5. Febr.
1754 ramte hende. Hendes Bysbørn, der ganske nylig havde set
hende dejlig og livssprudlende paa Theatret -- 30. Jan. havde hun
henrevet som Sophronia i «Livet er en Drøm» -- og paa Gaden,
fæstede almindelig Tiltro til det Rygte, der fortalte, at hendes
erklærede Elsker, den russiske Minister Baron Korif, i Vrede over, 
at hun havde ikke alene fralokket ham nogle Frimurerhemmeligheder, 
men endogsaa fortalt dem videre til en Veninde, havde ladet
sin Kammertjener aarelade hende, saa hun døde af Blodtabet.

Holbergs Komedier, Jubeludg., III, 2, 35 ff. 
P. Hansen, Den danske Skueplads I.                                                                     

Arthur Aumont.



v. Thienen, Wulf Heinrich, 1721-1809, Gehejmekonferensraad, 
Søn af Heinr. v. T. til Wahlstorf og Güldenstein og Ida
Lucie f. v. Brockdorff, fødtes 5. Avg. 1721. Han blev 1742
Kammerjunker, 1745 Ritmester ved Livgarden til Hest og udnævntes
1750 (afskediget fra Militærtjenesten) til Kammerherre. 1750-53
var han overordentlig Gesandt i Berlin, fik 1763 det hvide Baand
og blev 1765 Landraad i Holsten. 1767 udnævntes han til
Gehejmeraad og 1773 til Gehejmekonferensraad. T. var en af de
rigeste Godsejere i Holsten paa sin Tid. Efter Faderen arvede
han Güldenstein, som han afhændede 1779, o. 1765 erhvervede han
Sierhagen, kjøbte Wensin og Travenort ved Segeberg, kjøbte 1782
Godderstorf ved Heiligenhafen og kaldes 1791 Ejer af Løhrstorf
med Claustorf og Grossenbrode i samme Egn. Han døde, højt
anset og aandsfrisk trods sine sine 87 Aar, 11. Juli 1809 i Kiel,
efterladende sig en Formue paa o. 2 Mill. Thl. T. ægtede 1. (12. Maj
1752) Margrethe Krabbe Baronesse Holck (døbt 18. Nov. 1722,
begravet 7. Sept. 1761 i Preetz), Datter af Eiler Baron H. til
Holckenhavn og Juliane Kirstine f. Baronesse Winterfeldt; 2. (1763) sin
Søsterdatter Ide Lucie f. Scheel v. Plessen (f. 18. Dec. 1740, Dame
de l'union parfaite, d. 22. Marts 1792), Datter af Mogens S. v. P.
til Fusingø og Elisabeth Christine f. v. Thienen til Wahlstorf og
Enke efter Christian Ditlev Greve Reventlow til Baroniet
Brahe-Trolleborg (f. 1735 d. 1759).                                             

Louis Bobé.



Thiess, Axel Holger, f. 1860, Tegner. Han er født i 
Diernisse ved Faaborg 17. Maj 1860 som Søn af Skolelærer Hans
Frederik Henrik T. (f. 1811 d. 1872) og Anna Caroline f. Liebe,
adopteret Fich (f. 1821 d. 1902). Efter at have tegnet en Tid paa den
tekniske Skole i Odense kom han til Kjøbenhavn som Lærling paa
Fr. Hendriksens xylografiske Institut; Elev af Kunstakademiet var
han 1876-80. T. har aldrig deltaget i de større Udstillinger, og
hans Virksomhed har udelukkende været viet Illustrationskunsten.
Mest er det den periodiske Presse, der har nydt godt af hans
frodige Talent; de fleste af hans lystige Tegninger ere offentliggjorte 
i Vittighedsbladene «Punch», «Puk» og «Klods-Hans» samt i det
aarlig udkommende Nytaarshæfte «Blæksprutten»; en mindre Del
af dem foreligger i Form af særlig udgivne Suiter. T. s
Frembringelser vidne om Opfindsomhed og let Haand og bæres af et Lune,
der i Regelen mere giver sig Udtryk i uskyldige Pudserligheder
end som skarp Satire.

Weilbach, Nyt Kunstnerlex.

Sigurd Müller.

 1793-1867, Præst">

Thiess, Hermann Wilhelm Marcus, 1793-1867, Præst, Søn 
af Professor Joh. Otto T., er født i Flækken Brunswiek ved Kiel
13. Juli 1793. Han kom 1813 til Kiels Universitet og tog 1820
theologisk Embedsexamen paa Gottorp. 1821 blev han Præst i Arnæs
OP 1844 i Tolk og Nybøl. 1848 afsattes han af Oprørerne, men
kom dog til en Forstaaelse med den provisoriske Regering og blev
1849 Præst i Hamberge ved Lybek. 1850 indsatte den danske
Regering ham atter i Tolk, 1854 valgtes han til Suppleant til
Stænderforsamlingen, og han var Provst for de tyske Menigheder
i Gottorp Provsti fra 1856-60, da hans Provsti forenedes med det
danske. 1858 blev han Præst i Kappel. -- T. var allerede som
Student i Kiel blevet paavirket af Harms, og han optraadte som
en afgjort orthodox Præst. Han har. udgivet nogle Prædikener og
Opbyggelsesskrifter, deriblandt «Evangelische Hauspostille» (I-IV,
1824-25), der 1854 udkom i 2. Oplag. Han døde 7. Maj 1867.

Lübker u. Schröder, Schlesw.-Holst.-Lauenb. Schriftsteller-Lex. 
Alberti, Schlesw.-Holst.-Lauenb. Schriftsteller-Lex. 
Zeitschr. der Gesellsch. f. Schlesw.-Holst.-Lauenb. Gesch. XXII, 215 ff.                                                     

L. Koch.



Thiessen, Carsten, d. 1655, s.  Matthiæ, Christianus (XI, 192).



Thietmar, d. 1044, s. Tymme.



Thiset, Anders, f. 1850, Genealog og Heraldiker. T., Søn 
af Overvagtmester ved Livgarden til Hest Hans Andersen T. (f.
1817 d. 1864) og Anne Kirstine Rasmusdatter (f. 1824 d. 1876), fødtes
25. Febr. 1850 i Kjøbenhavn. Efter 1864 at have afsluttet sin
Skolegang i Melchiors Borgerskole med Præliminærexamen ansattes han
s. A. som Assistent i Intendanturen for den kongl. Civilliste, og
her fra traadte han 1. Jan. 1883 over i en Assistentstilling ved
Statens Arkivvæsen (fra 1889 Rigsarkivet), hvor han 1889 blev
Arkivsekretær, 1897 Arkivar i Hovedarkivets 1. Afdeling. 7. Dec.
1877 ægtede han Ingeborg (f. 21. April 1852), Datter af Gaardejer,
Amtsraadsmedlem Lars Hansen (Stenagergaard i Sengeløse Sogn). 

T., hvis første genealogiske Afhandling om den ældre danske
Adel fremkom 1879 (i «Hist. Tidsskrift»), har siden i forskjellige
Tidsskrifter leveret en Række Bidrag paa dette sit Specialfags
Omraade, enkelte ogsaa af rent personalhistorisk Indhold. Sammen
med Etatsraad H. R. Hiort-Lorenzen (X, 389) har han udgivet
«Danmarks Adels Aarbog» 1884-1903 (20 Bind), hvori paa en
Ubetydelighed nær alle de fuldstændige Stamtavler skyldes ham, ligesom
ogsaa de smukke, stilfulde Vaabenafbildninger. Ogsaa i det af ham
udgivne Pragtværk «Danske adelige Sigiller fra det 15., 16. og 17.
Aarhundrede», der begyndte at udkomme 1898, ere samtlige
Afbildninger Gjengivelser af hans Tegninger. Mindre heraldiske
Arbejder af ham ere hans «Danske By- og Herredsvaaben» (i «Tidsskr.
f. Kunstindustri» 1895) og «Bemærkninger om dansk Heraldik» (i
«Aarbøger f. nord. Oldkynd.» 1902). For det kongl. danske
Selskab, af hvilket han blev Medlem 1896, har han udgivet «Eline
Gøyes Jordebog» (1892) og «Danske adelige Brevkister» (1897).
Hermed ere de vigtigste af T.s litterære Arbejder nævnte, men endnu
bør berøres, at hans paa sine Enemærker enestaaende Viden i
ubegrænset Omfang har staaet til Rede for enhver Spørger, saa at der
rundt om i den historisk-topografiske Litteratur findes mangfoldige
Spor af den. -- Efter at Klevenfeldt i 2. Halvdel af det 18.
Aarhundrede havde ført Kjendskabet til den gamle danske Adels
Genea-logi et betydeligt Skridt videre, levede Adelsgenealogerne i de
følgende 100 Aar væsentligst paa hans Samlinger, selv om der
fremkom værdifulde Bidrag til enkelte Slægters Historie. Det er T.s
Fortjeneste, at vi paa dette Omraade, takket være ikke mindst hans
heraldiske Indsigt, ere naaede et nyt Skridt fremad. 

C. F. Bricka.



Thisted, Jørgen Overgaard, 1795-1855, Præst, Søn af Gartner 
Søren T. og Anne f. Christensen, er født i Aalborg 18. Jan.
1795. Dimitteret fra sin Fødebys Skole 1811 førte han et ustadigt
Ungdomsliv; i Aaret 1813 blev han Lieutenant, men Aaret efter,
da Krigen var endt, afskedigedes han. Derefter blev han Huslærer,
og hans «mægtige Lyst til at skrive» bragte ham i Kollision med
Presseloven, i det han for et Bryllupsvers om 2 gamle Folk idømtes
Censur. 1815 giftede han sig, 20 Aar gammel, «uden at eje det,
hvortil han kunde hælde sit Hoved», og han «maatte nu træde i
det Væsens Tjeneste, som han hidtil havde foragtet, fordi han saa
det færdes mest paa Middelvejen og ikke ved Grøfterne, hvor han
altid havde fundet de skjønneste Blomster, -- i Flids og 
Arbejdsomheds Tjeneste». 1817 begyndte han at studere Theologi, og
uagtet han informerede 8-9 Timer daglig, tog han 1820
Embedsexamen med 1. Karakter. S. A. blev han personel Kapellan ved
Budolphi Kirke i Aalborg.

T., der som Student «ikke havde haft mere tilbage af sin
Daabs Naade, end at han havde kunnet omgaas Otto Horrebow og
høre Hornemans Forelæsninger uden Blusel», blev her vakt ved at
gjøre Bekjendtskab med Harms' Theses; han traadte i Forbindelse
med denne, indsamlede Bidrag til Missionen og sendte disse til
Harms. 1822-24 var T. personel Kapellan hos L. N. Fallesen
ved Trinitatis Kirke i Kjøbenhavn. Han prædikede altsaa i samme
Kirke som J. P. Mynster, men han skal. have haft langt flere
Tilhørere end denne. Dette laa dels i, at hans stærkt orthodoxe
Prædiken tilfredsstillede den Trang, der var begyndt at vaagne i
Menigheden, men ogsaa i, at han var i Besiddelse af en hel Del
Fantasi og udtrykte sig med stor Lethed. Han brugte rimede
Themaer, f. Ex.: «Hvor gaar du hen, Yngling, som gløder i Livets
Vaar, Mand, som modig paa Bakken staar, Olding, som mødig
mod Dalen gaar?», og han lagde stor Vægt paa, hvad der kunde
sætte Følelserne i Bevægelse. Medens han saaledes var en stærkt
søgt Præst, udfoldede han en ligefrem forbavsende Forfattervirksomhed 
ved Udgivelse af Andagtsbøger og Prædikensamlinger, der
udkom i Tidsskrifter. Det er en træffende Dom, der alt den Gang
fældtes om dem, at deres Fejl er «en herskende Overvægt af
Formen over Materien, af den æsthetiske Indklædning over Reflexionen».
T.s Tilhørere ansøgte, da Fallesen døde, om, at han maatte blive
ansat ved en anden af Byens Kirker; men dels havde han indviklet 
sig i forskjellige litterære Stridigheder, dels havde han paa
en hensynsløs Maade fornærmet den gamle Professor Cl. Fr.
Horneman ved en Udtalelse paa hans Avditorium. Man vilde ikke
have ham i Kjøbenhavn, og 1825 ansattes han som Sognepræst i
Gyrstinge og Flinterup. Her udgav han endnu Luthers Postil (1825-28; 
4. Udg. 1865) og «Repertorium for aandelige Sager» (1828-29); 
men efter 1830 høres der ikke mere til ham. Han døde i
Gyrstinge 28. Sept. 1855. -- Han ægtede 1. (1815) Marie Elisabeth
Elmqvist (d. 1829), Datter af Skomagermester G. E., 2. (1832) Abel
Cathrine Hansen, f. Ahrens, Enke efter Kjøbmand Jørgen H. i
Aalborg, og 3. (1846) Marianne Mønster (f. 1815 d. 1852), Datter af
Biskop P. H. M. (XII, 107).

Øst, Archiv f. Psychol., Hist. osv. VIII, 165 ff. 
Thisted, Repert. f. aandelige Sager I, 171 ff; II, 64 ff.; III, 6 ff.
Pastor T. i Regenskirken (1825).
Erslew, Forf. Lex.
Kirkehist. Saml. 4. R. VI.

L. Koch.



Thisted, Valdemar Adolph, 1815-87, Forfatter, er født 28. 
Febr. 1815 i Aarhus og er Søn af ovennævnte Pastor J. O. T.
Hans Fader tog sig ikke videre af sine Børns Opdragelse, Sønnen
sympathiserede ikke med ham, og da Drengen, der viste stor
Begavelse, var bleven 12 Aar, tog derfor hans Morbroder
Overkrigskommissær A. F. Elmqvist i Aarhus (IV, 503) ham som Plejesøn
i sit Hus og satte ham i sin Bys lærde Skole. I 1833 blev han
Student. Blandt hans Omgangsfæller i de første Aar derefter kan
særlig nævnes P. L. Møller (XII, 85), med hvem han for øvrigt
næsten altid var i heftig Disput, som voxede ved Møllers kolde
Sarkasmer, der irriterede T.s den Gang heftige Sind. Fra 1837-39 
var han Huslærer paa Herregaarden Skjærvad i Nærheden at
Grenaa, som han forlod for i 1840 at tage theologisk Embedsexamen. 
28. Okt. s. A. ægtede han en Søster til Constantin Hansen
(VI, 585), Henriette H. (f. 7. Marts 1815). 1840 oprettede han i
Skanderborg et Institut, hvor han underviste 10-16 Drenge i de
vigtigste reale Videnskabsfag, og nogle af disse Elever vare tillige
hans Pensionærer; hans Hustru, der allerede tidligere havde været
Lærerinde, holdt paa samme Tid Skole for flere af Byens
Smaapiger. Paa Grund af stor Temperamentsforskjel var deres
Ægteskab ikke lykkeligt og hævedes snart.

I Skanderborg gjennemlæste han en stor Mængde Rejseskildringer 
af det sydlige Evropa, og Resultatet heraf var hans Bog
«En Vandring i Syden», som han paa eget Forlag og under
Forfatternavnet «Emanuel St. Hermidad» udgav 1843. Dette Arbejde
gjorde en ikke ringe Lykke; P. L. Møller hævdede, at det var en
virkelig Poet, som her havde Ordet, og at de episke Dele af hans
Værk hørte til det ypperste, den danske Novellelitteratur havde
frembragt; men man klagede over hans mange abstrakte Reflexioner
og langtrukne Naturskildringer. For de Penge, dette Arbejde skaffede
ham, foretog han sig en Rejse til Tyskland og Schweits, hvorefter
han i 1846 blev konstit. Adjunkt ved den videnskabelige Realskole
i Aarhus, i hvilken Stilling han fik fast Ansættelse næste Aar. Her
udgav han sin interessante Roman «Havfruen, et Omrids af min
Grandonkels Livshistorie, red. af Kand. G. Kessing, udg. og med
en Indledning forøget af Emanuel St. Hermidad» (1846), som P.
L, Møller kalder et højst originalt og mærkeligt, meget dybsindigt 
og gjennemført Digt. Forfatteren sætter i denne Bog Æventyret
i Forbindelse med Virkeligheden og gjør det paa en saadan Maade,
at man maa indrømme Muligheden af sligt. Her er en fin
Skildring af Kvindelighed, varm Følelse og let Lune; der er virkelig
æsthetisk Duft over Fremstillingen; men Ordrigdommen er for stor,
og Omridsene ere ikke kraftig tegnede; det æventyrlige er mest
vellykket. I 1848 udgav han Romanen «Tabt og vunden, en
Skildring efter Livet, støttet paa en Rejsedagbogs Papirer, ved Emanuel
St. Hermidad», I-II, et Værk, om hvilket Forfatteren siger, at
han deri har nedlagt sit eget Liv, sit hele Væsen. I 1849 udkom
«Danmark bestaar, dramatiske Scener, tilhørende Fortiden, indviede
af Nutiden» og s. A. «Æventyr, Skitser og Sagn».

Hans Forfatterskab berettigede ham nu til at søge offentlig
Rejseunderstøttelse, og han opnaaede en saadan. Resultatet blev
en Rejse til Tyskland og Italien. I Okt. 1849 drog han syd paa
og var nu borte henved et Aar. En lille Tid dvælede han i
München, men den meste Tid af Rejsen tilbragte han i Rom.
Her -- som alle Vegne paa sin Rejse -- fordybede han sig
med Stor Energi i Kunst og indsamlede med Flid mange
Kunstsager. Han skriver i sine utrykte Dagbøger: «Hvilken Nydelse
hver Dag! Men jeg studerer ogsaa rigtig, og jeg føler, hvorledes
jeg fyldes l» Hans Helbred var for øvrigt daarligt der nede, og
han længtes meget efter sin nyvundne Brud i Danmark. Paa Capri
skrev han -- eller maaske kun paabegyndte -- «Sirenernes Ø»,
en romantisk Skildring, I-II, der først i 1852 blev udgiven. Til 
«Fædrelandet» sendte han en Mængde Breve fra Italien, og i 1850
bleve disse trykte i Bogform under Titelen «Episoder fra et
Rejseliv», I. Andre Frugter af denne hans Rejse vare: «Romerske
Mosaikker, indfattede i Breve til Hjemmet» (1851) og «Neapolitanske
Akvareller» (1855). I 1850 udkom «Ørkenens Hjærte», et Digt, og
1851 «Bruden», et Digt i 9 Sange, et uheldigt Produkt, hvis Scene
er henlagt til Italien; hans store Kjærlighed til dette Land giver
sig et varmt Udtryk i saa godt som alle hans Værker, men han
formaar ikke altid at bringe en national Aand ind i dette
fremmede Thema.

22. (ikke 23.) Juli 1853 ægtede han Elisa Ottilia Rasmussen
(f. 12. April 1830 d. 20. Juli 1901), Datter af Regimentsdyrlæge i
Aarhus Niels R. (f. 1788 d. 1849) og Jacobine Louise Amalie f. Bisted
(f. 1797 d. 1868). S. A. blev Aarhus Realskole nedlagt, og hermed
endte hans Skolegjerning. Som Lærer havde han vundet sine 
foresattes enstemmige Ros for sjælden Dygtighed, Iver og Nidkjærhed
og sine Elevers Hengivenhed.

Fra 1852-54 udgav han 6 Bind udvalgte « Æventyr og Fortæl
linger af «1001 Nat»» og i 1853 «Hittebarnet», romantisk Drama i
5 Akter. Af «Ved Arnestedet», et Maanedsskrift for underholdende
Læsning, udkom der 6 Nummere 1853-54, i sidstnævnte Aar et
Bind Fortællinger: « Hjemme og paa Vandring», og i 1855
Fortællingen «Familieskatten». 1855 udnævntes han til Sognepræst i
Højrup i det nordvestlige Slesvig. Her fra udsendte han 1859 under
Forfattermærket «Herodion» «Præstekald», I-II, en Samling Breve,
hvori rent ideale Forhold behandles; det er et indholdsrigt
Tendensskrift, hvis Forfatter viser sig som god Psykolog, men svag i
Retning af at lægge en fast Plan. Han siger selv, at der er faa
Bøger, som mere end denne udgaa fra personlige Forhold og holde
sig til Virkeligheden; oprigtig skildrede han her sit eget Livs Kamp
og Strid og maatte befri sig paa denne Maade for ikke at gaa til
Grunde. Det er hans nye Vilkaar som Præst, han omtaler, og han
dømmer da haardt om det Trældomsforhold, hans Menighed staar
i til Staten; han er Forkæmper for Kirkens fulde Adskillelse fra
denne. End videre taler han om Præstegaardsavlingernes skadelige
Indflydelse paa Præstens aandelige Virksomhed og reflekterer over
Menighedsraadenes Indførelse osv. Af Præsten fordrer han den
fuldeste Selvfornægtelse. Som han tidligere havde trættet ved alt
for vidtløftige Naturskildringer, saaledes her ved Prædikenstykker
og opbyggelige Sentenser. Denne Bog vakte en Del Opsigt og
Diskussion; Kritikken over den foranledigede ham til at tage til
Gjenmæle i «Præstekald, anslaaet og ansat af «Fædrelandet» og
«Dagbladet»» og «Til Christi Menighed fra Præsten i Hvilsted».
1860 udkom «Søndagsprædikener af Præsten i Hvilsted», I-III, og
i 1862 «Digte». S. A. blev han forflyttet til Tømmerup ved
Kalundborg.

Mere og mere koncentrerede han sig om religiøse Spørgsmaal
og Præstevirksomhed, og i 1866 udgav han under Navnet «M.
Rowel» «Breve fra Helvede», en Bog, som gjorde den allerstørste
Opsigt. Her hjemme er den kommen i 4 Oplag, i Tyskland i
henved 20. Meget imod hans Vilje blev hans Anonymitet temmelig
snart røbet. Dette Værk er efter Forfatterens eget Ord skrevet i
den Hensigt at foraarsage Uro og Pine og derefter Omvendelse og
Tro paa Evangeliet. Paa sine Steder minder det om «En Sjæl
efter Døden», men er dog frit for Efterligning. Bredt er det og 
ikke uden Gjentagelser, det er ogsaa paa sine Steder inkonsekvent,
det mangler Arkitektonik og kunde gjærne blive ved i det
uendelige; der er her -- ligesom i «Præstekald» -- en Masse Motiver
til Bladartikler, Novelletter, Afhandlinger osv., men de forenes ikke
til en virkelig Helhed; paa den anden Side er der i denne Bog
smukke Vidnesbyrd om Forfatterens dybe, kristelige Alvor, fine
Ansvarsfølelse, og store Fantasi. Ofte er Satiren fin og Svøben hvas.
Man skimter i Slutningen, at Brevskriveren fra Helvede - ligesom
Helten i «Adam Homo» -- bliver frelst gjennem sin fordums elskedes
Kjærlighed; men ellers ender det hele temmelig haabløst. -- I
1868 udgav han sin sidste Bog, den opbyggelige Legende- og
Parabel-Cyklus «Høgholt», hvor der i Fortællingen «Skilsmisse» gives
en Skildring af Paradiset i Modsætning til hans tidligere skildrede
Helvede; men Billedet er her temmelig virkningsløst. -- Til
forskjellige Blade og Tidsskrifter har han leveret mange Bidrag i Prosa
og paa Vers.

Denne høje, kraftige Mand var forholdsvis tidlig bleven
legemlig svag. «Breve fra H elvede» tog stærkt paa hans Kræfter, et
Fald, hvorved han beskadigede sit ene Knæ, bevirkede, at han til
sidst ikke kunde gaa, og i 1870 tog han derfor Afsked fra sit
Præsteembede. Saa tilbragte han 17 Aar i stor Ensomhed paa
Frederiksberg. Hans lykkelige Ægteskab var barnløst, hans fromme
og elskværdige Hustru var lam og sengeliggende, og hans næsten
eneste Opmuntring var at blive kjørt om i Syge vogn. Han havde
Ideer nok til Digtninger, men hans legemlige Svaghed forhindrede
ham i at udføre dem. Det var ham en stor Glæde, da der
bevilgedes ham 1000 Kr. aarlig i Digtergage; men Natten efter, at
han havde faaet Meddelelse herom, blev han heftig syg af et
Hjærteonde, der faa Dage efter dræbte ham, 14. Okt. 1887.

T. havde tidlig trukket sig tilbage fra Verden og saa ikke
lyst paa Tilværelsen; han var aldrig tilgængelig for enhver, hans
ideelt anlagte og udviklede Natur beredte ham bitre Skuffelser og
bevirkede, at han helst levede i sine egne Tanker og længtes bort
til andre Forhold end dem, Virkeligheden havde sat ham i. Han
var en Sværmer og blev vel ogsaa mere og mere en Særling, der
helst vilde være ubemærket og uomtalt. I daglig Omgang med
sine nærmeste ydede han meget, han var hyggelig og aandrig, var
en ivrig, undertiden hidsig, Disputator, fuld af Stemning og ofte
inderlig. At hans Bøger havde naaet en efter hans Mening ringe
Anerkjendelse, tog han sig nær, og han havde et godt Øje til 
Recensenterne, af hvilke der f. Ex. vrimlede i hans Helvede, og hvis
Artikler vare de fordømtes Læsning der. Med Aarene mildnedes
han meget, lærte at resignere og var en oprigtig, ydmyg Mand.
Af sine Menigheder var han afholdt, hans Kirker vare fulde, naar
han prædikede.

Som Digter var T. ikke nogen stærkt skabende Aand. I hans
Værker aabenbarer sig hans poetiske Modtagelighed, hans levende
Fantasi, hans Stemningsfylde, hans Evne til at føre Virkeligheden
op i en højere Sfære, hans livfulde Natursans og aarvaagne
Iagttagelsesevne over for Menneskene, men ogsaa hans brede, noget
tunge Stil, hans Brist i Retning af Koncentration og hans
undertiden noget uklare Reflexioner, der tit træde frem, uden at
Digtningen fordrer det, og dræbe Poesien. Han var først Hegelsk
paavirket, siden fik Søren Kierkegaard stor Magt over ham. Faa det
religiøse Omraade er hans Produktion mest selvstændig.

Erslew, Forf. Lex. 
Breve fra og til H. C. Ørsted II, 253 ff.

Nic. Bøgh.



Thjørring, Jens Pedersen, o.1729-1794, topografisk Forfatter, 
var Søn af fattige Bønderfolk i Tjørring, Hammerum Herred.
Han blev Student fra Viborg 1752, Degn i Højslev (ved Skive)
1761 og døde som saadan 16. April 1794. T. er Forfatter til et
Par nu ukjendte trykte Skrifter og til en udførlig utrykt
Beskrivelse af Viborg, som dog i det væsentlige kun bestaar af
Anden-haands Uddrag af Mag. Christen Erichsens Samlinger (IV, 532),
senere supplerede med en Afskrift af Krogs trykte Efterretninger
om Viborg, forsynet med en Del Anmærkninger, hvori han livfuldt
skildrer viborgske Personligheder. Krogs nævnte Værk anser han
sig selv som den egentlige Kilde til. T. havde 27. Juni 1762 ægtet
Marie Kirstine Kiergaard, som døde i Skive 1796, 66 Aar gammel
(begravet 18. Juli).

Saml. t. jydsk Hist. og Topogr. III og IV.

S. Nygård.



Thodal, Laurits Andreas Andersen, o. 1718-1808, Stiftamtmand, 
var født paa Selnæs i Lurø (Helgelands Fogderi) og
Søn af Anders Christensen, Borger i Throndhjem, og dennes 1.
Hustru, Else Larsdatter, men der vides intet om hans
Livsvilkaar forud for Aaret 1752, da han blev Sekretær ved den i
Henhold til Grænsetraktaten med Sverige af 1751 nedsatte
Kommission, der skulde forestaa Opmaalingen og Afmærkningen af
den over 200 Mil lange Grænselinje, et møjsommeligt Arbejde, der 
medtog over 14 Aar. T. synes at have været Sjælen i
Kommissionen; hans Iver paaskjønnedes ogsaa af Regeringen. Da han
saaledes i 1756 havde Ærende til Stockholm og St. Petersborg,
gjorde man ham i Anledning af Rejsen til Kancelliraad ., siden fik
han Løfte om videre Forfremmelse med passende Forsørgelse, naar
Kommissionens Hverv var vel tilendebragt. Løftet opfyldtes. Først
kom Justitsraadstitelen 1767, Aaret efter Ansættelsen som
Stiftamtsskriver i Bergen og, inden 2 Aar igjen vare gaaede, Udnævnelsen
til Stiftamtmand over Island og Færøerne i Jan. 1770. T. holdt da
i Vaaren Bryllup med sin Formands, Stiftamtsskriver Klows, Enke,
Anna Helene f. Valentinsen, der skal være død et halvt Aar senere,
og rejste umiddelbart efter Brylluppet til Kjøbenhavn for der fra
at begive sig til sit fjærne Stift, der i hen ved 100 Aar havde været
styret fra Hovedstaden. Medens Forgængerne ikke havde betraadt
Island, holdt T. derimod i 15 Aar Stillingen paa Bessastad,
røgtende sit Embede med Dygtighed og Nidkjærhed. Da hans under
Klimaets Strænghed tiltagende Legemssvaghed i 1784 havde nødt
ham til at begjære en strax tilstaaet Orlov til Kjøbenhavn, bragte
Landets haarde Naturhjemsøgelser T. til at udsætte Afrejsen til det
følgende Aar, da han modtog sin Entledigelse med Tilkjendegivelse
af Kongens Anerkjendelse af hans udmærkede Tjeneste og frivillige
Ophold i Island saa langt ud over de stipulerede 5-6 Aar. Resten
af sit Liv tilbragte T. i Kjøbenhavn. Da han her kom til at
deltage i Ledelsen af Rentekammerets islandske Sager og fik Sæde i
et Par islandske Kommissioner, opnaaede han at beholde
Stiftamtmandsgagen, som han nød til sin Død, der først indtraf 29. Maj
1808. En yngre Ven og samtidig, J. Gude (Personalhist. Tidsskr.
2. R. II, 190 f.), har givet nogle korte Meddelelser om T., hvis
ædle Karakter og stærke Aandsinteresser han fremhæver. 

J. Bloch.



Thode, Jacob, 1869-1771, Præst, født 1. Nov. 1689 i Bergen, 
hvor Faderen, Hans Jacobsen T. (d. 1733), var Skipper; Moderen
hed Abel Christensdatter (d. 1701). Han deponerede fra Bergens
Skole 1708 og fik Attestats 1713, havde Borchs Kollegium 1715-20,
blev 1722 Magister og s. A. Hospitalspræst i Throndhjem. 1731
blev han Stiftsprovst sammesteds og bestyrede som saadan
Bispeembedet efter E. Hagerups Død fra 1743-46. Da han kom til
Throndhjem, skulde Thomas v. Westen tiltræde sin tredje
Missionsrejse, og Missionskollegiet anmodede T. om at bistaa ham in cura
animarum, og han fik da ogsaa noget at gjøre med Finnernes 
Sager, uagtet v. Westen ikke syntes om det. Efter dennes Død
1727 blev T. konstitueret i hans Embede, indtil Eiler Hagerup (VI,
475) kom. T. havde Lyst til Gjerningen, medens han var ung,
men da han 1743 efter Biskop Hagerups Død fik Tilbud om at
blive Kollegiets Vicarius, vilde han ikke. Han overtog dog
Embedet for en kort Tid, til man fandt en anden, N. C. Friis (V, 444),
Han var en anset og dygtig Mand, havde i sin Ungdom (1720)
skrevet et latinsk Æredigt til Poul Løvenørn, men producerede
siden intet. Han døde 7. Avg. 1771. Gift 1. med Wencke Bigum,
f. v. Erpecom (f 19. Maj 1729), Datter af Skipper Jacob v. E. i
Bergen (d. 1754), 2. (24. Jan. 1730) med Hermichen f. Wessel-Brown
(f. 16. Sept. 1714 d. 6. April 1782), Datter af Raadmand Knud Brun
(d. 1735) og Karen f. Wessel, Tordenskjolds Søster (d. 1762).

Erlandsen, Biogr. Efterretn. om Geistligheden i Throndhjems Stift S. 44.
Thrap, T. v. Westen og Finnemissionen S. 124 ff.

D. Thrap.



Tholle, Carl Julius Gundersen, 1831-71, Arkitekt, var Søn 
af Skomagermester Henrik T. og Ane Marie f. Gundersen og blev
født i Kjøbenhavn 21. Juni 1831. Da han viste Anlæg for
Tegning, blev han Elev af G. Hetsch og gjennemgik med adskillige
Afbrydelser Kunstakademiet, indtil han 1862-63 vandt den mindre
Guldmedaille for «et fyrsteligt Landslot»; i Mellemtiden havde han
gjort Svendestykke som Murer og haft praktisk Arbejde, dels for
sig selv, dels som Konduktør for Winstrup og N. S. Nebelong
(Skagens nye Fyrtaarn og Ombygningen af Tranekjær Slot paa
Langeland, 1862). For Nebelong ledede han med Indsigt og
Samvittighedsfuldhed Gjenopførelsen af Viborg Domkirke, men ingen
af dem oplevede Værkets Afslutning. 1864 rejste han til Tyskland
for at studere Kirkerne langs Rhinen, 1868-69 til Italien med
Akademiets Stipendium. Af hans selvstændige Bygninger i Viborg
kunne nævnes Sparekassen, Nørrejyske Kreditforenings Bygning, flere
private Gaarde, Depotbygningen, Exercerhuset og det nye
Ting- og Arresthus. 19. Juni 1866 ægtede han Mathilde Frederikke Olsen
(f. 19. Marts 1834), Datter af Rektor i Viborg Frederik Christian
O. (XII, 413), og 7. Nov. 1871 døde han af en tærende Sygdom.

Weilbach, Nyt Kunstnerlex.

Erik Schiødte.



Thomassen, Carl Frederik, f. 1850, Skolemand. T. er Søn 
af Landmand Jørgen Christian T. og Inger Marie f. Larsen og født
i Kjøbenhavn 11. Okt. 1850. Han tog Skolelærerexamen 1869 og 
Artium 1875, var Lærer ved Privatskoler 1868-79, ved Hovedstadens
offentlige Skoler 1879-91, ved «Kjøbenhavns Seminarium» 1881-96 
og tillige Forstander her i nogle Aar. 1896 blev han Lærer
ved Blaagaard Seminarium og 1900 desuden ved Undervisningsanstalten 
«Kjøbenhavn». Siden 1891 er T. Klokker ved St.
Johanneskirken paa Nørrebro. Sin levende pædagogiske Interesse,
forenet med overordentlig Arbejdsevne og administrativ Dygtighed,
har han lagt for Øagen som Bureauchef ved de siden 1893 afholdte
danske og nordiske Skolemøder, Sekretær ved «Danmarks
Lærerforenings» Kontor (1898), Formand for Sjællands Stifts Skolemøder
(1899) og ligeledes som Bestyrelsesmedlem (1899) og Inspektør (1901)
ved «Dansk Skolemusæum», hvor han ved Foredrag,
Specialudstillinger og Omordning af Musæet har vakt fornyet Interesse for
Skole-materielsagen. Han har udgivet Beretninger om Skolemøderne 1893,
98 og 99, «Fortegnelse over dansk pædagogisk Litteratur» (1896)
og «Aarbog for Folkeskolen» (1897, 98 og 1900). 1895 udnævntes
han til Kancelliraad. Ægtede 18. Maj 1877 Caroline Adolphine
Colding (f. 7. Jan. 1851), Datter af Malermester Peter Henrik C. i
Kjøbenhavn.

Joakim Larsen.



Thomesen, Eskil, --1538, Johanniterprior, var fra Roskilde 
Stift, altsaa sikkert en Sjællænder af Fødsel. Det maa antages, at
han fra sin Ungdom af har været Medlem af Johanniterordenen.
I Juni 1491 blev han indskreven ved Universitetet i Greifswald,
hvor han 1496 tog baade Bakkalavr- og Magistergraden. Det er
os ikke bekjendt, i hvilket Aar han blev Prior i Antvorskov
Kloster; men 1511 indtog han denne fremragende Plads, der tillige
gav ham Sæde i Rigets Raad. Antvorskov var det rigeste og
anseligste af de danske St. Hansklostre, og dets Prior indtog en
overordnet Stilling i Forholdet til Forstanderne for de andre Klostre
af denne Orden her til Lands. Den store Mængde Jordegods, som
Antvorskov besad ikke blot i Sjælland, men ogsaa i Fyn og paa
andre Steder (ogsaa paa Rygen), maatte nødvendig medføre en
vidtløftig Administration, der krævede en Mand af juridisk Indsigt
og praktisk Duelighed. Alt tyder paa, at E. T. har været Mand
for at udfylde Pladsen. De svære Udskrivninger i Form af Laan,
der aldrig tilbagebetaltes, og andre Paalæg, hvormed Christian II
i Anledning af Krigen i Sverige hjemsøgte Herreklostrene i
Almindelighed og Antvorskov i Særdeleshed, have vistnok bidraget
til, at E. T. ligesom Bispen i Roskilde og Abbeden i Sorø, «de 3 
ypperste i Landet» (Sjælland), ikke betænkte sig længe paa (1523)
at slutte sig til det almindelige Frafald og berøve den ulykkelige
og brødefulde Konge den sidste Rest af Mod til med Vaabenmagt
at hævde sin Stilling. Efter at Frederik I var bleven Herre i
Landet, deltog E. T. i «den almindelige Herredag, som man kalder
Danehof,» i Kjøbenhavn i Juni 1524, hvor de strænge Beslutninger
toges om paa enhver Maade at hindre «Lutheriets» Fremgang her
i Landet. E. T. s Deltagelse i disse Bestemmelser forklarer
tilstrækkelig den Adfærd, han snart efter viste mod Hans Tausen (s.
ovfr. S. 102), som han tidligere synes at have sat ikke ringe Pris
paa, men nu betragtede som en frafalden. Angaaende hans
Virksomhed i den øvrige Del af Frederik I's Regeringstid er intet
særligt at mærke; men han kunde lige saa lidt som de andre Prælater
standse Tidens Strøm. Efter Kongens Død deltog han med
Rigsraadets katholsksindede Majoritet i de skæbnesvangre Beslutninger
paa Herredagen i Kjøbenhavn 1533. Men da Raadets Adfærd mod
Hans Tausen havde fremkaldt stærke og truende Folkebevægelser,
fandt E. T. som de fleste andre Prælater det raadeligst at vende
den kjætterske By Ryggen. Han maa dog have næret Haab om
Fremtiden, da han endnu 1534 erhvervede kjøbenhavnske
Ejendomme til sit Kloster. Men s. A. udbrød Grevefejden, og efter
denne sørgelige Borgerkrig, som Antvorskov ikke gik skadesløst ud
af, kom det store Omslag, der berøvede E. T. hans Plads i
Rigsraadet. Han vedblev dog at være Prior i Antvorskov til sin Død
1538.

Daugaard, Om de danske Klostre i Middelald. S. 276. 
Kirkehist. Saml. 4. R. VI, 368. 
Hist. Tidsskr. 4. R. III.

H. F. Rørdam.



Thomesen, Hans, 1532-73, Præst og Salmedigter, var født 
1. Marts 1532 i Hygum i Tørning Len, hvor hans Fader, Thomas
Knudsen (f 1581), var den første evangeliske Sognepræst samt Provst
i Frøs og Kalslund Herreder (IX, 289). Efter at have søgt Skolen
i Ribe kom H. T. til Universitetet, hvor han især knyttede sig til
Niels Hemmingsen. 1553 drog han som Hovmester for 3 unge
Adelsmænd af Slægten Venstermand til Wittenberg, hvor han 1555
tog Magistergraden. Efter sin Hjemkomst blev han 1557 af Biskop
Hans Tausen kaldet til Rektor ved Ribe Skole. Her begyndte
han med Flid at sysle med dansk Salmedigtning og Salmesang,
især tilskyndet derved, at det var hans Embedsgjerning at lede
Skoledisciplenes Deltagelse i Kirkesangen. Efter Christian III's Død 
forfattede og foredrog han ved en Sørgehøjtid i Ribe en latinsk
Mindetale, hvori han udførlig og med ikke ringe Dygtighed gav
en Karakteristik af den afdøde Konge og fremstillede hans
Fortjenester; navnlig har Talen historisk Betydning ved de Træk, den
meddeler fra Kongens ellers lidet kjendte Ungdomsaar. Det er at
antage, at denne Tale, som blev trykt i Basel 1560 (optrykt sidst
i Grams Udgave af N. Krags «Annales Christiani III»), i ikke ringe
Grad har tjent til Anbefaling for den unge fremadstræbende
Forfatter; thi da han ved Nytaarstid 1561 havde søgt Adgang til
Frederik II, som da opholdt sig paa Emsborg (Øm Kloster), og ved den
Lejlighed vistnok havde overrakt Talen, opnaaede han en
Anbefaling til Universitetet, hvori Kongen bad Professorerne at «fordre
og fremme ham til det bedste og efter Lejligheden gjøre deres
Flid, at de kunde fly ham til et Kald enten ved Universitetet eller
andensteds, eftersom de kunde formærke, at han var lærd og duelig
til». Da Kongen ikke længe efter kom til Ribe, fik H. T.
desuden Løfte om det første Kannikedømme, som blev ledigt i
Kapitlet sammesteds, et Løfte, der dog først blev indfriet 3 Aar efter.
I sikker Forventning om, at Kongens Anbefaling til Universitetet
vilde bære sin Frugt, opgav H. T. i Marts 1561 sit Embede ved
Ribe Skole og begav sig til Kjøbenhavn, hvor han var saa heldig,
Pinseaften s. A., at blive kaldet til Sognepræst ved vor Frue Kirke,
hvorpaa han kort efter valgtes til Provst i Sokkelunds Herred, der
den Gang ogsaa omfattede Kjøbenhavn. Som «Sjællands Stifts
øverste Provst» kom han siden til ved givne Lejligheder at fungere
som Biskoppens Medhjælper eller Vikar. 1572 blev han af N.
Hemmingsen kreeret til Bakkalavr i Theologien, og s. A. stod han
Biskop Poul Madsen bi ved Dronning Sophies Kroning. I sin
Embedsvirksomhed var han nidkjær og duelig, hvorfor han ogsaa nød
stor Anseelse. Kongen skal have ønsket ham til Biskop i Ribe,
den Gang ovennævnte Poul Madsen 1569 kaldedes der fra til
Sjællands Bispestol; men da Kjøbstadpræsterne i Ribe Stift valgte en
anden Mand, stadfæstede Kongen dog deres Valg. Det var N.
Hemmingsens Plan, at H. T. med Tiden skulde afløse ham ved
Universitetet; men deraf blev der dog ikke noget, da H. T. døde
længe før sin gamle Velynder.

Størst Fortjeneste af Samtid og Eftertid har H. T. vundet ved
4 Udgivelsen af «Den danske Salmebog» (1569), hvori han har samlet
en rig Skat  af Reformationsaarhundredets Salmedigtning, dels optaget 
fra ældre Samlinger, dels nu første Gang trykt. «Af de 150 
ny Salmer, hvormed han forøgede sin Samling, leverede han selv
omtrent en Tredjedel, som han dels selv digtede, dels omarbejdede
af ældre danske, dels oversatte fra Latin og Tysk. Var han end
ingen stor Salmedigter, saa var han dog den største i sin Tid,
hvem det ikke kan nægtes, at Udtrykket falder lettere og Rimet
livligere for. Og at han i alt Fald havde mere end almindelig
Sans for Salmesang, ses ikke blot af den udholdende Kjærlighed,
hvormed han i en Række af Aar syslede med det Værk, der blev
et Æreminde for ham, og som med Hensyn til Flid og Omhu var
langt fra at fordunkles af den Kingoske Salmebog, og mindre af
dennes Efterfølgere, men navnlig deraf, at han havde aabent Øre
for de kristelige Toner, der fra gammel Tid af levede i
Folkemunde; og kunne vi end formode, at denne Kilde til en egentlig
dansk Kirkesang var langt righoldigere og kunde været ganske
anderledes benyttet, saa maa vi dog ikke glemme, at det er H. T.,
der har gjemt den danske Dagvise, har benyttet flere Helgenviser
og af Hr. Mikkels Rim uddraget Salmer, der i lang Tid hørte
mellem vore Fædres de kjæreste» (C. J. Brandt). -- Efter at
Salmebogen var udkommen, befalede Kongen alle Rigets Bisper at sørge
for, at et Exemplar af den anskaffedes til enhver Kirke, og at den
brugtes i alle Skoler, samt at ingen andre Salmebøger førtes til
Kjøbs paa Markeder eller andensteds, saa vidt deres Stifter strakte
sig. I lange Tider blev H. T.s Salmebog da ogsaa, om ikke den
eneste Kilde, saa dog Hovedkilden til al kristelig Salmesang her i
Landet saa vel som i Norge. I Sammenligning med den var hans
øvrige Forfattervirksomhed af mindre Betydning; dog kan det
bemærkes, at der endnu bevares en haandskreven Samling af danske
Ordsprog, som tillægges ham. En Ligtale, som han 1573 holdt
over den unge Grev Günther af Barby, udkom senere under Titel:
«Trøst af Guds Ord for dem, som af deres Venners dødelige
Afgang bedrøves». Den Gang dette Skrift kom for Lyset (1577), var
dets Forfatter dog ikke mere i Live. H. T. døde nemlig 22. Sept.
1573, kun 41 Aar gammel, og jordedes i vor Frue Kirke i
«Professorernes Kapel», hvor der i sin Tid fandtes en meget smuk
Gravskrift over ham, formodentlig forfattet af hans Eftermand, M.
Rasmus Katholm (IX, 103), der ægtede hans efterladte Enke.

H. T. var 2 Gange gift: 1. (16. Nov. 1561) med Margrethe
(Datter af Laurids Mikkelsen, Borger i Kjøbenhavn), der døde, kun 
17 Aar gammel, i Barselseng 14. Sept. 1562; 2. (1563) med
Magdalene, Datter af Mads Anchersen, Borger i Ribe. Brylluppet 
herligedes ved en endnu bevaret Samling «Epithalamia» af
Brudgommens lærde Venner. Af sidste Ægteskab var der flere Børn,
af hvilke Sønnerne antoge Navnet Jæger.

Rørdam, Kbhvns Universitets Hist. 1537-1621 II, 736 ff. 
Kirkehist. Saml. 3. R. I, 74; 4. R. I, 440 ff.; III, 817. 
Brandt og Helveg, Den danske Psalmedigtn. I og II.                                                                   

H. F. Rørdam.



Thomesen, Mogens, --1522, til Damsgaard (paa Mors), 
var Søn af Thomas Jensen til Kaas og dennes 2. Hustru, Kirsten
Mogensdatter Glob til Damsgaard. Han nævnes alt 1500 i sin Faders
levende Live, men 1503 var Faderen maaske død, thi da skrev
M. T. sig selv til Kaas. Sin Ret til denne Hovedgaard synes han
imidlertid snart efter at have afhændet til sin Medejer, Svogeren
Christen Hvas. I de følgende Aar, 1504-8, skrev han sig
derefter til Næs (Lindenborg), som han sikkert har haft i Forlening 
af sin Svoger Bispen i Viborg. Baade hans 1. Hustru,
Gertrud Nielsdatter Kaas, og den 2., Ellen Pedersdatter Friis, vare
nemlig Søstre til viborgske Bisper (Erik Kaas og dennes Formand
Niels Friis). Endnu 1519 nævnes han, i det han da frikjøbte sig
fra Deltagelse i Krigstoget til Sverige; men en bekjendt Mand
blev han først efter sin Død 1522. Huitfeldt vil vide, at M. T.s
Bønder havde forklaget ham for Kong Christian, der derover var
bleven ham unaadig. M. T. flyede derfor ind i Sortebrødreklosteret 
i Aarhus, hvor han snart efter døde og blev begravet.
Men saa befalede Kongen uden Lov og Dom hans Lig optaget
af Graven, ophængt i en Galge paa Aarhus Torv og siden
nedgravet i uindviet Jord, og alt hans og hans Hustrus Gods og
Sølv blev beslaglagt. Kongens lovløse Fremgangsmaade vakte stor
Forbitrelse blandt Adelen og blev stærkt fremhævet i Klageskriftet
mod ham, hvorfor ogsaa Frederik I skyndte sig at give Enken
Oprejsning, i det han alt paa Hyldingsrejsen til Viborg befalede, at
Liget skulde føres tilbage i indviet Jord, ligesom i Viborg ved Dom
al den beslaglagte Formue blev Enken tilbagegivet. Den ældste
Søn blev Stamfader til den talrige Slægt Kaas, der efter sit
Vaaben, en 3tindet Mur, betegnes som de Mur-Kaaser.

Thiset.



Thomesen, Niels, 1606-62, Præst og Forfatter, fødtes i Oslo 
og var Søn af denne Bys sidste Sognepræst, Thomas Lagesen (d. 1630),
og Marthe Olufsdatter. Fra sin Fødebys Skole blev han Student
1625, og da hans Rektor kunde bevidne, at flinkere Discipel havde
han ikke haft, fik han strax af Oslo Domkapitel og Biskop rundelig 
Understøttelse til et fleraarigt Ophold ved fremmede Universiteter.
I ung Alder blev han 1631 Rektor i Christiania, tog 1633 Magistergraden 
og opnaaede 1636 det store Thotens Præstekald. Han blev
Provst 1652. 1660 udgav han paa Vers og Prosa et Skrift kaldet
«Guds Liv», hvorom det theologiske Fakultets Erklæring blev æsket,
da det indeholdt Sigtelser mod Landets Øvrighed og tillige Udfald
mod Sverige, som ikke fandtes passende efter Fredslutningen.
Forfatteren blev for en Tid suspenderet. Uskyldigere var det Skrift,
han udgav det næste Aar, «Gestus Sapphicus», et latinsk Digt om
Ægteskabet, hvori enkelte Ord eller Stavelser i Steden for med
Bogstaver ere udtrykte ved kobberstukne Billeder af Personer eller
Ting, hvis latinske Benævnelser udfylder det manglende (en Slags
Billedgaade). Det er den første illustrerede Bog, som er udkommet
i Norge. -- N. T. døde 1662. Han var gift med Anne, Datter
af Borgmester i Frederiksstad Anders Olufsen som barnløs Enke
ægtede hun Lagmand, Dr. med. Peter Hegerfelt.

Personalhist. Tidsskr. II, 117; 2. R. V, 238. 
Danske Mag. 5. R. II, 344.
Collett, Gamle Christiania-Billeder S. 174 f.

A. E. Erichsen.



Thomesen, Peder, --o.1560, Biskop. Denne Mand, der 
med Føje kan betegnes som en af Reformationens Fædre i Nørrejylland, 
var født i Børglum Stift og begyndte sin kirkelige Bane
som Munk i Præmonstratenserklosteret i Børglum. Den Adfærd,
som den høje Gejstlighed paa dette Sted da lagde for Dagen, var
dog ikke skikket til at styrke Kjærligheden til Romerkirken (s. IX,
555). Da Klosteret i Sommeren 1523 gav den unge Munk Lejlighed 
til at studere udenlands, søgte han derfor til Wittenberg, hvor
han traf sammen med Hans Tausen og flere af de evangelisk-sindede 
Mænd, der havde ledsaget Christian II i Landflygtighed.
Havde P. T. ikke før haft Lejlighed til at gjøre Valget mellem
det gamle og det ny, saa gaves den ham nu, saa meget mere som
det berettes, at han'fik Bolig i Luthers Hus og altsaa kom under
Reformatorens daglige Paavirkning. Nok er, at han vendte tilbage
fra Wittenberg som fuldblods Lutheraner og kom efter Hjemkomsten 
i Forbindelse med Rigshofmester Mogens Gjøe, det evangeliske
Partis store Beskytter. Vistnok har P. T. været Lærer for nogle
af M. Gjøes mange Børn og Huskapellan paa hans Forlening
Skanderborg. Efter at have været nogle Aar i denne Stilling blev P. T.
o. 1528 Præst i Torum (og Junget) i Salling. I Forbindelse med
flere ligesindede eller af ham paavirkede Præster i samme Egn kom 
han her til at øve en betydelig Gjerning til den lutherske Læres
Udbredelse i denne Del af Jylland, ligesom det ligger nær at
antage ham for Forfatter af «En Historie om Peder Smed og Adser
Bonde», en i Vers affattet velskreven og skarp Satire over de
«Vildfarelser, som have været brugte i Pavens Kirke i mange Aar»
(ny Udg. ved S. Grundtvig 1880). 1530 var P. T. indkaldt til
Kjøbenhavn som Deltager i de kirkelige Forhandlinger, der forefaldt
under Herredagen. Siden arbejdede han videre for Reformationens
Sag, og efter dennes Sejer var han en af de Mænd, der fik det
Hverv at gjøre Udkast til Kirkeordinansen. I Sept. 1537 blev han
af Bugenhagen indviet til evangelisk Superintendent i Vendelbo
Stift. I Nykjøbing paa Mors, nær ved hans hidtidige Virkekreds,
synes han først at have taget Bolig, siden flyttede han til Thisted,
hvor Kongen 1542 skjænkede ham en Gaard. Aalborg hørte jo
den Gang endnu til Viborg Stift. -- De kirkelige Forhold nord
for Limfjorden vare meget vanskelige. Efter at Messelæsningen var
afskaffet, faldt det svært at skaffe Præsterne det allernødtørftigste
til Livets Ophold og i det hele at faa Embederne ordentlig
betjente. Skoler savnedes næsten ganske, og megen Raahed og garn
mel Overtro var der at bekæmpe. P. T. synes at have gjort sit
bedste for at raade Bod paa disse Ulemper; men omsider trættedes
han, og da Kongen 1548 havde forlenet ham med Haverslev og
Bejstrup Præstekald i Han Herred, nedlagde han Bispeembedet.
Han døde o. 1560. Hans Hustru, Anne Lauridsdatter, overlevede
ham; deres Søn Thomas Pedersen blev Faderens Efterfølger som
Præst i Haverslev.

Kirkehist. Saml. 2. R. V.; 3. R. III; 5. R. I.

H. F. Rørdam.

Thomesen, Sevald, --1650, Præst">

Thomesen, Sevald, --1650, Præst, ældre Broder af foran 
nævnte Niels T. (d. 1662), blev født paa Thoten, hvor Faderen den
Gang var Sognepræst. 1616 blev han Student fra Oslo Skole og
opholdt sig senere i Wittenberg, hvor han 1620 lod trykke en
filosofisk Disputats og 1622 en Tale over et theologisk Æmne. 1623
blev han Konrektor i Oslo og tog s. A. Magistergraden. Da hans
Fader døde i Pesten 1630, blev han hans Eftermand som
Sognepræst i Christiania og forlenedes med Gavtestad Præbende. Men
1635 blev han anklaget for Lejermaal og dømtes af Domkapitlet til
Afsættelse. Han vedblev at opholde sig i Christiania og opnaaede
allerede 1636 Kongens Tilgivelse samt Tilladelse til at modtage det
første Landskald, hvortil han maatte blive valgt. Til sin egen 
Trøst og Opbyggelse, som han siger, oversatte han 1637 Valerius
Herbergers Andagtsbog «Passionsviser», som flere Gange er optrykt
og endnu har sine Læsere i Norge. Under Hannibalsfejden gjorde
S. T., som flere andre Præster, god Tjeneste, men faldt i svensk
Fangenskab. Da han var udløst heraf, søgte Hannibal Sehested,
som jævnlig tog sig af hans Sag, at skaffe ham Ramnæs Sognekald
i Jarlsberg, da det 1645 var blevet ledigt. Men Menigheden vilde
have Kapellanen Jens Bugge, og Statholderen fandt at burde give
efter. Næppe et Aar derefter blev Jens Bugge afsat, hvorpaa
Statholderen 8. Nov. 1646 tilskrev Menigheden, at han paa Kongens
Vegne «byder og befaler, at I annammer Mag. S. T. til
Sognepræst». Han blev altsaa Præst i Ramnæs og fik atter Gavtestad
Præbende. 1650 døde han. Han var 2 Gange gift; hans første
Hustru, Margrethe Madsdatter Bang, døde 1634; om den anden
vides kun, at hun hed Anne.

Personalhist. Tidsskr. VI,  173 f.

A. E. Erichsen.



Thomsen, Adolf Theodor, 1814-91, slesvigsk Politiker, født
14. Marts 1814 i Tønning, var en Søn af daværende Borgmester i
Tønning, senere Deputeret i tyske Kancelli, Peter T. (f. 11. Febr.
1781 d. 9. Febr. 1839) og Christine f. Benzon (f. 21. Juli 1782 d. 28.
Marts 1862). Han lærte Landvæsenet i Oldenswort, var 5 Aar
Skriver og Forvalter paa Vindeby ved Ekernførde, var i den Tid
1/2 Aar paa Veterinærskolen i Kjøbenhavn og kjøbte 1837 en Gaard
i Oldenswort, hvor han 1838 valgtes til Byforstander, 1841 til
Raadmand i Ejdersted og 1855 til Lensmand. 1854 blev han Medlem
af Stænderne i Flensborg, og her overtog han hurtig Ledelsen af
Oppositionen mod Regeringen. Hans Tunghørighed gjorde det
vanskeligt for ham at følge Debatterne, men han var en slagfærdig
Taler, der udvexlede mange drøje Hug, navnlig med Laurids Skau.
1856 valgtes han af Ejdersted ind i Rigsraadet, hvor han sluttede
sig til Scheel-Plessen. 1858 nedlagde han sit Rigsraadsmandat,
men gjenvalgtes s. A. og optraadte i Samlingen 1859 i den Grad
udæskende, at Præsidenten, Madvig, foreslog hans Udelukkelse fra
Rigsraadet, men Forslaget fik ikke tilstrækkeligt Flertal i
Forsamlingen. Aaret efter gik han, efter at have holdt en Række
ophidsende Møder i Sydslesvig for at organisere Modstanden mod
Regeringen og den store Adressebevægelse, som affødte flere
omfangsrige Sagsanlæg i Ekernførde og Slesvig, i Flensborg Stænder til det
tilladeliges yderste Grænser, forlangte Minister Wolfhagen tiltalt for 
Forfatningsbrud og rejste paa ny Sprogsagen. 1862 mødte han
ikke i Rigsraadet, men protesterede paa ny mod dettes Lovlighed,
hvilket denne Gang havde til Følge, at han ved Lov blev
udelukket fra Rigsraadet.

4 Dage efter Danevirkes Rømning indsatte han sig 10. Febr.
1864 selv til Amtmand i Husum, blev foreløbig stadfæstet i denne
Stilling af de fremmede Civilkommissærer, fik Aaret efter sin Afsked
og flyttede til Kiel. 1867 valgtes han i Husum til Medlem af det
preussiske Deputeretkammer, men da han paa Grund af tiltagende
Døvhed ikke kunde deltage i Forhandlingerne, nedlagde han 1869
sit Mandat. Han døde 10. Okt. 1891 i Kiel. 9. Febr. 1838 havde
han ægtet Catharina Toennies (f. 3. Juli 1814 d. 10. April 1876),
Datter af Lensmand T. i Garding. T., der havde uddannet sig
ved megen Læsning og var godt inde i Skattevæsenet, har skrevet
flere Smaaskrifter derom baade før og efter 1864.

Alberti, Schlesw.-Holst.-Lauenb. Schriftsteller-Lex.

H. R. Hiort-Lorenzen.



Thomsen, Andreas Peter, 1781-1860, Justitiarius, var en 
Søn af Silke- og Klædehandler Ludvig Henrik T. (d. 1838) og
Ingeborg Ulrikke T. (d. 1811). Han fødtes 21. Okt. 1781 i Kjøbenhavn,
blev privat dimitteret til Universitetet 1798, juridisk Kandidat 1808,
Underkancellist i danske Kancelli 1810, Protokolsekretær i
Højesteret 1813 og udnævntes 1816 til surnumerær Assessor i Landsover- 
samt Hof- og Stadsretten, hvor han 1818 blev virkelig Assessor og
snart vandt Anerkjendelse for sin Dygtighed og nøje Kjendskab til
Rettens forskjelligartede Forretninger. Efter at han gjentagne Gange
i længere Perioder havde været konstitueret som Rettens Justitiarius, 
beskikkedes han 1838 til definitivt at beklæde denne Stilling,
i hvilken han derefter virkede indtil 1854, da han paa Grund af
nedbrudt Helbred afskedigedes. Fra 1838 var han tillige Medlem
af Justitsdirektionen for Tallotteriet indtil dettes Ophævelse 1851.
1828 blev han Justitsraad, 1836 Etatsraad og 1852 Konferensraad.
Han døde i Kjøbenhavn 23. Maj 1860. -- 22. Marts 1823 ægtede
han Anna Sabine Gude (f. i Kjøbenhavn 27. Sept. 1792, d.
sammesteds 9. Marts 1837), en Datter af Justitsraad Jacob G. (VI, 273).

G. Kringelbach.



Thomsen, Carl August, 1834-94, Kemiker, 
blev født 30. Dec. 1834 i Kjøbenhavn. Han var Søn af Kammerraad,
Bankrevisor Thomas T. og Jensine Frederikke f. Lund og yngre Broder 
til den berømte Kemiker Julius T. (s. ndfr.). I 1852 blev Aug. T.
Student fra Borgerdydskolen paa Christianshavn og Aaret efter Cand.
phil. og Examinand ved den polytekniske Læreanstalt. Som hans
ældre Broder valgte han Kemi til Hovedfag for sit Studium og
underkastede sig polyteknisk Examen i anvendt Naturvidenskab i
1858. Han fortsatte sine Studier under et Aars Ophold i Udlandet
og arbejdede paa Laboratorier i London og Paris. Da han var
vendt hjem, blev han 1860 ansat som Justermester i Hertugdømmet
Slesvig. Her var han dog kun et Par Aar, og han ansattes i 1863
som Assistent ved den kongl. Veterinær- og Landbohøjskoles
kemiske Laboratorium. Da der i 1867 oprettedes en særlig
Docentplads i teknisk Kemi ved den polytekniske Læreanstalt, indstillede
han sig til Konkurrencen, men opnaaede ikke Pladsen, som blev
besat med Administrator F. E. Holm. Da denne imidlertid i 1871
trak sig tilbage fra sin Docentvirksomhed, blev T. udnævnt til hans
Efterfølger uden fornyet Konkurrence. Ved Omordningen af
Forholdene paa Læreanstalten udnævntes han til Professor i 1894. Fra
1888 var han Bestyrer af Statens tekniske Bureau for Papirundersøgelser. 
Kort efter sin Udnævnelse til Professor blev han angrebet
af en kræftagtig Sygdom, som medførte Døden 25. Sept. 1894. I
1867 ægtede han Cathrine Poulsen, Datter af Vejinspektør P.

Medens Broderens geniale Forskerevne førte ham fra Sejer til
Sejer i den videnskabelige Verden, henrandt Aug. T.s Liv stille
og dæmpet. Da han overtog Docentpladsen, havde han ikke selv
arbejdet i Industriens Tjeneste, og den tekniske Faglitteratur, som
stod til Raadighed, var ret mangelfuld. De Folk, der vare hjemme
i Industrien, skreve sjælden, og mange af dem, der skreve, vare ret
uvidende om industrielle Forhold. Han havde derfor vanskeligt
ved at gjøre sig gjældende som Tekniker. Saa meget fortjenstligere 
var hans Forfattervirksomhed. I 1862 grundede han i
Forbindelse med Jul. Thomsen «Tidsskrift for Fysik og Kemi samt
disse Videnskabers Anvendelse» og fortsatte Udgivelsen, efter at
Broderen 1878 havde trukket sig tilbage, først alene og siden i
Forbindelse med andre, yngre Videnskabsmænd. Dette Tidsskrift
udkom i over 30 Aar og nød fortjent Anseelse som Vejleder i de
store Fremskridt, Videnskaben gjorde i disse Aar. I dette
offentliggjordes Referater af Jul. Thomsens epokegjørende Arbejder. Af
hans egne Arbejder findes refereret Undersøgelser over Øl, over
Gas og Petroleum samt Artikler om Svovlsyre- og Sodaindustrien
samt gode Oversigter over Pariser-Udstillingerne i 1878 og 1889. Et 
populært Værk, rigt udstyret med Afbildninger: «Naturkræfterne i
Menneskets Tjeneste» (1865), slog godt an og udkom i 2. Oplag
(1879). 1883 udgav han sine Forelæsninger over teknisk Kemi.

T. var en stilfærdig, meget flittig og meget belæst Mand, som
med stor Samvittighedsfuldhed passede sine Hverv. I sin Ungdom
syslede han med filosofiske Problemer, og hans hele Personlighed
havde maaske passet bedre til rent Tankearbejde end til en
Virksomhed i Teknikkens Tjeneste, hvor Theotierne aldrig maa kaste
Skygge over Kjendsgjerningerne. Han havde kun faa Venner, men
disse satte ham højt.

N. Steenberg.



Thomsen, Carl Christian Frederik Jakob, f. 1847, Maler.
C. T. er født i Kjøbenhavn 6. April 1847, Søn af Ludvig Frederik
T. (f. 1801 d. 1860) og Elise Johanne Christiane Cathrine f. Schlegel
(f. 1813 d. 1876). Da han var 3 Maaneder gammel, blev hans Fader
Postmester i Randers, og der tilbragte han sin Barndom; indtil sit
13. Aar gik han i Randers Latinskole, men da Faderen døde,
flyttede Familien til Kjøbenhavn, og T. blev sat i det v. Westenske
Institut, hvorfra han blev Student 1865; Aaret efter tog han
Philosophicum. Allerede i sin Skoletid havde han tegnet meget og søgt
at udvikle sig ved flittige Besøg paa Kunstsamlingerne, men først i
sit Rusaar tog han den afgjørende Bestemmelse, der førte ham til
at søge Uddannelse paa Akademiet; blandt dettes Elever blev han
optagen 1866 efter at være bleven privat forberedt dertil af F.
Ver-mehren; denne og Marstrand bleve hans Lærere i Malerkunsten,
indtil han i 1871 fik Afgangsbevis.

Paa Charlottenborgudstillingen debuterede T. i 1869 med en
Radering; i 1870 og de nærmest følgende Aar gav han Møde der
med et Par Genremalerier og Portrætter, der ikke vakte synderlig
Opmærksomhed. Dette var derimod Tilfældet med hans Billede
fra 1874, «Ved Examensbordet», med dets godmodig lunefulde
Fortælling og lige saa elskværdige som alvorlige Karakterskildring.
I 1875 kom det første mere betydelige af, de Arbejder, hvori han
slog ind paa den elegiske Retning, han siden har fulgt i mange
af sine bedste Værker, «Moder og Datter», en ung Pige, som
betror Moderen sin Kjærlighedssorg. Allerede her viser T. sig i sin
fulde Ejendommelighed, som en Kunstner, hvem det først og fremmest 
er om den poetiske Stemning at gjøre, en fin lyrisk Begavelse
med Hang til det vemodsfuldt idylliske, en jævn og ærlig
Karakterskildrer, hvem den sjælelige Renhed og Skjønhed er langt kjærere 
end den formelle, endelig en Tegner af Rang og en Maler, der
uden nogen Sinde at slaa over i det virtuosmæssige dog med Held
stræber efter koloristisk Helhed og Sandhed. S. A., som sidstnævnte
Kunstværk var udstillet, rejste T. for første Gang til Udlandet og
opholdt sig det meste af et Aar i Rom, hvor han malede en Del
Studier; paa Udstillingen 1876 kom dog kun danske Billeder,
deriblandt «Ewalds første Møde med Arense», der ligesom senere
flere af Kunstnerens Arbejder -- «To unge Piger, som binde en
Krans» (1877), «En Tilstaaelse», der i 1879 lønnedes med den
Neuhausenske Præmie, o. fl. -- erhvervedes af Kunstforeningen. 13.
Okt. 1876 ægtede han Petra Elise Sophie Charlotte Diechmann (f.
1848), Datter af Sognepræst til Stubbekjøbing Hans Anton Severin
Lobedanz D. (f. 1817 d. 1889) og Elise Cathrine f. Bjerring (f. 1812
d. 1886) og rejste strax derpaa, med sin Hustru, for anden Gang til
Rom, hvor han blev til Sommeren 1877; s. A. udstillede han flere
Billeder over italienske Motiver. I 1878 var T. i Paris for at se
Udstillingen, 1880 rejste han i Tyskland, besøgte 1881 igjen Paris,
1882 Wien, 1889 Holland og Frankrig; ogsaa senere har han paa
kortere og længere Rejser færdedes i Udlandet. Af fremmed Kunst
spores der dog i T.s Produktion kun ringe eller slet ingen
Paavirkning. Ligesom han i al sin Tid saa godt som udelukkende
har interesseret sig for hjemlige Æmner, har han bestandig staaet
uden kjendelig Sympathi for de fremmedes Synsmaader; han er en
afgjort konservativ Natur, helt igjennem national og ganske uden
for den Indflydelse, nyere fransk Teknik har udøvet paa saa mange
af den Kunstnergeneration, han tilhører. Særlig udpræget Kolorist
er T. ikke; hans Billeder ere altid meget stilfærdige i deres for
øvrigt smukt og fint samlede Farvevirkning, der saa fuldt
harmonerer med den milde og fredsommelige Aand, hvoraf de ere baarne.
Han komponerer naturlig og med ejendommelig nobel Smag og
er en ypperlig Tegner, hvorom ikke mindst hans mange
Illustrationer til danske klassiske Digterværker samt til forskjellige
Tidsskrifter bære Vidnesbyrd. Hans bedste Illustrationssuiter ere
knyttede til Ingemanns «Morgen- og Aftensange», Blichers «E
Bindstouw», Heibergs «De nygifte», Richardts «Fadervor» og
Oehlenschlägers « Morgenvandring ».

Mellem T.s vigtigste Malerier fra hans modneste Tid bør
nævnes «Besøg i Atelieret», der i 1887 hædredes med Udstillingens
Aarsmedaille, «Holberg i sit Studerekammer» (1883; Musæet i
Aarhus), «Hans Gram i sit Arbejdsværelse» (1895; Universitetet), 
provst Gudes Portræt (1892; Roskilde Domkirke) samt de Billeder,
der tilhøre Statens Samling: «Indkvartering hos J. P. Mynster i
Spjellerup Præstegaard» (1890), «Rahbek ved sin Hustrus Dødsleje»
(1895) og frem for alle det figurrige og i Karakteristikken meget
interessante «Middag i en Præstegaard efter en Bispevisitats», der
1888 var blevet belønnet med Udstillingsmedaillen. -- T., der i
1890 valgtes til Medlem af Akademiet, fik 1901 Titel af Professor.

Weilbach, Nyt Kunstnerlex. 
S. Müller, Nyere dansk Malerkunst. 
Illustr. Tid. XXXVI, Nr. 3.                                                           

Sigurd Müller.



Thomsen, Christian Albert Frederik, 1827-96, Officer, Krigsminister, 
Politiker, fødtes 31. Maj 1827 i Kjøbenhavn og var Søn af
ovennævnte Justitiarius Andreas Peter T. (d. 1860). Han blev
Student 1844 og tog næste Aar filosofisk Examen, hvorefter han
begyndte det theologiske Studium, men meldte sig i 1848 som
frivillig, ansattes som Underofficer ved Centralskolen og blev allerede
i Juli Sekondlieutenant i Krigsreserven som ansat ved 1. 
Forstærkningsbataillon. Med 2. Forstærkningsbataillon deltog han i
Felttoget 1849, i det han var med ved Ullerup og Kolding og deltog i
Fredericias Forsvar, hvorefter han udnævntes til Sekondlieutenant i
Linjen med Aldersorden fra Aaret forud. Den paafølgende
Vaabenhvile benyttede han til at forberede sig til den kongl. militære
Højskole, hvis Adgangsexamen han bestod i Foraaret 1850; men om
Sommeren rykkede han atter med sin gamle Bataillon i Felten og
deltog i Slaget ved Isted og i Kampen ved Stenten Mølle. Kort
efter ansattes han som Ordonnansofficer hos General de Meza og
forblev i denne Stilling til Krigens Slutning for derpaa at vende
tilbage til Højskolen, hvorfra han i 1855 afgik som
Generalstabsaspirant. Aaret efter forfremmedes han til Premierlieutenant og i
1858 til Kapitajn af Generalstaben og beordredes s. A. til Tjeneste
ved 3. Generalkommando i Anledning af Forbundsinspektionen, men
gjorde for øvrigt Tjeneste ved den topografiske Afdeling indtil 1860,
da han blev ansat i Krigsministeriet under Direktionen for
Kommandoen. Han blev strax Sekretær for Armeens Forbundssager,
fik Ordre til at udgive samtlige det holsten-lauenborgske
Kontingent vedrørende Konventioner og blev i 1863 afsendt som 2.
befuldmægtiget til Militærkonferencen i Hannover, medens han var
enebefuldmægtiget ved Afslutningen af en Konvention i Hamborg
s. A. Aaret forinden havde han under Troppesamlingen ved
Danevirke været attacheret de fremmede Officerer, og i 1863 attacheredes 
han den inspicerende Forbundsgeneral. Samme Efteraar afgik han
fra Krigsministeriet og blev Stabschef hos Generalinspektøren for
Infanteriet, men ansattes ved Aarets Slutning som Souschef ved i.
Armédivision, hvorfra han faa Dage senere overgik til 4. Division
som Souschef hos Generallieutenant Hegermann-Lindencrone (VII,
217). Han deltog saaledes i Danevirkes Forsvar, i Kampen ved
Vejle og i Divisionens Operationer i Nørrejylland; ved det i
Begyndelsen af Maj oprettede nørrejyske Armékorps ansattes han som
Stabschef.

Da Krigsminister Lundbye kort efter afløstes af Oberstlieutenant 
Reich, kaldte denne imidlertid T. tilbage til Krigsministeriet
som fungerende Direktør for Armeens Personel, hvad han virkelig
blev i Dec. 1864 samtidig med at forfremmes til Major. Han
udfoldede nu en stor Virksomhed, i det han med betydelige
Evner forbandt megen Arbejdsomhed og Omhyggelighed, og
allerede i 1865 benaadedes han med Kommandørkorset af Danebrog af
2. Grad, hvis 1. Grad han erholdt i 1869. Han udøvede en meget
væsentlig Indflydelse ved Gjennemførelsen af Hærloven af 1867, der
gjorde ham til Oberst, medens han i 1868 blev Direktør for hele
Krigsministeriet. Hans betydelige administrative Evner kunde nu
ret gjøre sig gjældende, og paa Grund af hans indgaaende
Kjendskab til dette Departement blev han Formand i den Kommission,
som i 1872 nedsattes for at forberede Hærlovens Revision. Da
han var godt kjendt med Medlemmer af Rigsdagen, hvilke satte
Pris paa hans behagelige og smidige Optræden under forskjellige
Forhandlinger, var det naturligt, at han 23. Dec. s. A. afløste
General Haffner som Krigs- og Marineminister. Allerede i Jan.
1873 fremsatte han i Folketinget Forslag til Landets, specielt
Kjøbenhavns, Befæstning, og kort efter (Marts) gjorde et
Suppleringsvalg ham til Folketingsmand for Frederiksborg Amts 1. Kreds,
hvilken Kreds han hævdede lige til sin Død.

Skjønt T. personlig var vellidt i Folketinget og optraadte
fuldt ud parlamentarisk, i det han endnu s. A. (21. Maj) traadte
tilbage som Marineminister, fordi Bevillingen til et forlangt
Panserskib blev ham nægtet, lykkedes det ham dog ikke at faa sit
Befæstningsforslag fremmet; Folketinget stillede sig absolut afvisende
mod Tanken om Kjøbenhavns Befæstning, og Landstinget gav den
ikke sin Støtte. Dertil kom, at man var misfornøjet med flere af
de skete Udnævnelser og med de lige over for Garnisonsbyerne
trufne Foranstaltninger, tilmed da man havde ventet ikke ringe 
Medgjørlighed fra den unge Ministers Side. Da Ministeriet
Holstein-Holsteinborg 14. Juli 1874 trak sig tilbage, gik T. derfor ikke
over i det nye Kabinet Fonnesbech, men udnævntes til General
uden for Nummer og helligede sig nu mere den politiske
Virksomhed. Af Højrepartiet, som under Chr. Rimestad 1873 var dannet
ved Sammenslutning af national-liberale og Mellempartiet, blev han
et fremragende Medlem.

I 1875 udgav han «Et Par Ord til Overvejelse angaaende
Landets Forsvarsvæsen», hvori han bestemt hævdede, at hvis Danmark
atter blev indviklet i Krig, vilde Kampen gjælde dets Tilværelse,
hvorfor det var aldeles nødvendigt, at der anlagdes Befæstninger
ved Kjøbenhavn og andensteds, samt at Flaaden udvikledes, Hæren
omordnedes osv., hvilket vilde kræve en Sum af 70 Mill. Kr.
Befæstningssagen, der mere og mere tilspidsede sig til en
konstitutionel Kamp, lykkedes det ham ikke at gjennemføre, men i 1880
bidrog han væsentlig til, at en ny Hærlov, der afveg en hel Del
fra den af Krigsminister Kauffmann forelagte, kom i Stand,
hvorved hans Anseelse voxede betydelig. Han blev 1882 benaadet med
Storkorset af Danebrog, 1883 Medlem af Højres Repræsentantskab
og Aaret efter, da Rimestad ikke opnaaede Gjenvalg, Formand for
Folketingets Højre. Som saadan udfoldede han et stort Talent til
at lede andre, saa vel inden for sit Parti som udad, naar han
optraadte som Ordfører, i det han ikke alene talte godt, om end lidt
tungt og salvelsesfuldt, men tillige var nøje inde i det, han talte
om. I 1884 udnævntes han til Direktør for Veterinær- og
Landbohøjskolen, og ved Siden af al denne Virksomhed var han desuden
mangeaarig Formand for «det røde Kors» samt en af Direktørerne
for det Classenske Fideikommis.

Under Provisorietiden holdt han sig noget tilbage, men
støttede dog Ministeriet Estrup loyalt under Gjennemførelsen af
Kjøbenhavns Befæstning. Da Forligstanken opstod, traadte han
derimod mere i Forgrunden. I Marts 1893 tilraadede han bestemt, at
den tilvejebragte Overenskomst skulde antages af Regeringen, og
da dette ikke skete, optog han i Løbet af Sommeren
Forhandlingerne med Folketingsmand F. Bojsen (II, 478). I den derpaa
følgende Rigsdagssamling lagde han saa hele sin Indflydelse og Kraft
i Vægtskaalen for at bringe et Forlig i Stand, og under virksomt
Samraad med Krigsminister Bahnson, hele Regeringen og Bojsen
udarbejdede han derpaa et Tillæg til Hærloven, hvis endelige 
Vedtagelse i April 1894 kompleterede Fæstningsarbejdet og muliggjorde
dets Godkjendelse.

Ved det paa Forliget følgende Ministerskifte 7. Avg. 1894 blev
T., som i 1890 var udnævnt til Generallieutenant à la suite, atter
Krigsminister, hvad der var et heldigt Valg, da han som den
erfarne Politiker og med sit nøje Kjendskab til Personer og Forhold
bedre end nogen anden kunde styre Hærvæsenet efter
Provisorietiden, hvad der ogsaa gav sig Udtryk i ret tilfredsstillende
extra-ordinære Bevillinger. Det viste sig dog snart, at hans Helbred lod
en Del tilbage at ønske; i Begyndelsen af 1896 søgte han en
længere Orlov, som han benyttede til en Rejse i Udlandet, men da
ingen Bedring indtraadte, erholdt han 25. April i Følge Ansøgning
sin Afsked, hvorefter han hensov 28. Juni s. A. -- 14. Nov. 1856
var han bleven gift med Thora Michelle Voss, Datter af Professor,
Dr. med. Christian Louis V. i Kjøbenhavn. Ægteskabet forblev
barnløst.

Illustr. Tid. XXXVII, Nr. 40. 
Wulff, Den danske Rigsdag S. 313.
Nationaltid. Nr. 7259.

P. N. Nieuwenhuis.

-- Det Tiaar, 1884-94, hvori C. A. F. Thomsen fungerede som
Direktør for den kongl. Veterinær- og Landbohøjskole, hører til de
mest betydningsfulde i denne Institutions Liv. Efter at forskjellige
indre administrative Forhold vare omordnede, ledede T. med stor
Dygtighed de langvarige Forhandlinger, som gjennem en
Kommissionsbetænkning af 1887 førte til Lov af 12. April 1892, anselige
Udvidelser ved Nybygning, Ombygning og Anskaffelse af
Samlingsgjenstande, stærk Forøgelse af Lærerpersonalet, Forbedring af dets
Lønninger og de øvrige Vilkaar for dets Arbejde, Udvidelse af
Forsøgsvirksomheden, gjennemgribende Reform af Undervisnings- og
Examensplanen; en Række yngre Lærere afløste det Slægtled, der
fortrinsvis havde fulgt Højskolen fra dens Oprettelse i 1858. T.s
politiske Indflydelse kom paa mange Maader Højskolen til gode,
men medførte ogsaa, at han maatte fratræde Stillingen som
Direktør, inden Ombygningen og Undervisningsreformen vare fuldførte.

A. Oppermann.



Thomsen, Christian Jürgensen, 1788-1865, Musæumsmand 
og Arkæolog, fødtes 29. Dec. 1788 i Kjøbenhavn. Faderen var
Justitsraad Christian T., en anset og velstaaende Grosserer og
Skibsreder, der tillige bl. a. var Direktør ved Nationalbanken. Ogsaa
Moderen, den kloge og fromme Hedevig Margretha f. Jürgensen, 
var af Handelsslægt. Hjemmet har efter alle Vidnesbyrd været
fortræffeligt; Børnenes Opdragelse -- der var foruden Chr. J. T.
endnu 5 yngre Sønner -- blev ledet forstandig og mildt. Den
ældste Søn fik privat Undervisning hos den senere Professor Chr.
Brorson; der lagdes Vægt paa moderne Sprog, men ikke paa
«Lærdom». Som ældste Søn valgte C. J. T. efter sin Faders Ønske
at gaa Handelsvejen og begyndte ganske ung at deltage i Arbejdet
paa hans Kontor. Imidlertid havde han tidlig mange Interesser,
og allerede som Dreng havde han begyndt at samle paa Mønter,
hvilket bl. a. førte til, at han i 1807 kom i Berøring med
daværende Kunstkammerforvalter Spengler. Hans Interesser for Kunst
kom herved og ved Berøringer med andre fremragende Mænd af
samme Kreds i stærkere Bevægelse, og i de følgende Aar blev
han en flittig Besøger, ogsaa af Maleri- og Kobberstiksamlingerne,
ligesom han selv begyndte at samle paa Kobberstik. Foreløbig
var det dog alene Sideinteresser, der dyrkedes i den Fritid, som
hans Handelsvirksomhed levnede.

I 1807 var oprettet Kommissionen for Oldsagers Opbevaring
med Overkammerherre A. W. Hauch som Formand og
Universitetsbibliothekar Rasmus Nyerup som Sekretær. Med sidstnævnte var
T. gjentagne Gange kommen i Berøring og ligeledes med Fr. Münter,
den senere Biskop, der ogsaa var Medlem af Kommissionen. I 1816
ønskede Nyerup, der følte sig gammel og svag, at fratræde, og til
sin Efterfølger anbefalede han nu sammen med Münter i de
varmeste Ord T., om hvem han senere i sin Levnedsbeskrivelse
udtalte, at «Mage til ham til saadan en Post findes ikke i 7
Kongeriger». I Sept. s. A. paafulgte da ogsaa T.s Udnævnelse til
Kommissionens Sekretær; i selve Kommissionen indrømmedes ham først
Sæde ii Aar senere. Med Sekretærposten fulgte tillige Bestyrelsen
af det oldnordiske Musæum, Dette var kort før Kommissionens
Oprettelse stiftet af Nyerup og havde faaet anvist en beskeden
Plads i et afsidesliggende Værelse i Universitetsbibliothekets Lokale
paa Trinitatis Kirkeloft. I Aarene nærmest efter 1807 blev Musæet
vel noget forøget, men var ret uordnet og ikke tilgængeligt for
Offentligheden. Men fra 1816 forandredes Forholdene, og fra den
Tid af er saa vel det oldnordiske Musæums Historie som de
efterhaanden tilkommende Søstersamlingers paa det nøjeste knyttet
sammen med T.s. Hans Hovedvirksomhed blev fra nu af stedse
mere ved Musæerne, om han end, saa længe Faderen levede, i ikke
helt ringe Omfang arbejdede i hans Forretning. Efter hans Død, 
1833, styrede han den endog alene til Aaret efter Moderens Død,
1840. Dog synes han aldrig at have følt nogen egentlig Glæde
ved Handelslivet, og det var ham en Lettelse, da han paa en
tilfredsstillende Maade kunde afslutte Husets Sager.

Ved T.s Tiltrædelse fik Oldsagsamlingen Liv og Væxt. Hvad
der var indsamlet, blev nu ordentlig opstillet, og allerede 1819 blev
Musæet tilgængeligt for Publikum. Fra samme Tid begynder ogsaa
T.s nære Forhold til de besøgende, i det han næsten altid selv
var tilstede, foreviste og forklarede Gjenstandene og derved skabte
Interesse og god Vilje over for Samlingen. I 1832 fik den bedre
og lettere tilgængelige Lokaler paa Christiansborg Slot, hvor den
navnlig efter en større Udvidelse 1838 havde en ret god Plads,
indtil det 1853 lykkedes T. at skaffe den gunstigere Vilkaar paa
Prinsens Palais. I 1816 var Antallet af Musæumsnumre kun o. 1000.
I 1844 tilkom der ved Opløsningen af det Kunstmusæum, hvori en
Del af det gamle Kunstkammers Sager vare optagne, en ikke ringe
Forøgelse, navnlig af kostbarere Sager (Danefæ), og ved T.s Død
talte Musæet i det hele o. 24000 Nr., svarende til et noget større
Antal enkelte Gjenstande.

Da Oldsagkommissionen opløstes 1849, fik T. alene som
Direktør Ledelsen af Musæet (i 1838 havde han faaet Titel af
Inspektør), medens Ledelsen af Omsorgen for Mindesmærkernes Bevaring
overtoges af Worsaae, dog saaledes, at de i Forening havde det
samlede Tilsyn med samtlige Fortidsminder.

Under ofte vanskelige Forhold, ogsaa økonomisk, var der
god Brug for T.s praktiske Sans, hans Maadehold og Evne til at
lempe sig og bie til gunstig Tid. Udviklingen af det oldnordiske
Musæum var hans kjæreste Virksomhed -- den vil til alle Tider staa
som hans Hovedværk --, men det var ingenlunde den eneste.
Efter Ramus' Død 1832 blev han sammen med Devegge Inspektør ved
Møntsamlingen, medens P. O. Brøndsted blev Direktør. Ogsaa her
var T. Sjælen i Styrelsen. Møntsamlingen (paa Rosenborg) havde
indtil da været næsten ganske utilgængelig, selv for studerende; nu
blev den aabnet for Publikum, uden Betaling; Kataloger
udarbejdedes, og Samlingen forøgedes stærkt, navnlig ved Dannelsen af en
planmæssig ordnet Samling af middelalderlige Mønter. Fra
Brøndsteds Død 1842 var T. dens Direktør.

For Kunstmusæet og Malerisamlingen var Spengler Direktør
til sin Død 1839. I hans sidste Aar havde T. været «adjungeret»
ham og blev nu udnævnt til Inspektør ved begge Samlinger, for 
Maleriernes Vedkommende i Forening med Høyen. Saaledes ledede
han Kunstmusæets Opløsning faa Aar efter. Ogsaa i
Malerisamlingen lode hans udmærkede Kjenderegenskaber og gode Smag ham
gjøre Fyldest, selv over for en paa sit Omraade saa kyndig Mand
som Høyen. I Forening arbejdede de paa Indførelsen af renere
Principper i Samlingen, og ligeledes opnaaede de strax efter
Tiltrædelsen, at den blev tilgængelig for Publikum, dog kun ved
personlige Pengeofre. Overhovedet var T. i disse Aar, da de
nationale Samlinger skabtes og omformedes, virksom paa mange Hold.
Saaledes deltog han i den Ordning, som af det kongl.
partikulære Rustkammer dannede den historiske Vaabensamling paa
Tøjhuset (1838), i Ordningen af Portrætsamlingerne efter PYederiksborg
Slots Brand og i Organisationen af Samlingen paa Rosenborg.

Af større Betydning var dog hans Virksomhed for de mere
arkæologiske Musæer. Efter at han paa en Rejse til Wien havde
set en betydelig Samling af grønlandske Sager, forestillede han saa
indtrængende Kongen (Frederik VI) det upassende i, at Landet ikke
selv ejede en grønlandsk Samling, at det lykkedes ham at
virkeliggjøre ældre Tanker om et ethnografisk Musæum, der saa 1849 som
det første i Evropa aabnedes paa Prinsens Palais og hurtig tog Væxt.
Han blev fremdeles Medlem af den Kommission, der skulde
modtage Christian VIII's til Staten overdragne Samlinger. Af Kongens
antike Oldsager og en Del Gjenstande fra Kunstmusæet oprettedes
nu 1851 et Antikkabinet. I alle de hidtil nævnte Samlinger
arbejdes der i Virkeligheden endnu i det væsentlige inden for de af
T. angivne Rammer. Til hans sidste Aar hører ogsaa Oprettelsen
af et Musæum for Skulptur og Kunstflid, ligeledes paa Prinsens
Palais. For dette Musæum, der skulde synes at bygge paa
tiltalende Ideer, lykkedes det ham imidlertid ikke at oparbejde
tilstrækkelig Interesse, saaledes at det efter hans Død er blevet opløst.

T. var saaledes først og fremmest Musæumsmanden. Men ud
fra de samme Grundegenskaber hos ham, den udmærkede Evne til
at samle og organisere og det heldige Greb paa at skabe Klarhed
af Kaos og Uorden, opstod ogsaa hans store videnskabelige
Bedrift, Opstillingen af Tredelingssystemet.

Opfattelsen af Oldsagerne havde indtil Begyndelsen af det 19.
Aarhundrede været meget løs og uforstaaende. Ved Studiet af
Fortidslevningerne havde man i rigeligt Maal taget Fantasien til
Hjælp, navnlig naar det gjaldt om at tilpasse Oplysninger fra
Oldtidsskrifterne paa Oldsagerne. Med T. begynder Betragtningen af 
Oldsagerne selv. Først tøvende og usikkert, snart klart og bestemt
sondrede han det ligeartede fra det forskjellige, erkjendte, hvad
der hørte sammen i Tid, og hvor der var kronologisk Forskjel. I
Fortegnelsen over Musæets Tilvæxt 1816-20 («Antikv. Annaler» III),
hvori T. i det mindste havde Del, mærkes Systemet endnu ikke.
Først i «Ledetraad til nordisk Oldkyndighed» (1837) fremsatte han
i Skrift sin Opfattelse: at der i Oldtiden maa sondres mellem en
Sten-, Bronce- og Jærnalder, hvori efter hinanden Sten, Bronce og
Jærn have været Hovedæmnerne for Vaaben og skærende
Redskaber. Imidlertid havde da allerede i flere Aar Musæet været
opstillet efter Systemet. For 1830 haves Vidnesbyrd herom gjennem
Optegnelser af den senere bekjendte svenske Rigsantikvar B. E.
Hildebrand, og naar Geijer i 1832 nævner Tredelingen, byggede
han utvivlsomt paa, hvad han havde hørt og set under sit Ophold
i Kjøbenhavn 1825. Fra samme Aar stammer F. H. Jahns
«Nor-dens, især Danmarks, Krigsvæsen i Middelalderen». Heri meddeles
paa forskjellige andre Punkter «Oldgranskernes Tvivl», medens
Rækkefølgen Sten-, Kobber-, Jærnvaabenold meddeles som noget
almindelig kendt. Et og andet kunde tyde paa, at T. allerede et
Par Aar tidligere har været klar over Forholdet. Dette er af en
ikke ringe Betydning, i det der i Tyskland, hvor man en Tid lang
paa det heftigste bekæmpede Systemet, senere var Tilbøjelighed til
at anse den i andre Henseender saa højt fortjente G. F. Lisch for
Tredelingens Ophav. Efter at de her kortelig antydede Oplysninger
ere blevne fremdragne, synes man nu ogsaa i Tyskland stedse mere
at anerkjende T.s Fortjenester. Selv gjorde han ikke direkte
Propaganda for Systemet. Han var saare forsigtig med at opstille
Theorier og endnu mere med at lade dem komme frem. Saa vel hans
Naturel som det, at han var Avtodidakt, bevirkede, at han ikke
meget gav sig af med Skribentvirksomhed. Der foreligger fra hans
Haand, foruden «Ledetraaden», kun nogle, til Dels ligesom denne
halv anonyme, Musæumsarbejder (bl. a. «Om Guldbrakteaterne og
Brakteaternes tidligste Brug som Mønt», Text til Dele af
Tavleværket «Atlas for nordisk Oldkyndighed», skreven efter Opfordring
af Rafn, i «Annaler f. nord. Oldkynd.» 1855 og «Fund ved Vaalse
paa Falster, de occidentalske Mønter» i «Annaler» 1842-43), men
«Ledetraaden» vil til Gjengjæld alle Dage indtage en Hædersplads
i dansk arkæologisk Litteratur.

Offentligheden kjendte mest T. som Musæumsmanden med det
aldrig trættede Samlertalent og specielt det oldnordiske Musæums 
Leder. Ved ham gik Betydningen af de nationale Samlinger ind i
den almindelige Bevidsthed. I sine senere Aar havde han under sig
Oldnordisk Musæum, Ethnografisk Musæum, Møntsamlingen,
Antiksamlingen, Malerisamlingen og Musæet for Skulptur og Kunstflid,
og dem alle omfattede han med Varme og Interesse. Oldnordisk
Musæum stod vel nok hans Hjærte nærmest. Her færdedes han
tidlig og silde, foreviste Oldsagerne, forklarede dem og vandt ved
sit ejendommelige, varme og hjærtefulde, livlige Væsen alle, med
hvem han kom i Berøring. Dette vidner Samtiden enstemmig, og
ikke mindst herved var det, at han i sin Levetid skaffede Musæet
en Tilgang som intet andet Lands. Hans Popularitet har levet
længe efter, at han selv var gaaet bort. For sine underordnede
var han en faderlig Ven, for de unge studerende den altid
hjælpsomme Vejleder. Meget tiltalende var saaledes -- det være nævnt
exempelvis -- hans Forhold til den noget yngre B. E. Hildebrand,
kjendt fra en delvis offentliggjort Brevvexling. Han havde stor Evne
til at forhandle, ogsaa med Rigsdagen, stundum maaske, efter de
yngres Mening, i sine sidste Aar med lidt for megen Sky for
Konflikter. Personlig var han beskeden og tarvelig. Hans Lønning var
stedse ringe, og til 1832 oppebar han slet ingen Gage. For egen
Regning foretog han en Del Rejser, til Sverige, Wien, Paris, London.
Kun da han 1861 fra Kong Frederik VII overbragte Kejser
Napoleon III en Gave af Oldsager, rejste han paa offentlig Bekostning.

En saa fremskudt Virksomhed kunde ikke blive uden ydre
Anerkjendelse. Allerede 1821 udnævntes T. til Kancelliraad, 1845
fik han Etatsraadstitelen, og 1854 blev han Konferensraad.
Kommandørkorset af Danebrog gaves ham 1851, og 1858 modtog han
ved en kongl. Haandskrivelse Storkorset. Til det Vaabenskjold,
der, om ikke Frederiksborg Slots Brand var kommen imellem, skulde
have været udført for ham, havde han valgt Devisen: «Først
Sagerne, saa Skrifterne», og et Vaaben, der hentydede til
Tredelingstanken. End videre bar han forskjellige udenlandske
Ordener, ligesom et stort Antal lærde udenlandske Selskaber havde
valgt ham til korresponderende Medlem eller Æresmedlem. Af det
kongl. danske Selskab for Fædrelandets Historie og Sprog blev han
Medlem 1816; af Oldskriftselskabet var han Medlem fra dets
Stiftelse i 1825, en kort Tid før sin Død dets Vicepræsident (efter
Wegener). Det smukkeste Udtryk for den almindelige Højagtelse
for ham var vel nok dette, at Medlemmer af Rigsdagen i 1860,
efter Opfordring bl. a. af H. N. Clausen, H. Hage og Lehmann,
lode udføre hans Buste (af Bissen) i Marmor til Opstilling i Musæet.
Selv bad T. om, at man vilde lade Eftertiden afgjøre, «hvorvidt
jeg fortjener den Hæder, som min velvillige og mildtdømmende
Samtid har tiltænkt mig». Busten blev da efter hans Død opstillet
i Musæets Forhal. Ogsaa ved hans Død, der indtraf 21. Maj 1865
efter nogen Tids Sygelighed, fremkom talrige Vidnesbyrd om den
almindelige Sympathi, der næredes for hans Personlighed.

T. var ugift. Hans egen Møntsamling overgik 1868 til Staten.
Ved sit Testamente oprettede han dels et Familielegat, dels et
Legat, der skulde «virke for Restavrering af Oldtidsminder, til at
fremme Kunst og til at fremme det udmærkede Haandværksarbejde»
(«T.s Legat», Kapitalformue oprindelig o. 40000 Kr., nu noget mere).

S. Müller, Vor Oldtid S. 199. 
J. Steenstrup, Historieskrivningen i Danm. i d. 19. Aarh. S. 234. 
Illustr. Tid. VI. 
Aarbøger f. nord. Oldkynd. 1866.
Erslew, Forf. Lex. 
Steenstrup, Dansk Maanedsskrift 1859.

Hans Kjær.



Thomsen, Christian Nicolaus Theodor Heinrich, 1803-72, Theolog, 
er født 21. Dec. 1803 i Slesvig, hvor Faderen, Nicolaus
T., gift med Hanna Margrethe f. Petersen, var Lærer ved Borgerskolen. 
Efter at have gaaet i Latinskolen i sin Fødeby studerede
han 1822-28 i Kiel og Berlin. 1832 blev han Lærer ved
Døvstummeinstituttet i Slesvig, og s. A. tog han ved en Afhandling om
Leibnitz den filosofiske Doktorgrad i Kiel, hvor han det næste Aar
optraadte som Privatdocent. 1835 underkastede han sig den
theologiske Embedsexamen paa Gottorp. 1841 blev han Professor
theologiæ extraord. i Kiel og Dr. theol., 1844 Professor ordinarius.
Han døde 22. Dec. 1872. -- T. var stærkt paavirket af Schleiermacher, 
hvem han kalder én af Kirkens og Theologiens Reformatorer 
efter Reformationen, men han holdt paa Forbindelsen mellem
Filosofien og Theologien: «En Theologi, som ikke havde nogen
Bevidsthed om og ikke brød sig om sit Forhold til sin Tids
Filosofis Fordringer, var umulig som Theologi.» Af hans ikke talrige
Skrifter kan mærkes en lille Afhandling om Ansgar i Pipers «Evang.
Kalender» 1850. I Aaret 1854 udgav han i Anledning af Kongens
Fødselsdag «Imago Christiani III». Da Hengstenberg bragte saa
stor Bevægelse imellem Hertugdømmernes Præster ved at misbillige
deres Deltagelse i Oprøret 1848-50, udgav T. sin afdøde Kollega
H. A. Maiers Indsigelse herimod («Die schleswig-holsteinische Sache»,
1850) med en Fortale. Han virkede mere som Universitetslærer
end som Skribent; han var, siges der, «en tro og kjærlig Sjæl,
begejstret for sit Kald og som faa tro og virksom i dette». 
Allg. Deutsche Biographie XXXVIII. 
Alberti, Schlesw.-Holst.-Lauenb. Schriftsteller-Lex. 
Zeitschr. d. Gesellsch. f. d. Gesch. Schlesw., Holst. u. Lauenb. V, 94 ff. 

L. Koch.



Thomsen, Emma Alice, f. 1863, Skuespillerinde. E. T., hvis 
Forældre vare britisk Vicekonsul Carl Vilhelm Lange (f. 1820 d. 1875)
og Dorothea f. Stibolt (f. 1833 d. 1898), er født 21. Nov. 1863 i
Kjøbenhavn, debuterede 14. Sept. 1883 paa det kongl. Theater som
Johanne i «Æventyr paa Fodrejsen», blev Aaret efter ansat som
Skuespillerinde og har siden virket uafbrudt ved det kongl.
Theater. 28. Marts 1888 ægtede hun Skuespiller ved det kongl. Theater
Poul Nielsen (f. 11. Dec. 1862), Adoptivsøn af Møbelhandler Jens
N. (f. 1829 d. 1880), og efter dette Ægteskabs Opløsning indtraadte
hun 24. Sept. 1897 i Ægteskab med Premierlieutenant i Flaaden
Fritz Thomsen (f. 22. April 1864), Søn af Oberstlieutenant Fritz
Christian Martin T. (f. 1840). -- Fru T., der kom til Theatret uden
nogen forudgaaende dramatisk Undervisning, vandt sig ved sin
friske Skjønhed og sin naturlige Elskværdighed hurtig en Plads i
Repertoiret: i Vaudevillen kastede hendes Dueøjnes blide Glans
og hendes Skikkelses unge Slankhed, der tog sig saa nydelig ud i
Empirekostume, Poesi over en Del Elskerinder som Lise i «Kjøge
Huskors» og Constance i «Aprilsnarrene», og i det moderne
Skuespil aabenbarede hun sit Talents kjøbenhavnske Særpræg som den
overfladisk-trygge Fanny i «En Skandale», den elskværdig-giftelystne
Klara Drossel i «Under Snefog» og den hensynsløs-æggende Elise
Holden i «Kjærlighed». I Aarenes Løb har Fru T. udvidet sit
Repertoires Ramme: fra Vaudevillen har hun hævet sig til
Tragedien og med stille Kvindelighed udført Maria i «Væringerne i
Miklagard», fra den unge Kjøbenhavnerinde er hun gjennem en
Række fejende Verdensdamer voxet til Hustruen og Moderen, der
som en saaret Løvinde kæmper for sin Arne (Maria i «Under
Loven»), og hun har i en Række begjærlige Kvindekarakterer, som
Akulina i «Mørkets Magt», Henriette i «Skyldig -- ikke skyldig»,
Baronesse d'Ange i «Blandet Selskab» og Maria i «Paa Storhove»,
vist et stærkere Temperament, en bitrere Energi og en mere
udpræget Bestræbelse mod Naturalisme end tilforn.

Theatret I (1901-02), S. 1 ff.

Arthur Aumont.



Thomsen, Emma Augusta, 1822-97, Blomstermalerinde, 
var født i Kjøbenhavn 7. Avg. 1822 som Datter af Hotelvært Emanuel
T. og Anna Kirstine f. Olsen. Allerede som Barn tegnede og 

malede hun paa egen Haand baade Blomster, Landskaber og
Figurkompositioner; egentlig Vejledning i Kunsten fik hun kun en
kortere Tid af J. L. Jensen og uddannede sig væsentlig ved Studier
efter Naturen samt ved at kopiere nogle gamle hollandske
Blomster- og Frugtstykker. Fra 1844, da hun debuterede med et
Frugtbillede, 2 Blomstermalerier og en Studie efter døde Fugle, hørte
hun til de stadige Udstillere paa Charlottenborg og kunde fra først
til sidst glæde sig ved Publikums Yndest. Til Statens Samling
solgte hun i 1846 «Roser og Ipomæa» samt 1855 «En Blomsterkrans, 
ophængt paa Bøgegrene»; flere af hendes Arbejder erhvervedes 
af Kunstforeningen; 1861 fik hun den Neuhausenske Præmie
for «En Kurv med Blomster i det frie». Hun døde 6. Nov. 1897
og efterlod sig Navn som en dygtig og ualmindelig samvittighedsfuld 
Kunstnerinde, hvis Arbejder gjennemgaaende ere prægede af
udviklet Skjønhedssans og en ganske særegen jomfruelig Følelsens
Ynde og Finhed.

Weilbach, Nyt Kunstnerlex.

Sigurd Müller.



Thomsen, Frederik Gotfred, 1819-91, Maler, var født i 
Broager i Sønderjylland 30. April 1819; hans Fader var Malermester
Philip Julius T. Efter at have været ved Malerhaandværket i nogle
Aar kom han 1839 ind paa Kunstakademiet og debuterede allerede
1841 med «En Bulbider med sine Hvalpe og en Støverhund» og
«En Malkeplads», der begge bleve kjøbte af Christian VIII; senere
malede han for Frederik VII en Del Hesteportrætter i Frederiksborg 
Stutteri og hørte i en Række af Aar til de flittige Udstillere;
fra 1860-64 var dog hans Virksomhed afbrudt af Sindssyge. T. s
fleste og bedste Arbejder ere Dyrestykker; et Par Genrekompositioner, 
af hvilke «En sovende Kulhandlerske» var at se paa 
Charlottenborg 1879, samt nogle Landskaber, han malede i de sidste
Aar, han udstillede, ere lidet betydelige. Han døde i Kjøbenhavn
13. Maj 1891 efter i en halv Snes Aar paa Grund af Svagelighed
ikke at have kunnet male synderligt. 14. Juni 1856 havde han
ægtet Marie Louise Molbech (f. 1823), Datter af Professor Carl
Fred. M., Lektor i Sorø.

Weilbach, Nyt Kunstnerlex.

Sigurd Müller.



Thomsen, Grimur Thorgrímsson, 1820-96, Embedsmand i 
Udenrigsministeriet, Forfatter, fødtes 15. Maj 1820 paa Bessastad i
Island, hvor hans Fader, Thorgrímur Thómasson, var Økonom ved 
den derværende lærde Skole; Moderen var en Præstedatter,
Ingibjörg Jónsdatter. Efter at være undervist privat af Stedets Præst
Árni Helgason (VII, 289) dimitteredes han 1837 til Kjøbenhavns
Universitet. I Hovedstaden optoges han snart mere af æsthetiske
Studier end Examenslæsning og deltog livlig i Tidens litterære og
nationale Rørelser, ogsaa den skandinaviske Bevægelse; han søgte
derfor mere end hans fleste samtidige Landsmænd dansk Omgang
og fandt her sine nærmeste aandsbeslægtede. Efter 1841 at have
opnaaet et «Accessit» for Besvarelsen af Universitetets æsthetiske
Prisopgave («Om den ny franske Poesi») disputerede han 1845 for
Magistergraden (Dr. phil. fra 1854) med en Afhandling «Om Lord
Byron», i en af den Hegelske Filosofi paavirket Fremstilling, og
udgav i disse og de følgende Aar forskjellige Smaaskrifter og
Tidsskriftsafhandlinger, mest vedkommende Skjønlitteratur, senere ogsaa
nogle til Belysning af statsretlige og nutidspolitiske Spørgsmaal,
ligesom han ogsaa skrev Litteraturanmeldelser -- en saadan af 1. Bind
af H. C. Andersens «Samlede Skrifter» («Dansk Maanedsskrift»
1855) betragtede Andersen som den første ubetinget anerkjendende
Dom her i Danmark af ham som Digter.

1846 havde T. faaet et betydeligt Rejsestipendium for at
uddanne sig i nyere Sprog og opholdt sig 1846-48 i Tyskland,
Frankrig og England, paa sidstnævnte Sted bl. a. beskæftiget med
at oplede Aktstykkerne angaaende Garantierne for Slesvig 1720; en
Samling af disse udgav han efter sin Hjemkomst 1848. S. A.
ansattes han i Departementet for udenlandske Sager og udnævntes til
Kancellist i Udenrigsministeriets Bureau, men fungerede 1848-50
som Gesandtskabssekretær i Frankfurt am Main, Paris og Brüssel;
1856 blev han Fuldmægtig i Udenrigsministeriets Handels- og
Konsulatsdepartement. 1860 forfremmedes T., som var nøje knyttet til
Blixen-Finecke og under dennes Ministerium spillede en stor Rolle,
til Departementssekretær, men entledigedes 1866 som Følge af en
Omordning af Udenrigsministeriet. 1860 var han bleven udnævnt
til Legationsraad.

Efter sin Afgang fra Statstjenesten flyttede T. 1867 til Island,
hvor han kom i Besiddelse af Kongsgaarden Bessastad, og bosatte
sig her, kun kort fra Reykjavik. 1870 ægtede han Præsten J6n
Thorsteinssons Datter Jakobina, med hvem han levede i barnløst
Ægteskab til sin Død, 27. Nov. 1896. Den Tid, som Landbruget
levnede ham, anvendte han dels til politisk, dels til litterær
Virksomhed paa særlig islandsk Omraade. Han var Altingsmand 1869 
-91 og hørte til Tingets betydeligste Kræfter, men hans skarpe
Tunge og satiriske Tilbøjelighed i Forbindelse med, at han i
Forfatningssagen indtog en noget forbeholden Stilling, gjorde hans
Indflydelse mindre, end man kunde vente. I Aarene 1878-82
redigerede han hovedsagelig Bladet «Ísafold».

T., som i sine unge Dage af og til havde skrevet islandske
Digte, dyrkede i senere Aar med Forkjærlighed Poesien og udgav
1880 og 1895 2 Digtsamlinger («Ljóðmæli»), som dels indeholde
Oversættelser, særlig fra Oldgræsk, dels originale Digte, hvor
navnlig Oldtidens stærke, haarde Karakterer og Trylleverdenens
uhyggelig-fantastiske Optrin fængsle ham. Flere af disse Digte have ved
deres knappe, kraftige Form og energiske Fremstilling vundet stort
Bifald. T., som bestandig synes at have haft religiøs Interesse,
har besørget en Udgave af Hallgrímur Pjeturssons (XIII, 126)
Salmer og Digte. Fra sin Embedstid havde han Ord for at være en
energisk og vel begavet, men intrigant Personlighed, som
hensynsløst skød til Side, hvad der stod ham i Vejen.

Illustr. Tid. XXXVIII, Nr. 14. 
O. Hansen, Nyislandsk Lyrik S. 59 ff.
Poestion, Isländ. Dichter der Neuzeit S. 415 ff. 
Andvari XXIII (1898).

Kr. Kaalund.



Thomsen, Hans Peter Jürgen Julius, f. 1826, Kemiker.
Julius T. fødtes i Kjøbenhavn 16. Febr. 1826 og er Broder til
ovfr. nævnte Professor Carl Aug. T. Han gik som Barn i St. Petri
Kirkeskole og kom der fra ind paa det v. Westenske Institut. Man
mente det imidlertid ikke nødvendigt for den videre Uddannelse
af hans ualmindelige Evner, der allerede her havde røbet sig, at
lade ham tage Afgangsexamen fra Instituttet og paatænkte at
anbringe ham paa et Apothek -- den indtil da almindelige
Forskole for en vordende Kemiker. Denne Plan blev imidlertid
opgivet, og han var i et Par Aar ansat som Medhjælper for
daværende Professor i Kemi ved Universitetet E. A. Scharling;
samtidig læste han til Adgangsexamen til den polytekniske Læreanstalt.
Han kom saaledes allerede i en meget ung Alder ind paa Studiet
af Kemien; men det er næppe sandsynligt, at Scharling har haft
nogen videre Indflydelse paa hans Udvikling. 1843 tog han
Adgangsexamen og 2 1/2 Aar efter Examen i anvendt Naturvidenskab
ved den polytekniske Læreanstalt. 1847-53 var nan Assistent ved
Læreanstaltens kemiske Laboratorium under Forchhammer og til Dels
samtidig (1850-56) Lærer i Agerdyrkningskemi ved Læreanstalten.
1853-54 opholdt han sig et Aars Tid i Udlandet med Stipendium. 

Allerede i disse unge Aar bleve Planerne lagte til de Arbejder,
saa vel videnskabelige som tekniske, der senere i en lang Aarrække
beskæftigede ham, og som paa begge Omraader have sat dybe og
blivende Spor. I 1852 indleverede han til Videnskabernes Selskab
en Afhandling: «Bidrag til et thermokemisk System», for hvilken
han fik Selskabets Sølvmedaille. I denne Afhandling og i en
følgende fra 1861: «Om de kemiske Processers almindelige Karakter
og en paa denne bygget Affinitetslære», udviklede han Grundlaget
for de thermokemiske Undersøgelser, der fortsattes i over 30 Aar
derefter. 1853 udtog han Patent paa en Methode til Fabrikation
af Soda af det grønlandske Mineral Kryolith, der senere blev
Grundlaget for den i en lang Aarrække blomstrende Kryolithindustri.

T. har saaledes allerede tidlig været klar over, hvad han
evnede og vilde; men Realisationen af hans Planer blev en Tid
lang opholdt af ydre Hindringer. Efter at være kommen tilbage
fra Opholdet i Udlandet søgte han Posten som Lærer i Kemi ved
den kongl. militære Højskole, men uden Held, i det man foretrak
en Officer. Han gik da over i en praktisk Virksomhed og var i
3 Aar (1856-59) Justermester i Kjøbenhavn. I 1856 foretoges den
første Expedition til Grønland efter Kryolith, og 1859 aabnedes
Fabrikken «0resund» ved Kjøbenhavn, bygget efter T.s Planer og
Tegninger for Handelshuset Th. Weber & Co. til
Kryolith-Sodafabrikation efter T.s Methode. Fabrikationen havde dog i
Begyndelsen mange Vanskeligheder at kæmpe med, saa vel tekniske som
merkantile. De første bleve imidlertid sluttelig overvundne af T.,
og der byggedes efterhaanden flere Steder, i Tyskland og Amerika,
Kryolithfabrikker efter hans Planer. Hvilken Betydning
Fabrikationen har haft for Danmark, kan ses af, at Kryolithmine- og
Handelsselskabet, for hvilket T. fra først af var Leder, fra 1865 tillige
Direktør, i Løbet af 30 Aar har kunnet indbetale til den danske
Statskasse i Afgift for Koncessionen gjennemsnitlig over 100000 Kr.
om Aaret.

T.s videnskabelige Bestræbelser vare under alt dette ikke
standsede. Han udgav kemiske Lærebøger og populære Arbejder,
saaledes 1856: «Vandringer paa Naturvidenskabens Gebet». Fra 1862-78 
udgav han (sammen med Broderen, ovfr. nævnte August T.)
«Tidsskrift for Fysik og Kemi». I 1853 udgav han (sammen med
A. Colding): «Om de sandsynlige Aarsager til Koleraens ulige
Styrke i de forskjellige Dele af Kjøbenhavn og om Midlerne til at
formindske Sygdommens Styrke», et Skrift, der vakte stor 

Opmærksomhed. 1859-66 var han Lærer i Fysik ved den kongl. militære
Højskole. Han konstruerede her det saakaldte «Polarisationsbatteri»,
ved hvilket kontinuerlige elektriske Strømme af høj Spænding kunne
frembringes ved Hjælp af et enkelt galvanisk Element; det blev
prisbelønnet paa flere evropæiske Udstillinger og fandt lang Tid
Anvendelse, bl. a. ved Kjøbenhavns Telegrafvæsen.

I 1859-60 havde T. vikarieret et Aars Tid i Kemi for
Professor Scharling; 1864-65 var han Lærer i Kemi ved Universitetet, 
1865 blev han extraordinær Docent og endelig 1866 Professor
ordinarius i Kemi og Bestyrer af Universitetets kemiske Laboratorium,
hvilket Embede han beklædte indtil 1901. Først ved denne
Ansættelse fik han til sin Raadighed et passende Lokale og øvrige
Hjælpemidler til Udførelse af de experimentelle thermokemiske
Undersøgelser, som han fortsatte med stor Energi i over 20 Aar.
Resultaterne bleve meddelte i en Række af Afhandlinger, der 1869-73
fremkom i Videnskabernes Selskabs Skrifter og i Poggendorffs
«Annalen der Physik», fra 1873 i «Journal flir praktische Chemie» og
i «Berichte der deutschen chemischen Gesellschaft». En samlet
Bearbejdelse af alle hans thermokemiske Afhandlinger udkom 1882-85 
i Leipzig som et Værk i 4 Bind med Titelen:
«Thermochemische Untersuchungen». Dette store Værk er enestaaende i
alle Landes kemiske Litteratur. Skjønt Maalinger af de
Varmefænomener, der ledsage de kemiske Processer, have været udførte
tidligere og af andre, er T. dog den, der i størst Udstrækning og
mest systematisk og konsekvent har bearbejdet dette Omraade,
ligesom han er den første, der bevidst har anvendt Loven om
Energiens Konstans som Grundprincip for Thermokemien. Værket
imponerer ved sit Omfang og sin følgerigtige Anordning af Stoffet, saa
at det synes, som om Forfatteren forud har lagt Planen til det
hele store Arbejde. De 3 første Bind, der give Resultaterne af en
planmæssig Gjennemforskning i thermokemisk Henseende af alle
nogenlunde vigtige uorganiske Forbindelser og Processer, ere
enestaaende ved Nøjagtigheden af de talrige experimentelle Data, de
indeholde. De theoretiske Betragtninger, der knyttes dertil, synes
vel allerede nu noget forældede. T. begyndte med -- ligesom hans
yngre samtidige, den franske Thermokemiker Berthelot -- i
Varmeudviklingen at se et Maal for den kemiske Affinitet, en Opfattelse,
der i de fleste Tilfælde kun gjælder tilnærmelsesvis og i mange
Tilfælde slet ikke kan fastholdes. Men medens Berthelot indtil
den nyeste Tid forsvarede sin Anskuelse, som han havde formuleret 
i sin Theori om «Princippet for det maximale Arbejde» -- der i
Hovedsagen længe forinden var fremsat af T. --, opgav denne
uforbeholdent denne Betragtningsmaade, da dens Uholdbarhed blev
aabenbar, hvorved imidlertid en af Grundpillerne for hans
theoretiske Anskuelser bortfaldt. Men hans thermokemiske Arbejder danne,
som han selv har udtrykt det, «et betydningsfuldt Materiale, der,
afset fra alle Theorier, vil bevare sit Værd som Udgangspunkt for
fremtidige Undersøgelser og theoretiske Betragtninger», en
Forudsigelse, der allerede er bleven bekræftet, i det de thermokemiske
Data ere blevne benyttede ved mange senere Undersøgelser og i
flere Tilfælde have tjent til Støtte for nyere Theorier, skjønt disse
ofte gaa i en helt anden Retning end dem, som T. selv udledte
af sine Forsøg. Et særlig interessant Afsnit (i 1. Bind af 
«Thermochem. Untersuch.») er det, der handler om den partielle
Sønderdeling i vandig Opløsning, i det der derved skabtes det første
fuldstændige experimentelle Bevis paa den af Guldberg og Waage i
1867 opstillede Theori for den kemiske Massevirkning, der i
Nutiden har faaet stor Betydning som Grundlaget for den kemiske
Ligevægts- og Bevægelseslære.

T.s videnskabelige Virksomhed har fundet Anerkjendelse fra
mange forskjellige Sider. Allerede 1860 blev han Medlem af det
danske Videnskabernes Selskab, fra 1888 dets Præsident. 1876 blev
han Medlem af «The chemical society» i London; 1877 Dr. phil.
honor. ved Upsala Universitet, 1879 Dr. med. honor. ved
Kjøbenhavns Universitet; 1880 blev han Medlem af «Kongl. svenska
Vetenskaps Akademien», 1881 af «Physiographiska Sällskapet» i Lund;
1883 tilkjendtes ham «Davy medal» fra «The royal society» i
London og s. A. blev han Medlem af «Reale accademia dei
lincei» i Rom, Aaret efter af «American academy of arts and
sciences» i Boston og senere af «Reale accademia delle scienze» i
Turin; 1885 blev han Medlem af «Kongl. Vetenskaps Societeten»
i Upsala, 1886 af «Göteborgs kongl. Vetenskaps o. Vitterhets
Samhälle», 1887 af «Academie royale des sciences des lettres et des
beaux-arts de Belgique»; 1896 overraktes der ham paa hans 70aarige
Fødselsdag en Guldmedaille fra danske Kemikere. Han har 2
Gange været Universitetets Rektor, 1886-87 og 1891-92. 1867
blev han titulær Professor, 1888 Kommandør af Danebrog og fik
1896 Storkorset af Danebrog. 1902 blev han udnævnt til
Gehejmekonferensraad.

Ved Siden af de videnskabelige Arbejder har T., som nævnt, 
udfoldet en meget betydelig praktisk Virksomhed. Fra 1861-94
var han Medlem af Borgerrepræsentationen i Kjøbenhavn, hvor han
med anerkjendt Dygtighed og stor Myndighed repræsenterede den
tekniske Indsigt og Sagkundskab og i mange Tilfælde lagde det
afgjørende Lod i Vægtskaalen. 1863 var han Medlem af
Kommissionen angaaende Forandringer i Kongerigets Maal- og Møntsystem,
fra 1882 Medlem af Havneraadet i Kjøbenhavn. 1883-1902 var
han Direktør for den polytekniske Læreanstalt, hvor han
gjennemførte væsentlige Reformer i Undervisningen. Efter Udgivelsen af
«Thermochem. Untersuch.» var han i lang Tid beskæftiget med
Udarbejdelsen af Forslag og Planer til de nye Bygninger for den
polytekniske Læreanstalt og senere for Universitetets kemiske
Laboratorium*, det skyldes uden Tvivl for en ikke ringe Del hans
Anseelse og Energi, at disse Bygninger bleve rejste.

I det i 1892 aabnede nye Universitetslaboratorium gjenoptog
T. sine videnskabelige Arbejder, der dog gik i andre Retninger
end de tidligere. Resultaterne meddeltes i flere Afhandlinger i
«Oversigt over Vidensk. Selskabs Forhandl.», saaledes:
«Undersøgelser over Forholdet mellem Atomvægten for Ilt og Brint» (1895),
«Undersøgelser over Atomvægten for Aluminium» (1897), «En
Transformator for elektriske Strømme» (1898), i hvilken gives Meddelelse
om et Apparat, hvorved løstes den modsatte Opgave af den, han
i sin Ungdom havde løst ved Polarisationsbatteriet, i det
Transformatoren omdanner højtspændte Strømme til Strømme af lav
Spænding og betydelig Strømstyrke. 1903 publicerede han en
Afhandling: «Fremgangsmaade, ved hvilken det hidtil hypothetiske Stof
Enkelt-Svovlkulstof (CS) med Lethed kan dannes».

Han var gift med Elmine f. Hansen (f. 7. Maj 1832 d. 14.
Juli 1890), Datter af Forpagter Niels H. paa Langeland.

Levnedsbeskrivelser af de ved Kbhvns Universitets Firehundredaarsfest
promov. Doktorer. 
Statistiske Oplysn. ang. den polyt. Læreanstalts Kandidater (1890). 
Illustr. Tid. XXXVII, Nr. 21; XLII, Nr. 35. 
Ingeniøren 5. Aarg., Nr. 7. 
C. Nyrop, Det Suhrske Hus i Kbh. S. 161.

Emil Petersen,



Thomsen, Jacob, o. 1770-1836, Bankdirektør, var født 3. 
April 1770 (ell. 1771) i Landsbyen Miang, Hørup Sogn paa Als,
og var en Søn af Bonden Thomas Hansen. Som Dreng kom han
til Kjøbenhavn, hvor hans Farbroder Jacob Hansen Alsing var
Høker, og 1782 blev han sat i vor Frue latinske Skole, hvorfra
han 1789 dimitteredes til Universitetet. I de følgende Aar ernærede
han sig som Lærer ved forskjellige Skoler og udgav en Del 
Oversættelser af filosofiske og pædagogiske Skrifter. 1805 blev han
Kontrollør og 18TO Bogholder ved Kurantbanken. Sidstnævnte Aar var
han Sekretær ved den da nedsatte Skolekommission. Ved
Rigsbankens Oprettelse 1813 blev han Medadministrator i denne og
overtog tillige Stillingen som Møntrevisor. Ved Rigsbankens
Ophævelse og Nationalbankens Oprettelse 1818 gik han over i
sidstnævntes Direktion, hvor han fik en ledende kommerciel Stilling, i
det han overtog Tilsynet med Børs- og Bankoforretningerne og med
Forretningen i det hele. Faa Grund af Sygdom fratraadte han
1836 sin Stilling som Bankdirektør, og han døde kort efter, 14. Okt.
1836. 1815 var han bleven Kammerraad, 1818 Justitsraad, 1829
Etatsraad. I «Det skandinaviske Litteraturselskabs Skrifter» skrev
han flere Artikler om økonomiske Forhold, særlig om
Pengerepræsentativer og danske Bankforhold. T. blev gift 1. (1806) med
Dorothea Rebecca Cecilia Heber (d. 1814), Datter af Major E. W. L. H.,
og 2. (1814) med Nicoline f. Hintze (d. 1859), Datter af Fysikus i
Sønderditmarsken Nicolaus H.

Erslew, Forf. Lex.

E. Meyer.



Thomsen, Johann Hinrich, 1749-77, Digter, blev født som 
Fattigmandsbarn i Kjus i Ulsnæs Sogn i Angel, men vel begavet
og videbegjærlig, som han var, erhvervede han sig ved Selvstudium
tilstrækkelige Kundskaber til at blive ansat som Skolelærer i
Landsbyen. Han forelskede sig i en Forpagterdatter fra Egnen, og hans
Følelser besvaredes af Pigen; men hendes Forældre vilde ikke give
deres Minde til et saa ringe Parti og tvang hende til at ægte en
velstaaende Kjøbmand, hvorover hun skal have taget sin Død.
Denne ulykkelige Kjærlighed tilskyndede T. til at give sine
Følelser Luft i Elegier (til Dora), som han fik trykt i «Göttinger
Musenalmanach» 1771. Herved vandt han en Velynder i Generallieutenant 
v. Dewitz til Løjtmark ved Kappel, der stillede sit store
Bibliothek til hans Raadighed. Her studerede han nu med stor
Flid og opnaaede efterhaanden alene ved Selvstudium at kunne
læse græske, latinske og engelske Forfattere samt lærte
Mathematik. Efter sin Velynders Anbefaling blev han 1772 Inspektør og
Overlandmaaler paa de Hahnske Godser i Meklenborg. Han døde
imidlertid allerede i Maj 1777, kun 28 Aar gammel, savnet og
beklaget af alle, som havde kjendt ham. Hans Digte ere trykte i
«Göttinger Musenalmanach», Voss' «Musenalmanach», «Hamburger
Musenalmanach» 1781 og M. Claudius' «Wandsbecker Bote». 
H. Jessen, J. H. T., nebst Proben seiner Dichtkunst (Kop. 1783). 
Allg. Deutsche Biographie XXXVIII. 
Biernatzki, Schlesw.-Holst. Landesberichte I (1846). 
Schmid, Nekrolog der vornehmsten verstorb. teutschen Dichter S. 680.

C. A. Nissen.



Thomsen, Ove Thomas, 1801-62, Bladredaktør og Postmester, 
blev født 6. Jan. 1801 i Aarhus som Søn af Raadstuebud
Nicolai T. (d. 1805). Han blev 1820 Student og var 1821-28
Amanuensis paa Universitetsbibliotheket, desuden Redaktør af «Nyt
Aftenblad» 1826 og Medredaktør først af «Kjøbenhavns posten» 1827
og derefter af «Dagen» 1827-34 samt skrev flittig i begge disse
Blade; udgav endelig et underholdende Maanedsskrift, «Valkyrjen»,
1831-33 (9 Bd.). I Nov. 1834 forlod han Kjøbenhavn og drog til
Odense, hvor han i 1 1/2 Aar var Redaktør af «Hempels Avis»
(Stiftstidenden) og 1836-47 Udgiver af «Fyns Avis», som vandt et
vist Navn under hans Ledelse. Han valgtes 1838 til Borgerrepræsentant 
og var 1839-45 Borgerrepræsentationens Formand og
derefter borgerlig Raadmand. 1844 tog han som Suppleant Sæde i
Roskilde Stænderforsamling og stillede her Forslag om at fritage
Skolelærerne for den Pligt at besørge Præsternes Embedsbreve, hvad
dog først vedtoges 1851. Han blev 1849 Postmester i Assens og
valgtes s. A. i Assenskredsen til Folketinget, hvor han dog ikke
spillede nogen videre Rolle. I Maj 1853 blev han valgt igjen som
ministeriel Kandidat i Odense Amts 7. Kreds, men gik Aaret efter
over til Oppositionen og maatte derfor i Avg. opgive sit Valgbrev
i Følge et Paalæg af Finansminister Sponneck. Døde 21. Marts
1862.

Han havde 31. Okt. 1829 ægtet Johanna Elisa Beyer (f. 14.
Juni 1807 d. 23. Sept. 1873), som 1827-35 var Skuespillerinde ved
det kongl. Theater. -- Deres Datter Amanda Flora Mathilde T. 
(f. 9. Dec. 1835 d. 25. Juni 1900) var ogsaa Skuespillerinde ved det
kongl. Theater, 1857-60, og ægtede 1865 Oberst M. E. Fallesen
(V, 57).

Erslew, Forf. Lex.
Barfod, Rigsdagskal.

Emil Elberling.



Thomsen, Pauline, f. 1858, Landskabsmalerinde. Hun er 
født i Roskilde 17. Juli 1858 som Datter af Adjunkt Christen T.
(f. 1822 d. 1874) og Pauline Mathea Georgine f. Bergstrøm (f. 1831
d. 1896). I 1877 kom hun til Kjøbenhavn og tegnede derefter i 3
Aar under Kyhn; Malerkunstens Teknik tilegnede hun sig uden
nogen egentlig Vejledning, og 1885 havde hun sit første Billede, 
«Varmt Vejr», paa Charlottenborgudstillingen. Derefter fulgte en
Række, til Dels omfangsrige, Landskaber, i de første Aar mest over
sjællandske, senere ogsaa over jyske Motiver, navnlig fra
Himmelbjærgegnen; ikke faa af dem bleve kjøbte af Kunstforeningen,
saaledes «Solglimt i Oktober, Alling Præstegaard», «Regnvejr», «Hjemme
i Gaarden en Høstdag» og «Maaneskin, Ry», der 1898 hædredes
med den Sødringske Opmuntringspræmie, og som indtager en
fremragende Plads i hendes Produktion. P. T., der flere Gange har
haft Understøttelser fra Akademiet og forskjellige Fonds, og som
1899 var paa Studierejse i Tyskland, er stærkt paavirket af V. Kyhn
og maa regnes for en af de kraftigste og dygtigste
Kunstnerpersonligheder af denne Mesters Retning.

Weilbach, Nyt Kunstnerlex.

Sigurd Müller.



Thomsen, Thomas Gottfried, 1841-1901, Kemiker og Præst.
T. var en Broder til ovennævnte August og Jul. T. og født i
Kjøbenhavn 10. Okt. 1841. Han var Student fra Borgerdydskolen med
Udmærkelse og tog Examen i anvendt Naturvidenskab 1866. Fra
1871-73 var han Assistent ved Landbohøjskolens, fra 1873-84 ved
Universitetets kemiske Laboratorium. Her udførte han en Række
videnskabelige Undersøgelser, dels af Løvtræernes Ved, hvori han
paaviste et nyt Stof, Vedgummi, der siden fik stor theoretisk
Interesse, dels om Ligevægtsforhold i vandige Opløsninger, som han
bestemte paa en ny og meget interessant Maade. Men denne
lovende videnskabelige Virksomhed, for hvilken Videnskabernes
Selskab 1885 tilkjendte ham sin Guldmedaille, afbrødes, da hans
første Hustru pludselig døde. Saa stærkt blev T., der var en dybt
religiøs Natur, grebet af dette Dødsfald, at han til almindelig
Beklagelse opgav Naturvidenskaben og studerede Theologi. I 1888
tog han theologisk Examen og ansattes s. A. som Sognepræst i
Norup paa Fyn. 1896 forflyttedes han til Randers som resid.
Kapellan ved St. Mortens Kirke og Præst ved Hospitalet. Han døde
27. Sept. 1901. -- T. ægtede 1. (1876) Elise Dorothea Karen Marie
Hagemann (f. 1848 d. 1882), Datter af Pastor Martin Nicolai H.
(d. 1858 som Sognepræst i Støvring), og 2. (1888) sin første Hustrus
Søsterdatter Marie Margrethe Mollerup (f. 1868), Datter af Provst
Janus Severinus M. i Gjelsted og Anna Kirstine f. Hagemann. I
Provst Mollerups Præstegaard forberedte T. sig til sin theologiske
Examen.

S. M. Jørgensen.




Thomsen, Vilhelm Carl, f. 1854, Retskyndig. Carl T. er 
født i Sorø 20. Nov. 1854, Søn af Adjunkt ved Sorø Akademis
Skole Carl Vilhelm T. og Sara Johanne f. Bøtker. Efter
Moderens Død i 1871 optoge hans Faster Johanne Nicoline Margrethe
Winther og hendes Mand, Dr. phil. G. H. W., T. som Barn i deres
Hjem. Han blev Student fra Sorø Akademis Skole i 1871 og -- 
efter at have givet sig af med forskjelligartede Studier, navnlig
ogsaa Sprogvidenskab og Historie -- juridisk Kandidat 1877; 1878
blev han antaget som Volontær i Justitsministeriet, hvor han senere
avancerede til Assistent. Ved Siden af denne Stilling arbejdede
han som Sagførerfuldmægtig og for forskjellige Retsbetjente og
manuducerede til juridisk Embedsexamen. Efter et Ophold i
England i 1883 erholdt han 1885 Doktorgraden for Afhandlingen
«Bidrag til Læren om Fordringsrettigheders Forældelse efter dansk og
fremmed Ret». 1886 udnævntes T. til Assessor i Landsoverretten
i Viborg, 1889 blev han Assessor i Kjøbenhavns Kriminal- og
Politiret, 1894 Assessor i Overretten i Kjøbenhavn.

Efter de fremragende Evner og grundige Kundskaber, T. havde
lagt for Dagen, var det naturligt, at han i vidt Omfang blev
benyttet til Forberedelse af Lovforslag. Saaledes har han fungeret
som Sekretær i den skandinaviske Kommission til Udarbejdelse af
Love om Handelsfirma og Prokura samt angaaende Beskyttelse af
Varemærker (1883), og som Medlem af Proceskommissionen (1892
-99) har han udført et betydningsfuldt Arbejde for Retsreformen.
End videre har han bl. a. udarbejdet Udkast til Lov om
Fordringsrettigheders Forældelse (1890) og -- i Forbindelse med Jul. Lassen
-- Udkast til en Checklov (1895) og deltaget i de senere
Forhandlinger med norske og svenske delegerede om disse Udkast.
Foruden den ovennævnte Doktordisputats har T. i Tidsskrifter skrevet
mindre Afhandlinger og Anmeldelser, der bære det samme Præg
som denne af uhildet Realisme og usvigelig Grundighed. Med
Forkjærlighed har T. studeret engelsk Ret, der i ikke ringe Grad har
paavirket ham.

Universitetsprogr. til Reformationsfesten  1885.

Jul. Lassen.



Thomsen, Vilhelm Ludvig Peter, f. 1842, Sprogforsker. 
T. er født i Kjøbenhavn 25. Jan. 1842 og Broder til ovfr. nævnte
Maler Carl Chr. Fred. Jak. T. Sin Barndom tilbragte han i
Randers, hvor Faderen fra 1847 var Postmester, og fra hvis Latinskole
han 1859 kom til Kjøbenhavn som Student. Han begyndte først 
paa at studere Theologi, men det varede ikke længe, inden han
fulgte sin allerede i Skoletiden vaagnede Lyst til Sprogstudiet og
helt ofrede sig for dette. Foruden Examensfagene, de klassiske
Sprog, hvori Madvigs Undervisning blev af gjennemgribende
Betydning for ham, studerede han Sanskrit hos Westergaard, slaviske
Sprog hos C. W. Smith og nordisk Filologi og sammenlignende
Sprogvidenskab hos K. J. Lyngby. Paa egen Haand gav han sig
af med forskjellige Sprog uden for den indoevropæiske Sprogæt,
navnlig Finsk. Samtidig informerede han i forskjellige Skoler. I
Jan. 1867 tog han den filologiske Embedsexamen og foretog s. A.
en Rejse til Finland. Han fik her et grundigt Kjendskab til finsk
Kultur og Folkeliv og fremfor alt til finsk Sprog, som han
opnaaede Færdighed i at tale. I Marts 1869 erhvervede han
Doktorgraden og gik derefter paa en længere Udenlandsrejse til Leipzig,
Prag, Wien, Ungarn, Kroatien, Italien og Paris. Efter at være
kommen hjem i 1870 blev han Lærer i Græsk ved Borgerdydskolen
i Kjøbenhavn, som han vedblev at være knyttet til indtil 1878. Da
Lyngby var død i Febr. 1871, fik han midlertidig Ansættelse ved
Universitetet; 1875 blev han fast ansat som extraordinær Docent i
sammenlignende Sprogvidenskab, 1887 ordinær Professor i samme
Fag. I 1876 fik han Indbydelse til at holde en Række
Forelæsninger over et slavisk Æmne ved Universitetet i Oxford; Rejsen
der over blev tillige hans Bryllupsrejse, da han kort forinden, 5. Maj,
var bleven gift med Karen Charlotte Allen (f. 22. Avg. 1852), Datter
af Historikeren C. F. A. (I, 181). S. A. blev han Medlem af
Videnskabernes Selskab, hvis Redaktør han var fra 1878-1901. Han
var fra 1876-92 Hovedredaktør af «Nordisk Tidsskrift for Filologi»
og fra 1878-87 Medlem af Undervisningsinspektionen for de lærde
Skoler. 1901-2 var han Universitetets Rektor. 1891 blev han
Medlem af Bestyrelsen for det Arnamagnæanske Legat, 1893 af
Bestyrelsen for det Raben-Levetzauske Fond og 1902 af Direktionen
for Carlsberg-Fondet. 1896 fik han Fortjenstmedaillen i Guld og blev
i 1901 udnævnt til Kommandør af Danebrog. End videre er han
Medlem eller Æresmedlem af en stor Række udenlandske
Akademier og videnskabelige Selskaber.

T.s Virksomhed er overmaade mangesidig og har sat dybe
Spor i Sprogvidenskabens Udvikling. Inden for de indoevropæiske.
Sprogs Omraade er hans Navn knyttet til de betydningsfulde
Opdagelser, der i Halvfjerdserne ganske ændrede Opfattelsen af disse
Sprogs oprindelige. Lydforhold, i det han er den første, der fandt 
den saakaldte «Palatallov». Særlig har han behandlet disse Sprogs
Berøringer med Sprog af den finske Sprogstamme, og herom dreje
sig 2 Hovedværker af ham, hans Doktorafhandling: «Den gotiske
Sprogklasses Indflydelse paa den finske» (overs. paa Tysk 1871),
der skaffede ham en Prisbelønning fra Berliner-Akademiet, og
«Berøringer mellem de finske og de baltiske (litauisk-lettiske) Sprog»
(1890), for hvilket Videnskabernes Selskab i 1893 tilkjendte ham
Madvig-Medaillen. Med en Lærdom, der i lige Grad behersker de
2 helt forskjellige Sprogomraader, viser han her, at Finnerne i
Tiden nærmest efter Christi Fødsel have været Naboer til baltiske
og germanske Stammer og modtaget en stærk Paavirkning af dem.
Resultaterne af disse Undersøgelser ere ikke blot i høj Grad
vigtige i kulturhistorisk Henseende, men have ogsaa en meget
vidtrækkende sproghistorisk Betydning, i det Finsk har vist sig at
bevare de laante Ord i en meget lidt ændret Form, saa at man i
mange Tilfælde i de nuværende finske Sprog finder navnlig de
nordiske Laaneord i en Skikkelse, der er mere oprindelig end de
ældste Runeindskrifters Former. T. s Doktorafhandling er saaledes
tillige meget værdifuld for Studiet af de nordiske Sprog, men ogsaa
paa anden Maade har han haft Betydning for dette. Han har
bidraget til Tydningen af Runeindskrifter og til Løsning af
Spørgsmaal vedrørende dansk Lydhistorie. Særlig maa her nævnes hans
Oxforder-Forelæsninger: «The relations between ancient Russia and
Scandinavia» (1877; overs. paa Tysk, Svensk og Russisk), hvor han
uigjendrivelig har godtgjort, at det russiske Riges Grundlæggelse
skyldes en nordisk Stamme. Ogsaa den romanske Sprogvidenskab
kan glæde sig ved betydningsfulde Arbejder fra hans Haand.
Særlig have hans Afhandlinger om mouillerede Konsonanter (i «Mém.
de la société de linguistique» III, 1875) og om visse Vokalforhold
(i «Romania» 1876) været bestemmende for mange senere
Undersøgelser.

T.s Ry som en af Nutidens mest fremragende Sprogforskere
var allerede for længst rodfæstet, da han i Dec. 1893 -- i det samme
Møde, i hvilket Madvig-Medaillen overraktes ham -- forelagde
Videnskabernes Selskab en fuldstændig Dechifrering af de saakaldte
Orkhonindskrifter, der hidtil havde trodset ethvert Tydningsforsøg,
og paaviste, at de vare affattede i et tyrkisk Sprog, hvis Existens
indtil da havde været ganske ukjendt. Medens den foreløbige
Meddelelse herom, der vakte den største Opsigt rundt om i den
lærde Verden, blev benyttet af den russiske lærde Radloff til 
færdigelse af nogle Hastværksudgaver af disse omfattende Indskrifter,
sinkedes T.s egen Behandling deraf ved en alvorlig Sygdom, saa
at hans Værk, «Inscriptions de l'Orkhon», først udkom 1896. Til
Gjengjæld er T.s Behandling Radloffs langt overlegen. Det franske
«Académie des inscriptions et belles lettres» tilkjendte ham for
denne Opdagelse sin Prix Volney. I en senere Afhandling har
han særlig undersøgt Konsonantforholdene i Tyrkisk og bragt
fuldkommen Klarhed til Veje i et meget vigtigt Spørgsmaal.

Hans seneste Arbejder bevæge sig paa helt andre Omraader.
I en Afhandling betitlet «Etudes Lyciennes» (1899) undersøger han
visse Sider af Sprogbygningen i det mærkelige lilleasiatiske Sprog
Lykisk, som er overleveret i en Række Indskrifter, og giver en
Mængde værdifulde Oplysninger, der meget bidrage til at give
Studiet af dette Sprog fast Grund under Fødderne. Fra samme
Aar er «Remarques sur la parenté de la langue Étrusque», hvori
det gjøres meget sandsynligt, at det etruskiske Sprog, som man
tidligere forgjæves har søgt at sammenstille med andre Sprog,
hænger sammen med visse Sprog i Kaukasus, hvilket er den første
og eneste vel begrundede Hypothese angaaende dette meget
omstridte Sprogs Stilling.

Hvad der karakteriserer T. som Sprogforsker, er hans uhyre
store Alsidighed, hans Nøjagtighed i Detaillerne og hans ædruelige
og overlegent sikre Methode, der gjør alt, hvad han har skrevet,
til Mønsterafhandlinger, som enhver Sprogforsker har meget at lære
af. Han behersker, videnskabelig set, en Mængde forskjellige Sprog
og Sprogætter og sidder inde med en sproglig Viden, der vistnok
er uden Sidestykke blandt nulevende. Opstilling af glimrende, men
usikre Hypotheser er ikke hans Sag, men med det geniale
Overblik drager han sine sikre Slutninger af de mange Enkeltheder,
naar disse først ere omhyggelig sigtede og afvejede, og hvor det
gjælder Løsningen af indviklede Problemer, holder han alt
uvedkommende uden for Undersøgelsen: han har læst de oldtyrkiske
Indskrifter ved at studere disse selv og gjennemskuet den lykiske
Sprogbygning uden paa Forhaand at tage andre Sprog med til
Sammenligning. Faa Sprogforskere have som han været banebrydende paa
saa mange og saa vidt forskjellige Omraader.

Ved sine Universitetsforelæsninger, der til Dels have drejet sig
om andre Æmner end de i det foregaaende nævnte, har han haft
stor Indflydelse paa de yngre Generationer af Sprogforskere og
Filologer, der ved hans 25aarige Doktorjubilæum (1894) bragte ham
et Festskrift. En Prøve paa hans Forelæsninger over
sammenlignende Sprogvidenskab er «Sprogvidenskabens Historie»,
Universitetsprogram 1902.

Universitetsprogr. til Reformationsfesten 1870. 
Illustr. Tid. XXXV, Nr. 26. 
Frem 15. Dec. 1901.

Kr. Sandfeld Jensen.



Thonboe, Peder, 1769-1806, Præst og pædagogisk Forfatter,
blev født 20. Juli 1769 paa Bremersvold paa Laaland, hvor
Faderen, Jens T., var Godsinspektør. Han blev Student fra Roskilde
1788, Cand. theol. 1792, var resid. Kapellan i Kjøbelev og Vindeby
paa Laaland 1797-1801, derpaa i Nyborg til 1806 og roses som
en nidkjær Præst. Men som mange andre af Oplysningstidens
Præster interesserede han sig mest for Skolen. Allerede i sin
Studietid havde han lagt sig efter Pædagogik og vist sig som en flink
Lærer, og da han senere for at bøde paa sine tarvelige Kaar holdt
Pensionærer i sit Hus, underviste han disse sammen med sine egne
Børn. Han skrev eller bearbejdede en Række Skolebøger, af hvilke
hans Bibelhistorie og Omarbejdelse af M. Hallagers danske
Læsebog gjennem mange Oplag fik en stor Udbredelse, da de til Trods
for den trivielle Behandling af Indholdet vise pædagogisk
Dygtighed i Sprog og Stofvalg. Om Kjøbstadskolens Reform udgav han
en læseværdig Piece (1802), men oplevede ikke at se en Del af
sine Forslag virkeliggjorte i Skoleanordningen af 1814; thi
Næringssorg og Overanstrængelse nedbrøde hans svage Helbred, saa han
døde ii. Nov. 1806. Han var gift med Anna Margrethe f. Krøyer,
der overlevede ham.

Nyerup, Lit. Lex.

Joakim Larsen.



Thonning, Peter, 1775-1848, Botaniker, Kollegiedeputeret,
født 9. Okt. 1775 i Kjøbenhavn, Søn af Amtskirurg Rasmus
Andersen T. (d. 1817) og Dorothea f. Spendrup, blev Student 1794 og
studerede Medicin; foretog i Følge kongl. Resolution paa
Generaltoldkammerets Bekostning en botanisk-økonomisk Rejse til det
danske Guinea fra 1799-1803, væsentligst for at undersøge Vilkaarene
for Farveplanters, særlig Indigoplantens, samt andre Kolonialprodukters 
Dyrkning. Et Par Aar efter sin Tilbagekomst indgav han
til Generaltoldkammeret et udførlig udarbejdet Forslag til et
Kolonianlæg inde i Landet, hvor bl. a. Forholdene skulde være gode for
Kaffetræets Dyrkning, hvoraf man ventede sig en Del med Hensyn
til Koloniens Udvikling. De beregnede Omkostninger til Anlægget 
vare meget betydelige, og der blev ikke taget fat paa det, vel
ogsaa paa Grund af de paafølgende Krigsaar. Da T. var stærkt
optaget af Embedsforretninger, kunde han ikke overkomme at
udgive de for en stor Del af ham selv affattede Beskrivelser af sine
Guinea indsamlede Planter; dette besørgedes af C. F. Schumacher
i Vidensk. Selsk. Skrifter 1827. Derimod har han været Medugiver
-- efter M. Vahls Død -- af dennes stort anlagte Værk
«Enumeratio plantarum» Vol. II (1806) samt tillige med N. Tønder Lund
af det 3. og sidste Hæfte af Vahls «Eclogæ Americanæ»,
Beskrivelser og Afbildninger af nye, navnlig sydamerikanske, Planter (1807),
og i Forening med Hornemann og Rathke udgav han 3. Bind af
Vahls «Symbolæ botanicæ» (1814). Efter sin Hjemkomst fra Guinea
var T. 1804-10 Lærer for Arveprins Frederik Ferdinand, blev 1810
Sekretær i General toldkammeret, 1812 tillige Sekretær i Kanal-,
Havne- og Fyrdirektionen (var 1815-16 Medlem af denne Direktion), 
blev 1812 Kommitteret og 1834 Deputeret i Generaltoldkammer- 
og Kommercekollegiet, hvorfra han entledigedes 1840, var
desuden 18167-48 Medlem af Karantænekommissionen. 1829 var han
bleven Medlem af Direktionen for det kongl. naturhistoriske
Musæum med A. W. Hauch som Chef og beklædte denne Stilling
indtil sin Død, det sidste Aars Tid kun i Forening med
Konferensraad M. C. G. Lehmann. 1812 var han blevet Justitsraad, 1822
Etatsraad og 1840 Konferensraad. Død 29. Jan. 1848. -- Gift 14.
Juni 1810 med Anna Marie Nicoline Kamphøfner (f. 1784 d. 1860),
Datter af Bagermester J. P. K.

Erslew, Forf. Lex.
Hist. Tidsskr. 4. R. II, 47.

O. G. Petersen.



Thorarensen, Bjarni Vigfússon, 1786-1841, Amtmand, Digter, 
fødtes 30. Dec. 1786 paa Brautarholt i Kjos Syssel (i det
sydvestlige Island), hvor Faderen, Vigfús Thórarinsson -- Broder til
den nedenfor nævnte Stefan T. --, var Sysselmand; Th.s Moder
Steinunn var Datter af Landfysikus Bjarni Pálsson (XII, 524). Da
Th. var 3 Aar gammel, forflyttedes Faderen til Rangárvalla Syssel
og bosatte sig paa den fra Njáls Saga bekjendte Gaard Hlíðarende.
Dette Landskab med dets historiske Minder bevarede Livet
igjennem en stor Tiltrækning for ham. Th. dimitteredes privat 1802,
tog juridisk Examen ved Kjøbenhavns Universitet 1806 og ansattes
i Kancelliet, hvor han var forfremmet til Kancellisekretær, da han
1811 ansattes som extraordinær Assessor i den islandske
Landsoverret. Her naaede han fast Ansættelse 1817; var 1820-22 
Sysselmand i Árness Syssel, men virkede i øvrigt som Overretsassessor
indtil 1833, da han udnævntes til Amtmand over Nord- og Østamtet
med Bolig paa Mödruvellir i Øfjord Syssel; her døde han af et
Slagtilfælde 24. Avg. 1841. Han havde været konstit. Stiftamtmand
1814-15 og 1817-19. Som Medlem af den til Raadslagning om
offentlige Anliggender udnævnte Kommission af islandske
Embedsmænd deltog han i dennes Forhandlinger 1839 og 1841. Han havde
1820 ægtet Hildur, Datter af den ansete og velstaaende fhv.
Kjøbmand Bogi Benediktsson, og bosatte sig nu paa Gaarden Gufunes
en Mils Vej fra Reykjavik, i hvilken By han hidtil havde haft
Bolig.

Th. kan navnlig som Digter gjøre Krav paa Opmærksomhed,
og hans Betydning er her at have indført Romantikken i den
islandske Litteratur, omtrent som Oehlenschläger gjorde det i
Danmark. Ogsaa Th. føler sig særlig tiltrukken af den minderige
Fortid og Oldtidens Helte, men hans Digtning har kun ringe Lighed
med den tilsvarende danske. Th.> som ved Siden af den noget
yngre J. Hallgrímsson (VI, 514) regnes for Islands ypperste Digter
i det 19. Aarhundrede, er som denne udpræget Lyriker, og ogsaa
hos ham indskrænker det frembragte sig til et enkelt lille Bind
Digte. Th. var mindst af alt en professionel Digter og gjorde selv
kun lidet Væsen af sin Digtning. Forholdene medførte, at
Æmnerne maatte blive forholdsvis faa og begrænsede, og at mange
Digte fik Karakter af Lejlighedsdigte. I Sammenligning med J.
Hallgrimsson digter Th. tungere og mindre flydende, er i det hele
ikke saa let tilgængelig, men han udmærker sig ved originale
Tanker, dristige Billeder og en stærk Fantasi; Eddadigtningen har
paavirket baade Form og Indhold. Th.s stærke Kjærlighed til
Fødeøen og dens ærefulde Minder har medført, at flere af de mest
yndede islandske Fædrelandssange skyldes ham. Ogsaa Islands
storslaaede Natur griber ham, og det er saa vel i Naturen som
Menneskelivet det stærke, kraftig udprægede, som tiltaler ham. Han
opfatter gjærne Foreteelserne symbolsk eller fremstiller dem i
fantastisk Billedsprog; hans Naturskildringer danne hyppig kun
Baggrunden for de til Stedet knyttede historiske Minder. En ikke
ringe Del af Digtene -- og maaske Samlingens bedste -- udgjør
Mindedigte over afdøde samtidige, og her viser Th. sig som en
dyb Kjender af den menneskelige Natur, især som denne
fremtræder hos ejendommelig udprægede, fra det dagligdags afvigende
Personligheder. Om Sans for det reale vidne hans satiriske 
Smaadigte, derimod er hans erotiske Digtning af en ejendommelig
oversanselig Art, med ætherisk Forflygtning af Elskovens jordiske Side.

Th. udmærkede sig fra Ungdommen ved sin ualmindelige
Hukommelse, hvad vel ogsaa hans tidlige Examiner tyde paa. Som
Embedsmand i Reykjavik stemmede han kun lidet med sine
Omgivelser og nærmeste overordnede, hos hvem Oplysningstidens
Anskuelser vare herskende, medens han selv i hele sin Livsanskuelse
-- saa vel paa det religiøse som paa det nationale og
Samfundslivets Omraade -- fuldstændig tilhørte Romantikkens Tidsalder.
Da han tilmed var temmelig selvbevidst og stortalende og ofte
ubehersket i sin Optræden, udebleve Rivninger ikke. Th. har dog
utvivlsomt været en dygtig Embedsmand, og om hans Interesse for
offentlige Anliggender vidner, at han fik stiftet et Selskab til
Rydning af Veje over de næsten ufarbare Fjældheder. Med stor Iver
omfattede han Planerne om Altingets Gjenoprettelse, men var en
lidenskabelig Forfægter af, at det ligesom i gamle Dage burde
afholdes paa Thingvallasletten. Af T.s Digte er maaske det mest
bekjendte den af ham i 18 Aars Alderen i Kjøbenhavn forfattede
Fædrelandssang «Eldgamla Ísafold, som indeholder en for Danmark
lidet smigrende Sammenligning mellem det og Island; at Saadanne
Stemninger dog ikke hos ham vare eneraadende, vise bl. a. nogle
Krigssange, digtede under Indtrykket af Begivenhederne 1807.
Prøver paa Th.s Digtning foreligge i Oversættelse i flere af de
nedenfor anførte Arbejder. Paa Islandsk ere hans samlede Digte 2 Gange
udgivne, 1847 og 1884.

Gæa 1845, S. 187 ff. 
Illustr. Tid. XXIV (1883), Nr. 1234 ff. 
Kvæði eptir B. Thórarensen (Kph. 1884). 
Poestion, Isländ. Dichter der Neuzeit (1897) S. 288 ff. 
O. Hansen, Ny-islandsk Lyrik (1901) S. 19 ff. 
Tímarit III (1882), S. 213 f. 
Erslew, Forf. Lex.

Kr. Kaalund.



Thórarinsson (Thorarensen), Árni, 1741-87, Biskop, 
fødtes 19. Avg. 1741 i Hjarðarholt i Dala Syssel i det vestlige Island.
Forældrene vare Præsten Thórarin Jónsson og Steinunn, Datter af
Sysselmand Arner J6nsson. Han dimitteredes 1760 fra Skalholt
Skole og studerede de følgende Aar ved Kjøbenhavns Universitet,
hvor han 1766 tog theologisk Examen. 1767 vendte han tilbage
til Island og virkede som Huslærer, indtil han 1769 ansattes som
Præst i Reykjavik, hvorfra han 1781 forflyttedes til Odde; men da
han kort efter (1782) kaldedes til Biskop paa Holar, rejste han
næste Aar til Kjøbenhavn, hvorfra han efter 1784 at have modtaget
Indvielsen vendte tilbage til sit Bispesæde. I de følgende Aar 
maatte han kæmpe med store Vanskeligheder paa Grund af de
Uaar, som den Gang hærgede Island, og skal som Forstander af
den til Bispestolen knyttede lærde Skole have vist administrativ
Dygtighed; men allerede fra 1781 var han brystsvag, og han døde
5. Juli 1787. 1770 havde han ægtet sit Søskendebarn Steinunn
Arnersdatter. A. Th. udgav i Kjøbenhavn 1770 «Velmente Tanker om
gejstlig Gavmildhed», som skulde opmuntre til ved Testamenter og
Legater at ophjælpe de fattige islandske Præstekald og Kirker,
men som snarest gjør Indtryk af en akademisk Dissertats, kun lidet
egnet til praktisk Paavirkning. Desuden havde han Planer om
Udgivelsen af en ny islandsk Salmebog. Han roses som en dygtig
og bestemt, men noget paastaaelig Mand.

P. Pétursson, Historia eccles. Island. S. 499 f.
Espolin, Íslands Árbækur.

Kr. Kaalund.



Thórarinsson (Thorarensen), Stefan, 1754-1823, Amtmand,
var Søn af Sysselmand Thórarin Jónsson og Præstedatteren Sigríður
Stefánsdatter, som var en Søster til den islandske Stiftamtmand
Olafur Stefánsson (XVI, 349). S. Th. fødtes paa Gaarden Grund i
Øfjord i det nordlige Island 24. Avg. 1754. 13 Aar gammel mistede
han sin Fader, men Morbroderen tog ham til sig og lod ham
undervise af den senere Biskop H. Finsen, først i Skalholt,
derefter, da denne 1770 nedkaldtes til Kjøbenhavn, i denne By, hvorfra
han 1771 dimitteredes til Universitetet. 1776 tog han juridisk
Examen og arbejdede nu i Rentekammeret, indtil han 1779 udnævntes
til Vicelagmand i det nordlige og vestlige Island; virkelig Lagmand
blev han 1782 og beholdt dette Embede til 1789, uagtet han 1783
var bleven udnævnt til Amtmand over Nord- og Østamtet paa
Island. Hans Embedsbolig var Modruvellir (forhenværende Kloster)
i Øfjord Syssel, og her døde han 12. Marts 1823 af et Hjærteslag,
som skyldtes Sindsbevægelsen ved et heftigt Udbrud af en afsindig
Søns Raseri. Han havde 1783 ægtet Sysselmandsdatteren
Ragnheiður Vigfúsdatter Scheving.

S. Th., der foruden at være brugt i andre særlige Hverv,
dels ene, dels som Medlem af en dertil nedsat Kommission, havde
bestyret Stiftamtmandsembedet 1804-5 og 1810-13, udnævntes 1813
til Konferensraad. Tidlig var Opmærksomheden henledet paa ham
som et lovende Embedsmandsæmne, og 1779 havde han paa
offentlig Bekostning berejst en stor Del af Norge for at gjøre sig
bekjendt med Landbrug og Husholdning og bedømme, hvad heraf 
kunde komme til Anvendelse paa Island. En udførlig Indberetning
om denne Rejse foreligger blandt det store kongl. Bibliotheks
Haandskrifter, og flere enkelte Partier heraf har han bearbejdet paa
Islandsk og udgivet i det islandske Litteraturselskabs Skrifter. Han
var en virksom og ivrig Fædrelandsven, der nærede levende
Interesse for Landets Opkomst, saaledes som han viste det baade ved
sine Anstrængelser for udvidet Handelsfrihed (1797), sine
forskjellige almenoplysende Afhandlinger, særlig angaaende
Landhusholdning, og ved et skarpt Tilsyn med sine underordnede. Han var
en vel begavet og pligtopfyldende Mand og anses for en af Islands
dygtigste Embedsmænd.

Minning S. þórarinssonar (Kph. 1824). 
Tímnarit III (1882), S. 254 f. 
P. Pétursson, Hist. eccles. Island. S. 432 f. 
Erslew, Forf. Lex. 
Ísafold 1891, Nr. 96 f.                                                                              

Kr. Kaalund.



Thórarinsson, Thorlákur, 1711-1773, Salmedigter, Søn af 
Bønderfolkene Thórarin Thorláksson og Thorgerður Eyjólfsdatter,
fødtes paa Látrar i Thingø Syssel i det nordlige Island 23. Dec.
1711, men blev antaget som Plejesøn i en velhavende Familie og
kom i Latinskolen paa Holar, hvorfra han dimitteredes 1731. Næste
Aar blev han Degn paa Möðruvellir i Øfjord Syssel og beholdt
denne Stilling, til han 1738 giftede sig med Guðrún Thórðardatter
og satte Bo i samme Sogn; hans Hjem blev snart Gaarden Ós,
hvor han ogsaa ved sin Død var bosat. Han blev 1745 Præst paa
Möðruvellir og var nogle Aar Provst. Th. Th. ramtes af et
Slagtilfælde i venstre Side 1 1/2 Aar før sin Død, som hidførtes ved
Drukning, da han ved et Ridt over Hørgaaen faldt af Hesten, 9.
Juli 1773. Han regnedes for en af sin Tids bedste Digtere,
navnlig som Salmedigter, og hans Frembringelser bevarede længe deres
Yndest, saa at hans Digte («Ljóðmæli») have kunnet udgives
gjentagne Gange, først 1775, sidst 1858 i Reykjavik.

Th. Th.,  Ljöðmæli (heri Levnedsbeskriv.).
Ísafold 1891, Nr. 96.

Kr. Kaalund.



Thorberg, Bergur, 1829-86, Landshøvding, er født 23. Jan. 
1829 paa Hvanneyri (i det nordlige Island), hvor hans Fader,
Ólafur Hjaltason Th., var Præst; Moderen hed Guðfinna Bergsdatter.
Han blev antaget som Plejesøn af Sysselmand Arnór Árnason og
af denne holdt til Studeringerne. Efter at være dimitteret fra
Reykjavik Skole 1851 studerede han ved Kjøbenhavns Universitet
og blev her juridisk Kandidat 1857, hvorefter han ansattes i 
Justitsministeriets islandske Departement. 1865 konstitueredes han som
Amtmand over Vestamtet paa Island (udnævnt 1866), hvilket 1872
forenedes med Sydamtet, saaledes at Th., som hidtil havde været
bosat paa Stykkisholm, nu fik Bolig i Reykjavik. 1884 udnævntes
han til Landshøvding over Island efter fra 1882 at have bestyret
dette Embede. Han døde uden foregaaende Sygdom 21. Jan. 1886.
Th. var 2 Gange gift: 1. med Cecilie (Sesselja) Thórdardatter, 2.
(1873) med Elinborg, Datter af Biskop P. Pjetursson (XIII, 131). -- 
Th. var kongevalgt Altingsmand fra 1865-84 og udnævntes 1885
til Kommandør af Danebrog. Han var en velvillig og
forretningsdygtig Mand, som til almindelig Tilfredshed udfyldte sine
forskjellige Embedsstillinger; i den islandske Politik var hans Optræden
mæglende og afdæmpende.

Tímarit III (1882), S. 212.
Andvari XXIV (1899), S. 1 ff.

Kr. Kaalund.



Thorbern, --o.1185, Borgfoged, var Svend Grades tro 
Tilhænger og svigtede end ikke hans Sag, da Kongen flygtede af
Landet. Valdemar I og Knud Magnussen lode ham derfor gribe
paa den Gaard, han beboede tæt ved Roskilde, og sendte ham i
Forvaring til Kong Sverker i Sverige (1154). Da Sverker kort efter
myrdedes, er T. sikkert undveget til Svend i Tyskland og i 1157
vendt tilbage til Danmark i hans Følge. Under Kongemødet i
Roskilde tog Svend Ophold hos T., der var Fosterfader for hans
lille Datter (Luccardis). T.s Hustru skal her have bebrejdet Svend,
at han vilde nøjes med en Tredjedel af Landet, og derved ægget
ham til vilde Hævntanker. I deres Hus lagde Svend i alt Fald
Planen til Overfaldet paa Valdemar og Knud; men under den
følgende Kamp i Jylland fralagde T. sig al Del i Udaaden og
fordømte den. Efter Sejren paa Grade Hede krævede den myrdede
Knud Magnussens Mænd alligevel T. landsforvist, og Valdemar
maatte give efter; men Absalon fik snart Valdemar til at kalde
ham tilbage, og T. blev nu en af de gjæveste Førere i
Venderkampen, saaledes i 1164, da han paatog sig en vanskelig Sendelse
til Hertug Henrik Løve, og ved Angrebet paa Arkonas Borgport
(o. 1165), hvor han blev haardt saaret af en Sten. I 1170
udmærkede han sig atter ved en dristig Færd sammen med Absalon
og andre af Skjalms-Ætten, og paa Toget 1171 meldte han sig først
af alle til det farlige Hverv at blive paa Vagtflaaden hos Absalon,
hvis Velgjerning han aldrig glemte. I høj Grad havde T. vundet 
Valdemars Tillid, saa han endog blev gjort til Borgfoged paa
Søborg, hvor han fik Bevogtningen af de farligste Statsfanger (1167
Buris, 1178 Magnus Eriksen, 1179 Knud Carlsen). Omtr. 1185 maa
den gamle Borgfoged være død; Sorø Kloster havde han skjænket
sin Del af Asserbo Fang.

Saxo, ed. Müller.
Wegener, Asserbo og Søborg S. 11. 68 f.

Hans Olrik.



Thorbrøgger, Skule Theodor, 1794-1870, Toldembedsmand,
blev født 26. Febr. 1794 i Kjøbenhavn som Søn af Sadelmagermester 
Lorentz T. (f. 1765 d. 1837) og Karen f. Willner (f. 1758
d. 1837). Han tog 1810 dansk-juridisk Examen, blev 1811 Kopist
og 1813 Fuldmægtig i Kanal- og Havnekontoret, 1816 forflyttet til
Generaltoldkammeret, 1824 Toldkasserer og 1856 Toldinspektør i
Aalborg, indtil han 1869 tog Afsked. Han valgtes her 1839 til
Borgerrepræsentant og kort efter til borgerlig Raadmand (indtil
1847); blev 1834 Suppleant til Stænderforsamlingen og gav Møde
her 1836 samt 1848 som kongevalgt Medlem; var Febr.-Avg. 1853
Folketingsmand, støttede Ministeriet, men spillede ingen Rolle,
skjønt valgt til Viceformand. 1838 blev han Medlem af Aalborg
Sparekasses Bestyrelse, var 1843 Medstifter af Sangforeningen og
dens Formand indtil 1860, ligeledes Medbestyrer af Kunstforeningen.
1842 fik han Justitsraads og 1859 Etatsraads Titel. Døde 14. Febr.
1870. - Han havde 1814 ægtet Cathrine Margrethe Mauritzen (f.
1793 d. 1850), Datter af kongl. Kok D. M.

Erslew, Forf. Lex.
Barfod, Rigsdagskal.

Emil Elberling.



Thord, --1180--, Gjældkjær. T., der paa Valdemar I's Tid 
som «Gjældkjær» indehavde den øverste verdslige 
Embedsstilling i Skaane, nævnes i enkelte yngre Haandskrifter af den
Skaanske Kirkelov som medvirkende, da den blev vedtaget o. 1160; i
et Kongebrev fra o. 1173 ligesom ogsaa hos Saxo bliver T.
betegnet som «præfectus Lundensis». Da Skaaningernes store Oprør
udbrød 1181, og Bevægelsen i Begyndelsen især vendte sig mod
Kongens Embedsmænd, maatte T. flygte til Sjælland for at kalde
Absalon til Hjælp. Dennes Forsøg paa at dæmpe Urolighederne
førte kun til, at Angrebene rettedes ogsaa mod ham. Klagen over,
at fremmede, det vil sige Ikke-Skaaninger, vare blevne ansatte som 
Embedsmænd, synes dog ikke at have gjældt T. Under Almuens
Oprør under Kong Knud (1182) var T.s Hus et af de første, der
plyndredes og brændtes.

Johannes C. H. R. Steenstrup. 



Thord Degn, 1360, s. Degn (IV, 229).

 1819-61, Litterat">

Thórðarson, Gunnlaugur, 1819-61, Litterat, Søn af Præsten 
paa Desjarmýri i det østlige Island Thórður Gunnlaugsson og
Sigríðr Hjörleifsdatter, fødtes 17. Jan. 1819. Efter at være dimitteret
fra Bessastad Skole 1840 studerede han først Lægevidenskaben, men
levede senere i Kjøbenhavn, beskæftiget med litterære Arbejder
angaaende islandske Forhold, deriblandt ogsaa nogle Sagaudgaver,
som dog næppe vidne om dyberegaaende Studium. Han døde 17.
Nov. 1861.

Erslew, Forf. Lex.

Kr. Kaalund.



Thordersen, Helgi Guðmundsson, 1794-1867, Biskop, 
var en Søn af Fængselsøkonom, senere Handelsbestyrer, Guðmundur
Thórðarson og Steinunn Helgadatter. Han blev født i Reykjavik
8. April 1794 og dimitteret fra Latinskolen paa Bessastad 1813. 
1814-19 frekventerede han Kjøbenhavns Universitet og tog
theologisk Attestats 1819. S. A. vendte han tilbage til Island og
underviste Børn i Reykjavik den paafølgende Vinter. 1820 blev han
kaldet til Sognepræst for Saurbær paa Hvalfjardarstrond, blev 1825
forflyttet til Odde Præstekald i Rangárvalla Syssel og næste Aar
udnævnt til Herredsprovst. 1836 blev han Domkirkepræst i
Reykjavik, hvor han meget snart vandt Ry som sit Lands fortrinligste
Prædikant og en nidkjær Sjælesørger. 1846 efterfulgte han
Steingrimur Jónsson i Bispeembedet og modtog Bispeordination af
Biskop Mynster. Som sin Formand i Embedet boede han de første
Bispeaar paa Gaarden Laugarnes, tæt ved Reykjavik, men flyttede
senere til selve Byen. Ved Altingets Gjenoprettelse 1843 fik han
Sæde i Tinget som kongevalgt Altingsmand og deltog som saadan
i alle Tingets Samlinger indtil 1865, ligesom han ogsaa havde Sæde
i den i Anledning af den islandske Forfatningssag særlig
sammenkaldte Forsamling 1851. Uden egentlig at spille nogen Rolle i det
politiske Liv fik han en Del Indflydelse paa det kirkelige
Lovgivningsarbejde i Tingets første Samlinger, ligesom saa vel
Latinskolens Forflyttelse fra Bessastad til Reykjavik som den gejstlige
Dannelsesanstalts Oprettelse i ham fandt en varmt interesseret
Talsmand. Som den islandske Kirkes Tilsynsmand roses han som en
samvittighedsfuld Embedsmand og, saa længe hans Kræfter tillode
det, en flittig Visitator, uden at det dog lykkedes ham at faa
gjennemført en fuldstændig Visitation af det store Stift. Han var 
en myndig Mand og helstøbt Karakter, men uden videnskabelige
Interesser; af Præsterne var han afholdt, men vækkende Impulser
synes der dog ikke at være udgaaet fra ham til Gejstligheden,
hvorfor heller ikke hans Hyrdegjerning har efterladt noget Spor i
det indre kirkelige Liv. De islandske Præsteenkers kummerlige
Kaar søgte han at faa raadet Bod paa, bl. a. ved Oprettelsen af
et Fond for trængende Præsteenker, bragt i Stand ved en
Indsamling over hele Landet. Det, som især vil bevare Mindet om ham
hos det islandske Folk, er en, først længe efter hans Død (1883)
udgiven, Samling Prædikener, der paa Opbyggelseslitteraturens
Omraade hører til det fortrinligste, den islandske Litteratur har
frembragt i det 19. Aarhundrede, og fuldt ud svarer til det Ry, han i
Præsteaarene vandt som sit Lands fortrinligste Prædikant.

Paa Grund af tiltagende Svagelighed nedlagde han sit Embede
1866 og døde 4. Dec. 1867. 1820 havde han ægtet Ragnheiður
Stephensen, Datter af Amtmand i det vestlige Island Stefán
Stephensen (XVI, 416).

Erslew, Forf. Lex.

Jón Helgason.



Thorenfeld, Anton Erik Christian, f. 1839, Landskabsmaler.
T. er født i Svendborg 9. April 1839 som Søn af Urmager
Urbanus Ludvig T. (f. 1817 d. 1886) og Ellen Marie f. Nielsen (f. 1821
d. 1874). Efter at have gjennemgaaet Malerlæren kom han til
Kunstakademiet i Kjøbenhavn og arbejdede der 1858-64. Ved Siden
heraf malede han Landskabsstudier og modtog Raad og Vejledning
hos P. C. Skovgaard, Rump og Kiærschou, uden dog at træde i
egentligt Elevforhold til nogen af dem. Paa Foraarsudstillingen
1859 debuterede han med en Studie; i 1861 solgte han «Parti fra
Svendborg» til Kunstforeningen, der senere har kjøbt flere af hans
Arbejder, 1873 saaledes «Parti fra Hobro Fjord», der paa
Udstillingen var lønnet med den Sødringske Præmie. I 1885 var T.
udenlands med Akademiets Stipendium, 1893-94 med det Anckerske
Legat, men malede paa sine Rejser kun lidet og udstillede intet
deraf med Undtagelse af et Par svenske Motiver. Han er som
Kunstner en udpræget dansk Natur, jævn og ærlig i sit Æmnevalg
og sit Syn og lige saa omhyggelig som stilfærdig i Udførelsen. Hans
betydeligste Arbejder ere Landskaber med store Flader og dyb
Horisont; i disse staa Luft og Terræn ofte sammen med en
Finhed i Form og Tone, der giver dem blivende Værd, og ikke
sjælden interessere de ved stor og ejendommelig Linjeføring, saaledes 
«Jysk Landskab, Motiv fra Sæbyegnen» (1882), «Sommerdag ved
Jyllands Østkyst» (1886; Statens Malerisamling), «Parti ved Roskilde
Fjord» (Mention honorable ved Verdensudstillingen i Paris 1889;
kjøbt af Musæet i Maribo) og «Tordenvejr, fra Bakkerne ved Hald»
(1892; Musæet i Odense).

I 1869 debuterede T. som Sarastro i «Tryllefløjten» paa det
kongl. Theater, hvortil han var knyttet indtil 1884. Han indgik
Ægteskab i. (30. Okt. 1872) med Valborg Emilie Biilmann (f. 1843
d. 1883), Datter af Kolonibestyrer i Grønland, Kammerraad Holger
B. (f. 1797 d. 1864) og Johanne Elisabeth Cathrine f. Bang (f. 1815
d. 1864); 2. (6. Juli 1884) med Agnes Emilie Nehm (f. 14. Nov. 1851),
Datter af Urtekræmmer Ferdinand N. (f. 1817 d. 1886) og Emilie
Marie f. Bentzen (f. 1821 d. 1874).

Weilbach, Nyt Kunstnerlex.
S. Müller, Nyere dansk Malerkunst.

Sigurd Müller.



Thoresen, Anne Magdalene, 1819-1903, Forfatterinde, 
er Datter af Fragtskipper og Skibstømmermand Thomas Nielsen Kragh
(d. 1846) og Anne Kirstine f. Pedersen, en Gaardmandsdatter fra
Middelfartegnen (d. 1877). 3. Juni 1819 fødtes hun i Fredericia.
Hun var det næstældste af 5 meget smukke Børn. Hendes
Forældre vare fattige, men Hjemmet var ædelt. Faderen var en
interessant, poetisk, stolt Natur. Sammen med Byens Piger og Drenge
gik Magdalene i Borgerskolen og gjorde der -- som alle Vegne --
Opsigt ved sit interessante Ydre og sit vilde, fantastiske Væsen.
Til sit 14. Aar var hun i Huset hos sin Farmoder, med hvem hun
stod i dyb Forstaaelse, og af hvem hun paavirkedes stærkt i
religiøs Retning. Den gamle døde pludselig paa Magdalenes
Konfirmationsdag, og Sønnedatteren kom nu til sit 20. Aar i Huset hos
sine Forældre, hvor hun var stærkt optagen af Læsning og
«partout vilde være Digter». Hun var ikke sanddru, blandede
Virkelighed og Digt sammen, vilde ikke tage fat paa Livets praktiske
Gjerning, var uopdragen, umeddelsom, ubeskyttet, i mange
Henseender højst uvidende, ofte mørk og fortvivlet. Fremmed Hjælp
traadte til, og det bestemtes, at hun i Kjøbenhavn skulde uddanne
sig til Lærerinde.

I Hovedstaden drev hun i 2 1/2 Aar et yderst anstrængende
aandeligt Studium med sjælelige Kampe, stærk Vilje og ubændig
Higen efter Viden. Goethe og Schiller vare nu hendes
Yndlingsdigtere, Orla Lehmann var hendes Ideal, og hun var meget 
revolutionær. «Ung, lidende og ensom» drog hun saa i Efteraaret 1842
til Norge, hvor hun hos den 40aarige Provst Hans Conrad
Thoresen (f. 1802 d. 1858) paa Herø i Søndre Søndmøre skulde undervise
hans 5 Børn. Ved sin Strænghed og Alvor vakte han først Skræk
hos hende; hans viljefaste Væsen bandt snart hendes ustyrlige Sind,
thi hun «sværmede for en stolt, stærk Mand». I den vilde,
storslaaede Natur, der for øvrigt ved det mørke og sorgfuldt strænge
harmonerede godt med hendes egen, var den første Tid
lidelsesfuld for hende; men her mødte hun ogsaa i sit nye Hjem den
Tillid, hun saa stærkt trængte til, og hun sluttede sig snart fuldt
ud til de nye Forhold. Hun har selv sagt, at Norge kaldte det
bedste frem i hende, hærdede hendes Karakter og gjorde hende
til en Personlighed. 13. Okt. 1843 ægtede hun Provst Thoresen,
der anden Gang var Enkemand, og snart efter fulgte hun ham til
Bergen, hvor han for hendes Skyld havde søgt Præsteembedet ved
Korskirken; han vidste blot ikke, at hun hellere vilde være bleven
ved det vilde Hav og Fjældene. Denne begavede, i J. L.
Heibergs Skole fint uddannede Mand -- «en Blanding af en Luther
og en Napoleonsk Marechal» -- støttede hende baade kunstnerisk
og menneskelig. Han underviste hende i Latin og drev klassiske
Studier med hende; gjennem stærk Tvivl fæstnede sig ved hans
Hjælp det religiøse i hende som Overbevisning. Ved Rejser til
Danmark, Tyskland, Schweits og Frankrig søgte hendes Mand end
ydermere at fremme hendes Udvikling. I Bergen holdt hun
Omgang med Lyder Sagen, Ole Bull, Henrik Ibsen og flere andre
betydelige Personligheder; hun tog ivrig Del i denne Bys litterære
Liv, var i 1850 med til at grundlægge dens Theater, skrev flere
Aar igjennem Theaterkritikker i bergenske Blade og leverede
anonymt oversatte Stykker til Scenen der samt følgende, forfattede af
hende selv: «Et Vidne», Skuespil i 2 Akter (1852), der modtoges
med afgjort Bifald, «Kongedatterens Bøn», dramatisk Digtning i i
Akt (1853), der opførtes kun 2 Gange, «Hr. Money», Vaudeville i
i Akt (1855), og «Lys og Skygge», Drama i 4 Akter (1859), der
trods sin Ejendommelighed og gode Idé faldt til Jorden paa Grund
af en forfejlet Plan og Figurtegning.

ii. Juni 1858 døde hendes Mand. Kort før havde hun lært
Bjørnson at kjende. I ham mødte hun Norges Poesi. Han
paavirkede hende, ikke gjennem sine Skrifter, men gjennem sin
Person, og ved ham blev hun sig sin Naturgrund bevidst. Hvad der
hos ham var Stemning, blev hos hende til Karakter, og hun var 
nu klar over, at hun var født til at være Forfatterinde. Han
udgav hendes første Digtsamling, dog uden at hendes Navn blev
nævnet (1860). Hun indsaa, at «hun maatte følge sin Livskaldelse,
og at et vedvarende Ophold i Bergen vilde virke lammende paa
hendes Udvikling». Efter først at have brændt næsten alle sine
Manuskripter rejste hun 1861 med sine 4 Børn til Kjøbenhavn.
Forskjellige Forsøg, som hun her gjorde paa at faa sine litterære
Produkter trykt, mislykkedes, indtil endelig «Illustreret Tidende» i Jan.
1862 optog hendes Fortælling «En Aften i Bergen» og derpaa
«Fædrelandet» forskjellige andre af hendes Arbejder. Hun havde
ved alt dette gjort saa megen Lykke, at hun fandt en Forlægger
til sine «Fortællinger» (1863 *c: 62). I 1864 udgav hun «Signes
Historie», der gjorde betydelig Opsigt. Men skjønt der aabnede
sig gode og lønnende Udsigter for hende i Kjøbenhavn, og skjønt
hun vidste, at hun i Norge gik nye Kampe i Møde, drog hun dog
i Foraaret 1866 til Christiania og vilde nu «melde sig ind i
Litteraturen som norsk Forfatterinde»; thi der oppe var hendes
Digtning bleven undfanget, men i Danmark havde den rigtignok faaet
sin Daab. I Norge skrev hun s. A. «Jomfruen paa Gammelgaard»,
«Gudrun» og «Pilt Ola», næste Aar «Min Bedstemoders
Fortælling». S. A. foredrog hun frit i Christiania en af sine Fortællinger.
I 1868 udkom «Solen i Siljedalen». I 1869 skrev hun «Drøm og
Liv», «Fra Lille Bælt», i hvilken Fortælling hendes Fader er skildret,
og Skuespillet «Et rigt Parti», som mødte fuld Anerkjendelse hos
Fru Heiberg, der bragte det frem paa det kongl. Theaters Scene, hvor
det opførtes anonymt i 1870. Man fandt Handlingen for tynd og
Sproget for billedrigt, men Karaktertegningen var udmærket. Selv
ikke efter at det var blevet forkortet, slog det rigtig an, til stor
Skuffelse for Forfatterinden. Under hendes Navn blev det s. A.
opført paa Christiania Theater, hvor det gjorde Lykke, og 1871 «i
fri Oversættelse» paa det kongl. Theater i Stockholm.

I 1869 havde Fru T. ansøgt den norske Regering om en
Understøttelse; men Stortinget afslog enstemmig dette Andragende,
og et lignende til Videnskabernes Selskab i Throndhjem fik s. A.
samme Skæbne. Disse Afslag følte hun, som om hun «blev vist
ud af den norske Litteratur», og flyttede i Efteraaret 1870 bort fra
Norge. Først tog hun Ophold i Kjøbenhavn, men udtalte
udtrykkelig, at hun ikke vilde opgive at være norsk Forfatterinde.
I Sommeren 1871 gjorde hun fra sit gamle Hjem Herø en
Studierejse i Baad gjennem Søndmøre og tilbragte Vinteren i 
Christiania, hvor hun igjen led under Tilsidesættelse og  tillige Sygdom.
1872 udgav hun i Kjøbenhavn «Billeder fra Vestkysten af Norge»,
1873 slog hun sig ned i Frederiksværk for der at skabe et Hjem
for sin yngste Søn, der skulde uddanne sig praktisk som
Polytekniker. Her fra udsendte hun s. A. «Nyere Fortællinger», der
tidligere havde været udgivne enkeltvis, men nu vare omarbejdede.
I 1873-74 holdt hun under stor Tilslutning Oplæsninger i Sverige
og rejste der fra til Norge, særlig til Thelemarken. I Nov. 1874
var hun tilbage i Frederiksværk, men i Foraaret 1876 kaldtes hun til
sin Søn Thomas' Sygeleje  i Christiania, og snart efter mistede hun
ham. S. A. tog hun Ophold i Zürich, hvor hendes yngste Søn skulde
studere ved Polytechnicum. Der var hun i 3 Aar og skrev strax
efter sin Ankomst der til «Inden Døre», Skuespil i 3 Akter, der
1878 opførtes paa det kongl. Theater og vandt Bifald ved sin
interessante Handling og gode Udførelse. 1877 opførtes det paa
Christiania Theater og 1890 paa Dagmartheatret i Kjøbenhavn. I
Zürich samlede hun flere Fortællinger til «Livsbilleder» (1877),
fuldførte «Christopher Valkendorf og Hanseaterne» (1878) og skrev
«Herluf Nordal», en Bog om bergenske Forhold (1879). 1879
drog hun -- til Dels ved Hjælp af en Pengegave, særlig fra Fru
Heiberg -- over München, hvor hun besøgte sin Stifdatter og
Svigersøn Henrik Ibsen, til Italien.

Efter sin Hjemkomst til Danmark forfattede hun «En
opgaaende Sol», Skuespil i 4 Akter, der 1882 blev opført paa det
kongl. Theater i Kjøbenhavn efter først at være blevet forkastet i
Christiania; det spilledes kun 2 Gange. Ved sin Tilbagekomst fra
Udlandet havde hun truffet sin Søn foruroligende svag, og til hendes
usigelige Sorg døde han i Febr. 1881 under et Ophold i Mentone.
1881-82 var hun i Besøg hos en Datter og Svigersøn paa Vardø,
og Resultatet heraf blev hendes værdifulde Bog «Billeder fra
Midnatssolens Land» (1884). 1885 drog hun atter nord paa til Baads
mellem Vestfinmarkens Øer og Fjorde og skildrede saa denne
Rejse i 2. Del af samme Værk (1886). I 1887 udgav hun et Bind
Digte, og nu udkom følgende Samlinger af novellistiske Skildringer:
«Mindre Fortællinger» (1891), «Elvedrag og andre Fortællinger»
(1893), «Livsluft» (1895), «Uden om Afgrunden» (1897), «Skæbner
og Viljer» (1899). Hun har tillige skrevet et i mange Henseender
interessant Skuespil i 3 Handlinger: «En Udflytning» (1897). Rundt
omkring til Tidsskrifter, Almanakker osv. har hun leveret talrige
Bidrag paa Vers og i Prosa. Hendes Arbejder ere oversatte paa 
forskjellige Sprog, og fra 1878-82 udkom i Berlin hendes
«Gesammelte Erzählungen» i 5 Bind. Alle Vegne vandt hun mere og
mere stor Anerkjendelse. Da hun fyldte de 80 Aar, holdtes der
under stærk Tilslutning offentlige og private Fester for hende; ved
denne Lejlighed tildelte Christian IX hende Fortjenstmedaillen i
Guld, og Oscar II gav hende Belønningsmedaillen af 1873 i Guld.
1891 tildelte den danske Stat hende 800 Kr. aarlig, hvilken Sum
i 1902 forhøjedes til 1200. -- Alle sine senere Aar tilbragte hun
i Kjøbenhavn, hvor hun døde 28. Marts 1903.

Som Forfatterinde staar Fru T. mellem Sagaen og Nutiden.
Grundelementerne i den menneskelige Natur drages hun stærkt
imod og røber en dyb og fin psykologisk Forstaaelse deraf. Hun
vælger til Behandling store Æmner, som hun sejerrig
gjennemarbejder. Hun skildrer stærke, voldsomme Karakterer med store
Lidenskaber i kraftige Brydninger, helst Bønders og Almuesfolks,
og hun elsker det selvstændig stærke. Sit Stof samler hun i enkelte
Hovedmomenter, men viser i alt Sans for det væsentlige og er
helt igjennem «et Ordensmenneske». Hendes Komposition er altid
dramatisk: den gaar fra Afgjørelse til Afgjørelse. Om sin Stil siger
hun selv træffende i et Brev: «Den er tung, men den er klar;
den er langsom, men uden Nølen; den er personlig og maa da
forme sig efter sit Stof». Af Natur er hun væsentlig melankolsk,
halvt et Fantasiens, halvt et Energiens Menneske. Hun siger:
«Sandheden er mit Løsen, mit Valgsprog, rnin Lidenskab -- 
Sandhed fremfor alt!» Aldrig har hun turdet skrive noget, som hun
ikke selv kunde leve. Hun bryder sig ikke om at behage, men
om at herske ved sin Personligheds Magt. Hendes Natur har
trængt til Modgang, og hun har opsøgt Kampen som den Kraft,
der gjennem hendes jyske Sejhed og Trofasthed vilde bringe hende
Lutring og Sejer. Fuldt ud er hun Kvinde og ynder «en Tavshed,
som lukker sig om Sjælens Arbejde», men kun for senere at kunne
blive til Ord, der gavne Menneskeslægten.

Halvorsen, Norsk Forf. Lex. 
Illustr. Tid. VII, 245 f.; XL, 605 f. 
Jæger, Ill. norsk Lit. Hist. II, 929 f. 
N. Rolfsen, Norske Digtere S. 510 ff. 
Literatur og Kritik I, 460 ff. 
P. Hansen, Den danske Skueplads III, 325. 392. 
T. Blanc, Norges første nationale Scene S. 12. 136 ff. 199 ff. 285 ff.

Nic. Bøgh.



Thorgunn (Thrugun), --o.1070--, Stammoder til en berømt jysk Slægt. 
Hun var gift med Thrugot, der paa Grund af sin
Skjønhed af Harald Haardraade havde faaet Tilnavnet Fagerskind;
hans Fader var den for sine Søtogter bekjendte Jarl Galicie-Ulf, 
Moderen, Bodil, var en Datter af Hakon, Erik Jarls Søn. T. var
Moder til Thorkil, gjærne kaldet Svend, og Astrad, og disse Brødre
benævnes oftest efter deres Moder (Thorgunnesen, Thrundsen), ikke
efter Faderen. Sandsynlighed taler derfor for, at T. har
overlevet sin Ægtefælle længe; formodentlig er hun den «Thrugund,
Langliva Mother dicta», hvis Dødsdag er optegnet i den lundske
Dødebog ved 8. Febr. Som Thrugots Datter nævnes Bodil, Erik
Ejegods Dronning (II, 458); formodentlig var ogsaa hun en Datter
af T.

Johannes C. H. R. Steenstrup.



Thorgunnesen, Svend, --o.1086--, var en Søn af ovennævnte 
Thorgunn; den lundske Dødebog angiver Thorkil som hans
oprindelige Navn (en Gætning om hans mulige Identitet med
nedennævnte Thorkil Gøse vilde næppe helt savne Støttepunkt). Svend
og Broderen Astrad vare i Følge Knytlinga Saga Knud den helliges
Hirdmænd og kjæreste Venner. De ledsagede ham, da Oprøret i
Jylland brød ud; under Kampen i St. Albani Kirke forsvarede de
ham tappert. Sagaen, hvis Fortællinger om dem ikke bekræftes
af andre Kilder, meddeler end videre følgende Legende: Efter
Knuds Fald droge de 2 Brødre til Flandern for at bevirke, at
Kongens fangne Broder Oluf blev givet fri; de gik i Fængsel i
Steden for ham, indtil en Løsesum blev betalt. Oluf blev derpaa
Konge i Danmark, men undlod at sende Summen. Da aabenbarede
Hellig Knud sig en Nat for Brødrene i Fængselet og rev Lænkerne
af dem, saa at de uhindret kunde træde frem for Grev Balduin;
denne tillod dem at vende hjem for at hente Løsepengene. Men
Kong Oluf vægrede sig fremdeles ved at udrede Summen, hvorfor
de betalte den selv; Balduin lod dem dog beholde Pengene. -- 
Hvad der fortælles om S.s Liv er saaledes lidet sikkert; men vist
er, at han var Fader til Ærkebisp Asser (I, 368), Svend, Biskop i
Viborg (ovfr. S. 10), Christiern (ovfr. S. 14), Agge og Eskil (ovfr.
S. 15).

Johannes C. H. R. Steenstrup.



Thorhallesen (Thórhallason), Egill, 1734-89, Missionær, 
er født 10. Nov. 1734 paa Borg i Vestisland, hvor hans Fader,
Thórhalli Magnusson, var Præst; Moderens Navn er Bóthildur
Egilsdatter. E. T., som immatrikuleredes 1759, studerede ved
Kjøbenhavns Universitet, indtil han 1765 ansattes som Missionær paa
Godthaab i Grønland, hvor han virkede til 1775, fra 1773 tillige som
Viceprovst i det sydlige Distrikt. Hans Ansættelse stod oprindelig 
i Forbindelse med Planer om Anlæggelsen af en islandsk Koloni
i Grønland. Som Resultat af sine topografiske Undersøgelser har
han udgivet «Efterretning om Rudera af de gamle Nordmænds og
Islænderes Bygninger paa Grønlands Vesterside» (1776), hvorhos
han i Manuskript har efterladt en Beskrivelse over Missionerne i
det søndre Distrikt. 1776 udnævntes han til Præst i Bogense
(Provst 1780) og ægtede 1777 Elisabeth Marie Thorstensen. Hans
Dødsaar er 1789 (begravet 24. Jan.). Som Resultat af hans
Missionsvirksomhed, som han omfattede med Interesse, foreligge paa
Grønlandsk en Bønnebog og en Katekismus samt et Skema over
nogle af Verberne. 1763 havde han udgivet en dansk Oversættelse
af den islandske Lov «Jonsbogen», som affødte en Polemik med
H. Finsen.

Nyerup, Lit. Lex.
P. Pétursson, Hist. eccles. Island. S. 396.

Kr. Kaalund.



Thorkelin, Grímur Jónsson, 1752-1829, Gehejmearkivar, 
Udgiver, der fødtes 8. Okt. 1752 paa Bær ved Hrutafjord i det
nordlige Island, er Søn af Sysselmandsdatteren Elin Magnusdatter
og en Mand ved Navn Jón Teitsson, der nogle Aar senere døde
som Gardist i Kjøbenhavn. Sit Tilnavn dannede T. efter Navnet
paa sin Oldefader, Sysselmanden Åre Thorkelsson. Han blev
opdraget hos nogle barnløse Slægtninge, som lode ham undervise, saa
at han 1765 kunde optages i Latinskolen paa Skalholt, hvor han,
efter eget Sigende, led meget ondt som Følge af Skolens slette
Økonomi. Som særlig begavet Discipel nedsendtes han 1770 til
Kjøbenhavn, for at han i den herværende Latinskole kunde faa sin
videre Uddannelse. Efter 1773 at være dimitteret til Universitetet
studerede han Lovkyndighed og blev 1776 juridisk Kandidat, men
havde ved Siden heraf syslet med de nordiske Oldskrifter, hvortil
han fra mange Sider opmuntredes og støttedes. Allerede 1775
havde han udgivet den ældre islandske Kirkeret, som 1777
efterfulgtes af den yngre eller Biskop Arnes Kirkeret, begge (ligesom
T.s øvrige Udgaver) med latinsk Oversættelse, og 1786 udkom i 2
Bind et «Diplomatarium Arnamagnæanum», omfattende Oldbreve
fra den Arnamagnæanske Samling, henholdsvis for Danmark og
Norge, Værker, som for sin Tid maa kaldes fortjenstfulde, og hvoraf
navnlig det sidste, trods forskjellige Mangler, længe har bevaret
sin Betydning.

Ved disse og flere mindre Arbejder havde han henledet 
Opmærksomheden paa sig saaledes, at han 1777 var bleven antagen
som den Arnamagnæanske Kommissions Sekretær, 1780 ansattes
som Medhjælper i Gehejmearkivet, fra 1784 med Løfte om
Gehejmearkivarpladsen, naar denne blev ledig, og 1783 udnævntes til
extraordinær Professor. 1785 tilstod Regeringen T. Understøttelse
til en 2aarig Rejse i Storbritannien og Irland for at opspore
Minderne om Danmarks og Norges tidligere Berøringer med disse
Lande; denne Understøttelse blev senere forlænget, saa at T., som
afrejste 1786, i alt opholdt sig 5 Aar udenlands. T., som fra sin
tidligste Ungdom havde en mærkelig Evne til at vinde Velyndere,
fik i England udmærkede Forbindelser, saa at han ikke blot havde
let Adgang til de offentlige Samlinger, men i det fordelagtigste
Selskab kunde berejse England og Skotland, ligesom han ogsaa
besøgte Dublin. Han blev hurtig fortrolig med Sproget og
omtales som lærd og livlig. Foruden at afskrive Aktstykker og gjøre
Uddrag af historiske Kildeskrifter havde han ogsaa sin
Opmærksomhed henvendt paa den antikvariske Topografi og Næringsvejene,
og i Dagspressen offentliggjorde han forskjelligt til Oplysning om
danske Nutidsforhold. En Række Saadanne Artikler, om den danske
Kronprinses Karakter og Landets aandelige Udvikling, som han senere
(1791) udgav i Bogform, og som oversattes paa Tysk og Dansk,
vakte ved sin ukritiske Lovprisning allerede hos Samtiden Anstød.
T. fik 1790 Tilbud om en Bibliothekarplads ved British Museum,
men afslog denne og kaldtes kort efter hjem for 1791 at udnævnes
til Gehejmearkivar.

T.s kostbare og langvarige Rejse satte ikke de Frugter, man
kunde vente. Aarene gik, uden at han bearbejdede sine Samlinger.
Hans Tid optoges af Gehejmearkivet, hvor han udfoldede en
omfattende Virksomhed, om end hans Styrelse efter sagkyndig
Udtalelse ikke vidner om nogen overlegen Indsigt, og han anlagde
sig et værdifuldt Bibliothek og andre Samlinger, hvilket saa godt
som alt tillige med egne Optegnelser brændte under
Bombardementet 1807. T. har dog Fortjenesten af at have fremdraget det
mærkelige oldengelske Heltedigt «Beowulf» med Æmner fra
olddansk Sagnhistorie, som han afskrev efter det eneste bevarede,
hensmulrende Haandskrift i British Museum og paa Joh. Btilows
Bekostning udgav 1815, ledsaget af en latinsk Oversættelse.
Udgaven, som fremkom under Titlen «De Danorum rebus gestis . . .
poéma» etc., foranledigede en Polemik med Grundtvig (i
«Kjøbenhavns Skilderi»), som stærkt fremhævede forskjellige Misforstaaelser
af det vanskelige Stof. T., som under sit Ophold i Skotland blandt
andre Æresbevisninger havde faaet Graden som Dr. Juris ved
Universitetet i St. Andrews, og som 1791 valgtes til Medlem af det
danske Videnskabernes Selskab, udnævntes efterhaanden til
Justitsraad (1794), Etatsraad (1810) og Konferensraad (1828). Han var
Medlem af en til Omordning af det islandske Skole- og Retsvæsen
1799 nedsat Kommission, og fra den Tid stammede et Uvenskab
med hans Landsmand M. Stephensen (XVI, 412), hvorom en
Polemik i «Kjøbenhavns Skilderi» 1808 bærer Vidne. Som
Arnamagnæansk Sekretær, hvilken Stilling T. indehavde til sin Død,
besørgede han i det væsentlige den 1817 under Titelen
«Gulathingslaug» med latinsk og dansk Oversættelse udgivne norske Landslov,
hans yngre Aar (1787) tilhører den af Suhm bekostede «Eyrbyggja
saga» med latinsk Oversættelse.

T. havde 1792 ægtet en velstaaende Bryggerenke, Gunnild
Cecilie Hvidsteen, f. Dybe, men mærkelig nok omtaler M.
Stephensen i sin Avtobiografi ham allerede 1783 som «Ølbrygger». Han
døde 4. Marts 1829 og skal de sidste Aar ved et Fald have mistet
sin Førlighed. Hajis fra England medbragte historiske Samlinger
ere indlemmede i det store kongl. Bibliothek, hans Brevvexling og
Privatoptegnelser derimod i Rigsarkivet.

Worm, Lex. ov. lærde Mænd. 
Erslew, Forf. Lex. 
Dansk Lit.-Tid. 1829, S. 231 ff. 
A. D. Jørgensen, De danske Rigsarkivers Hist. 
Fonden ad usus publ. I.                                                                               

Kr. Kaalund.



Thorkelsson (Terkelsen, Thorchillius), Jón, 1697-1759, 
Rektor, er født paa Gaarden Innri Njarðvík i Gullbringu Syssel i det
sydlige Island af Forældrene Thorkell Jónsson og Ljótunn
Sigurðsdatter. 1718, 2 Aar efter at være dimitteret, kom Th. til
Kjøbenhavn, hvor han 1721 tog theologisk Examen og derefter studerede
Filologi og Kirkehistorie; 1723 blev han Huslærer i Aarhus, men
modtog 1724 en Stilling hos Hofpræst N. P. Sibbern i Glückstadt,
hvem han vejledede i nordisk Litteratur og islandsk Sprog -- den
under Sibberns Navn i Dreyers «Monumenta anecdota» 1760
offentliggjorte «Idea hist. lit. Island.» stammer i det væsentlige fra Th.
1725-27 studerede Th. i Kiel og vendte saa tilbage til
Kjøbenhavn, hvorfra han 1728 drog til Island for at overtage Rektoratet
ved Skalholt Latinskole. Denne Stilling, som legemlig og sjælelig
Sygelighed vanskeliggjorde, opgav han 1737, nærmest som Følge af
en Strid med nogle af Disciplenes Værger, og tog igjen Ophold i 
Kjøbenhavn, indtil han 1741 beskikkedes til som sprogkyndig
Sekretær at ledsage Ludvig Harboe paa dennes Rejse til Island som
Generalkirkevisitator (VII, 85), en Sendelse, hvortil Th. ved sin
nedsættende Skildring af de islandske kirkelige Forhold skal have
givet Anledning. Efter at dette Hverv var endt, bosatte Th. sig
1745 i Kjøbenhavn og forblev her til sin Død, 5. Maj 1759,
beskæftiget med litterær Virksomhed. Han levede ugift og i yderste
Tarvelighed, saa at han kunde efterlade sig en Kapital, som han
testamenterede som et Legat til Opdragelse og Undervisning af
fattige Børn i det Herred, hvor han var født.

Th. har dels oversat paa Islandsk forskjellige religiøse Skrifter,
hvoraf nogle i hans Levetid udgaves, dels sammenskrev han ikke
faa Arbejder, mest angaaende islandsk Litterærhistorie, næsten alle
paa Latin og hovedsagelig utrykte -- en Prøve af et af disse
findes i «Kjøbenhavn ske lærde Efterretninger» 1752; hertil kan
ogsaa regnes en Biografi af Arne Magnusson, til hvem han havde
staaet i personligt Forhold. End videre ere 2 til den danske
Oversættelse af J. Andersens «Efterretninger om Island» (1748) føjede
Tillæg af ham. -- Th. roses sikkert med rette af Sibbern for sine
Kundskaber og sin hæderlige Karakter, men vistnok med lige saa
god Grund fremhæver Harboe i et af sine første Breve fra Island
hans Pirrelighed og Ufordragelighed, der gjorde ham almindelig
forhadt.

F. Johannæus, Hist. eccles. Island. III, 546 f. 470 f. 
Espolín, Íslands Árbækur. 
Eimreiðin III (1897), S. 185.

Kr. Kaalund.



Thorkelsson, Jón, 1822-1904, Rektor, Sprogmand. J. Th. er 
født paa Gaarden Sólheimar i Skagarjord Syssel i det nordlige
Island 5. Nov. 1822. Hans Forældre, Thorkell Jónsson og Sigthrúður
Árnadatter, tilhørte Bondestanden, og først sent og langsomt
erholdt han nogen videregaaende Undervisning, senest hos daværende
Adjunkt Sveinb. Egilsson (IV, 441), indtil han 1845 optoges i
Latinskolen paa Bessastad, som kort efter flyttedes til Reykjavik,
hvorfra han dimitteredes 1848. De følgende Aar studerede J. Th. ved
Kjøbenhavns Universitet, hvor han 1854 underkastede sig
filologisk-historisk Skoleembedsexamen. 1850 var han bleven antagen som
Arnamagnæansk Stipendiar, og de Arbejder, der tilfaldt ham som
saadan, vakte hans Interesse for Islands gamle Sprog og Litteratur.
1854 blev han Timelærer ved Reykjavik lærde Skole, konstitueredes
som Adjunkt sammesteds 1859, fik fast Ansættelse 1862, udnævntes 
til Overlærer 1869 og til Rektor 1874, i hvilken Stilling han virkede,
til han med Skoleaarets Udgang 1895 tog sin Afsked. 1854 ægtede
han Sigríður, Datter af Jón Jónsson, Bonde i Øfjord Syssel;
Ægteskabet er barnløst. 1876 optoges han som Medlem af det kongl.
danske Videnskabernes Selskab og blev ved Kjøbenhavns
Universitets Jubilæum 1879 Æresdoktor i Filosofi.

J. Th., hvis hele Optræden er præget af Stilfærdighed,
Velvilje og Samvittighedsfuldhed, har ved Siden af sin Skolegjerning
udfoldet en ret betydelig Forfattervirksomhed, om end denne paa
forskjellig Maade er bleven hemmet ved hans afsides Opholdssted.
Omstændighederne have medført, at en forholdsvis stor Del af hans
videnskabelige Arbejder er skreven paa Islandsk. J. Th. er først og
fremmest Sprogmand, og særlig have det islandske Sprogs
Grammatik og Ordforraad hans Interesse. Hans omfangsrigeste Værk er
de 4 Samlinger «Supplement til islandske Ordbøger» (1876-99).
Et omfattende Arbejde er paa det grammatiske Omraade hans
«Beyging sterkra sagnorða í íslenzku» (1888-94), der -- ligesom
adskillige af hans andre Skrifter -- oprindelig er fremkommet i
Skoleprogrammer; foruden her har han i flere andre Afhandlinger
behandlet Udsagnsordene og desuden i forskjellige
Smaaafhandlinger belyst Enkeltheder inden for den islandske Formlære. Ogsaa
med Fortolkningen af Skjaldedigtningen har han syslet ikke lidet
og offentliggjort Kommentarer til forskjellige Sagaers Vers dels i
Skoleprogrammer, dels i Videnskabernes Selskabs Forhandlinger
1883-84 og i «Arkiv for nordisk Filologi» eller i de af ham, paa
Grundlag af de foreliggende Textudgaver, udgivne «Egils saga»
(1856) og «Gunnlaugs saga» (1880). Efter de i sin Tid i
Reykjavik opbevarede Skindblade har han udgivet «Nokkur blöd ur
Hauksbók» (1865), efter et sammesteds hjemmehørende Papirshaandskrift
nogle mindre Fortællinger: «Sex söguþættir» (1855); i Udgaven af
«Laxdæla saga» 1867 skyldes derimod kun Fortalen ham. Blandt
Arbejder af andet Indhold maa fremhæves en indgaaende
Afhandling om «Fagrskinna» m. v. (i «Safn til sögu Íslands») og en
historisk Fremstilling af den islandske Jarl Gissur Thorvaldssons Liv (paa
Islandsk, 1868). Med Kaldsfæller ved den lærde Skole har han
oversat Horats' Breve og udgivet latinske Skolebøger. For alle
J. Th.s Arbejder er Kjendetegnet en høj Grad af Grundighed og
Flid. -- Han døde 21. Jan. 1904.

Sunnanfari I, Nr. 9 (1892).
Erslew, Forf. Lex.

Kr. Kaalund.



Thorkelsson, Jón, f. 1859, nordisk Filolog, Udgiver. 
J. Th., som er Søn af Præsten Thorkell Eyjólfsson og Ragnheiður
Pálsdatter, er født 16. April 1859 paa Gaarden Ásar i Skaftafells
Syssel i Island. Umiddelbart efter Fødselen sattes han i Pleje hos
en Ven af Familien, Kommuneforstander Eiríkur Jónsson, saa at
han først 18 Aar gammel gjensaa sine Forældre. Efter at han i
Opvæxten var bleven ramt af en uhelbredelig Hofteskade, bestemtes
han for Studeringerne og optoges 1876 i Reykjavik lærde Skole,
hvorfra han dimitteredes 1882. Han studerede ved Kjøbenhavns
Universitet, hvor han 1886 underkastede sig Magisterkonferens i
nordisk Filologi med islandsk Litteraturhistorie som Hovedfag og
1888 blev Dr. phil. paa en Afhandling «Om Digtningen paa Island
i det 15. og 16. Aarhundrede». 1885 havde han ægtet Karólína,
Datter af en Bonde, Jón Jóhannesson, i Øfjord Syssel.

J. Th., som med Forkjærlighed dyrker Islands efterklassiske
Litteratur, omfatter med særlig Interesse Personalhistorie og
Diplomatik og har med stor Energi fremdraget og offentliggjort alle
Slags herhenhørende Optegnelser og Aktstykker. Hans
Hovedarbejde er Fortsættelsen af det af Jón Sigurðsson paabegyndte
«Diplomatarium Islandicum» (XV, 584), som overdroges ham 1887,
og hvoraf siden da 2.-6. Bind ere udkomne. Allerede 1885-86
udgav han for det islandske litterære Selskab i 2 Bind Stefan
Olafssons (XII, 390) Digte, og omtrent samtidig udarbejdede han
for det kongl. nordiske Oldskriftselskab den i 2. Bind af «Njála»
optagne Haandskriftbeskrivelse. Senere har han udgivet
«Obituaria Islandica» (1893-96), en Fremstilling af Æventyreren
Jürgensens Optræden paa Island 1809 («Saga Jörundar Hundadagakóngs»,
1892), en Biografi af den i det 16. Aarhundrede levende islandske
Stormand Magnus Jónsson («Saga Magnúsar prúða», 1885),
Lagmand P. Vídalíns Digte («Vísnakver», 1897), islandske Folkesagn
(«Þjóðsögur og munnmæli», 1899, sml. «Huld» I-VI, 1890-98)
foruden mindre Publikationer i forskjellige Tidsskrifter. Et illustreret
Maanedsblad, «Sunnanfari» I-V, udgav han 1891-96.

J. Th., som 1898 flyttede til Reykjavik, beskikkedes 1900 til
Arkivar ved det nyoprettede Landsarkiv i denne By.

Universitetets Indbydelsesskrift Nov. 1888.

Kr. Kaalund.

 den høje, --o.1024, Jarl">

Thorkil den høje, --o.1024, Jarl, var Søn af Strut-Harald, 
Jarl i Skaane. Ved det prægtige Gravøl over Faderen, som T.s
Broder Jomsborghøvdingen Sigvalde (XV, 586) lod fejre, aflagde 
denne ved Bragebægeret Løfte om, at han vilde drage paa Togt
til Norge og fælde Hakon Jarl, og T. svor at ville følge sin Broder.
Toget fandt Sted kort efter, men i det ulykkelige Slag i
Hjørungavaag vare de begge de første blandt de flygtende, l det berømte
Slag ved Svold (1000) siges T. at have givet Erik Jarl, Hakon Jarls
Søn, det nyttige Raad at lægge Tømmerstokke fra sit Skib op til
Olaf Tryggvesens Skib «Ormen den lange», saaledes at det kom
til at hælde og kunde entres. I de danskes Togter mod England
i de følgende Aar deltog T. sammen med Jomsborgvikingerne
(saaledes 1009). Efter Erobringen af Canterbury (1012), da Vikingerne
overfaldt den fangne Ærkebisp Ælfheah for at tvinge ham til
Betaling af Løsepenge, søgte T. forgjæves at redde Ærkebispens Liv
ved at gjøre Krigerne store Tilbud. Ikke længe efter sluttede T.
Forlig med Kong Æthelred; med Mandskabet paa 45 Skibe traadte
han i hans Tjeneste og paatog sig at forsvare Landet imod at faa
Underhold og Klædning for sig og Krigerne. Sin Forpligtelse
opfyldte T. trofast i de følgende Aar; med Udholdenhed og
Tapperhed forsvarede han saaledes London, da Kong Svend angreb Byen
(1013), og det var paa T.s Flaade, at Æthelred i sin Nød til sidst
søgte Tilflugt; der blev paa den Tid udbetalt T. og hans Krigere
21000 Pund.

Kort efter fandt imidlertid et Omslag Sted. Efter Kong Svends
Død (Febr. 1014) gjorde Angelsaxerne et Forsøg paa at overrumple
de danske i deres Borge; saaledes blev T.s Broder Hemming dræbt
med hele sit Mandskab. Nu forlod T. Æthelreds Sag; han sejlede
med 9 Skibe til Danmark og æggede Kong Knud til at angribe
England. Med en stor Flaade drog Knud der over (1015) og
underlagde sig efter en lang Række Kampe, hvori T. deltog,
saaledes ved Ashington (1016), store Dele af England. Ved Kong
Edmunds Død s. A. toges Knud til Konge af hele Folket, og nu
fik T. Styrelsen af den ene af de 4 store Landsdele, hvori Riget
deltes, nemlig Østangel.

Efter at Kong Knud ikke længe efter havde ladet Eadric
Streona dræbe, var T. i nogle Aar Knuds øverste Raadgiver og
højre Haand. Paa Kamppladsen Ashington byggede Knud og T.
i Forening en Kirke, og Kirken Bury St. Edmunds havde i T. en
varm Beskytter; han satte regelbundne Munke til at betjene den i
Steden for Klerke. Imidlertid havde T. ægtet Eadric Streonas
Enke Eadgytha, en Datter af Kong Æthelred, og dette indjog
Knud Frygt. Da Kongen desuden havde fattet Plan om at lade 
England styre alene af Englændere, forviste han T. til Danmark
(1021). Nogle Aar efter forsonede dog Knud sig med sin gamle
Kampfælle og overdrog ham at styre Danmark som Værge for
Harald, Knuds og Ælfgifus Søn, (1023), men kort efter døde T.; efter
en upaalidelig engelsk Krønnike skal han være bleven svigtet af
de danske Høvdinger og dræbt af Almuen. Hans Søn Harald
blev derefter af Knud sat til Landestyrer i Danmark (VII, 74).

Munch, Det norske Folks Historie III. 
Freeman, The Norman conquest I.
Steenstrup, Normannerne III. 
Stephen, Dictionary of national biography LVI.

Johannes C. H. R. Steenstrup.



Thorkil Gøse (Geysa), --o.1040--, jysk Jordegodsbesidder.
Da Svend Estridsen optraadte som Tronfordrer i Danmark, sluttede
den mægtige T. sig til ham under Kampen mod Kong Magnus
og gav ham Kongenavn paa Viborg Ting. Faa et Hærtog fangede
Magnus T., men i Kongens Fraværelse gav hans Moder Alfhild
ham fri, hvad Magnus dadlede hende haardt for; senere billigede
han dog hendes Handlemaade, da hun derved vilde have Venner
og kunne faa Tilhold i Danmark efter Magnus' Død. Alfhild
boede virkelig ogsaa efter sin Søns Død en Tid hos T. Da
Harald Haardraade truede Danmark med Angreb, spottede T.s Døtre
derover; drillende udskare de Ankre af Ost og sagde, at de vare
stærke nok til at holde de Skibe, hvormed Harald vilde vinde
Landet. Harald sendte Flaaden mod Gudenaaegnen (1048), opsøgte
T.s Gaard, brændte den og fangede «Gøsedøtrene», som T. maatte
løskjøbe for dyre Penge. -- Mulig er T. Gøse den Jarl Thorkil,
som deltog i de danskes Tog til England 1069-70.

Johannes C. H. R. Steenstrup.



Thorkil, --1260, Biskop af Reval, oprindelig Præst i Ribe 
Stift, blev af Valdemar II valgt til Biskop af Reval, efter at Estland 
ved Forliget i Stensby (1238) atter var kommet under den danske
Krone, og indviet af Ærkebiskop Uffe. Valdemar gav Bispestolen
Gods og forordnede (1240), at alle under det danske Herredømme
i Estland skulde svare T. Tiende. T. tiltraadte sit Embede under
meget vanskelige Forhold, dels fordi Kristendommen endnu var
ubefæstet blandt Esterne, dels fordi der længe havde været Fjendskab
mellem Danskerne og den tyske Ridderorden, endelig fordi Russerne
voldte Uro, ikke mindst efter deres store Sejer over de tyske
Riddere. Erik Plovpenning haabede at støtte T. ved ny «Korstog»;
men de bleve ikke til noget. Da T. i 1242 var i Danmark, 
naaede han derimod, at Kongen indtil sit Komme til Estland
tilstod ham visse Indtægter. Senere stadfæstede Erik T. i Besiddelse
af det Gods, som hans Høvedsmand Stig Aagesen havde anvist
Bispen ved Reval, og lagde endnu 14 Haker Land til (1249). Stadig 
maatte T. kæmpe for sin Ret til Tiende og Gjæsteri, først med
den tyske Orden vedrørende Provinsen Jervien (som Valdemar II
havde overladt Ordenen), indtil Ridderne fik Afløsning af Tienden
ved at overlade Bispestolen en Del ledingspligtigt Jordegods (1253),
men ogsaa med den danske Konges Vasaller, med hvem han endelig
opnaaede Overenskomst (1259), der stadfæstedes af den unge Kong
Erik (1260). Trods alle disse og andre Vanskeligheder -- f. Ex.
Stridigheder med Cistercienserklosteret Dünamünde -- fik T. meget
udrettet; særlig fik han bygget Kirker og dannet Sogne, ligesom
han har bidraget til de 2 Klostre i Reval. Efter T.s Raad var
det, at Christoffer I tillod Brugen af lybsk Ret i Estland, baade i
verdslige og kirkelige Sager (1257); de tyske Nybyggere vare nemlig
allerede i stort Flertal. T. døde 14. Okt. 1260.

Paucker, Die Regenten, Oberbefehlshaber u. Oberbeamten Ehstlands (Reval 1855) S. 210 f. Kaestner, Das refundirte Bisthum Reval (Gött. 1876) S. 17 f.

Hans Olrik.



Thorkilsen, Christen, 1794-1870, Præst, Søn af Gaardmand 
Thorkil Christensen og Kirsten Christensdatter, er født 17. Dec. 1794
paa Vestergaard ved Ildved By i Nærheden af Vejle. Han gik i
Almueskolen og blev, 12 Aar gammel, selv Lærer ved en privat Skole
for nogle Gaardmænds og Husmænds Børn. Efter sin
Konfirmation kom han i Horsens Skole, blev dimitteret 1816 og tog 1823
theologisk Embedsexamen. 1825 blev han Sognepræst i Andsager i
Ribe Stift, 1834 i Sørbymagle og Kirkerup paa Sjælland og 1848
i Egeslevmagle sammesteds. Her døde han n. Sept. 1870. -- 
Han ægtede 1824 Oline Petrine Beyerholm (f. 1796 d. 1864), Datter
af O. B., Lærer ved Søetatens Skoler. Han har skrevet «Bibelens
Lære om den kristelige Daab» (1845) med Magn. Eiríksson og
adskillige Artikler i kirkelige Blade. Han omtales som en særdeles
begavet Taler, og hans store filologiske og theologiske Indsigt roses.

Erslew,  Forf. Lex.

L. Koch.



Thorkilsen, Niels, --1274--, Kannik, var Søn af Thorkil 
Bille og Benedicte Christiansdatter og dermed af skaansk
Adelsslægt. Han vandt Magistergrad, uden Tvivl under Studier i Paris,
blev Underdiakon ved Domkirken i Lund og var blandt de 
Kanniker, der stillede sig paa Kronens Side i dens Strid med Jacob
Erlandsen og brøde Interdiktet af 1266. Kardinal Guidos
Bandlysning af Kong Erik og Enkedronning Margrethe med deres ivrigste
Tilhængere (1267) ramte derfor ogsaa N. T. jævnsides Ærkedegnen
Erland Erlandsen (IV, 563), rned hvem han var nøje forbundet.
Erland valgte ham til at være en af Exekutorerne af det
Testamente, han opsatte i 1269, og N. T.s Rejse til Gregor X i Lyon
1274 maa vel sættes i Forbindelse med Erlands Forsøg paa at
opnaa Pavens Stadfæstelse af hans Valg til Ærkebisp. Medens N. T.
var i Lyon, opsatte han sit Testamente (16. Avg. 1274). Da han
har udstedt det «sund af Legeme», kan han ikke være død ved
denne Tid, men først flere Aar senere i Lund, en 17. Avg. Man
har tænkt, at N. T. kunde være den Mag. Nicolaus de Dacia, af
hvem der i et engelsk Haandskrift findes 2 eller 3 latinske
Prædikener, holdte i Paris o. 1250; dette er dog ganske usikkert, og
snarere er den lærde Pariser-Prædikant identisk med Mag. Niels
Rød (d. 1272), der var Kannik i Ribe, men tillige Official hos Bispen
af Paris.

Erslev, Testamenter fra Danmarks Middelald. 
Weeke, Lundekapitlets Gavebøger. 
Ny kirkehist. Saml. I, 265 ff. 
Mollerup, Bille-Ættens Hist. I. 
Kinch, Ribe Bys Hist. I, 86. 

Hans Olrik.



Thorkilsen, Niels, d. 1553, s. Terkildsen (ovfr. S. 128).



Thorkilsen, Svend, --o.1190--, Korsfarer. Efter at 
Jerusalem var erobret af Sultan Saladin 1187, byggede og udrustede 5
danske Stormænd, hvoriblandt Aage, Søn af Stig Hvitaleder,
Alexander, en Søstersøn af Ærkebisp Absalon, og S. T., 4 «Snækker»
for at gjøre et Korsfarertog til det hellige Land. Ogsaa
Nordmanden Ulf af Lauvnes med 200 Landsmænd sluttede sig til
Foretagendet, hvorfor de danske Korsfarere i Konghelle forenede sig
med dem; de sejlede derpaa til Bergen for inden Afrejsen at hilse
paa Kong Sverre. S. T. havde nylig givet en af Sverres
Modstandere, Simon Kaaresen, Tilhold hos sig, men Sverre udtalte kun
sin Forundring herover og viste lige saa stor Venlighed mod S.
som mod de andre Korsfarere. Ved Vestfrieslands Kyst led S.
Skibbrud, Snækken sønderbrødes, og S. naaede i Land paa nogle
Planker. Da ogsaa de andre danske vare sølidte, besluttede alle
at sælge Skibene og drage frem over Land. Fra Venedig sejlede
de til Palæstina, hvor imidlertid Kong Richard Løvehjærte havde
sluttet Stilstand med Saladin (1192). Efter at have besøgt de 
hellige Steder rejste de ad forskjellige Veje hjem. Rejsen er beskrevet 
i et latinsk Skrift, «Profectio Danorum in terram sanctam» 
(i «Script, rer. Dan.» V).                                      

Johannes C. H. R. Steenstrup.



Thorlacius, Børge Riisbrigh, 1775-1829, Filolog, 
var Søn af den ndfr. nævnte Skuli T. og blev født 1. Maj 1775 i Kolding, 
hvor hans Fader den Gang var Rektor. Efter at Faderen 1777 
var bleven Rektor for vor Frue Skole (Metropolitanskolen) i Kjøbenhavn, 
fik Sønnen sin Undervisning her fra 1783 og dimitteredes 
1791 til Universitetet, hvor han fik Udmærkelse baade ved Artium
og 1792 ved anden Examen. Han studerede derefter Theologi 
sammen med P. E. Müller og tog 1796 sin Attestats med særlig 
Udmærkelse; derefter fik han en Ansættelse ved det kongl. Bibliothek, 
hvor han blev den første Kustos paa Læsestuen. 1797 vandt 
han Guldmedaillen for en Besvarelse af Universitetets filosofiske 
Prisopgave; s. A. tog han filologisk Embedsexamen med Udmærkelse 
og disputerede strax derefter for Magister- og Doktorgraden 
i Filosofi. Endnu i Slutningen af s. A. tiltraadte han med Understøttelse 
af Fonden ad usus publicos en videnskabelig Udenlandsrejse 
sammen med Laurids Engelstoft; i Gøttingen hørte han 
Filologen Heyne og var derefter i Holland og Frankrig, men naaede 
ikke at komme til Italien paa Grund af Krigsforholdene. Efter 
at være vendt hjem 1800 beskikkedes han 1801 til Lektor i de 
gamle Sprog ved det pædagogiske Seminarium og strax derpaa 
ogsaa ved Universitetet (efter L. Sahl); 1802 blev han extraordinær 
Professor i græsk og latinsk Filologi, 1803 ordinær Professor 
i det latinske Sprog og Assessor i Konsistorium. 1807 
udnævntes han til Medlem af Kommissionen for de nordiske 
Oldsagers Opbevaring. 1808 blev han, efter at Professor P. Krog 
Meyer var bleven ansat som Lærer hos Prinserne af Augustenborg 
(s. XI, 298), beskikket til i hans Sted indtil videre at holde 
Forelæsninger over bibelsk Exegese og deltage i theologisk 
Embedsexamen, hvilket han gjorde til 1817. Fremdeles blev han 1809 
Medlem af Direktionen for det med det kongl. Bibliothek 
forbundne Musæum og 1811 Medlem af den Arnamagnæanske Kommission. 
1813-14 var han Universitetets Rektor. Han deltog 1814 
i Stiftelsen af det danske Bibelselskab og blev snart Medlem af 
dets Styrelse. 1815 disputerede han for den theologiske Doktorgrad 
og indtraadte s. A. i den Kommission, som efter kongl. Befaling 
nedsattes til at udarbejde en ny dansk Oversættelse af det nye 
Testamente; han havde ogsaa Del i den Oversættelse, Kommissionen 
udsendte 1819. Siden 1810 havde han været Medlem af 
Videnskabernes Selskab og af dettes Ordbogskommission, hvis 
Formand han blev i 1822; han deltog i Udgivelsen af Ordbogens 3.-5. 
Del, som udkom i Aarene 1820-27. Desuden var han Medlem 
af en Række andre litterære og videnskabelige Selskaber saa vel i 
Danmark som i Udlandet. 1826 begav han sig paa ny ud paa en 
videnskabelig Rejse, til Tyskland, Italien og Frankrig, hvorfra han 
vendte hjem i Sommeren 1828. Han døde i Kjøbenhavn 8. Okt. 1829.

T. var venlig og godgjørende mod de studerende, men som 
Universitetslærer temmelig tarvelig, i det hans Lærdom vel havde 
en vis Bredde, men var spredt, overfladisk og løs; hertil kom, at 
hans Hukommelse tidlig svækkedes. Som klassisk-filologisk Professor 
skrev han en Mængde Afhandlinger om alle Haande Spørgsmaal 
i den græske og romerske Filologi og Arkæologi, foruden hvad 
han skrev om Æmner af den islandske Filologi og af Theologien; 
disse Skrifter fremkom især som Programmer til forskjellige 
Højtideligheder ved Universitetet, i det hans Professorpost paalagde 
ham Pligten som Programmatarius; der fandtes blandt disse Smaaarbejder 
ogsaa latinske Digte og Taler i Anledning af forskjellige 
kongelige Personers Bryllup eller Dødsfald o. a. De fleste af 
Afhandlingerne (dog ikke de islandske) ere samlede i 5 Bind 
«Prolusiones et opuscula academica», som udkom 1806-22, men nogle 
ere dog udkomne senere. End videre udgav han sin Morbroder 
B. Riisbrighs Oversættelse af Diogenes Laërtius' Filosofhistorie (1812) 
og til Brug for Studenterne ved hans Forelæsninger Udgaver af 
forskjellige græske og romerske Værker, som dog kun vare Optryk 
efter fremmede Udgaver. Andre Afhandlinger af ham findes i 
Videnskabernes Selskabs Skrifter, i «Skandinavisk Musæum», «Det 
skandinav. Litteraturselskabs Skrifter» osv. -- 4. Maj 1803 ægtede han 
paa sin Faders Foranledning Marie Benedicte Sophie Hedevig Kall 
(f. 13. Okt. 1777 d. 8. Avg. 1835), næstældste Datter af Professor 
Abraham K. (IX, 84). Den lærde og adspredte Mand havde paa 
sin Bryllupsdag nær glemt, at han havde giftet sig.

Erslew, Forf. Lex. 
Hundrup, Efterretninger om philol. Kandd. 
Molbech, Vidensk. Selskabs Hist., især S. 449 ff. 
Lærde Tidender 1829, S. 731 ff. 
Madvig, Livserindringer S. 81. 
B. Arnesen-Kall, Livserindringer (1889) S. 51 ff.

M. Cl. Gertz. 
-- B. R. Thorlacius, hvem islandsk Sprog hidtil havde været 
fremmed, begyndte omkring 1805 at sysle med Oldnordisk, vistnok 
til Dels foranlediget ved Ønsket om at kunne afvikle Faderens 
Forpligtelser over for «Heimskringla»-Udgaven. Sammen med 
Werlauff overtog han ogsaa 1811 Arbejdets Fortsættelse, hvorefter 1813 
paafulgte 4. Binds Afslutning med Sagaerne om Sverres Efterfølgere, 
1818 5. Bind, væsentlig indeholdende Hakon den gamles Saga, og 
endelig 1826 et 6. Bind, hvori Registre m. v. Som Universitetsprogrammer 
har han end videre 1815-22 udgivet en Del historiske 
Smaafortællinger («Þættir») med tilhørende latinsk Oversættelse. 
T. var et virksomt Medlem af Kommissionen for Oldsagers 
Opbevaring fra dennes Oprettelse 1807 og blev 1811 Medlem af den 
Arnamagnæanske Kommission, i hvilken Stilling han ved et betydeligt 
Tilskud muliggjorde Udgivelsen af «Sæmundar Edda» II (1818). 
Som Medlem af Videnskabernes Selskab deltog han ivrig i Tilsynet 
med den danske Ordbog, og om hans Interesse for nordisk 
Oldkyndighed vidne Afhandlinger i forskjellige Tidsskrifter.

Kr. Kaalund.



Thorlacius, Skúli Thórðarson, 1741-1815, Filolog, er født 
10. April 1741 paa Gaarden Teigur i Rangárvalla Syssel paa Island 
af Forældrene Administrator Thórður Brynjó1fsson og Kristín 
Sigurðsdatter; det latiniserede Tilnavn viser tilbage til Oldefaderen 
Biskop Th. Thorláksson. Efter at være dimitteret fra Skalholt Skole 
1758 studerede T. ved Kjøbenhavns Universitet, hvor han 1765 tog 
theologisk Examen og 1768 opnaaede Magistergraden. Efter 1769-77 
at have været Rektor ved Kolding Latinskole forflyttedes han 
til vor Frue Skole (Metropolitanskolen) i Kjøbenhavn, hvor han 
virkede, til han afgik 1803. Han døde 30. Marts 1815. T. havde 
1770 ægtet Agatha Riisbrigh (d. 1825), Datter af Præsten Hans Chr. 
R. 1780 var han bleven udnævnt til Gehejmearkivar, men frabad 
sig denne Stilling og fik samtidig Titel af Justitsraad; s. A. blev 
han Medlem af den Arnamagnæanske Kommission, 1789 Medlem 
af Videnskabernes Selskab.

T. havde blandt sine samtidige Ry som en udmærket latinsk 
Digter, hans videnskabelige Virksomhed omfatter dog den gamle 
nordiske Litteratur. Som Rektor i Kjøbenhavn udgav han som 
Skoleprogrammer en Række herhenhørende latinske Afhandlinger 
(«Antiqvitatum borealium observationes miscellaneæ» I-VII, 1788-1801), 
blandt hvilke kan fremhæves en Undersøgelse over de 
gamle Nordboers Ægteskab, hvorimod den Versfortolkning, som 
danner Indholdet for de fleste andre, til Dels ikke har kunnet 
bestaa for Kritikken. Da ved G. Schønings Død den store Folioudgave 
af «Heimskringla» manglede en Leder, indtraadte T. i 
Schønings Plads og fuldendte det paabegyndte 3. Bind (1783), hvorefter 
han udarbejdede Fortsættelsen, saaledes at «Sverres Saga», der udgjør 
næsten hele 4. Bind, var rentrykt 1795, men Kjøbenhavns Brand 
s. A. og flere paafølgende Uheld gjorde, at Bindet først 1813, efter 
at Arbejdet var gaaet over paa andre Hænder, kunde fuldendes. 
Filologisk antikvariske Afhandlinger af ham findes i Videnskabernes 
Selskabs Skrifter, «Skandinavisk Musæum» og «Antikvariske Annaler».

T. var en Mand af gammeldags Strænghed, som synes, vistnok 
med rette, at have nydt større Anseelse for Lærdom end for 
fremragende Begavelse.

Lit.-Tid. 1815, S. 201 ff. 
P. Pétursson, Hist. eccles. Island. S. 412 ff.
Erslew, Forf. Lex. 
A. D. Jørgensen, De danske Rigsarkivers Hist. S. 87 f.

Kr. Kaalund.



Thorláksson, Gísli, 1631-1684, Biskop, Søn af Biskop Th. 
Skúlason (XVI, 94), fødtes paa Holar 7. Nov. 1631 og studerede i 
Kjøbenhavn 1649-51; hvorefter han o. 2 Aar forestod Skolen paa 
Holar. Skjønt han ved Faderens Død 1656 var knap 25 Aar gammel 
og hverken ved Evner eller Uddannelse var særlig fremragende, 
blev han dog ved sin Slægts Anseelse af Stiftets Præsteskab 
udvalgt til Biskop, og Valget bekræftedes -- til Trods for nogen 
Betænkelighed -- af Regeringen, hvorefter G. Th. indviedes i 
Kjøbenhavn 1657. Han var en velvillig og fredsommelig Mand, der 
dog ikke undgik en langvarig og besværlig Strid med den som 
Haandskriftopkjøber for den svenske Regering bekjendte Jón Eggertsson, 
som blev hans Uven, fordi han ansaa sig forurettet af en 
Broder til Biskoppen, og som gjentagne Gange hos Regeringen 
paaklagede hans Embedsførelse. En af G. Th. udgiven Postille 
(1668-70) fandt en betydelig Udbredelse; ligeledes benyttedes den 
af ham oversatte Luthers Katekismus (1660) en Del. Han døde 
22. Marts 1684, barnløs, uagtet han 3 Gange havde været gift. 
Han, hans Fader og dennes Morfader havde da tilsammen uafbrudt 
beklædt Bispestolen 113 Aar.

F. Johannæus, Hist. eccles. Island. III, 725 ff.

Kr. Kaalund.



Thorláksson, Guðbrandur, 1542-1627, Biskop. G. Th., som
fødtes paa Staðarbakki i Húnavatns Syssel i det nordlige Island,
er Søn af Præsten Thorlákur Halldórsson og Helga, en Datter af
Lagmand Jón Sigmundsson. Da Skolen paa Holar efter
Reformationens Gjennemførelse aabnedes 1553, optoges han i denne, fra
hvilken han dimitteredes 1559; han viste gode Evner, men skal
ikke have haft noget hurtigt Nemme. Efter i 2 Aar at have virket
som Lærer ved Skolen studerede han 1562-64 i Kjøbenhavn, hvor
han erhvervede sig Niels Hemmingsens og den senere Biskop Poul
Madsens Yndest. Han drog saa tilbage til Island og var
Skolemester i Skalholt, indtil han 1567 blev Præst paa Breiðibólstaður i
Nærheden af sit Barndomshjem. Allerede næste Aar maatte han
dog foretage en Forretningsrejse til Kjøbenhavn, og det følgende
Aar virkede han som Skolemester paa Holar; ved Biskop Ó.
Hjaltasons Død 1569 nedkaldtes han til Kjøbenhavn og indviedes til hans
Efterfølger, hvorpaa han 1571 som Biskop vendte tilbage til Holar.
G. Th. udfoldede i sin nye Stilling en overordentlig og mangesidig
Virksomhed. Først og fremmest gjaldt det om at befæste den
lutherske Kirkeordning og indarbejde den nye Lære i den
almindelige Bevidsthed. Her tog han Bogtrykkerkunsten til Hjælp,
tilkjøbte sig og forbedrede det af Biskop Jón Arason indforskrevne
Trykkeri, lod dygtige Arbejdere i Faget uddanne og udfoldede
derefter en saa rastløs Virksomhed, at under hans Ledelse henimod
90 større og mindre, mest gudelige, Skrifter trykkedes, hvoraf en
stor Del er oversat eller bearbejdet af ham selv. Hans Storværk
paa dette Omraade er Udgivelsen af den islandske Bibel (1584),
som han ikke alene selv oversatte (vel til Dels paa Grundlag af
ældre Forarbejder), men hvortil han endogsaa til Dels personlig
med stor Kunstfærdighed graverede Initialer og Ornamenter, og
som han udstyrede, saa at den ogsaa i typografisk Henseende blev
noget ualmindeligt. Blandt de øvrige af ham udgivne Skrifter maa
fremhæves en Oversættelse af Niels Hemmingsens «Livsens Vej»
(1575), den første islandske Salmebog (1589), den islandske
Kirkesangsbog (Graduale) (1594) og en Samling aandelige Sange
(«Vísnabók») (1612). Ogsaa udgav han flere Skrifter af Arngrímur
Jónsson (VIII, 538), var en ivrig Befordrer af denne Mands litterære
Virksomhed og skrev Fortaler til forskjellige af hans Bøger.

G. Th. havde mangesidige Anlæg og var saaledes ogsaa kyndig
i Astronomi og Mathematik og havde megen geografisk Interesse.
Han bestemte Islands Beliggenhed og beregnede Breddegraden for 
Holar, tegnede det første nogenlunde nøjagtige Islandskort og
forfærdigede Glober m. v. Han var en myndig og herskelysten Mand,
og hans praktiske Sans gav sig Udslag i den Iver, hvormed han
dels søgte at bedre Præstestandens Kaar, dels stræbte at fremme
Bispestolens og sine egne timelige Interesser. Dette inddrog ham
i en Række Stridigheder med Landets verdslige Øvrighed, som
tiltoge i Heftighed og fyldte en stor Del af hans Embedstid.
Forholdet blev allerede spændt ved, at G. Th. ved direkte
Henvendelse til Regeringen udvirkede adskillige Kongebreve stem m ende
med hans personlige Ønsker, i det han gjorde gjældende, at
Kongemagten i alle kirkelige Forhold var enemægtig, og at Saadanne
Sager vare den verdslige Øvrighed uvedkommende. Men navnlig
blussede Striden op ved den Hensynsløshed, hvormed han inddrog
under Bispestolen tidligere afhændet Jordegods og for sig selv
krævede tilbage, hvad hans Slægt uretmæssig havde mistet. Saa
længe Frederik II levede, havde han Medhold hos Regeringen, og
allerede 1569 fik han sig og Medarvinger tildømt alle de
Ejendomme, som Biskop Gottskalk for o. 50 Aar siden havde aftvunget
hans Morfader Jón Sigmundsson under Paaskud af Ægteskab i
forbuden Grad. Senere skaffede han sig en bitter Fjende i den
samtidige Lagmand Jón Jónsson, hvis Gaard han vilde inddrage som
Kirkeejendom, og Fjendernes Antal forøgedes ved Biskoppens
fortsatte Krav paa visse Morfaderen tidligere tilhørende Gaarde. Da
denne sidste Sag 1591 skulde for Retten, fremlagde Modparten
nogle for den for længst afdøde Jón Sigmundsson ærekrænkende
Breve, som skulde bevise, at hans Gods i sin Tid var fradømt
ham med rette. Brevene vare øjensynlig forfalskede, men først
1593 lykkedes det G. Th. at faa dette fastslaaet ved Dom, og han
ansaa sig i denne Sag højlig forurettet. I Anledning af de mod
hans Morfader fremsatte Beskyldninger, i Følge hvilke han skulde
have dræbt sin Broder og sine Børn, skrev han 3 Forsvarsskrifter
(1592, 1595, 1608), af hvilke navnlig det sidste i voldsomme Udtryk
vendte sig mod Bagvaskelsens formentlige Ophavsmænd, til Dels
Landets ansete Mænd, deriblandt flere da afdøde. Heraf
benyttede hans Modstandere sig, da der efterhaanden havde rejst sig
Misstemning mod Biskoppen, og fik ham 1620 dømt til Kongens
Naade og Unaade for ubeviste Beskyldninger mod afdøde
Lagmand Jón Jónsson m. fl. Han fik Valget mellem at lade Sagen
gaa til højeste Ret eller bøde 1000 Rdl. og valgte det sidste.

Til Forsvar for de ved hans Henvendelser til Regeringen 
fremkaldte Lovændringer affattede han 2 for Høvedsmanden bestemte
Redegjørelser, en kortere dansk 1589 og en længere islandsk 1602,
begge trykte i «Safn t. sögu Íslands» II («Varnarrit Guðbrands
biskups»).

G. Th. ægtede 1572 Halldóra, Datter af Stormanden Árni
Gíslason til Hlíðarende, som han dog allerede mistede 1585,
hvorefter han levede ugift og med aftagende Helbred, fra 1596 med
Arngrímur Jónsson som Medhjælper; 1624 ramtes han af et
Slagtilfælde i højre Side og var fra den Tid af sengeliggende til sin
Død, 20. Juli 1627. Trykkeriet, som de sidste Aar stod ubenyttet, 
havde han overdraget til Bispestolen.

Arngr. Jonas, Athanasia Gudbrandi Thorlacii (Hamb. 1630). 
F. Johannæus, Hist. eccles. Island. III, 368 ff. 
Árrit prestaskólans (Rkv. 1850) S. 122 ff.
J. Thorkelsson, Digtningen p. Island i 15. og 16. Årh. S. 421 ff. 
Th. Thoroddsen, Landfræðissaga Islands I, 205 ff. 
Sunnanfari II (1892), Nr. 6.

Kr. Kaalund.



Thorláksson, Guðmundur, f. 1852, nordisk Filolog. 
G. Th., hvis Forældre ere Bønderfolkene Thorlákur Jónsson og Sigríður
Hannesdatter, er født paa Yzta Grund i Skagafjarðar Syssel paa Island
22. April 1852. Han dimitteredes fra Reykjavik lærde Skole 1874,
underkastede sig Magisterkonferens i nordisk Filologi 1881 og var
allerede 1877 antagen som Arnamagnæansk Stipendiar, hvilken
Stilling han paa Grund af svækket Arbejdskraft opgav 1896, hvorefter
han tog Ophold i Reykjavik. Han har forfattet en «Udsigt over
de norsk-islandske Skjalde» (1882) og besørget nogle Sagaudgaver
(«Ísl. Fornsögurs I, 1880, «Gyðinga saga», 1881). 

Kr. Kaalund.



Thorláksson, Jón, 1744-1819, Digter, Søn af Præsten Thorlákur 
Guðmundsson og Margrét Arngrímsdatter, fødtes i Selárdalur i
det nordvestlige Island 13. Dec. 1744. Han besøgte Skalholt Skole
1760-63, var i nogle Aar Amtmandsskriver, men blev 1768 Præst
til. Saurbær i Dala Syssel. Her fik han et Barn med en Kvinde,
som han havde ønsket at ægte, men hvis Fader, en anset Bonde,
modsatte sig Partiet; han mistede 1770 sit Kald, og da han 1772
havde faaet Oprejsning og igjen var bleven Præst, fødte samme
Kvinde ham paa ny et Barn, hvorefter han mistede Embedet. I
de følgende Aar havde han Arbejde ved et nyanlagt Bogtrykkeri
i Hrappsey, og her fremkom hans første trykte Digtninger (1774 og
1783), navnlig indeholdende Oversættelser af Tullins Digte. Han
giftede sig med Margrét, Datter af en af Trykkeriets Grundlæggere, 
Bogi Benediktsson, og bosatte sig i Galtardalur, men Ægteskabet
var ikke lykkeligt, og da han paa ny fik Ansættelse, blev hun
tilbage her.

J. Th. var allerede tidlig bekjendt ved naturligt Vid og den
Lethed, hvormed han i Vers fandt Udtryk for sine Tanker; ogsaa
Salmer havde han -- som i øvrigt var af et let og muntert Sind -- 
digtet, og det var vel navnlig denne Omstændighed, som gjorde,
at han blev tagen til Naade, dog saaledes, at han ikke maatte
ansættes i Skalholt Stift. 1788 blev han da Præst paa Bægisá i
Øfjord Syssel. Fattigdom fulgte ham Livet igjennem, han var en
daarlig Husholder, hverken dygtig som Præst eller Landbruger og
uforbederlig i sine erotiske Tilbøjeligheder, men han var spøgefuld
og godlidende, skjønt han ogsaa kunde give Svar paa Tiltale, og
hans Digtergaver vandt ham i det nye Hjem Venner, som støttede
ham. En af dem skaffede ham en dansk Oversættelse af Miltons
«Tabte Paradis», hvorefter han oversatte de 3 første Bøger, som
fremkom i et islandsk Tidsskrift', senere kom han i Besiddelse af
en tysk Oversættelse og fortsatte nu Arbejdet, saa at hele Værket
var fuldendt 1805. Oversættelsen, som er udført i Edda-Versemaal,
har sine Mangler i Henseende til Nøjagtighed, men dens poetiske
Værd fandt almindelig Anerkjendelse saa vel blandt J. Th.s
Landsmænd strax, da de første Bøger fremkom, som senere, da rejsende
Englændere paa Island og R. Rask havde fremdraget den. Dette
Værk efterfulgtes af en Oversættelse af Klopstocks «Messias», som
han fuldførte ikke længe før sin Død, der indtraf 21. Okt. 1819.
Alder og Sygdom havde medtaget hans Ydre og Gigten gjort ham
halt, men sin Livlighed og sit gode Humør havde han bevaret.
Langt den største Del af hans Produktion er Oversættelser;
foruden det anførte kan nævnes Stykker af Pope («Essay on man»),
Gellert og adskillige danske Digtere. Han var utvivlsomt sin Tids
mest fremragende Digter paa Island, men først efter at en ny Tid
var brudt frem, udgaves hans samlede Digte («Ljóðabók» I-II)
1842-43. Forinden var fremkommet «Det tabte Paradis»
(«Paradísarmissir») 1828 og «Messias» 1838.

Ísl. Ljóðabók Jóns Thorlákssonar II, S. XVII ff.
Erslew, Forf. Lex.

Kr. Kaalund.



Thorláksson (Thorlacius), Thórður, 1637-97, Biskop, 
Broder til ovennævnte Gisli T., fødtes paa Holar 14. Avg. 1637. Efter at
være dimitteret fra den derværende Latinskole studerede han i 
Kjøbenhavn 1656-58, var fra 1660 i 3 Aar Rektor paa Holar, men
tilbragte derefter Aarene 1663-70 udenlands, med Undtagelse af
et kort Besøg paa Island 1668. Han studerede 1 1/2 Aar i
Wittenberg, hvor han 1666 forsvarede sin sammesteds udgivne
«Dissertatio chorographico-historica de Islandia», opholdt sig nogen Tid i
Paris og rejste over Nederlandene tilbage til Kjøbenhavn, hvor han
1667 blev Magister; han gjorde ligeledes en Udflugt til Norge for
at besøge Torfæus. 1669 fik han Løfte paa Skalholts Bispestol
efter Br. Sveinsson. Den paafølgende Vinter tilbragte han paa
Island, men rejste 1671 til Kjøbenhavn for at lade sig indvie; næste
Aar vendte han tilbage til Island, hvor han til sit Underhold nød
Indtægterne af et af de større Præstekald, men foreløbig tog
Ophold paa Holar. 1674 traadte Biskop B. Sveinsson tilbage, og
Th. Th. overtog nu Bispedømmet; han giftede sig s. A. med
Guðríður, Datter af Sysselmand Gísli Magnússon paa Hlíðarende, og
bosatte sig i Skalholt, hvor han levede sammen med sin Forgænger
til dennes Død det følgende Aar. -- Efter Broderen Gíslis Død
gjorde Th. Th. Krav paa Bogtrykkeriet paa Holar og fik 1685
kongl. Bekræftelse paa dettes Overtagelse, til Trods for at Biskop
Guðbr. Thórlaksson i sin Tid havde testamenteret det til
Domkirken paa Holar. Trykkenet førtes nu til Skalholt og blev af
Th. Th., som omfattede det med stor Interesse, meget forbedret,
hvorefter en livlig Udgivervirksomhed paafulgte, ikke alene som
tidligere med Hensyn til Opbyggelsesskrifter, men ogsaa
Sagalitteraturen begyndte man nu at fremdrage.

Ligesom sin Oldefader Biskop Gudbrand havde han et
udpræget mekanisk Talent og Anlæg for Astronomi, Mathematik og
Geografi. Hans «Dissertatio» er en for den Tid fortjenstlig
Islandsbeskrivelse, han forstod at tegne Kort, ogsaa Musikken dyrkede
han. Af Karakter var han derimod en Modsætning til Oldefaderen,
sindig og fredsommelig, langsom og saa utilbøjelig til legemlig
Bevægelse, at man mente, han herved skadede sit Helbred. Han
begyndte at lide af Skjørbug, og de sidste 7 Aar var han til Dels
ude af Stand til at besørge sine Forretninger. Han døde 16. Marts
1697.

F. Johannæus, Hist. eccles. Island. III, 664 ff. 
Th. Thoroddsen, Landfræðissaga Íslands II, 132 ff. 

Kr. Kaalund.



Thorlav, --1455, Biskop, var af norsk Herkomst og kom 
til at staa Erik af Pommern meget nær i dennes senere Tid. 
Kongen gjorde ham til Provst ved Apostelkirken i Bergen, og i
1434 forsøgte han endog at sætte ham paa Ærkebispestolen i
Upsala, til stor Vrede for Svenskerne, der holdt paa en indfødt. T.
var dog kun lige kommet til Upsala, da Engelbrecht
Engelbrechtssons Opstand tvang ham til at forlade Sverige. I de følgende Aar
brugtes T. af Kongen til Sendelser baade til Sverige og til Norge,
og under Eriks sidste Ophold i Danmark i Vinteren 1437-38 fik
Kongen sin Yndling indsat som Biskop i Viborg; sikkert meget
imod sin Vilje maatte Ærkebisp Hans Laxmand indvie ham, og
da han efter Eriks Fordrivelse gjorde Forsøg paa at faa en
Ombytning i Stand mellem T. og den danskfødte Biskop Jens af Oslo,
lykkedes det ikke. T. blev rolig siddende i Viborg og
gjennemførte her bl. a. en fuldstændig Omordning af Domkapitlet (1440);
han deltog ogsaa i Christoffer af Bajerns Tid med de andre Bisper
i adskillige Rigsmøder.

Da Christian I havde besteget Tronen, blev T. dog atter
knyttet til sit Fødeland. Han fulgte Kongen til hans Kroning i
Throndhjem 1450, og ved den Lejlighed opnaaede han den ledige
Bispestol i Bergen; Kongen viste ham tillige sin Gunst ved at
forlene ham med Hardanger Len. Faa Aar efter blev T. indviklet
i Stridighederne mellem Hanseaterne og den kongelige
Høvedsmand i Bergen Olaf Nielsen, og 1. Sept. 1455 bleve begge dræbte
af Tyskerne i Munkeliv Kloster, hvor de havde søgt Ly. Drabet
blev ikke forfulgt fra Regeringens eller Kirkens Side, men T.s
Frænder, nogle jyske Adelsmænd af Slægten Munk, fik til sidst
hans Drabsmænd aftvungne en Bod af 8000 Mark.

(Norsk) Hist. Tidsskr. 4. R. II, 70 ff.

Kr. Erslev.

<chapter name="
Thorleifsson, Björn, 1662-1710, Biskop">

Thorleifsson, Björn, 1662-1710, Biskop, er født paa Odde 
i det sydlige Island som Søn af Præsten Thorleifur Jónsson og
Sigríður Björnsdatter. Efter at være dimitteret fra Skalholt Skole
studerede han i Kjøbenhavn 1684-86 og blev dernæst Kapellan
hos Faderen med Løfte om at efterfølge denne i Kaldet, hvilket
han 1690 tiltraadte. 1689 ægtede han Thrúður, Datter af
Sysselmand Thorsteinn Thorleifsson. 1691 var han Kandidat til
Bispestolen paa Holar, naaede vel ikke denne, men indviedes under
sit Ophold i Kjøbenhavn, hvor han ogsaa erhvervede
Magistergraden, 1692 til Vicebiskop med Tilsagn om det første ledige
islandske Bispedømme og bistod i de følgende Aar Biskop Th.
Thorláksson i Skalholt under hans Svagelighed. Da Bispestolen 
paa Holar blev ledig 1697, tiltraadte han dette Embede. Det paa
Holar oprindelig hjemmehørende Bogtrykkeri, som Biskop Th.
Thorláksson havde ladet føre til Skalholt, kjøbte han tilbage af dennes
Søn og gjenaabnede dette paa Holar 1703.

B. Th. tilhørte selv en anset Slægt og havde gjort et rigt
Parti; han følte derfor Trang til at optræde som Stormand og førte
et bekosteligt Hus. Herved kom hans Formuesforhold i Uorden,
og dette gik ud ovevr Bispestolen og Skolen, da Tidsforholdene
vare vanskelige, og Uheld tilstødte. Ogsaa hjemsøgtes Stiftet under
ham af den Island hærgende Koppesygdom 1707-8, og talrige
Præster bortreves. Han døde 1710 efter nogle Aars Svagelighed.

F. Johannæus, Hist. eccles. Island. III, 739 ff.

Kr. Kaalund.



Thormøhlen, Jørgen, --1709, Handelsmand og Industridrivende, 
var formentlig en Nordtysker. Hans Fødselsaar maa
vistnok falde o. 1640, og før 1670 var han bosat i Bergen, hvor han
snart kom til at spille en betydelig Rolle. I 1676 staar han i 4.
Klasse ved Udredelsen af Krigsstyr. Allerede fra 1674 af opdyrkede
han fra Ødemark den efter ham opkaldte Ejendom Møhlenpris i
Byens Nærhed, hvor han 1682 indrettede Saltbrænderi og
Sæbe-sy deri, hvorpaa han 1684 (gjentaget 1689) erholdt Privilegium,
ligesom ogsaa paa Uldmanufaktur, Sejldugsvæveri, Spigerfabrik, Garveri,
Feldberederi og Krudtmølle. Der fandtes ogsaa Tranbrænderi og
Reberbane til Grønlandshandelens Fornødenhed. Da 16 eligerede
Mænd i 1680 udnævntes til at varetage Byens Anliggender, var
han en af disse, og 1684 gav han Stødet til Oprettelsen af en Børs
i Bergen, ligesom han ogsaa oftere gjorde forskjellige Forslag til
nyttige Foretagender. 1687 fik han Privilegium paa Reparation og
Opsætning af 83 Ringe for Skibsfarten sønden og norden for
Bergen, hvoraf han skulde oppebære en Afgift, der længe fulgte hans
Familie. 1689 fik han Privilegium paa Lilledals Kobberværk i
Friherskabet Rosendal i Søndhordland. Med det vestindiske
Kompagni sluttede han en Kontrakt om Handelen paa St. Thomas for
10 Aar, der konfirmeredes af Kongen 1690. Han havde i denne
Anledning Ret til at benytte det kongl. Segl med nogen
Modifikation, ligesom han i Forening med 2 andre Mænd var bemyndiget
til at udstede Pengeassignationer, men disse «Thormøhlenske
Pengesedler» tabte snart sin Værdi. 1691 fik han kongl. Konfirmation
paa en Kontrakt om Forpagtning af Bergens Accise i 3 Aar mod
en aarlig Afgift af 5510 Rdl. Om imidlertid alle disse Privilegier 
og Begunstigelser for den enkelte Mand i Virkeligheden vare til
Handelens og Industriens Fremme, er vistnok saare tvivlsomt. Ogsaa
i Grønlandshandelen tog han virksom Del og sendte derhos Skib
til Guineakysten. Under Besøget i Bergen 1685 besaa Kong
Christian V hans Anlæg og var hans Gjæst efter en meget festlig
Modtagelse. Ved Bergens forskjellige Ildebrande 1674, 1686 og 1702
brændte hans værdifulde Huse.

Medens T. i 1680- og 90-Aarene utvivlsomt var Bergens største
Forretningsmand og rigeste Indvaaner, begyndte hans Affærer
allerede mod Aarhundredets Slutning at gaa tilbage, og dette vedblev
i det nye Aarhundrede, saa at hans Bo ved hans Død viste sig
at være fallit, hvorved hans mange og store Foretagender for det
meste sank sammen. T., der havde Titelen Kommercedirektør og
Kommerceraad, afgik ved Døden i Bergen 1709 (begravet 6. Juli).
Hans Hustru, Gertrud Magers, en Datter af Brygger Henrik M.
(fra Bogense), døde sammesteds 1719 (begravet 22. Nov.).

Saml. t. d. norske Folks Sprog og Hist. III, 292 f. 
Norske Mag. III, 16 f.
Skrifter udg. af Bergens hist. Forening Nr. 8 (W. Meyer S. 13 ff.).

H. J. Huitfeldt-Kaas.



Thornam, August Wilhelm, 1813-80, Forfatter og Læge, 
var Søn af Kancelliraad, Bogholder ved Kjøbenhavns
Brandforsikringssocietet Peter Frederik T. (f. 1777 d. 1834) og Else Maria f.
Eysen (f. 1794 d. 1874) og fødtes 6. Maj 1813 i Kjøbenhavn, blev
1831 Student fra Borgerdydskolen i Kjøbenhavn, tog 1837 Examen
ved Kirurgisk Akademi og traadte i 1839 i Virksomhed som
Skibskirurg; i 1840 blev han Overskibskirurg paa Korvetten «Flora» og
næste Aar paa Linjeskibet «Christian VIII». S. A. blev han
Kompagnikirurg ved jyske Jægerkorps og i 1842 Underlæge ved
Livgarden til Fods, hvor han fra 1848-50 var karakt. Overlæge og i
1858 blev virkelig Overlæge. Under Krigen 1864 var han i denne
Egenskab arisat ved Ambulancerne og ved Lasarettet i Svendborg;
i 1867 udnævntes han til titulær Professor. 1872 fik han sin Afsked.
Ved Siden af sin Embedsvirksomhed havde han en ret udstrakt
Praxis som Huslæge. -- 2. Sept. 1843 ægtede han Mathilde
Cathinka Petit (f. 27. Nov. 1818 d. 4. Dec. 1901), en Søster til N. E.
C. P. (XIII, 73). Efter lange og tunge Lidelser døde han 4. April
1880.

T. har skrevet følgende novellistiske Arbejder: «Blade af en
Læges Dagbog, udg. af Th. Manro», I-II (1838-40), «Bivouakliv
i 1850) (1850), «Skitser fra Feltlivet» (1850; 2. Samling 1851); «For 
silde, en Hverdagshistorie» (1852; 2. Opl. 1853), «Onkel Niels» 
(1853), «Standskonflikter» (1854) og «Forspildt» (1858). Af
dramatiske Arbejder foreligge fra hans Haand følgende paa det kongl.
Theater opførte: «En Kurre paa Traaden», Lystspil i en Akt (1854),
«En ministeriel Embedsmand», Lystspil i 3 Akter (1858), «Paa
Vildspor», Lystspil i en Akt (1861), «En lille Intrige», Lystspil i
en Akt (1863), «En Omvej», Lystspil i en Akt (1864), «En Udvej»,
Lystspil i 2 Akter (1867), «Ægteskabspolitik», Lystspil i en Akt
(1869; opført paa Folketheatret 1878; trykt i det kongl. Theaters
Repertoire Nr. 196) og «En Fortid», Skuespil i 2 Akter (1872).
Paa Hoftheatret fik han opført «Paa Bjærget», Vaudeville i en
Akt med Sange af Ad. Recke (1855), og paa Folketheatret «Et
nyt Stykke», Lystspil i en Akt (1858). Alle de her anførte
Arbejder fremkom anonymt; de kjendetegnes ved en naturlig, livlig
Dialog, en tiltalende Jævnhed, legende, godmodig Satire, en noget
flygtig Karaktertegning og en ikke altid velmotiveret Handling. T.
har desuden forfattet en Del Artikler om medicinske Sager og flere
populære Lægebøger, af hvilke «Almindeligt Sundhedslexikon» (1856;
5. Opl. 1882) har faaet størst Udbredelse; desuden, har han til
Tidsskrifter, Almanakker og Aviser leveret Anmeldelser, novellistiske
Smaating, Biografier osv. Fra 1848-49 var han Medudgiver af
«Tidsskrift for populær Naturvidenskab».

Erslew, Forf. Lex. 
Overskou, Den danske Skueplads VI og VII. 
P. Hansen, Den danske Skueplads III, 217. 
Illustr. Tid. Nr. 1078. 

Nic. Bøgh.



Thornam, Johan Christian, f. 1822, Kobberstikker og 
naturhistorisk Tegner. Chr. T. er født 28. Jan. 1822 som yngre Broder
til ovennævnte Professor Aug. Wilh. T. Efter sit 14. Aar begyndte
han at tegne naturhistoriske Gjenstande, først for den senere
Professor i Botanik A. S. Ørsted. 1840 vandt han den Neuhausenske
Præmie for en Pennetegning. Deltog som Tegner i «Galatheas»
Jordomsejling 1845-47. Arbejdede senere som Tegner og
Kobberstikker for «Flora Danica» og for saa godt som alle botaniske og
zoologiske Videnskabsmænd og videnskabelige Tidsskrifter her i
Landet. Har udgivet nogle «Skitser» fra «Galatheas»
Jordomsejling (1852) og «Afbildninger til Brug ved Undervisningen i
Zoologi» (5 Hæfter, 1867). -- Gift 5. Maj 1852 med Augusta Georgia
Fritz, Datter af Justitsraad, Godsforvalter G. F.

Weilbach, Nyt Kunstnerlex.

Eug. Warming. 



Thornam, Ludovica Anine Vilhelmine Augusta, 1853-96, Malerinde. 
Hun var Datter af Overlærer Ludvig T. (f. 1819 d. 1879)
og Anine Charlotte Frederikke f. Norup (f. 1824 d. 1895) og født i
Horsens 30. Nov. 1853. Efter at have modtaget Vejledning i
Tegning og Maling af forskjellige og malet en Del Studier paa egen
Haand debuterede hun 1878 paa Charlottenborg med et Portræt; i
de følgende Aar udstillede hun Portrætter af den fra Krigen 1864
kjendte Kapitajn B. C. M. Aarøe, Musikdirektør Balduin Dahl og
adskillige private og vandt Anerkjendelse for Evne i Retning af
Karakteropfattelse og for vel udviklet Formsans; de faa
Genremalerier, hun lod fremkomme, vare ikke egnede til at vække varig
Interesse. 1887 rejste hun udenlands med offentlig Understøttelse
og studerede 3 Aar i Paris og Rom, hvor hun atter opholdt sig
1893-94. Mellem hendes senere Arbejder er Selvportrættet, 1890,
det værdifuldeste. Hun døde i Kjøbenhavn 27. Maj 1896. -- En
Søster til hende, Emmy Marie Caroline T., født i Horsens 10. Marts
1852, har fra 1882 udstillet en Række smagfuldt og omhyggelig
udførte Blomstermalerier samt et enkelt Landskab.

Weilbach, Nyt Kunstnerlex.

Sigurd Müller.



Thorning, Ove, 1725-1801, Præst, blev født 2. Juli 1725 paa 
Gjøl, hvor hans Fader, Provst Anders Pedersen T. (d. 1748), var
Sognepræst. Moderen hed Geske Cathrine f. Printzler (d. 1768).
Han blev Student fra Aalborg 1743 og fik Attestats 1748. I
Kjøbenhavn manuducerede han og var bekjendt som en duelig
Theolog, hvorfor der tildeltes ham rigelig akademisk Understøttelse, H.
Gram var ogsaa hans Velynder. Alligevel opnaaede han kun et
af de ringeste Præstekald i Landet, i det han 1750 blev Præst paa
Manø. Aaret efter ægtede han Formandens Datter, Christiane
Junghans. Da han 1754 lod en Prokurator fra Ribe prædike for
sig, fik han en Stræng Irettesættelse af Biskop H. A. Brorson. Det
blev ham derefter vanskeligt at opnaa Anbefaling til Forfremmelse,
og først efter 10 lange Aar forflyttedes han til Toftlund i det
tørninglenske. Fjærnt fra Bibliotheker og litterære Hjælpemidler
samlede han her sine Excerpter fra sin Kandidattid til en udførlig
«Bibel- og Kirkehistorie» (2 Dele, 1772), som han i en yderlig
krybende Tone dedicerede Grev O. Thott i Haab om hans
Protektion til Forflyttelse. Det blev let for Kritikken at finde Bogens
mangfoldige Svagheder og Smagløsheder (end ikke Holbergs
Kirkehistorie existerer for T.); men med al dens Pedanteri kunde den 
dog læses med Udbytte, og den afgav umiskjendeligt Vidnesbyrd
om Forfatterens Flid og ærlige Stræben. -- 1774 forflyttedes han
til Sevel ved Skive, hvor han forblev til sin Død, 5. Jan. 1801.
Han var saaledes Præst i over 50 Aar.

Rhode, Haderslev Amts Beskr. S. 486. 
Kirkehist. Saml. 3. R. VI, 240 ff.
R. Nielsen, Om Holbergs Kirkehistorie og Theologi S. 10 ff. 
Nyerup, Lit. Lex.

A. Jantzen.



Thoroddsen, Jón, 1819-68, Digter, er født 5. Okt. 1819 paa
Reykhólar i det vestlige Island, hvor hans Fader, Thórdur
Thóroddsson, som i sin Ungdom havde lært Bødkerhaandværket, boede;
hans Moder var Præstedatteren Thórey Gunnlaugsdatter. 2 Aar
gammel sattes han i Pleje paa en anden Gaard, hvor han forblev
til sit 11. Aar, og undervistes derefter hos forskjellige Mænd,
indtil han 1837 optoges i Skolen paa Bessastad, hvorfra han
dimitteredes 1840. Næste Aar sendtes han til Kjøbenhavn for at uddanne
sig som Jurist. Med Embedsstudierne gik det dog kun daarlig,
og hans Interesser droges i andre Retninger. Da den slesvigske
Krig udbrød 1848, besluttede Th. pludselig at gaa med som
frivillig og deltog i Slaget ved Slesvig, men afgik allerede samme
Efteraar fra Hæren og vendte tilbage til Kjøbenhavn. 1850 rejste
han hjem til Island, hvor han blev konstitueret som Sysselmand i
det ledige Bardastrand Syssel; for at sikre sig Stillingen gjenoptog
han 1853-54 Studierne i Kjøbenhavn, denne Gang med
dansk-juridisk Examen for Øje, og erholdt ogsaa, efter at have bestaaet
denne, kongelig Udnævnelse 1854. Kort efter ægtede han Kristin,
Datter af Administrator Thorvaldur Sigurðsson (Sivertsen) i Hrappsey,
boede først i Flatey, men flyttede 1865 til Hagi paa Bardastrand.
1861 forflyttedes han til Borgarfjord Syssel, flyttede 1862 til Leirá 
og døde her 8. Marts 1868.

Th., som lejlighedsvis havde vist Evne til Digtning, gav den
første Bebudelse af sine litterære Interesser ved 1848-49 sammen
med G. Brynjúlfsson (III, 190) at udgive et lille Aarsskrift,
«Norðurfari», 1850 var han Medudgiver af en Digtsamling, «Snót», som
1865 udkom paa ny, betydelig forøget; 1850 udkom tillige hans
mest bekjendte Arbejde, Fortællingen «Piltur og stúlka» (Yngling
og Pige), paa ny udgivet med et i Slutningen af Bogen indskudt
Tillæg 1867 og 1895 og desuden foreliggende i dansk, hollandsk
og tysk Oversættelse. Under sit senere Ophold paa Island deltog
han for kortere Tid i Redaktionen af Tidsskriftet «Gestur
Vestfirðingur» (1855) og Bladet «Íslendingur» (1864-65). Efter hans Død 
udkom hans samlede Digte («Kvæði») 1871 og en af ham efterladt
ufuldendt Fortælling, «Maður og kona» (Mand og Hustru), 1876.

Som Digter er Th. paavirket af J. Hallgrímsson (VI, 514) og
udmærker sig som denne ved Lethed i Formen; ligeledes er hos
Th. mange Digte Fædrelandssange eller naturskildrende. Men
navnlig besidder Th. Lune og satirisk Vid, og disse Egenskaber præge
hans ejendommeligste Digte. I sine Fortællinger har han skabt
den islandske Novelle; han forstaar paa en livlig og underholdende
Maade at skildre den islandske Befolkning i dens forskjellige
Afskygninger og kaste Lys over dens Tænkemaade, Levevis og
daglige Vandel. Særlig i hans første Fortælling faar man et meget
fornøjeligt Billede af saa vel Landbostanden og Livet paa Landet
som af Kjøbstadslivet og den studerende Ungdoms Liv i 1.
Halvdel af det 19. Aarhundrede. Hans senere Fortælling, som i Anlæg
ligner den første, har flere vellykkede Partier, men hvad der er
udarbejdet, staar dog som Helhed tilbage for den tidligere. I
Henseende til Forvikling og Handlingens Gang er Th.s Opfindsomhed
ikke stor, i sin Komik fristes han let til Overdrivelser, og drøje
Udtryk kunne løbe ham i Pennen; hans gode Egenskaber ere dog
langt de overvejende, og han hører til Islands mest læste Forfattere.

Uagtet Th. ingenlunde manglede Interesse for offentlige
Anliggender, havde han dog næppe synderlige Anlæg for
administrativ Embedsvirksomhed og var i sine senere Aar svækket; over for
Kritik og Meningsforskjellighed synes han at have været noget
utaalsom og pirrelig.

J. Thoroddsen, Maður og kona (Biografi). 
Poestion, Isländ. Dichter der Neuzeit S. 401 ff. 
O. Hansen, Nyislandsk Lyrik S. 52 ff. 
Erslew, Forf. Lex.

Kr. Kaalund.



Thoroddsen, Thorvaldur, f. 1855, Geolog og Geograf. 
Th. fødtes 6. Juni 1855 paa Flatey i Bredebugten og er Søn af
ovennævnte Digter Jón Th. Efter Faderens Død i 1868 kom han som
Plejesøn i Huset hos Bibliothekar Jón Árnason (I, 334) i
Reykjavik, fra hvis Latinskole han blev Student 1875. S. A. kom han
til Kjøbenhavn for at forberede sig til Magisterkonferens i
Naturhistorie med Zoologi som Hovedfag. Han nærede dog tillige stærk
Interesse for Geologien, der yderligere tog ham fangen, da han det
følgende Aar kom til at ledsage Johnstrup paa hans Rejse til
Island for at studere Askjas og Myvatns Vulkaner. Pekuniære
Forhold tillode imidlertid ikke Afslutning af Examensstudierne; et
Tilbud om Lærerplads ved Möðruvellir Realskole i Nordisland maatte 
modtages i 1880, og her virkede han da, indtil han 1885 blev
Adjunkt ved Reykjavik Latinskole, til hvilken han vedblivende var
knyttet indtil 1900, da han tog fast Ophold i Kjøbenhavn. I 1887
ægtede han Thóra Pjetursson, Datter af Biskop P. P. (XIII, 131).

Ved sin Rejse med Johnstrup var Th. bleven stærkt greben
af den storslaaede Natur i Islands øde Egne; allerede da fattede
han den, for en enkelt Mand næsten uoverkommelige, Plan at
udforske sin Fødeøs Natur, særlig i geologisk Henseende, og at
tilvejebringe et samlet geologisk Kort over Landet, der hidtil kun
havde været pletvis undersøgt. Ansættelsen i Möðruvellir gav ham
den forønskede Lejlighed til at begynde Arbejdet, der med kun
et Par Afbrydelser, frembragte ved Udenlandsrejser, fandt Sted i
Aarene 1881-98. Blandt de mange Vanskeligheder herved var
særlig Mangelen paa et overalt fyldestgjørende geografisk Grundlag
følelig, i det store Partier af Landet henlaa fuldstændig
uundersøgte. Th. bragtes herved til at udvide sin oprindelige Plan til
yderligere at omfatte den rent geografiske Undersøgelse af Øen og
Kortlægning af dens indre Højland, hvorved Arbejdet antog endnu
mægtigere Dimensioner.

Undersøgelserne paa Island foreligge nu i det store og hele
afsluttede og have i høj Grad udvidet vort Kjendskab til Øen. I
geografisk Henseende har Th. saaledes undersøgt og kortlagt store,
hidtil ukjendte Dele af Højlandet med de udstrakte, næsten
utilgængelige Lavaørkener, hvor næppe noget Menneske tidligere havde
sat sin Fod; Kilderne til de store Floder, hvis Udspring tidligere
vare hyllede i Mørke, har han paavist, og Snelinjens saa varierende
Højde, som hidtil var næsten ukjendt, har han maalt paa mange
Steder; Kjendskabet til de store Bræer har han udvidet i høj Grad
og paa historisk Baggrund studeret de periodiske Forandringer ved
et stort Antal af dem. I geologisk Henseende har Th. naaet sit
Maal at udgive et samlet geologisk Kort over Landet, et Arbejde,
der med Støtte af Carlsberg-Fondet er udgivet i 1901, og hvortil
Texten kan ventes at foreligge i en nær Fremtid.

Af specielle Undersøgelser skal her kun erindres om Th.s
Undersøgelser over Islands Tektonik og de islandske Vulkaner, til
hvilke Kjendskabet tidligere kun var ringe; ingen havde tidligere
beskrevet den ejendommelige, paa Island hyppigste Type,
Kuppelvulkanerne, og fuldstændig ny var hans Iagttagelse af
Spaltevulkanerne, hvor egentlige Kratre mangle, men hvor Lavaen træder
ud af en Spalte, der lader sig forfølge milevidt, en Type, der i 
Nutiden synes at være særlig for Island. Nævnes maa end videre
hans Bestemmelse af Basaltens Alder i Forhold til Palagonittuffen,
hans Paavisning af Sarntidigheden af de tidligere til flere forskjellige
Horisonter henregnede Surtarbrandlag, fra hvilke han har tilvejebragt
rige Samlinger af Planteforsteninger, og hans Undersøgelser over
Fortidens Jøkler og dertil knyttede Paavisning af de præglaciale
Lavastrømme samt hans Iagttagelser af Mærker efter isdæmmede Søer
og Havets i tidligere Tider langt højere Vandstand. I det hele har
Th. næppe ladet noget Punkt af Interesse være uden for
Undersøgelse, saaledes som det fremgaar af hans talrige Publikationer,
paa hvilke det dog er ugjørligt her at gaa nærmere ind, i det
deres Tal paa dette Tidspunkt naar langt over 200-, en stor Del af
dem har set Lyset i «Petermanns Mittheilungen», en stor Del i
det danske «Geografisk Tidsskrift» samt i forskjellige svenske, tyske
og engelske Tidsskrifter. Udførlige Arbejder ere tillige udkomne
paa Islandsk, særlig i «Andvari». Som Arbejder af særlig Art maa
her foruden Lærebogsarbejder paa Islandsk nævnes den omfattende
«Landfræðissaga Íslands» (1892 ff.), der, med kulturhistorisk Baggrund,
giver en Oversigt over Kjendskabet, især det geografisk-naturvidenskabelige, 
til Island fra Oldtiden op til vore Dage; de første 2
Dele heraf ere udkomne i tysk Oversættelse, «Geschichte der
isländischen Geographie».

Th.s udmærkede Forskningsarbejder have inden for den
videnskabelige Verden bragt ham adskillig Anerkjendelse. Royal geogr.
society i Londons Præmie, Cuthbert Peek grant, har han saaledes
modtaget samt Guldmedailler fra Videnskabernes Selskab i
Kjøbenhavn og Stockholm, det danske geografiske Selskab og det
geografiske Selskab i Paris (la Roquette-Medaillen). Han er Æresmedlem
og korresponderende Medlem af en Række inden- og udenlandske
videnskabelige og litterære Selskaber. I 1894 blev
Æresdoktorgraden ved Kjøbenhavns Universitet tildelt ham, og i 1902
udnævntes han til Professor.

Universitetsprogr. til Reformationsfesten 1894. 
Geogr. Tidsskr. XIV.
Geographical Journal (London) 1899.

V. Hintze.

 1811-83, Bibliothekar, Runeforsker og Historiker">

Thorsen, Peder Goth, 1811-83, Bibliothekar, Runeforsker 
og Historiker, fødtes 7. Avg. 1811 i Varde, hvor Faderen, Thor T.,
gift med Cathrine Elisabeth f. Goth, var Borger; Slægten var fra
gammel Tid hjemmehørende i denne By og dens Omegn. Allerede 
fra Ungdommen af var der et vist stille, vesterjysk Præg over 
T., ligesom han tidlig paa en egen andagtsfuld Maade var optaget
af Minderne fra Landets Fortid. Han skildrer selv, hvilket
mægtigt Indtryk Synet af det ærværdige Ribe og især vor Frue paa
Bjærget gjorde paa ham, da han, 15 Aar gammel, blev sat i denne
Bys Latinskole; han var hidtil bleven privat undervist. Han
gjorde ogsaa her det første Bekjendtskab med Islandsk, og efter
at han 1828 var bleven Student, fortsatte han disse sproglige og
litteraturhistoriske Studier; han hørte Forelæsninger af Rask,
samtidig med at han læste til theologisk Embedsexamen. Denne tog
han 1832, og Aaret efter udnævntes han til 2. Underbibliothekar
ved Universitetsbibliotheket, 1839 til 1., 1848 til Bibliothekar, hvilken
Stilling han beklædte indtil 1. Jan. 1880, da han paa Grund ar
Svagelighed efter Ansøgning fik Afsked. S. A. udnævntes han, der
siden 1853 havde haft Titel af Professor, til Etatsraad. Han døde
6. Maj 1883.

Det lange Tidsrum, hvori T. forestod Bibliotheket, var
betydningsfuldt for dette. Lokalet paa Trinitatis Kirkes Loft var alt for
lille og ubekvemt, og efter at Planerne om et Bibliptheks
Opførelse vare blevne godkjendte og Herholdts smukke Bygning rejst,
kunde Indflytningen finde Sted 1861. Flere specielle Bogsamlinger
bleve efterhaanden forenede med Bibliotheket, saaledes
Kommunitetets (1852), Pastoralseminariets (1856), Polyteknisk Læreanstalts
(1862), endelig det vigtige Classenske Bibliothek (1867). Et nyt
Reglement for Benyttelsen, hvorved ikke alene Akademikere, men
alle, der søge Kundskab, fik Adgang, blev givet, og mod
Slutningen af hans Embedstid blev et nyt alfabetisk Katalog
paabegyndt. Selv om disse Planer delvis bares frem af andre, og
Flytningen næsten skræmmede den ængstelige T., var hans Styrelse
fortjenstlig ved den Imødekommenhed, han viste over for
Publikum, og ved hans udmærkede Valg af underordnede Embedsmænd,
Her bør ogsaa nævnes den hjælpende og vejledende Maade,
hvorpaa han kom mange yngre Forskere i Møde under deres Studier,
hvorom der foreligger varme Udtalelser af O. Nielsen, A. D.
Jørgensen og Johs. Steenstrup.

T.s Navn som Videnskabsmand er særlig knyttet til 2 Arter
Minder fra vor Fortid, Provinslovene og Runestenene. T. havde
været Medstifter af det nordiske Litteratursamfund (1847), og han
udgav for dette «Valdemars sjællandske Lov», «Eriks sjællandske
Lov» og «Skaanske Lov» (1852-53); end videre udgav han paa
det slesvigske Ministeriums Foranstaltning «Valdemar II's jyske Lov» 
(l853) og «De med Jyske Lov beslægtede Stadsretter» (1855). Disse
Udgaver have deres Fortjeneste ved nøjagtig at gjengive det
formentlig ældste og bedste Haandskrift; der er, naar Schlyters
Udgave af Skaanske Lov undtages, ikke senere udkommet nogen bedre
Udgave af disse Love, selv om de kun lidt svare til, hvad
Videnskaben nu fordrer af en Lovudgave. I Fortalerne til disse Bøger
gav T. mange værdifulde Oplysninger om historiske og
litteraturhistoriske Forhold.

Faa en Tid, da der ellers vistes ringe Forstaaelse af
Runemindesmærkernes Betydning, var T. ivrig for at holde Bog over
dem og opsøge dem, hvor de fandtes; han slog til Lyd for en
bedre Bevaring af dem og skrev ogsaa enkelte Afhandlinger om
dem. Sit store Livsmaal; at faa samtlige Runestene afbildede og
udgivne, naaede han dog ikke. Først midt under Krigen 1864
kunde han offentliggjøre 1. Afdeling af «De danske
Runemindesmærker», som omhandler de slesvigske Runestene. Det var et
fortjenstfuldt Værk, selv om mange sproglige Forklaringer ikke vare
tilfredsstillende. Ved sine gode Afbildninger var det lærerigt for
Runestudiet, og det indeholdt historiske Undersøgelser af
Betydning (saaledes om Svend Tveskjæg og hans Tid). Men 
synderlig videre naaede T. ikke, den anden Afdeling «Jyllands 
Runemindesmærker tillige med Meddelelser om alle Øernes» indeholdt 
foruden Afbildninger kun en kortfattet Text. Derimod vandt
T. megen Anerkjendelse ved sin fotolithografiske Udgave af «Codex
runicus» (1877) og det som Tillæg dertil trykte Arbejde: «Om
Runernes Brug til Skrift uden for det monumentale» (1877).

Fra 1866-82 var T. Forstander for «Danske Selskab for
Fædrelandets Historie og Sprog» (han var bleven optaget til Medlem
1852), og dette Tidsrum af Selskabets Historie var karakteristisk
ved, at Selskabet ved Siden af Fortsættelsen af «Danske Magasin»
efter T.s Initiativ lagde Vægt paa at udgive bevarede Brevsamlinger
fra Middelalderen, saaledes «Ribe Oldemoder» (udg. ved O. Nielsen
1869), hvor det rigtige Princip anvendtes at trykke Optegnelserne af
de enkelte Hænder med forskjellig Sats, «Dueholms Diplomatarium»
(ved O. Nielsen, med en Forerindring af T., 1872), «Diplomatarium
Vibergense» (ved Heise, 1879), ligesom en Række Skrifter fra
Reformationstiden. T. lod ogsaa A. Sunesens «Hexaëmeron» trykke,
men denne Udgave udkom aldrig. Det Initiativ, som T.s
videnskabelige Interesse, store Fædrelandskjærlighed og livlige Varme
indgave ham, blev saaledes jævnlig lammet ved Ubeslutsomhed og
ved Mangel paa spændstig Kraft, hvilket til Dels skyldtes legemlig 
Svaghed. -- Han var 1863 bleven optaget til Medlem af
Videnskabernes Selskab og var Medlem af dets Regestakommission. Ved
Universitetets Jubelfest 1879 blev T. kreeret til Æresdoktor i det
filosofiske Fakultet. -- Han ægtede 19. Avg. 1848 Anne Caroline
Debell (f. 1814), Datter af Borger i Varde Jens D.; hun døde 18.
Dec. 1894 i Varde. Ægteskabet var barnløst.

Erslew, Forf. Lex. 
Levnedsbeskrivelser af de ved Kbhvns Universitets Firehundredaarsfest promov. Doktorer. Illustr. Tid. 1882, Nr. 1235. 
Steenstrup, Historieskrivningen i Danm. i det 19. Aarh. 
Kirkehist. Saml. 4. R. VI, 596 f.

Johannes C. H. R. Steenstrup.



Thorsen, Peder Kristian, f. 1851, Sprogmand. Han er Søn 
af Husmand i Sejrby Jens Peder T. (f. 1830) og Dorthe Cathrine
Christiansdatter f. Friis (f. 1822 d. 1862) og er født paa Sejrø 28.
Okt. 1851. Efter at have forsøgt sig som Møllersvend og Sømand
kom T. 1872 paa Gjedved Seminarium, hvor han 1875 tog
Skolelærerexamen; blev saa Privatlærer i Estvad Sogn ved Skive og 1877
Andenlærer i Pedersker paa Bornholm. I Høstferierne fik han
Adgang til Kursus i Oldnordisk i Kjøbenhavn; opgav Skolen 1881,
blev Student 1883 og tog 1890 Magisterkonferens i nordisk Sprog
og Litteratur. 1887-92 havde han Bolig paa Valkendorfs
Kollegium; var i nogle Aar Lærer i Oldnordisk ved Statens
Feriekursus; har nydt Understøttelse til Studierejser i Danmark og
Sønderjylland.

Allerede T.s folkelige Afbyrd og hans Stilling som Lærer i 2
vidt adskilte Bygder gave ham gode Forudsætninger for en levende
Tilegnelse af vore Almuesmaal, hvis Skildring i deres Forhold til
Oldsproget og Bogmaalet da ogsaa danner Grundkjærnen i hans
Bogavl. Hans lødige «Bidrag til nørrejysk Lydlære» udkom 1886.
Et Førstehaandsarbejde i strængeste Forstand er «Sprogarten paa
Sejrø» (1894). Værdifulde Oplysninger om Sønderjysk meddelte
han i «Haandbog i det nordslesvigske Spørgsmaals Historie» (1901),
i «Dania» I og i «6. nord. filologmötets förhandl.» (1902). Dertil
kommer Afhandlinger om forskjellige Æmner fra Skriftsproget og
Sprogarterne, f. Ex. i det filolog.-histor. Samfunds «Opuscula» (1887)
og i Festskriftet til V. Thomsen (1894). Den rastløse Flid,
hvormed T. har samlet sit Stof, og den Omhu, hvormed han lægger
det til rette for Læseren, gjøre altid Indtryk af sagkyndig
Vederhæftighed, selv om man maaske undertiden har et fra hans
afvigende Syn paa Enkeltheder.

F. Dyrlund. 



Thorsen, Alfred Balduin, f. 1828, Forfatter, er Søn af 
Amtsfuldmægtig, Forligelseskommissær Niels Henrik T. (f. 10. Marts 1790
d. 13. Sept. 1859) og Evensine Margrethe f. Strøm (f. 29. Marts 1796
d. 24. Sept. 1875). 17. Marts 1828 fødtes han i Viborg og blev i
1845 Student der fra. I 1851 fik han Universitetets Accessit for
en Afhandling over Prisopgaven i Æsthetik om «nordisk Kunst».
I 1885 fik han anden Gang Accessit, for en Fremstilling og
Vurdering af Nyttemoralen (Utilitarianismen). Med denne Afhandling
som Fundament udgav han i 1888 «Om Velfærdsmoral og
Determinisme i Anledning af Professor Høffdings Ethik». I 1865 ønskede
han at tage Magisterkonferens i Kunsthistorie, men hans skriftlige
Besvarelse af den store Opgave fandtes ikke tilfredsstillende. T.
udgav den da og forsøgte et Forsvar over for de af Høyen, den
ene af Censorerne, fremsatte Anker. I 1857 blev han ansat som
Bibliothekar ved Rigsdagens Bibliothek, hvorfra han ved denne
Pladses foreløbige Inddragelse i 1872 afskedigedes.

Adskillige Rejser rundt i Udlandet har han i Aarenes Løb
foretaget sig, bl. a. for at indhente Oplysninger om det Apparat,
hvormed parlamentariske Forsamlinger ere udstyrede og arbejde i
de Lande, der i saa Henseende kunne stilles sammen med
Danmark. Resultatet af disse Undersøgelser er hans Skrift «Et Besøg
ved nogle fremmede Repræsehtativforsamlinger» (1862). Han har
end videre udgivet «Den reflexionssyges Breve» (1856), «Elskerens
Dagbog» (1856), «Historien om Kæmpefrøkenen og Grevedværgen»
(1857), «En Folkekomedie og et Drama» (1858), «Rimelige og
urimelige Vers» (1860, under Forfattermærket «Victor Adolph»),
«Hønsefamiliens Glæder og Sorger eller Hanefatters Bedrifter» (1862),
«Skæbner og Viljer, Fortællinger fra Slesvig» (1881), «Rivaler» (1882),
«Den forlorne Søn» (1883), «Fra Forlovelsestiden» (1884), «Uden
Ansvar« (1886), «Gjennem Ilden, Fortællinger fra Slesvig» (1887),
«Bag Disken eller Jens Peters Historie» (1889), «I Villakvarteret»
(1891), «Hanefatters Bedrifter og andre smaa Arbejder» (1894).
Desuden har han forfattet forskjellige mythologiske, politiske, kunst- og
litterærhistoriske Afhandlinger, været Medarbejder af
«Avertissementstidende», «Kjøbenhavnsposten» og «Nord og Syd», som han
en Tid var Medredaktør af, og skrevet talrige Artikler til andre
danske og norske Blade. Han var Redaktør af «Anonym
Nytaarsgave» for 1853 og 54, var end videre Udgiver og Redaktør af
«Vægteren» (1858), hvori alt er af ham selv, og «Tvangfri Blade»
(1879-80), i hvilke han bl. a. henledte Opmærksomheden paa, 
hvad der kunde ventes, efter at Preussen havde erklæret ikke at
ville opfylde § 5 i Prager-Freden, og hvilke Forholdsregler den nye
Situation krævede i Nordslesvig. I 1903 udgav han: «Nordslesvig
og Nutidens nationale Kulturopgave». Han har i det hele vist
stor Interesse for og Kjærlighed til Sønderjylland og har nøje
Kjendskab til Forholdene der.

T. er en original Skribent, der altid har været sig selv og
aldrig har kunnet indordne sig under Klikker eller Døgnsmag. Han
har en moden Reflexion, psykologisk Blik, og en fin 
Iagttagelsesevne over for Hverdagslivets Begivenheder. Virkelighedssans, 
Naturlighed, Sandhedskjærlighed, Lune og Ironi præge hans
Skildringer, der røbe en retskaffen, strængt sædelig Livsanskuelse og
en fin Dannelse. Medens han saa fortæller ganske jævnt og lidt
tungt, tegner han sine Karakterer skarpt og sikkert, men han
udmærker sig ikke ved stor Aandfuldhed eller rig Inspiration. Hans
æsthetiske Forfatterskab pegede ved sin Fremkomst mod noget nyt
i Retning af det realistiske og psykologiske.

Erslew, Forf. Lex. 
A. B. Thorsen, Hanefatters Bedrifter og andre smaa Arbejder, Fortalen. 

Nic. Bøgh.



Thorsteinson, Bjarni, 1781-1876, Amtmand, Søn af Bonden 
Thorsteinn Steingrímsson og Sysselmandsdatteren Guðríður
Bjarnadatter, fødtes 31. Marts 1781 paa Gaarden Sauðhúsnes i Vester
Skaftafells Syssel paa Island. Han dimitteredes fra Reykjavik Skole
1800, men kom først 1804 til Kjøbenhavns Universitet, hvor han
1807 blev juridisk Kandidat, og s. A. ansattes han i
Rentekammeret. Her forfremmedes han 1811 til Fuldmægtig og var 1816
Sekretær i en Kommission angaaende Handelsforholdene paa Island.
1820 udnævntes han til Assessor i den islandske Landsoverret, men
kom ikke til at tiltræde dette Embede, da han 1821 beskikkedes
til Amtmand over Islands Vestamt. Han rejste nu til Island og
bosatte sig i Fiskerlejet Arnarstapi (Stappen) i Snefjældsnæs Syssel.
1849 maatte han paa Grund af svækket Syn tage sin Afsked og
blev snart fuldstændig blind. 1854 flyttede han til Reykjavik, hvor
han, 95 Aar gammel, døde 1876. Han havde 1821 ægtet Biskop
H. Finsens (V, 158) Datter Thórunn.

Th., som 1843 var bleven udnævnt til Konferensraad, nød
megen Anseelse hos Regeringen, saaledes som det ogsaa paa andre
Maader viste sig. 1823-24 var han konstit. Stiftamtmand, 1839
og 1841 Medlem af den til Raadslagning om Islands almindelige 
Anliggender udnævnte Forsamling af Embedsmænd, 1845
kongevalgt Medlem af Altinget og Tingets Formand. Ligeledes havde
han flere Gange Tilbud om Ansættelse i Danmark. Under sit
Ophold i Danmark skal han have haft Tilbud om en Stilling ved
Christiania Universitet. Han var et klart Hoved og en livlig Natur,
ikke blot en dygtig og samvittighedsfuld Embedsmand, men tillige
i Besiddelse af alsidig Dannelse og aandelige Interesser. Skjønt i
sin Livsanskuelse frisindet, saa han dog med Betænkelighed paa
Tidens politiske Rørelser. Han var en fortrolig Ven af R. Rask,
hvorom deres bevarede Brevvexling vidner, og i Forbindelse med
ham en af det islandske litterære Selskabs Stiftere 1816. En af
ham meddelt biografisk Skildring af Rask findes aftrykt i «Dania»
IV (1897), hvormed kan sammenholdes de i «Tlmarit» IX (1888)
meddelte Uddrag af hans Brevvexling med Rask. Hans
Forfattervirksomhed er i øvrigt ikke stor. Mærkes kan en af ham 1819
udgiven fortjenstlig Vejledning om Islands offentlige Afgifters
Beskaffenhed; i en mindre Piece («Om Islands Folkemængde og
økonom. Tilstand », 1834) og i danske Tidsskrifter findes Oplysninger
om islandske og færøiske Forhold; i det islandske Tidsskrift
«Sagnablöd» (1818) har han sammen med A. Helgason givet en Udsigt
over Begivenhederne paa Island 1805-18; desuden har han skrevet
Fortalerne til flere af det islandske litterære Selskabs Udgaver. En
af ham efterladt Selvbiografi (til 1844) er hidtil ikke udgivet.
Oplysende for hans politiske Standpunkt er et i «Tímarit» X aftrykt
Brev til ham fra B. Einarsson.

Erslew, Forf. Lex. 
Thjóðólfur 17. Nov. 1876. 
Tímarit III (1882), S. 214 f.
Sunnanfari 1895.

Kr. Kaalund.



Thorsteinsson, Jón, -1627, Præst, er Søn af Bonden 
Thorsteinn Sighvatsson paa Höfn i Borgarfjord i Island og
Præstedatteren Ásta Eiríksdatter. Han blev 1598 Præst til Husafell, fik 1601
Kaldet Torfastaðir og 1612 Kirkjubær paa Vestmanøerne. Da den
eneste beboede Ø blandt disse 18. Juli 1627 blev udplyndret af 3
algierske Sørøverskibe, dræbtes J. Th. Han, som med Familie
havde søgt Tilflugt i en Hule, røbedes af en islandsk Forræder,
og Præsten gik da uforfærdet Døden i Møde, medens hans Hustru
og Børn med største Delen af Øens Befolkning bortførtes i Slaveri.
Hans sørgelige Skæbne og værdige Hengivelse skaffede ham, der
tillige var bekjendt som Salmedigter, Tilnavnet «Martyr», og
navnlig hans «Genesis-Salmer», en rimet Gjengivelse af 1. Mosebog, 
bleve paa Island i lange Tider en yndet Læsning og ere udgivne
gjentagne Gange. Desuden har han oversat Davids Salmer paa
islandske Vers.

F. Johannæus, Hist. eccles. Island. III, 197 f.

Kr. Kaalund.



Thorsteinsson (Thorstensen), Jón, 1794-1855, Læge, 
er født paa Gaarden Kúfustaðir i det nordlige Island 7. Juni 1794 som Søn
af Bønderfolkene Thorsteinn Steindórsson og Margrét Jónsdatter.
Han dimitteredes fra Bessastad Skole 1815, bestod medicinsk
Embedsexamen ved Kjøbenhavns Universitet 1819, blev s. A. udnævnt
til Landfysikus paa Island og tiltraadte det følgende Aar Embedet
med Bolig først i Nes ved Reykjavik, men fra 1833 i selve denne
By. 1821 ægtede han Elín, Datter af Amtmand Stefán Stephensen
(XVI, 416). Han døde pludselig 15. Febr. 1855. Han var 1842
bleven udnævnt til Justitsraad og havde 1847 fra Marburg
Universitet erholdt den filosofiske Doktorgrad. -- Th., som roses for Iver
og Samvittighedsfuldhed i sit Kald, og som var en statelig og
personlig elskværdig Mand, syslede tillige med Naturvidenskaberne,
navnlig Meteorologi, og indsendte til det kongl. danske
Videnskabernes Selskab meteorologiske Observationer for Aarene 1823-37, 
hvilke ere udgivne i Selskabets «Collectanea meteorologica»
1839. Tillige stod han i Forbindelse med adskillige udenlandske
Selskaber og lærde, hvem han tilsendte Meddelelser. Paa Islandsk
har han udgivet forskjellige populære Vejledninger angaaende
Sygdomsbehandling og lignende.

Erslew, Forf. Lex.
Útfararminning J. Th. (1856).

Kr. Kaalund.



Thorsteinsson, Steingrímur, f. 1831, Digter. Han er Søn 
af ovennævnte Amtmand Bjarni T. og født paa Arnarstapi 19. Maj
1831. Han gjennemgik Reykjavik lærde Skole 1846-51 og
studerede derefter klassisk Filologi ved Kjøbenhavns Universitet, hvor
han 1863 bestod filologisk-historisk Skoleembedsexamen. Han
forblev de følgende Aar i Kjøbenhavn, sysselsat med Undervisning og
skjønlitterært Arbejde, fra 1868 tillige som Arnamagnæansk
Stipendiar, indtil han 1872 konstitueredes som Lærer ved Reykjavik
Latinskole, hvor han fik fast Ansættelse 1874 og 1895 udnævntes til
Overlærer. Han ægtede 1. (1858) Lydia Ethelinde Wilstrup (d. 1882)
og 2. (1890) Birgitta Guðríður Eiríksdatter.

T. er som Digter udpræget Lyriker, en idealistisk Romantiker,
hvem Hverdagslivets Realisme ligger fjærnt. Han forbinder stor 
Formsans med stærk Følelse, ofte farvet af sentimentalt Vemod.
Et fyldigt Indtryk af hans Digtning give hans 1893 i 2. Udgave
udkomne Digte («Ljóðmæli»). Foruden i Fædrelandssange, baarne
af Haabet om Folkets Gjenoprejsning, giver hans Kjærlighed til
Fødelandet sig Udtryk i udførlige naturbeskrivende Digte, hvori
paa en ejendommelig Maade Skildringen af en enkelt Egns
Naturskjønhed er forbunden med en Gj en fortælling af gribende Optrin
fra Islands Fortid; andre Digte give smukke Sommeridyller. Hans
erotiske Digte vise Elskoven i dens mest ætheriske Form; atter
andre Digte vidne om, at Livets Alvor har grebet ham, og at han
har syslet med de store Spørgsmaal. Ved Siden heraf har han
Evne til at forme et Epigram.

Foruden ved original Digtning har T. indlagt sig Fortjeneste
ved smagfuld Gjengivelse af udenlandsk Litteratur, særlig tyske og
engelske Digtere. I Forening med M. Jochumsson har han 1877
udgivet en Samling oversatte Digte, «Svanhvít»; særskilt udkomne
ere bl. a. Tegners «Axel» 1857 og Shakspeares «Kong Lear» 1878,
end videre findes i Aarsskrifterne «Ný sumargjöf» 1859-62, 1865
og «Iðunn» I-VII (1884-89) herhen hørende Bidrag. Ogsaa en
1858-66 udkommen islandsk Oversættelse af «1001 Nat» skyldes
ham. Af forskjellige af ham udgivne Skolebøger kan fremhæves
en dansk Læsebog («Dönsk Lestrarbók») med islandsk Ordsamling
og en i Forbindelse med Kr. Arentzen (I, 329) udgiven «Nordisk
Mythologi efter Kilderne» (1859). -- Et fortroligt Venskab knyttede
ham til Forfatteren Rudolf Schmidt (XV, 226).

Erslew, Forf. Lex. 
Husvennen XIX (1892), S. 394. 
O. Hansen, Nyislandsk Lyrik S. 116 ff. 
Eimreiðin I (1895), S. 113 ff. 
Poestion, Isländ. Dichter der Neuzeit S. 440 ff. 

Kr. Kaalund.



Thorstensen, David, d. 1302, s. Hack (VI, 441).



Thorstensen, Peder, --o.1175, Høvding, var beslægtet med 
Skjalm Hvide (VIII, 194) og gift med dennes Datter Cæcilie. Han
var Herre til Borg, der efter ham kaldes Pedersborg, en
Oldtidsfæstning ved en Vig af Sorø Sø; her byggede han et Stentaarn,
vistnok ogsaa Pedersborg Kirke, som endnu staar paa Borgbakken.
I Tronkampenes Tid var P. T. Svend Grades fortrolige Raadgiver;
Svends Sejer over Friserne, der havde sluttet sig til Knud
Magnussen, skyldtes særlig P. T.s Kløgt (1151). Under den
begyndende Kamp med Valdemar og Knud fulgte Svend dog ikke P. T.s
Raad og kom endog med voldsomme Udfald mod sin tro 
Tilhænger. «Jeg har altid baaret mit Skjold for dig», svarede P. T.,
«men jeg er bange for, at du snart faar alle dine Skjolde nødig.»
Skjønt P. T. var knyttet til Valdemar, i det han var Fosterfader
for hans Frillesøn Christoffer (for hvem han ogsaa senere var
Læremester), stod han dog rede til at forsvare Svends Sag, da denne
selv var flygtet af Landet (1154). Da han imidlertid snart saa det
haabløse ved Kampen mod Valdemar og Knud, lod han Svends
Hær opløse sig, og fra nu af stod han paa Valdemars Side og
blev en af hans mest betroede Mænd. Særlig udmærkede han sig
paa Vendertogene. Sammen med Absalon og Esbern Snare
raadede han Valdemar til mindre og hurtigere Togter mod Venderne;
under det første Tog satte han Mod i Kongen og fik ham fra at
opgive Krigsfærden, men da Danskerne kom i Knibe, fik han imod
Absalons dristige Plan sat igjennem, at man i Tide vendte hjem
(1159). Endnu i 1171 var han med paa Hærtog og var blandt de
modige Mænd, som vilde blive hos Absalon paa Udliggerflaaden
ved Rygen. Han var nu en gammel Mand, og ret længe efter
den Tid har han næppe levet. -- Cæcilie skjænkede Sorø Kloster
2 Bol i Førslev; P. T. modsatte sig, at hun bortgav mere, men
selv vandt han sig dog ogsaa Plads blandt Klosterets Velgjørere.
Deres Datter Ingerd blev i sit Ægteskab med Vagn Moder til 2
Aarhusbisper og Stammoder til mange ansete Mænd og Kvinder.

Saxo, ed. Müller. 
Sorø Akademis Indbydelsesskr. 1900. 

Hans Olrik.



Thorstensen, Thrugot, --1280, Ærkebiskop, 
skal have hørt til den gamle og ansete Slægt Hack. I Marts 1256 finde vi
Lundekanniken T. T. i Nyborg. Her havde paa samme Tid Ærkebiskop
Jacob Erlandsen, efter at have sluttet Kirkemødet i Vejle, indfundet
sig og deltog i et af Christoffer I sammenkaldt Danehof. Hvad
der forefaldt mellem Kongen og Jacob Erlandsen paa Mødet her
i Nyborg og paa andre Møder i Løbet af 1256 og det følgende
Aar, var T. T. Vidne til og sammen med ham 2 andre
Medlemmmer af Kapitlet i Lund, Provst Sasser og Kanniken Johannes
Dros (IV, 358). Formodentlig er det da disse 3, der ere Forfatterne 
til en kirkevenlig Fremstilling af Konge- og Ærkebispestridens
Oprindelse, som hører til den under Benævnelsen «Processus litis
inter Christophorum I et Jacobum Erlandi» bevarede Samling
Aktstykker og Breve («Script. rer. Dan.» V). 1276 blev Kanniken T. T.
valgt til Ærkebiskop efter Erland Erlandsen. Efter Valget begav han
sig til Rom. Dette er senere hen blevet lagt ham til Last, men 
rigtignok uden Grund. I Rom bekræftedes hans Valg af Paven, som
derefter viede ham (27. Dec. 1276), tildelte ham Palliet og 13. Jan.
1277 ved et Brev anbefalede ham til Kong Erik. I samme Brev
faad Paven tillige Kongen om at tilbagegive Ærkebispen det
Lundekirken tilhørende Gods, som Kongens Fogeder eller andre hans
undergivne uden Hjemmel sade inde med. Da denne Sag ikke
siden efter bragtes paa Bane, er den sikkert bleven ordnet til
Pavens og T. T.s Tilfredshed. T. T., som var den første lundske
Ærkebisp, der blev viet i Rom, vendte tilbage til Lund inden 29.
Juni 1277, paa hvilken Dag han læste sin første Messe. Han døde
2. Maj 1280.

C. Weeke.



Thorsøe, Alexander Georg, f. 1840, historisk Forfatter. 
T. er Søn af kongl. Skovfoged Jørgen Mathias T. (f. 1795 d. 1846) og
Louise Elisabeth f. Grønholt (f. 1808 d. 1879) og fødtes 17. Marts
1840 i Hejls i det daværende Haderslev Amt. Efter Faderens Død 
flyttede han med Moderen til Kjøbenhavn, og efter Skolegang i
forskjellige kjøbenhavnske Skoler og paa Herlufsholm dimitteredes
han 1860 privat til Universitetet og kastede sig derefter væsentlig
over historiske Studier. 1862 vandt han Universitetets Guldmedaille
for en Afhandling om Grækernes borgerlige og kirkelige Forfatning
under det tyrkiske Regimente indtil det 18. Aarhundredes
Begyndelse, og 2 Aar senere tog han Magisterkonferens i Historie. Han
levede i disse og de følgende Aar væsentlig af Undervisning og
forberedte sig imidlertid ved flittige Studier til at optræde som
historisk Forfatter. 1868 udgav han et lille Skrift om «Kong Frede
rik V's Ungdom og Tronbestigelse» og 1873 «Danmarks
Hædersdage», en populær Fremstilling af det danske Folks Historie fra
1800-14. 1876 erhvervede han den filosofiske Doktorgrad ved en
kritisk Afhandling om Geijers Værk «Menniskans historia». Størst
Betydning i T.s Forfatterskab fik dog de 2 omfangsrige Værker
«Den danske Stats Historie fra 1814-48» (1877-78) og «Kong
Frederik VII's Regering» (1884-89). Han har her, navnlig fra
Udenrigsministeriets Arkiv, fremdraget et stort, hidtil ubenyttet
Materiale og behandlet det med megen Samvittighedsfuldhed og nøje
Kjendskab til Æmnet. Det er T., som har Æren af at have ydet
den første paa Kildestudium støttede udførlige Bearbejdelse af
Danmarks Historie fra 1814-63, og hans Arbejder have ikke alene
haft Betydning som en af Hovedkilderne til Samtidens historiske 
Oplysning om den nærmest foregaaende Periode, men ogsaa som
et nødvendigt og betydningsfuldt Forarbejde for senere Forskninger.

T.s Studier førte ham paa hyppige Rejser, til Tyskland,
England og de nordiske Lande, og hans Virksomhed som Forfatter af
udenrigske Oversigter til forskjellige Blade, navnlig «Nationaltidende»,
bragte ham ind paa en ret omfattende Læsning af Memoirelitteratur 
og Fremstillinger af moderne evropæisk Historie, Studier, som
ogsaa ere udnyttede i hans Bog «Vort Aarhundredes Historie i
Tidsrummet fra 1815-90» (1898). I de seneste Aar har T. udgivet
en Række novellistisk-historiske Skildringer, hvis Æmner væsentlig
ere hentede fra Frederik VI's Tid («Interiører fra det danske Hof»,
«Fra Frederik VI's Hof kredse», «Af Familien Ankers Album» o. fl.).
Han har her udnyttet et betydeligt Materiale af utrykt Kildestof
og af samtidiges mundtlige Meddelelser angaaende hin Tids
fremtrædende Personligheder, navnlig fra Hofkredsene. -- T. ægtede
1. Marts 1862 Mathilde Birgitte Nyborg (f. 1835 d. 1902). Datter af
Skomagermester Peter N.

N. Neergaard.



Thorsøe, Caspar Frederik Christian, 1828-95, Handelslærer, 
Broder til ovennævnte Dr. A. G. T., var født i Studsbøl i
Haderslev Amt 30. April 1828. Efter at have gaaet i Haderslev
lærde Skole fik han 1844 Plads hos Notarius publicus i Haderslev
og rejste 1847 til Kjøbenhavn, hvor han kom paa et Handelskontor. 
1854 tog han Grossererborgerskab, men 1855 opgav han
Forretningen og oprettede et Handelsakademi, der efterhaanden blev
besøgt af et meget stort Antal Elever og nød en betydelig
Anseelse, og hvortil han 1859 knyttede en Haandværkerskole. Tillige 
var han 1859-69 Lærer i Søret og Handelsvidenskab ved Kjøbenhavns 
Navigationsskole. Til Brug ved Handelsundervisningen har
han udgivet en Række Skrifter, der dels omhandle dansk og tysk
Handelskorrespondance og tysk Grammatik og dels Søret og
almindelig Handelslære. T. ægtede 1861 Signe Cathrine Barkow (d. 7.
Juni 1871), Plejedatter af Amtskirurg i Kjøbenhavn Hans Boysen.
Han døde 24. Febr. 1895.

Erslew, Forf. Lex.

E. Meyer.



Thortsen, Carl Adolph, 1798-1878, Skolemand, fødtes i 
Kjøbenhavn 22. Dec. 1798 som Søn af Silke- og Klædekræmmer, 
senere Stadthauptmand, Bernhard T. (d. 1837) og Frederikke
Dorthea f. Karberg. Dimitteret fra Kjøbenhavns Kathedralskole 1817 
studerede han Theologi, men især Filologi og Æsthetik, uden dog
at tage nogen Examen. 1821 fik han Guldmedaillen for Besvarelsen
af et æsthetisk Prisspørgsmaal («Hvorvidt den tragiske Digter er
forpligtet over for den historiske Sandhed») og var Lærer i de
gamle Sprog ved Borgerdydskolen paa Christianshavn, indtil han
1826 blev Adjunkt ved Helsingør Skole under den ilde lidte Rektor
Meisling (XI, 237). Til Kollega havde han bl. a. den i Interesser
beslægtede Chr. Thaarup (ovfr. S. 149). 1827 disputerede han for
Magistergraden («Om Konjunktiv i Latin») og efter særlig
Indbydelse ved Reformationsfesten 1836 for Doktorgraden («De
physiognomonia Homeri»). Som Følge heraf erhvervede han
Dispensation for filologisk Examen og befordredes Aaret efter til Overlærer
i Roskilde, 1844 til Rektor i Randers, hvor han førte et temmelig
ensomt Liv og gjaldt for en Stræng, men især i æsthetisk Retning
vækkende Lærer. Hans stærkt konservative Anskuelser fremgaa
bl. a. af hans Skoletaler. 1852 fik han Titel af Professor, men
allerede 1857, kun 59 Aar gammel, søgte han sin Afsked og
henlevede næsten en Snes Aar i Kjøbenhavn, hvor han en Tid var
Medlem af Samfundsraadet i Samfundet for den danske Litteraturs
Fremme. T. døde ugift 3. Avg. 1878.

T. var en temmelig tilbageholdende Natur; men at han i alt
Fald i sine yngre Aar kunde udvikle baade Liv og Lune i
nærmere Omgang, fremgaar af hans Brevvexling med Forfatteren P. V.
Jacobsen (VIII, 364), hvem han hjalp med Undersøgelsen af
Helsingørs Arkiver, og til hvem saa vel som til H. Hertz han fra
Ungdommen stod i Venskabsforhold. Skjønt T. var en
kundskabsrig og fint dannet Mand, der i en forholdsvis tidlig Alder fik
fuldstændigt Otium, følte han sig ikke synderlig fristet til
Forfattervirksomhed. Ved Siden af mindre, specielt filologiske Arbejder og
Skoleefterretninger har han skrevet en Række Recensioner, især i
«Maanedsskrift for Litteratur», bl. a. over Værker af Oehlenschläger
og Hauch, og belletristiske Forsøg paa Vers og Prosa i Hertz'
«Ugentlige Blade» ; nogle ere desuden optagne i hans «Efterladte
Smaaskrifter» (1880), som desuden indeholde Breve, Skoletaler,
metrisk Oversættelse af en Del af Ovids «Forvandlinger» samt
Forklaring af almindelig forekommende Talemaader. Mest bekjendt
er han bleven ved sit «Forsøg til en dansk Metrik» (1833-34),
væsentlig efter Bernhardi, men i dansk Litteratur det eneste
Arbejde paa dette Omraade før v. d. Reckes. Paa sin Vis
banebrydende var ligeledes hans «Historisk Udsigt over den danske 
Litteratur indtil 1814» (1839), det første og i næsten 40 Aar eneste
Forsøg paa at behandle hele vor Litteraturhistorie i Sammenhæng
og i kortfattet Fremstilling til Skolebrug, et samvittighedsfuldt og
godt, om end noget tørt, Arbejde.

Hundrup, Lærerstanden ved Randers lærde Skole.
Erslew, Forf. Lex.
C. A. Thortsen, Efterladte Smaaskrifter.

J. Paludan.



Thortsen, Thomas Peter, 1788-1853, Forfatter, der var 
ældre Broder til ovfr. nævnte Rektor C. A. T., fødtes 8. Sept.
1788 i Kjøbenhavn, blev 1804 Student med Udmærkelse, 1809
juridisk Kandidat, ansattes s. A. som Kopist i Økonomi- og
Kommercekollegiet (der senere forenedes med Generaltoldkammeret) og
steg her til Chef for Handels- og Konsulatskontoret (1816); 1825
forlod han, der 1817 havde faaet Titel af virkelig Kammerraad,
pludselig Danmark, og 2 Aar senere kasseredes ved kongl.
Resolution hans Bestallinger paa Grund af bedrageriske Embedsforhold.
Imidlertid var T. begyndt at studere Medicin ved Universitetet i
Berlin, hvor han 1829 erhvervede sig Doktorgraden ved en
Afhandling om Koldbrand; han praktiserede senere i Dresden, Berlin og
Havelberg (i Brandenborg), hvor han døde 31. Marts 1853. T.
nærede stor Interesse for Theatret og dets Kunst: i sin Ungdom
kritiserede han «den dramatiske Skoles» Forestillinger (i «For
Skuespilyndere», 1806-7), senere selve det kongl. Theaters Forestillinger
(i «Thalia», 1823), og han har oversat adskillige Stykker til det
kongl. Theater. -- 1811 ægtede han Skuespillerinde ved det kongl.
Theater Anna Charlotte Christine Bassøe (døbt 24. Dec. 1791 d. 18.
Dec. 1849), Datter af Garderobeforvalter Peter B.

Erslew, Forf. Lex.
Overskou, Den danske Skueplads IV, 125 f.

Arthur Aumont.



Thorup, Ole, 1805-83, Legatstifter, blev født 22. Juli 1805 i 
Kjøbenhavn, hvor hans Fader var Høker. 1826 kom han paa
Jonstrup Seminarium, dimitteredes der fra 1828 og var derefter i en
Del Aar Lærer i Kjøbenhavn. Imidlertid gik hans Interesse i
andre Retninger; i 1850 var han med at stifte Kreditforeningen for
Østifterne, i hvilken han var Revisor i en Menneskealder. Han
kjøbte gamle Ejendomme og ombyggede dem, senere kjøbte han
betydelige Arealer paa Nørrebro og Fæstningsterrænet, og ved at
realisere disse samlede han sig en stor Formue. I en efter ham
paa Nørrebro opkaldt Gade byggede han en Stiftelse til Fribolig for
ubemidlede, og desuden bestemte han ved Gavebrev af 10. April 
1878, at en Tredjedel af hans efterladte Formue skulde «komme
Opdragelsens Fremme til gode»; særlig var det hans Ønske at faa
oprettet en større Opdragelsesanstalt. Legatet, der bestyres af
Kjøbenhavns Magistrat, har nu en Formue af o. 400000 Kr. T. var
Borgerrepræsentant 1862-68 og 1871-77, men spillede ikke som
saadan nogen Rolle. 1874 blev han Kancelliraad. Han døde 16.
Febr. 1883. Gift 1. med Ane Cathrine f. Schou (f. 24. Sept. 1815
i Kjøbenhavn, d. 17. Maj 1853), Datter af Høker S.; 2. (1875) med 
Bolette Margrethe Louise f. Espersen (f. 16. Okt. 1822, d. 2. Nov.
1892 i Lyngby).

A. Petersen, Den jonstrupske Stat.

Sofus Elvius.



Thorup, Peter Nicolai, 1780-1846, Skolemand og Forfatter,
er født 3. April 1780 i Guldager ved Varde, hvor hans Fader,
Niels Holmboe T., var Præst; Moderen var Vibeke Margrethe f.
Thun. Efter at være undervist af forskjellige Lærere i Hjemmet
kom T. i 1796 i Ribe Latinskole, hvorfra han dimitteredes s. A.
1799 blev han theologisk Kandidat, og var derefter i et Par Aar
Huslærer hos Toldinspektør Krag i Ribe. 1801 rejste han for anden
Gang til Kjøbenhavn, hvor han blev optaget i det nyoprettede
pædagogiske Seminariums historiske Klasse. Han vandt i 1803
Universitetets Guldmedaille for Besvarelsen af en historisk
Prisopgave og tog Afgangsexamen fra Seminariet 1804. S. A. blev
han Vicekonrektor i Ribe og forblev derefter i hele sin følgende
Levetid knyttet til denne By. For at forøge sine smaa Indtægter
maatte han i de første Aar arbejde strængt med Privatinformationer,
ligesom han af samme Grund i 1813 besørgede Redaktionen af
«Ribe Avis». Men hans Kaar forbedredes, da han i 1814 blev
Rektor og kunde flytte ind i Embedsboligen i den gamle
«Puggaard». Han var en Stræng, men dygtig og anset Skolemand,
hvis nidkjære Arbejde for Undervisningen mødte fortjent
Paaskjønnelse. I 1828 fik han Titel af Professor, og ved Universitetets
Reformationsfest 1836 blev han Dr. phil. for et filologisk Arbejde om
Ciceros «De finibus». Paa Grund af svageligt Helbred maatte han
fratræde sit Embede fra 1. Jan. 1845; men han blev boende i Ribe,
hvor han døde 26. Okt. 1846. -- Han havde i 1805 ægtet
Frederikke Dorothea Abramowitz, Datter af Slotsforvalter J. A. i Kiel.

Hvorvel Skolegjerningen bestandig optog hans bedste Tid, fandt
T. dog Lejlighed til ogsaa at dyrke sine mangeartede andre
Interesser. Han havde et betydeligt dramatisk Talent (han var Fætter 
til Skuespiller P. T. Foersom) og havde i 1809 faaet dannet et
dramatisk Selskab i Ribe. I dette optraadte han selv lige til sin
høje Alderdom og udførte i alt 60 forskjellige Roller. Ligeledes
havde han en lille digterisk Aare; han udgav i 1806 et Bind
Fortællinger: «Skoleferier», som dog ikke gjorde synderlig Lykke, og
skrev senere en Mængde danske og latinske Digte, af hvilke et
Udvalg blev samlet og udgivet efter hans Død. Større Betydning
have dog hans historiske Arbejder. Af Interesse for den minderige
By, han var knyttet til, havde han ordnet Ribe Raadstuearkivs
gamle Dokumenter, og som Rektor begyndte han i 1823 med
Bistand af sine Adjunkter P. T. Hanssen og Peter Adler Udgivelsen
af en Række Bidrag til Byens Historie, der fremkom i de aarlige
Skoleprogrammer indtil 1843. Disse historiske Arbejder falde i 2
Rækker: «Bidrag til Kathedralskolen Historie» og «Efterretninger
om Byen Ribe», og i begge Rækker findes fremdraget en Mængde
paa den Tid ukjendt Stof fra Skolens og Byens Arkiver. Efter
hans Død udkom 1. Dels 1. Hæfte af hans «Hist. Efterretn. om
Ribe Kathedralskole». Andre Vidnesbyrd om sin Interesse for Ribe
By gav han ved at medvirke til Oprettelsen af Ribe
Stiftsbibliothek og ved at stifte det Thura-Falsterske Legat til Fordel for Ribe
Kathedralskole.

P. N. Thorups Levnet (1848).
Erslew, Forf. Lex.

Chr. Villads Christensen.



Thorvaldsen, Bertel (italieniseret Alberto-Albert), 1770-1844, 
Billedhugger. B. T. var i Følge Traditionen, hvis Angivelse der
næppe er Grund til at fravige, født 19. Nov. 1770 i Kjøbenhavn.
Hans Fader, Gotskalk T. (f. 1740 d. 1806), der var Søn af en fattig
islandsk Præst, kom, 17 Aar gammel, til Kjøbenhavn og ernærede
sig der ved paa Skibsværfterne at udskære Ornamenter til
Fartøjerne; hans Hustru blev Karen Grønlund (d. 1804), en ung,
rimeligvis bondefødt, Pige fra Jylland. G. T. var en lidet dygtig
Arbejder og forfalden til Svir; det blev da et fattigt og uordentligt
Hjem, hvori B. T. voxede op; regelmæssig Skoleundervisning fik
han ikke, men lærte sagtens i Hjemmet at læse og skrive til
Husbehov, maaske har Faderen givet ham nogen Vejledning i
Tegnekunsten og derved opdaget, at Drengen havde Anlæg i den
Retning. I alt Fald var Bertel kun 11 Aar gammel, da han blev
indskreven som Elev af Kunstakademiet, hvor han tegnede om Aftenen,
medens han om Dagen hjalp sin Fader med at skære i Træ. I 

Jan. 1786 rykkede han op i Modelskolen og fik der Akademiets 
betydeligste Kunstnere, Wiedewelt og Abildgaard, til Lærere. Af
disse 2 blev det Maleren, der kom til at virke kjendeligst paa den
unge T. Medens der fra hele dennes tidligste Periode næppe kan
nævnes noget Arbejde, der minder om Wiedewelt, se flere af hans
Ungdomsværker ud, som om de hvilede paa Skitser af Abildgaard.
Denne Kunstner havde ogsaa Øje for hans store Evner og viste
Interesse for, at de fik den rigest mulige Udvikling.

2. Jan. 1787 vandt T. Akademiets lille Sølvmedaille for en
Modelfigur i Relief; kort efter blev han konfirmeret. Hans Fader
mente nu, at han kunde nøjes med den kunstneriske Uddannelse,
der alt var bleven ham til Del, og fik ham virkelig til for en Tid
at ophøre med at gaa paa Akademiet; den gamle trængte til
Sønnens Hjælp og tog den ogsaa i rigeligt Maal. Mere end et Aar
fik dog Studierne ikke Lov at hvile; i Vinteren 1788-89 tegnede
T. igjen under Abildgaard, og i det følgende Foraar fik han den
store Sølvmedaille for en Amor, udført i Relief efter Model. I
den følgende Tid levede han dels af at gjøre dekorative Arbejder,
dels af at tegne og modellere Portrætter samt undervise i Tegning;
Aftenerne tilbragte, han ofte med Kompositionsøvelser sammen med
Kammerater. I Sommeren 1791 meldte han sig til Konkursen for
den lille Guldmedaille og fik til Opgave «Heliodors Uddrivelse
af Tempelet». Den tiltalte ham ikke, og dersom ikke en af
Akademiets Professorer havde hindret ham deri, vilde han have forladt
Arbejdslokalet uden at gjøre noget Forsøg paa at løse den. Nu
blev imidlertid Skitsen færdig og godkjendt, og efter den
fuldførtes saa det Relief, hvorfor Medaillen tildeltes ham 15. Avg. 1791.
«Heliodors Uddrivelse» er langtfra noget Mesterværk;
Kompositionen er overmaade løs og Figurerne svagt karakteriserede og
bevægede; Reminiscenser spores baade fra Rafael og fra Abildgaard;
adskillige Enkeltheder ere dog smukt og dygtig modellerede. S. A.
fik T. ad privat Vej en Understøttelse, der satte ham i Stand til
at udføre et Par Arbejder for egen Regning. Først fremstod
Relieffet «Priamus og Achilles» med dets talende Komposition og
livfulde Modellering, dernæst (1792) Relieffet «Hercules og Omphale»,
det første Værk, hvori T. er helt frigjort for den Abildgaardske
Indflydelse og kjendelig paavirket af Antiken, som han havde
erhvervet sig nogen Forestilling om gjennem Studiet af nogle
Akademiet tilhørende Gibsafstøbninger. Omtrent fra samme Tid er vel
ogsaa den nydelige Gruppe «En Moder med sine 2 Sønner», 
Kunstnerens ældste kjendte Forsøg paa Fremstillingen af fritstaaende
Figurer; her møder os allerede noget af den Stil, der særtegner
Mesterens senere, mere fuldkomne Frembringelser.

Akademiets store Guldmedaille blev 13. Avg. 1793 tilkjendt T.
for Relieffet «Petrus, som helbreder den værkbrudne», et
Kunstværk, der ganske vist ligesom de tilsvarende ældre Arbejder i mangt
og meget minder om «klassiske» Forbilleder, men hvori dog flere
Enkeltheder have et frisk og ejendommeligt Præg, ligesom det i
det hele udmærker sig ved dramatisk Liv og talende Bevægelse i
Figurerne. Kunstværket indbragte foruden Medaillen sin
Ophavsmand Exspektance paa Akademiets store 3 Aars Rejsestipendium.
Men dette var i 1793 optaget af en anden, og T. maatte vente 3,
Aar, inden han kunde komme afsted; selv længtes han vel heller
ikke meget efter de ukendte Lande, og hans Venner mente med
god Grund, at det vilde være ham tjenligst at skaffe sig nogle
flere Kundskaber og større personlig Udvikling, før han gav sig ud
paa Rejse. I den Tid, der saaledes gik, hjalp han stadig sin Fader
med Arbejdet; sit Livsophold tjente han dels ved at udføre
Portrættegninger for Privatfolk og Illustrationer til Bøger, dels ved
dekorative Arbejder; i 1794 og 95 havde han desuden en Understøttelse
fra Akademiet paa 100 Rdl. d. K. (320 Kr.) aarlig. Mellem hans
selvstændige Værker fra disse Aar er det mærkeligste den realistisk
opfattede og meget dygtig gjennemførte Buste af A. P. Bernstorff, 
dernæst Tyge Rothes i formel Henseende interessante Portrætbuste.

23. Avg. 1796 modtog T. endelig fra Akademiet sin
«Rejseinstrux» med formelt Tilsagn om et Stipendium paa 400 Rdl.
(1280 Kr.) aarlig i 3 Aar, og kort derpaa tog han Afsked med
sine Forældre, med den unge Pige, han var forlovet med -- man 
ved om hende kun, at hun hed Margrethe, og at T. hurtig glemte
hende --, og med sine Venner for efter dertil indhentet kongelig
Tilladelse at følge med Fregatten «Thetis», der laa for et Togt til
Middelhavet. Afrejsen fandt Sted 30. Avg.; i Jan. 1797 blev T.
landsat i Palermo; der fra drog han til Neapel, tilbragte der en
Maaneds Tid med at studere i Kunstsamlingerne og gik saa til Rom,,
hvortil han naaede 8. Marts.

I det første Par Aar, T. levede i Rom, var det kun faa og
lidet anselige Originalværker, han fik udført; dels var han den Gang
i Virkeligheden, hvad Chefen paa det Skib, der havde ført ham
til Syden, udtalte, «en doven Hund», dels har vel det overvældende
Indtryk af den store Kunst, han nu traadte i Forhold til, foreløbig; 
taget Modet fra ham. Blandt de faa Ting, han i de første 6
Aar af sit Romer-Ophold fuldendte og hjemsendte, er det
betydeligste den smukke lille Gruppe «Bacchus og Ariadne», der allerede
vidner om en lige saa personlig som dyb Tilegnelse af Antiken.
For øvrigt huggede han Bernstorffs og Rothes Buster i Marmor og
kopierede flere antike Statuer, rimeligvis efter Tilskyndelse af Zoëga,
der i det hele tog sig varmt af den unge Kunstner, hvis Mangel
paa almindelig aandelig Udvikling og paa Kundskaber han i høj
Grad beklagede, og over for hvem han lige til sin Død udøvede
en virksom Kritik med idelig Henvisning til Antiken. T. blev
jævnlig Gjæst i den udmærkede Arkæologs Hjem og gjorde der
Bekjendtskabet der kom ham til gode, ogsaa et enkelt, der drog
lidet heldige Følger efter sig. Det var hos Zoëga, han lærte Anna
Maria v. Uhden, f. Magnani, at kjende. Denne unge Kvinde, der
havde tjent i Zoëgas Hus som «Cameriera», var gift med en tysk
Arkæolog; hun blev T.s Elskerinde, og Ægteskabet opløstes 1803.
Hun var af en vis yppig Skjønhed, men lidet elskværdig og endnu
mindre aandelig interesseret; Forholdet til hende blev i Aarenes
Løb paa mange Maader trykkende for Kunstneren, hvem hun (1813)
fødte en Datter, Elisa T., gift først med Oberst J. P. F. v. Paulsen
(XII, 585), efter dennes Død med en italiensk Landejendomsbesidder,
Giorni.

Ved Siden af Zoëga var utvivlsomt A. J. Carstens (III, 400}
den Mand, der fik størst Betydning for T.s Udvikling i den første
Del af hans Romer-Ophold. Denne udmærkede Kunstner, af hvis
Tegninger T. allerede havde set og beundret en Del i
Kjøbenhavn, var i Rom, da T. kom der til, og levede derefter endnu et
Aar. T. besøgte ham jævnlig, studerede hans Arbejder, kopierede
adskillige af dem og ordnede dem efter hans Død; fra dem laante
han ikke faa Motiver, der paavirkede hans Stil og dannede for ham
som et Overgangsled til Antiken eller bleve ham et Middel til at lære
at forstaa denne. Det er utvivlsomt, at T. har faaet Tanken og
delvis Hovedlinierne til sin «Jason» fra Carstens' «Argonavtertoget».
«Jason» blev det første større Originalarbejde, han udførte i Rom.
Oprindelig fremstod den som en legemstor Statue, om hvilken vi
ikke vide meget andet, end at den var færdig i Leret i Foraaret
1801, og at Kunstneren slog den ned, fordi han ikke havde Raad
til at lade den støbe i Gibs. Men i Eftersommeren lagde han
Figuren an paa ny, denne Gang i overnaturlig Størrelse. Han
vilde, før hans i 1799 fornyede Stipendium løb ud, fuldende et 
omfangsrigt Arbejde, der kunde vise Landsmændene, at han ikke
forgjæves havde staaet Ansigt til Ansigt med de store Oldtidsværker.
Færdig stod den nye «Jason» ved Udgangen af 1802, og snart gik
dens Ry viden om i Kunstnernes og Kunstvennernes Kreds. T.s
Værksted kom paa Fremmedførernes Lister over Roms
Seværdigheder, Canova udtalte sig i høje Toner om det nye Kunstværks
«store og oprindelige Stil», og den strænge Zoëga ydede det sit
fulde Bifald. Men nogen Kjøber meldte sig ikke, og T., der ikke
saa noget Middel til at skaffe Penge til et forlænget Ophold i
Syden, beredte sig til Hjemrejsen. Allerede var hans Kuffert
pakket og Vognen for Døren; saa voldte tilfældige Omstændigheder
en Opsættelse paa en Dag. Og inden denne var runden, var
«Jason» bestilt i Marmor af en rig Englænder, Sir Thomas Hope,
der ved et klækkeligt Forskud satte Kunstneren i Stand til at
opsætte Rejsen fra Rom paa ubestemt Tid.

T. havde sikkert oprindelig tænkt at kunne fuldføre
Marmorstatuen i Løbet af 1803, men i Virkeligheden gik der 25 Aar, inden
den blev afleveret. Dette havde nærmest sin Grund i, at T. nu,
da Lykken begyndte at se mildt til ham, dels fik nye Bestillinger,
dels af egen Drift lededes til at sætte snart det ene, snart det
andet Arbejde i Gang. Hvad der i den første Del af Aarhundredet
bestiltes hos ham fra Hjemmet, var ikke meget, men des flere
af hans Værker sikrede de fremmede sig, især efter at han var
traadt i Venskabsforhold til den danske Gesandt Baron Schubart
(XV, 315), paa hvis Gods Montenero T. ofte opholdt sig længere
Tid ad Gangen og gjorde Bekjendtskab med kunstelskende
Rigmænd af forskjellige Nationer. I 1803 fik han vel ikke synderligt
fuldendt, men begyndte bl. a. paa «Achilles og Briseïs», hans første
navnkundige Relief over et antikt Æmne. I 1804 kom foruden
Relieffet «Musernes Dans paa Helicon» og den kostelige Gruppe
«<Amor og Psyche» saa betydelige Statuer som «Apollo», «Bacchus»
og «Ganymedes»; s. A. modtog han fra Hjemmet Efterretning om,
at der af det offentlige var tilstaaet ham en Understøttelse paa
300 Rdl., samt et Brev, hvori Bygmesteren Chr. Hansen opfordrede
ham til at overtage forskjellige Arbejder for det nye Christiansborg.
I 1805 blev han kaldet til Medlem af Kjøbenhavns Kunstakademi
og umiddelbart derefter til Professor ved det, men paa at vende
hjem tænkte han endnu ikke. Virksomheden i det romerske
Atelier udvidedes stadig, og allerede ved det givne Tidspunkt var T.
nødt til at tage Hjælp af en stedse voxende Skare af Medhjælpere,
dels yngre Kunstnere, dels mere haandværksmæssig uddannede Arbejdere; 
til dem betroedes foruden det meste af Marmorhugningen
ogsaa den overvejende Del af Udførelsen af de store Modeller,
saaledes at Mesteren mere og mere indskrænkede sig til at udføre
Skitserne samt give Værkerne den allersidste Fuldendelse.

I de følgende Aar indtil omtrent 1820 var T. væsentlig
optagen af antike Æmner, om han end i dette Tidsrum ogsaa
udførte enkelte monumentale Portrætstatuer. Af den store Mængde
herhen hørende Kunstværker kunne kun de færreste nævnes her,
og til at holde strængt over den kronologiske Rækkefølge er der
ingen Grund. T. hører nemlig til de Kunstnere, hvis Virksomhed
allervanskeligst lader sig dele efter «Perioder». Fra det Øjeblik af,
da han, omtrent i Trediveaarsalderen, har fuldført sit første
Mesterværk, og til sit sidste Leveaar er han ikke alene i det væsentlige
-- som aandelig modnet Personlighed --, men ogsaa i det mere
udvortes den samme; hans tekniske Dygtighed, dette Ord taget i
videste Forstand, kan vel udvikles, om end i ringere Grad, end
man paa Forhaand skulde tro, men om Ændringer i Natursynet, i
Sympathierne, i Stilen er der for hans Vedkommende saa godt som
ikke, og i alt Fald kun momentvis, Tale. Med andre Ord: et
forholdsvis ringe Tal af T.s Værker vilde, uden at der føltes noget
Hul eller Spring i Rækken, kunne give den fulde Forestilling om
hans Kunst. Forskjellen i Værd skyldes ikke den forskjellige Grad
eller Art af Udvikling; den hviler paa Afvigelser i Graden af
Stemningens Styrke, af den naturlige Interesse for Æmnet, af den
momentane Oplagthed og endelig paa, hvor megen eller hvor ringe
Del Mesteren personlig har haft i Værkets Udførelse. Her nævnes
da kun enkelte spredte Navne paa T.s ypperste Frembringelser fra
det givne Tidsrum. Af Statuer mærke vi først og fremmest den
«Adonis», der stod færdig i Model 1808, blev bestilt i Marmor af
Kronprins Ludvig af Bajern, men først afleveret 1832; det er et af
de meget faa existerende Marmorarbejder, Mesteren helt igjennem
har udført med egen Haand, og et af de Thorvaldsenske Værker,
der staa det oldgræske, særlig det Praxiteleiske, Skjønhedsideal
nærmest. Dernæst de 2 yndefulde Figurer «Hebe» og «Psyche»,
den store «Fredbringende Mars», den «Triumferende Amor»,
«Ganymedes med Ørnen», saavel den staaende som den knælende, de
siddende Figurer «Hyrdedrengen» og «Mercur som Argusdræber»
og «Danserinden»; endelig Barnefiguren «Georgina Russell» samt
de 2 Draperiskikkelser «Fyrstinde Baryatinska», vel i sin Art det
ædleste Kunstværk, nyere Skulptur har frembragt, og «Grevinde
Ostermann», der ved sin Holdning minder om de navnkundige
Agrippinafigurer. Af Reliefferne vare de 4 «Minerva og
Prometheus», «Hercules og Hebe», «Jupiter og Nemesis» samt
«Æsculap og Hygæa» udførte til Christiansborgs Facade; «A genio
lumen» modellerede T. i Anledning af sin Kaldelse til Medlem
af det romerske San Lucas Akademi 1808, 4 Aar efter at
Florentiner-Akademiet havde udnævnt ham til Professor. For egen
Regning udførte han dernæst «Natten» og «Dagen» og «Priamus hos
Achilles» samt flere Relieffer med Fremstillinger af Amor; af disse
er «Amor hos Bacchus» modelleret efter en antik Gemme, hvis
Komposition tidligere var benyttet af Carstens. Mellem alle
Reliefferne fra denne Periode rager dog «Alexanderfrisen» op baade
ved sit Omfang og ved sin kunstneriske Betydning. Den blev
udført i 1812, da man i Rom ventede Kejser Napoleons Besøg og
indrettede Qvirinalpaladset til hans Modtagelse. I Løbet af lidt
over 2 Maaneder blev det 55 Alen lange og næsten 2 Alen høje
Relief modelleret og støbt i Gibs, og hurtig vandt det Ry som i
sin Art det ypperste Kunstværk, 2 Aartusender havde set fremstaa.
Senere blev det udført i Marmor i ændret og formindsket
Skikkelse til Grev Sommarivas Villa ved Comosøen, derpaa i det
Exemplar, som nu findes i Musæet, og endelig for Christiansborg. -- I
1817-18 udførtes i T.s Atelier Restavreringen af de berømte
æginetiske Gavlfigurer, der vare erhvervede af Kronprins Ludvig af Bajern
og nu findes i Glyptotheket i Miinchen; selv modellerede han de
manglende Legemsdele og gik Gibsen efter, hvorpaa italienske
Arbejdere huggede Stykkerne i Marmor og føjede dem ind; endelig
gav Mesteren selv den afsluttende Behandling. Arbejdet lykkedes
fortræffelig, om end nyere Kunstarkæologer, særlig Furtwängler,
have haft et og andet at indvende derimod. For T.s originale
Produktion fik hans Syslen med de æginetiske Skulpturer ikke ringe
Betydning; et talende Vidnesbyrd herom er navnlig Statuen
«Haabet». I dette højst mærkelige Værk har Kunstneren bevaret den
arkaiske Skikkelses storladne Alvor og Strænghed, dens
symmetriske Holdning og i Hovedtrækkene Draperiets Stil, men ved Siden
deraf vist sin eminente Evne til at blæse nyt Liv i de gamle
Former.

I Forsommeren 1818 blev T., der under hele sit Ophold i
Rom jævnlig havde lidt af Feberanfald og anden Skrøbelighed,
alvorlig syg, og under sin Rekonvalescens blev han plejet af en skotsk 
Dame, Miss Frances Mackenzie. Hun var efter alle samtidiges
Vidnesbyrd en yderst hæderlig og kundskabsrig Dame, men hverken
smuk eller paa anden Maade indtagende, og fuldt lader det sig
næppe oplyse, om andre Aarsager end Taknemmelighed og fælles
Venners Indflydelse have været medvirkende til, at T. bød hende
sin Haand; sikkert er det kun, at Forlovelsen mellem dem blev
deklareret 29. Marts 1819 og en Maaneds Tid derefter hævet. En
væsentlig Grund til, at Bruddet indtraadte saa hurtig, var uden
Tvivl den, at T. nogen Tid i Forvejen havde fattet Kjærlighed til
en smuk og meget elskværdig tysk Dame, Fanny Caspers. At
Frøken Caspers aldrig blev T.s Hustru, skyldes vel snarere den
Omstændighed, at han havde givet Miss Mackenzie Løfte om aldrig
at ægte nogen anden, end Hensynet til Anna Marias Anfald af
rasende Skinsyge og til hendes Trusler om at dræbe baade sig selv
og Datteren, hvis T. svigtede hende. Hvorledes Forholdet mellem
T. og den lidenskabelige Italienerinde til sidst, vel o. 1820,
ordnedes og opløstes, vides ikke.

Fra Danmark modtog T. idelig de stærkest mulige
Opfordringer om at komme der til og tage fast Ophold i Hjemmet; man
bød ham gode Kaar og fuldt op af Arbejde. Flere Gange havde
han ogsaa forsikret, at han nu snart vilde følge Kaldet, men fra
Aar til Aar vare Rejseplanerne blevne henlagte; mere og mere
følte han sig hjemme i Rom, og altid vanskeligere syntes det ham
at forlade de 3 store Atelierer ved Palazzo Barberini, der ligesom
Værkstedet paa Corsoen altid vare fulde af ufærdige Værker, blandt
hvilke en Skare af Medhjælpere var i travl Virksomhed.
Henimod Udgangen af Aarhundredets første Femtedel stode Forholdene
imidlertid saaledes, at han med større Tryghed end nogen Sinde
før kunde tænke paa at forlade sine Arbejdsrum, i alt Fald for en
kortere Tid. Ikke alene havde han knyttet til sig en Mængde til
Dels af ham selv uddannede Modellerere og Marmorhuggere, hvem
han turde overlade endog meget betydelige Arbejder, men om ham
stod der nu en lille Stab af virkelige Kunstnere, hvem disses
Fuldendelse og Tilsynet med Værkstederne helt vel kunde betros,
Mænd som Tenerani og Bienaimé og først og fremmest H. E.
Freund, der var rede til at stille hele sin store Begavelse og
fremragende Dygtighed til Raadighed for den elskede Mester. Der var
saaledes nu saa lidet som muligt til Hinder for, at T. gjæstede sit
Fædreland; Bestillinger, som han i de nærmest foregaaende Aar
havde modtaget fra Udlandet, kunde endog betragtes som en særlig 
Anledning til, at han netop nu gav sig ud paa Rejse. Fra
Warschau var han bleven opfordret til at udføre et Monument over
den polske Feltherre Fyrst Poniatowski; som Mindesmærke over de
ved Tuilleriernes Indtagelse 1792 faldne Schweitsergardister var der
allerede tidligere af Bienaimé modelleret en saaret, døende Løve efter
hans Skitse. Om den endelige Udførelse og om Anbringelsen af
disse 2 Kunstværker vilde han helst selv forhandle med Bestillerne.

T. forlod da Rom 14. Juli 1819. Over Siena og Florents gik
Vejen til Mailand, hvor Kunstneren opholdt sig 6 Dage, nærmest
for at træffe Aftale angaaende et Monument -- med Relieffet af
Gratierne -- til Maleren Apianis Grav, og der fra over Simplon til
Luzern, hvor han gav sine Anvisninger med Hensyn til
Løvemonumentet. Oprindelig havde man tænkt sig den døende Løve støbt
i Metal; nu blev den efter Mesterens Forslag mejslet i en Klippe
og gør en mægtig Virkning til Trods for sine formelle Mangler,
der let forklares af den Kjendsgjerning, at hverken T. eller
Bienaimé, før de fuldendte deres Arbejde, havde set en virkelig Løve.
Til Kjøbenhavn kom T. efter en Rejse, paa hvilken han, mere
end han selv ønskede det, var bleven hædret med Fester, 3. Okt.
Ogsaa i Hjemmet lagdes der ved Gilder og anden
Selskabelighed i høj Grad Beslag paa ham, og meget var det ikke,
han i 1819 fik udrettet i det Atelier, man havde sat i Stand til
ham paa Charlottenborg; det vigtigste var nogle Buster af
Medlemmer af den kongelige Familie. Men strax efter Nytaar tog han
fat paa større Arbejder, navnlig paa dem, der vare bestemte for
vor Frue Kirke, og modellerede til denne først Reliefferne «Jesu
Daab» og «Nadverens Indstiftelse», der begge ikke længe efter
bleve udførte i Marmor i hans Atelier i Rom. Samtidig syslede
han med store Planer vedrørende Kirkens Udsmykning, og lang
Tid gik der ikke, før det var endelig fastslaaet, at denne helt
skulde overdrages ham. Oprindelig var der kun Tale om en
Christus, de 12 Apostle og en Gavlgruppe, men efterhaanden udvidedes
Opgaven ved Tilføjelser af de store Friser «Jesu Indtog i
Jerusalem» og «Vandringen til Golgatha» samt af «Daabsengelen» og
flere mindre Relieffer. Alle disse Værker bleve dog først skitserede,
efter at Mesteren var vendt tilbage til Rom.

T. forlod Kjøbenhavn i Avg. 1820 og rejste over Berlin og
Dresden til Warschau, hvor han forhandlede med Komiteen for
Poniatowskis Monument og desuden modtog Bestilling paa et
Mindesmærke for Copernicus; dernæst gik Vejen over Krakau, hvor 
der blev gjort Aftale om en Statue af en ung polsk Kriger, Grev
Potocki, til Wien, hvor T. befandt sig vel i 3 Uger; 16. Dec. var
han igjen i Rom. Det første Arbejde, han der tog fat paa, var Grev
Potockis Statue, der nu blandt Kunstnerens Værker Straaler som
et af dem, der stærkest hjemler ham Navn som Oldtidsgrækernes
Arvtager; derefter var det især Arbejdet for vor Frue Kirke, der
optog ham. I 1821-22 fremmedes det med en Energi, som i
Kunstens Historie søger sin Lige; hvor meget han end for øvrigt
i denne Periode havde at virke, syslede han dog vistnok daglig
med den Række nye Værker, som skulde blive en af hans lyse
og rige Kunstnerlivs ypperste Bedrifter. Christusfiguren,
Apostelstatuerne og Johannesgruppen bleve modellerede i 1821 og de
nærmest følgende Aar, den knælende Daabsengel er fra 1827, de store
Frisér bleve først færdige i 1839-40. Størst Møje voldte ham
Christusfiguren, til hvilken der foreligger ikke mindre end 4
forskjellige Skitser, især Bevægelsen af dens Arme. Denne Figur
modellerede han selv, ligesaa Paulusstatuen; de øvrige
Apostelskikkelser bleve efter. hans smaa og meget flygtige Skitser
modellerede af forskjellige Medhjælpere under hans stadige Kontrol og
Vejledning. Daabsengelen var oprindelig en staaende Figur; senere
ændrede han sin Plan og fremstillede den knælende med
Muslingskallen; den ældre Figur blev dog, udført i Marmor, solgt til
England.

Medens T. udførte disse Storværker for en protestantisk Kirke,
modtog han en Bestilling, som man nærmest skulde have tænkt
sig tildelt en katholsk Kunstner, i det Kardinal Consalvi overdrog
ham det hædrende Hverv at sætte den ikke længe i Forvejen
afdøde Pave Pius VII et Monument i selve Peterskirken. Det blev
udført i 1824 og de følgende Aar og afsløret 1831; Paven er
afbildet siddende paa sin Trone, ved Siderne staa 2 allegoriske
Kvindefigurer, «Den himmelske Styrke» og «Den guddommelige
Visdom», alt i kolossal Maalestok, dog alt for smaat til ret at gjøre
sig gjældende i det mægtige Rum. Samtidig var et Monument for
Hertugen af Leuchtenberg (til Michaelskirken i München) under
Modellering; som en Slags Hvile fra disse og de andre store
monumentale Arbejder udførte Mesteren mere eller mindre omfangsrige
Relieffer, blandt hvilke «Kjærlighedens Aldre» indtager den mest
fremragende Plads.

I 1825 udnævntes T. til Præsident for det romerske
Kunstakademi San Luca, en Stilling, som han dog frasagde sig efter 3 
Aars Forløb. I den følgende Tid arbejdedes der ivrig paa de for
Polen bestemte Monumenter; Poniatowskis 20 Fod høje Rytterstatue
var færdig i Model 1828, blev i Warschau støbt i Bronce og
opstillet, men blev ikke længe efter nedtagen af Russerne og ført
bort til Godset Hamel i Gouvernementet Mohilev;
Copernicus-Monumentet blev afsendt og 1830 opstillet foran Universitetet i
Warschau. Nævnes skal her som særlig betydelige Arbejder fra
det følgende Decennium «Lord Byron», siddende Figur (1830,
Cambridge), det kolossale Ryttermonument for Kurfyrst Maximilian I
af Bajern (1834, Miinchen), Schiller-Statuen (1836, Stuttgart),
Conradins Statue, som T. i 1836 egenhændig modellerede for Kirken Stå.
Maria del Carmine i Neapel, samt Reliefferne «Aarstiderne», «Tro,
Haab og Kjærlighed», «Homer, der synger for Grækerne» og
«Hectors Afsked fra Andromache», end videre en Mængde mindre
Relieffer, til hvilke Æmnerne for en stor Del ere tagne fra græske
Lyrikere og Epigrammatikere, og i hvilke den lille Amor som
oftest optræder som Hovedfigur; et enkelt af dem, «Hylas» (1832),
er modelleret over en Komposition fra Carstens' «Argonavtertoget».
Gutenberg-Statuen, der er rejst i Mainz, var bestilt hos T. og blev
1833 modelleret under hans Tilsyn og i hans Atelier, men er for
øvrigt helt igjennem, ogsaa for Skitsens Vedkommende, et Værk
af H. V. Bissen. Denne fik o. 1500 Kr. for sit Arbejde; selv
afslog T. at modtage det Honorar, der blev ham tilbudt, men
udnævntes af det taknemmelige Mainz til Byens Æresborger.

Efter at T. alt flere Gange havde hjemsendt større Samlinger af
sine Arbejder -- et anseligt Udvalg af dem var i Hjemmet for
første Gang at se paa Charlottenborgudstillingen 1826 --, og efter
at det var blevet bekjendt, at han agtede at skjænke de Værker,
han ved Døden maatte efterlade sig, til Byen Kjøbenhavn,
dannedes der i Hjemmet en Komité for at skaffe Midler til Oprettelsen
af et «T.s Musæum». Sit Testamente, der fra hans Side afgjorde
Sagen, underskrev han, væsentlig tilskyndet dertil af Digteren
Ludvig Bødtcher, der i det hele har stor Fortjeneste af, at denne
vigtige Sag efter mange Vanskeligheder omsider kom i Orden, 10. April
1838, og kort derpaa besluttede han at give efter for de idelig
gjentagne Opfordringer om at komme hjem. Rejsen blev dog flere Gange
opsat; Kunstneren havde nu som før vanskeligt ved at rive sig løs
fra sit andet Fædreland, og altid syntes der ham endnu at staa
noget tilbage, hvis Udførelse han ikke helt turde overlade til andre.
Men i Sommeren 1838 blev det til Alvor. 7. Avg. gik han i 
Livorno om Bord paa Fregatten «Rota», og 17. Sept. blev han paa
Kjøbenhavns Red modtagen med længe forberedte, storartede
Festligheder og med stormende Jubel fra alle de Tusender, som havde
samlet sig for at hilse ham velkommen. Og nu fulgte
Æresbevisninger og Fester Slag i Slag. I 1819 var han bleven udnævnt til
Etatsraad; nu fik han Titel af Konferensraad (det følgende Aar fik
han Storkorset)-, Kunstakademiet, der allerede 1833 havde kaaret
ham til sin Direktør, lod til hans Ære præge den Medaille, der
fremtidig skulde bruges til Hæderspris for det bedste Arbejde paa
Kunstudstillingen; Digterne sang hans Lov, Byen Kjøbenhavn gjorde
ham til Æresborger. Af Festerne var den mærkeligste den, der
holdtes 7. Okt., og ved hvilken saa at sige alt, hvad Hovedstaden
ejede af fremragende Aander, gav Møde for at hædre den elskede
Mester. Endnu inden Aarets Udgang blev paa vor Frue Kirke
Johannesgruppen opstillet. Pinsedag 1839 havde han den Glæde
at se Marmorexemplarerne af Christus og de 10 Apostle -- 
Andreas og Thaddæus vare endnu ikke afleverede, da Kunstneren
ønskede at omarbejde dem -- paa deres Plads og som Gudfader
til Freunds Barn at være med at indvie Døbefonten. Det meste
af Sommeren og Efteraaret tilbragte T. som Baron Stampes Gjæst
paa Herregaarden Nysø, hvor der var bygget ham et Atelier-, der
udførte han bl. a. sin egen Portrætstatue, «T. støttende sig til
Haabet», samt Skitserne til Relieffriserne for vor Frue Kirke og
til Statuen af Christian IV. Spørgsmaalet om Musæet blev nu for
saa vidt afgjort, som Pengemidlerne bleve sikrede, en Byggegrund
anvist af Kongen og Bindesbøll Planer til Opførelsen godkjendte;
selv ydede T. et Bidrag af 16000 Specier (64000 Kr.) til Sagens
Fremme.

Hele Skibsladninger af Kunstværker vare efterhaanden
hjemsendte fra Værkstederne og Magasinerne i Rom, men endnu var
der store Mængder tilbage. T. mente, at hans Nærværelse der
nede var nødvendig, og i Maj 1841 drog han afsted. Rejsen blev
som et Triumftog med Hyldest og Fester paa ethvert Sted, hvor
der standsedes. Intet Under da, at den aldrende Mester efter i
Sept. at være kommen til Rom følte Trang til Hvile og ikke
arbejdede synderlig de første Maaneder. Derpaa udførte han de
nye Skitser til Thaddæus og Andreas, gjorde, i mindre end 10
Dage, den store Model til førstnævnte Apostelfigur uden mindste
Hjælp og omarbejdede en ældre Gruppe, «De 3 Gratier». Hen
paa Efteraaret 1842 mente han at være færdig med, hvad han 
skulde udrette i Rom, og rejste nord paa gjennem Tyskland; til
Kjøbenhavn kom han 24. Okt. Allerede Dagen efter gik han hen
for at se paa Musæumsbygningen, der nu var under Tag, og paa
sin Gravplads i Gaardens Midte; sin Glæde over, hvad der nu i
denne ham saa magtpaaliggende Sag alt var opnaaet, gav han
Udtryk ved at forøge den Pengesum, han tidligere havde bestemt
for Musæet, med 25000 Rdl. Endnu inden Vinteren ret var
begyndt, drog T. til Nysø og gjenoptog sit Arbejde; som det
betydeligste Værk, han der udførte, kan nævnes det berømte Rundrelief
«Juleglæden i Himlen». Senere tog han i Kjøbenhavn fat paa
de for Christiansborg bestilte Statuer, modellerede Christian IV's
Billedstøtte, der, støbt i Bronce, en Tid stod i Kongens Kapel i
Roskilde Domkirke, men senere flyttedes til Rosenborg Have, og
fik «Hercules» færdig. Derpaa begyndte han, som Forarbejde til
et større Monument, der tænktes opstillet foran vor Frue Kirke,
paa en Buste af Luther. Men denne skulde det ikke undes ham
at fuldende.

Af Naturen var T. sikkert en legemskraftig Personlighed, men
de store Anstrængelser, han siden sin Ungdom havde underkastet
sig, og gjentagne Feberanfald i Syden havde taget stærkt paa ham,
saa han nu i sin fremrykkede Alder ofte følte sig svag. Henimod
Slutningen af 1843 brød et gammelt Saar, han havde paa Benet,
op, og Lægen forbød ham at arbejde; kort efter Nytaar 1844 kunde
han dog igjen modellere, og der fremstod i Løbet af de næste
Maaneder flere smaa Relieffer, bl. a. med de forskjellige
Kunstarters Genier. En «Billedhuggerkunstens Genius» havde T. tidligere
udført, men var misfornøjet med Arbejdet og gjorde forskjellige
nye Udkast. Det skjønneste, fra 21. Marts, kom kun til at
foreligge som Kridttegning paa en Skifertavle; det blev Mesterens sidste
Komposition. 24. Marts arbejdede han paa Lutherbusten, gik
derpaa til Middagsselskab, var munter ved Bordet og talte om en
Rejse, han havde tænkt at gjøre til Italien. En mærkelig Ytring
lod han ved denne sin sidste Sammenkomst med de gamle Venner,
Baron og Baronesse Stampe, Oehlenschläger, H. C. Andersen, Ernst
Meyer o. fl., falde. «Nu», sagde han, «kan jeg dø, naar det skal
være, for nu har Bindesbøll min Grav færdig.» Efter Maaltidet
gik han til Theatret, satte sig paa sin Plads i Parkettet og hilste
venlig paa de omkringsiddende. Men et Øjeblik efter sank han
om med lukkede Øjne, og inden man endnu havde faaet ham
baaret ud, stod det klart, at han var død. Den nogle Dage 
senere foretagne Sektion godtgjorde, at Dødsaarsagen var en
kronisk H j ærtefejl.

Hvor stor og almindelig Smerten over Mesterens Død var, viste
sig til fulde ved Sørgehøjtideligheden i Akademiets Antiksal, hvor
Laaget blev sat paa hans Kiste, ved Toget, der førte Liget til vor
Frue Kirke, og ved selve. Bisættelsen. I Kirkens østre Kapel stod
T.s Kiste i de 4 Aar, der endnu gik, inden Musæumsbygningen
var fuldendt; først 6. Sept. 1848 blev den bragt til den store Mesters
endelige Hvilested, den murede Grav i Musæets Gaard. Musæet
selv blev hans eneste Gravmæle, rejst, som det staar, af et
taknemmeligt Folk og fyldt med alt, hvad hans store og rige Aand
har frembragt, den herligste Arv, en dansk Mand nogen Sinde har
efterladt sit Fædreland.

I levende Live og endnu vel en Menneskealder efter sin Død
stod T. for det almindelige Omdømme som den fuldkomne Mester,
hævet over al Kritik. Alt som Tiden er runden, har Opfattelsen
af ham til en vis Grad ændret sig -- ikke i den Forstand, at man
har villet rokke ved hans Ry som en af Kunstens ypperste
Stormænd, men saaledes, at en klarere og fastere motiveret Dom over
hans Stils Krav paa at kaldes den i nyere Skulptur eneberettigede
og over hans Evners Begrænsning har gjort sig gjældende. Man
ser nu, at hans «Gjenopvækkelse af den antike Billedhuggerkunst»
vilde have været endnu mere afgjørende, hvis de Oldtidsmønstre,
han i sine yngre Dage havde for Øje, havde repræsenteret
Hellenerkunstens Guldalder og ikke fornemmelig dens begyndende Forfald;
han vilde da have skabt flere Værker som «Haabet»,
«Hyrdedrengen» og «Adonis», færre i den Stil, «Venus» og Gruppen «De
3 Gratier» betegne. Man føler, at hans Kunst i ikke faa Tilfælde
lader det mangle paa Varme og Lidenskab, og at hans Sans for
fysiognomisk Karakteristik og personligt Udtryk, hvad især
Flertallet af hans mange Buster med al deres Skjønhed og deres
Vidnesbyrd om fremragende Formsans viser, ikke var stærkt udpræget.
Ogsaa om de svagere Sider af hans Karakter, særlig den
udprægede Egoisme, der vel ikke hindrede ham i at føle
Tilfredsstillelse ved at glæde og hjælpe andre, men dog afholdt ham fra
at gjøre noget som helst virkelig personligt Offer for et
Medmenne-skes Skyld, hører man nu oftere end forhen Tale; de have sat
Mærker, som ikke kunne udviskes, medens Billedet af hans
straalende Elskværdighed og jævne, indtagende Væsen hu kun hviler
paa de samtidiges efterladte Vidnesbyrd og efterhaanden afbleges. 
Men hans Ret til at bære Navn af det 19. Aarhundredes største
Kunstner vil aldrig kunne røves ham. Fjærne Tider ville se T.
som en Mester, i hvis mest inspirerede Relieffer og Statuer den
Højhed og Ro, der særtegne den antike Skulptur, ere forenede med
en næsten ufejlbar Skjønhedssans og Formfølelse og med en Fortællekunst 
-- Evne til rhytmisk Komposition, talende og harmonisk
Linjeføring og udtryksfuld, om end i intet Tilfælde udpræget lidenskabelig, 
Bevægelse, hvortil blandt nyere Kunstnere næppe nogen
anden end Rafael har noget tilsvarende. Som T. er den mageløst
produktive -- foruden de mange ikke anvendte Udkast skyldes
ham 80 Statuer, 130 Buster, 243 Relieffer, deriblandt 3 meget lange
Friser --, er han ogsaa en af dem, hvis Aand spænder over det
videste Omfang. Han, der i Kraft af et vidunderligt Instinkt, som
bærer ham ud over hans fænomenale Mangel paa Kundskaber, forstaar 
de hedenske Skjønhedsidealer som ingen anden, er jo den
samme, der har skabt den protestantiske Kristendoms mest ægte og
allervægtigste Skikkelser.

Thiele, Den danske Billedhugger B. T. og hans Værker I-IV (1831-50).
Thiele, T.s Biographie I-IV (1851-56). 
E. Plon, T., sa vie et son oeuvre (1867). 
S. Müller, T., hans Liv og hans Værker (1893). 
M. Hammerich, T. og hans Kunst (1870). 
A. Rosenberg, Thorwaldsen (Leipzig 1896). 
J. Lange, Sergel og T. (1886). 
Urlichs, T. in Rom (1887). 
Wilckens, Træk af T.s Liv (1874). 
Wilde, T. og Jerichau paa Fregatten Rota (1884). 
Weilbach, Nyt Kunstnerlex. 
N. Høyens Skrifter I, 274 ff. 
C. Bruun og L. P. Fenger, Thorvaldsens Museums Hist. (1892). 
M. Galschiøt, Thorvaldsens Museum (1895).
S. Trier, Thorvaldsen (1903).

Sigurd Müller.



Thott, Aage Andersen, --1520, Rigsraad, skrev sig oftest 
af Dronningholm, et for længst forsvundet kongl. Slot i Nærheden
af Frederiksværk, hvilket han de sidste 18 Aar af sit Liv havde i
Forlening. Selv var han af Herkomst en Skaaning, Søn af Anders
Stigsen til Næs og dennes I. Hustru, Karen Jepsdatter Rosensparre,
der efter et gammelt Sagn blev bjærgtagen. Han fik en forholdsvis 
lærd Opdragelse, forudsat at han er den Aqvinus Andreæ, der
1470 blev immatrikuleret ved Universitetet i Greifswald og 1480
promoveret i Rostock. 1500 var han Høvedsmand paa Helsingborg, 
1501 paa Jungshoved og derefter som sagt paa Dronningholm. 
I mange Aar og lige til sin Død havde han desuden Froste
Herred i Pant af Kronen. 1512 var han Rigsraad, og s. A. stiftede
han Alter og Sjælemesser i Æbelholt Kloster til bedste for sin Aaret
før afdøde Hustru, Dorthe Olufsdatter Bonde fra Laaland. Kort
efter, formodentlig ved Christian II's Kroning, fik han Ridderslaget, 
og endelig beklædte han, senest fra 1513, Stillingen som 
Arkelimester. Han levede endnu 18. Marts 1520, men døde 
inden Aarets Udgang paa Dronningholm.

Thiset.



Thott, Aage Axelsen, --1477, Rigsraad, Søn af  nedennævnte 
Axel Pedersen T. og hans 1. Hustru, omtales som voxen
1421. 1432 og senere betegnes han «af Hjuleberg», en Hovedgaard
i Halland, som var kommen til Slægten gjennem hans Moder. Han
var Høvedsmand paa Falkenberg maaske 1426, men i alt Fald 1433
og ligeledes i det følgende Aar, i hvilket han under Engelbrechts
Indfald i Halland afslog en Storm af en af dennes Underanførere;
men da han ikke turde afvente en fornyet Storm, sejlede han bort
efter at have stukket Ild paa Slottet. Det er dog tvivlsomt, om
han har haft Lenet selvstændig eller blot styret det som Faderens
Foged. A. A. har formodentlig tøvet lige saa længe som Faderen
med at anerkjende Christoffer af Bajern, og heri maa vel Grunden
søges til, at han først 1449 fik Ridderslaget, sikkert ved Christian
I's Kroning. Faderen havde i 1441 faaet Løfte af Kong Christoffer
om, at en af hans Sønner maatte beholde Varberg i 6 Aar efter
hans Død, og i Henhold hertil traf Sønnerne i 1447 Aftale om, at
Brødrene A. og Iver skulde styre Lenet. Men der vides intet fra
den følgende Tid om, at Iver har deltaget i Lenets Styrelse, 
hvorimod A. A. i mange Aar Gang paa Gang nævnes som Lensmand
paa Varberg, som han havde i Pant; ligeledes fik han og hans
Hustru i 1450 for deres Livstid Pantebrev paa Aarstad og Halmstad 
Herreder, som han allerede da havde i Værge.

A. A. var blevet Rigsraad allerede før 1448; men det er dog
især efter dette Aar, at han omtales i offentlige Anliggender.
Navnlig træffer man ham i Forholdet til de andre nordiske Riger;
saaledes var han i 1449 2 Gange i Norge for at virke for 
Christian I's Valg her; 1450 deltog han i Halmstadmødet og var s. A.
med Kongen i Norge paa hans Kroningsrejse; ligeledes var han
til Møder med Svenskerne i Rønneby 1453 og maaske 1454 og i
Vadstena 1455. I 1462 blandede han sig sammen med sine Brødre
Oluf og Erik i en Strid om Øsel Bispestol og støttede med væbnet
Magt den ene af Kandidaterne til denne. 1466 var han paa ny
til Møde med Svenskerne, i Jønkøping, men s. A. fandt der et
Møde Sted i Nykøping, der blev af stor Betydning for Forholdet
mellem Christian I og Axelssønnerne. A. A. havde i lang Tid selv
erhvervet Jordegods lige saa vel i Sverige som i Danmark; hans 
Hustru Merete var svensk, Datter af Bengt Uddsson af den 
saakaldte Vinstorpa-Slægt; en af hans Døtre havde allerede i 1455
ægtet den svenske Marsk Thord Carlsson Bonde, der dog blev
dræbt Aaret efter, og en anden Datter, Ingeborg, blev (vistnok
kort efter Nykøpingmødet) forlovet med den senere saa bekjendte
Sten Sture den ældre. A. A. selv er da øjensynlig ogsaa efter
Nykøpingmødet blevet mistænkt af Kongen, der synes at have 
forsøgt at komme ham til Livs ved at begunstige Fremsættelsen af
Klager over ham fra Beboerne i hans Len. Forsøget er dog, saa
vidt det kan ses, ikke lykkedes; i alt Fald fik A. A. et hædrende
Vidnesbyrd af Almuen om sin Styrelse, og i Febr. 1467 forlenede
Kongen hans Hustru for hendes Livstid med Hammergaard og
Hammerø syd for Kongsbakke. Hr. A. maa saaledes antages endnu
paa dette Tidspunkt at have været i Besiddelse af sine Len og
betegnes netop i Febr. 1467 udtrykkelig som Høvedsmand paa 
Varberg; men i Maj s. A. har han aabenbart ikke mere Varberg, uden
at det vides, paa hvad Maade han har mistet Lenet. Foreløbig
maa han dog antages at have beholdt Aarstad og Halmstad 
Herreder, og han kunde endnu opholde sig paa Hjuleberg, ligesom han
i Maj 1469 var tilstede ved et Møde i Kjøbenhavn; men han 
omtaler ganske vist allerede i Jan. 1468, hvorledes noget af hans Gods
er blevet beslaglagt, ligesom hele hans Stilling aabenbart 
efterhaanden blev ret vanskelig. Til sidst blev Hjuleberg i 1469 
ødelagt af Kongen, og øjensynlig i det samme Aar blev alt A. A.s
Gods tildømt Kronen. Hr. A. er derefter draget til Sverige; man
finder ham saaledes i Stockholm 1470 og helt ovre i Finland 1472.
Paa Fredsmødet i Kalmar 1472 fik han imidlertid ligesom alle andre
sit eget Gods tilbage, og hvad hans Len angaar, bestemtes, at han
foreløbig skulde have Halmstad og Aarstad Herreder og 
Falkenberg By i Pant igjen, indtil der kunde fældes Dom om, hvorvidt
de tilkom ham eller Kongen; ligeledes skulde det paadømmes,
hvem af dem der havde Ret til Varberg. Paa Kalmarmødet 1473
lovede de danske Sendebud at skaffe Hr. A. Varberg tilbage, 
indtil Dommen var fældet; han erklærede vel, at han ikke kunde
skille sig fra sine Brødre og Broderbørn, men fik dog endnu s. A.
Følgebrev paa Varberg Len. Og da Dommen stadig ikke blev
fældet, beholdt Hr. A. Lenene til sin Død, ligesom han i disse
sine sidste Aar atter forekommer som Rigsraad. Han døde 1477,
vistnok omkring i. Maj, i alt Fald før 2. Juli; hans Hustru og
hendes Medarvinger beholdt Aarstad og Halmstad Herreder i Pant,
hvorimod Kongen endnu i 1477 indløste Varberg fra Arvingerne.
Fru Merete levede endnu 1479, men var død 12. Okt. 1481.

Ligesom A. A. øjensynlig har holdt betydelig længere fast ved
Erik af Pommern end f. Ex. Broderen Oluf, saaledes viste han 
omkring Aar 1470 større Troskab mod Christian I end hans yngre
Halvbrødre. Er der end adskilligt dunkelt i hans Historie i disse
Aar, er saa meget dog klart, at han var den mest danske af de
Axelssønner, der levede efter 1464, og han har vistnok saa længe
som muligt stræbt at undgaa Bruddet med Kongen. Ogsaa i 
Styrelsen af sine Len viser han sig i det hele i et heldigt Lys, saa 
at Befolkningen gjentagne Gange roser ham for hans Forhold over
for den.

Danmarks Adels Aarbog 1900, S. 420 f.; 1901, S. 566. 
P. v. Möller,  Bidrag t. Hallands hist. I, 141 ff.                                      

William Christensen.



Thott, Axel Pedersen, --o.1446, Rigsraad, var Søn af
Væbneren Peder Axelsen af Herlev i Gers Herred og Juliane 
Pedersdatter Grubbe og forekommer som Væbner maaske 1390, men i alt
Fald 1394; Ridder er han sandsynligvis blevet ved Erik af 
Pommerns Kroning 1397. Allerede under Dronning Margrethe nævnes
han flere Gange i offentlige Anliggender og har vistnok alt da
været Medlem af Rigsraadet;, en mere fremtrædende Rolle spiller
han dog under Erik af Pommerns Eneregering. Saaledes var han
i 1417 blandt dem, der skulde dømme mellem Kongen og Roskilde
Bispestol om Retten til Kjøbenhavn, og var 1423 hos Kong 
Sigismund i Anledning af Striden om Slesvig og Aaret efter i 
Flensborg som en af Kong Eriks befuldmægtigede i den samme Sag. 
1428 nævnes han som Flaadeanfører under Krigen med Hansestæderne
og deltager i den følgende Tid gjentagne Gange i 
Forligsforhandlinger saa vel med disse sidste som med Svenskerne 
efter Engelbrechts Rejsning, der i øvrigt ogsaa havde berørt 
ham paa anden Maade.

A. P. havde senest 1410 faaet Lunde Ærkestols Slot Elleholm
i Pant, som først efter længere Tids Forløb indløstes fra ham. Af
Kronlen havde han i 1414 Helsingborg, i 1415 Varberg og i 1419
foruden det sidste Slot tillige Falkenberg, Skanør og Falsterbo.
Skanør og Falsterbo har han, som det synes, haft allerede 1416;
men især er det Varberg, hvortil hans Navn er knyttet, i det han
beholdt dette Len lige til sin Død. I 1434 faldt dog Engelbrecht
ind i Halland, og Nørrehallands Almue gik ham til Haande, saa 
at A. P. maatte slutte Forlig med ham, saaledes at Engelbrecht
skulde styre Lenet og opkræve Skatterne, men betale Halvdelen af
dem til Hr. A. Senere straffede A. P. Ny Varbergs Borgere haardt,
fordi de vare faldne fra Kongen, men maatte ved Engelbrechts
anden Rejsning, i 1436, paa ny se Svenskerne i sit Len. Da de
danske Rigsraader i 1439 havde opsagt Erik af Pommern Huldskab
og Troskab, vedblev A. P. endnu en Tid at holde fast ved den
afsatte Konge, der paa forskjellig Maade havde vist ham sin Gunst,
saaledes ved at skjænke ham en Gaard i Malmø; først i 1441
opsagde A. P. Kongen sin Tjeneste, hvis han ikke inden St. Hans
Dag fik Undsætning paa Varberg. Allerede i Okt. 1440 synes A. P.
dog at have staaet paa en ret venskabelig Fod med den nye Konge y
der kalder ham sin Raad; og han overholdt da heller ikke den
Termin, han selv havde fastsat over for Kong Erik: endnu i Jan.
1441 lod han sig af Kong Christoifer forlene med Varberg samt
med de 2 Herreder, der havde ligget til Falkenberg, og Gers
Herred og Væ. Noget større Offer for den afsatte Konges Sag har
han saaledes ikke villet bringe, og han sad nu i de følgende Aar
paa Varberg som Kong Christoffers Mand, indtil han i Tiden
mellem 24. Nov. 1446 og 25. Jan. 1447 afgik ved Døden i en høj,
Alder. -- Fra sin Fader havde han arvet Herlev, 1413 fik han
i Pant Hovedgaarden Grubbe-Ordrup i Voldborg Herred og kjøbte
senere forskjellige Parter i den, men maatte føre langvarige
Stridigheder om den med andre, der havde Krav paa den. Ogsaa Vallø
fik han Panteret i.

A. P. blev i 2 Ægteskaber Fader til de 9 «Axelssønner», af
hvilke flere kom til at spille en betydelig Rolle i Nordens Historie.
Med sin første Hustru, en Datter af Axel Kjeldsen Krognos og
Catharina Eriksdatter Puke, havde han Sønnerne Peder, Oluf, Aage
og Kjeld. Med sin anden Hustru, Ingeborg, som var Datter af
Svenskeren Ivar Nilsson og Margrethe Thordsdatter Bonde, og med
hvem han var gift 1418, havde han Sønnerne Erik, Iver, Anders,
Philippus og Laurens; hun døde i Tiden 1458-66.

Danmarks Adels Aarbog 1900, S. 416 ff. 
P. v. Möller, Bidrag t. Hallands hist. I, 101 ff.                                                               

William Christensen.



Thott, Birgitte, 1610-62, Oversætterinde, var en Datter af 
Christen T. til Faarupgaard og Boltinggaard og Sophie Below. Hun
fødtes paa Faarupgaard ved Jelling 17. Juni 1610. I 7 Aars
Alderen mistede hun sin Fader, men Moderen, der selv var kjendt for 
Lærdom og Oversættervirksomhed, ledede omhyggelig Børnenes
Opdragelse; Søsteren Anne T. var ogsaa en lærd Dame. B. T.
tilfredsstillede sin tidlig vakte Kundskabstørst ved paa egen Haand
at studere nyere Sprog, Tysk, Engelsk, Fransk og Spansk. 14. Okt.
1632 ægtede hun Otte Gjøe (VI, 85) til Torbenfeld og Thureby
(d. 1642) og skal have været en god Husmoder; men hendes
barnløse Ægteskab og derefter følgende 20 Aars Enkestand gave hende
rig Lejlighed til at følge sine Tilbøjeligheder. Hun samlede et
stort Bibliothek, lærte Latin og siden Hebraisk og opdrog sine
Broderdøtre, navnlig Sophie og Elisabeth T., som til Dels toge
hendes Interesser i Arv. I disse senere Aar begyndte hun sine
Oversættelsesarbejder og vandt det store Lærdomsry, som,
naturligvis støttet af hendes høje Byrd, bragte hende i Forbindelse med
Tidens berømte Mænd. Hun brevvexlede med Ole Worm og Th.
Bartholin, og hendes Bøger ledsagedes med Æredigte af lærde i
Skokketal, fornemmelig Professorerne ved Sorø Akademi. I
Svenskekrigen, da hendes Godser bleve hærgede og udplyndrede, flyttede
hun til Sorø og døde der 8. April 1662, hædret med et latinsk
Program af Forstanderen, Jørgen Rosenkrantz.

I Tidens Aand begyndte hun med at omplante Andagtsbøger
fra fremmede Sprog: 1652 Ph. Mornays «Gudelige Betænkninger
over nogle Skriftens Sprog» fra Fransk, 1658 (54?) Biskop Joseph
Halls «Traktat om Sindets Fornøjelser eller Raad mod al
Bekymring» fra Engelsk og flere utrykte, bevarede i Karen Brahes
Bibliothek, som er grundet af hendes Svigerinde Anne Gjøe. Det
ældste Arbejde fra hendes Haand findes dog i
Universitetsbibliotheket, nemlig en haandskreven Oversættelse fra 1636 af de s. A.
ved den lærde Holger Rosenkrantz under Titelen «Fürstenspiegel»
udgivne tyske Afhandlinger og Breve fra Hertug Albrecht af
Preussen, som bleve saa skæbnesvangre for Udgiveren (XIV, 229).
Oversættelsen er tilegnet B. T.s «Moster» Sophie Brahe, Rosenkrantz'
Hustru, egentlig Moster til hendes Mand, som havde staaet i nært
Forhold til Rosenkrantz' Hus. Senere vendte hun sin
Opmærksomhed til den klassiske Filosofi og oversatte 1658 Senecas Skrifter
i en statelig Foliant, der 1661 efterfulgtes af et Par mindre
Arbejder, Epictets Haandbog i den stoiske Filosofi (ved Flavius
Arrianus) og Cebetis den Thebaners «Tavle», en Allegori om Dyder
og Laster, alle fra Latin.

Hendes Hovedværk, Oversættelsen af Seneca, er ledsaget af
Fortaler, som vise, at hun fuldt vel var sig Betydningen af og 
Vanskelighederne ved det Arbejde bevidst, som hun havde foresat
sig. Det var jo i hine Dage allerede en mistænkt Sag at give sig
af med hedensk Filosofi, endsige at ville udbrede Kundskab
dertil paa Modersmaalet, og hun gjør derfor meget rigtig opmærksom
paa, at man vel kan fordømme Senecas hedenske Vildfarelse uden
derfor at kaste Vrag paa den nyttige Lærdom, der kan hentes af
hans Skrifter. I Tilegnelsen «til det lovlige Fruentimmer» fører
hun dernæst et Forsvar for Kvindelærdom, som jo i øvrigt den
Gang ingenlunde var ualmindelig, især hos adelige Damer, fra
Leonora Christina og nedad. Er Kjønnet, som man mener,
skrøbeligt og svagt, saa bliver det i alt Fald ikke bedre ved at holdes
i Uvidenhed. Endelig undskylder hun, at hun ofte har maattet
omskrive i Steden for at oversætte og ikke saa nøje har kunnet
følge sin Originals vanskelige og dybsindige filosofiske Stil. Men
paa dette Punkt har B. T. netop sin store Fortjeneste. Medens
Arrebo, Bording og andre allerede havde begyndt at uddanne en
poetisk Stil i den nye Tids Aand, stod Prosasproget endnu langt
tilbage. Ved Siden af Bibeloversættelse, Folke- og Andagtsbøger
i Reformationstidens Stil og nogle ældre historiske Skrifter stod
Søren Terkelsens ikke særlig vellykkede Oversættelse af
Hyrderomanen «Astræa» som det eneste større Forsøg paa at omplante
et Renæssanceværk i Prosa. I Behandlingen af egentlig
videnskabelige og filosofiske Æmner var Modersmaalet aldrig øvet; her
skulde det først af Latinen lære at danne nye Vendinger og Ord
for nye Ideer. Det er et smukt Bevis for B. T.s sproglige
Kundskab og sproglige Evne saa vel som for hendes Flid og
Omhyggelighed, at det tidligste Arbejde af denne Art staar saa højt, som det
gjør, baade i Sprogets Renhed og Udtrykkets Klarhed, om det end
i Følge sit Æmne næppe kom til direkte at paavirke
Sprogudviklingens Gang i videre Kredse.

Ligprogram fra Sorø Akad. 
Schønau, Lærde Fruentimmer S. 1377 ff
N. M. Petersen, Den dsk. Lit. Hist., 2. Udg., III, 254. 259. 

J. Paludan.



Thott, Birgitte Olufsdatter, --o.1498, Datter af ndfr. 
nævnte Oluf Axelsen T. til Vallø og hans første Hustru, Karen
Jensdatter Falk. Hun var o. 1440 blevet gift med den svenske
Rigsraad, Ridder Erngisle Nilsson til Hammarstad i Sødermanland.
Allerede 1452 skal hun af Carl Knutsson og det svenske Rigsraad
være bleven dømt til at brændes, fordi hun havde skaffet Kong
Christian I Efterretninger fra Sverige, men blev for sin Slægts Skyld 
benaadet med livsvarigt Fængsel i Kalmar Kloster, hvorfra hun slap
ud, formodentlig da Kong Christian Aaret efter blev Konge i
Sverige. Efter Erngisle Nilssons Død (Febr. 1464) udbrød en Mængde
Stridigheder dels om Vallø, som hendes yngre Søster Birgitte efter de
af Faderen, Oluf Axelsen (d. 1464), trufne Foranstaltninger havde faaet,
dels om Hammarstad med Ridderen Erngisle Gjede, der var gift med
Fru B. s Stifdatter, der ligeledes hed Birgitte. Sine Fordringer paa
Vallø havde Fru B. O. solgt til Dronning Dorothea-, baade hun
og Kong Christian holdt under disse Stridigheder med Fru B.;
begge vare i Strid med de mægtige Axelssønner og Sten Sture,
der var gift med en Thott og til sidst ved Kjøb kom i Besiddelse
af Hammarstad. Fru B. beskyldtes for at have fremlagt en Række
forfalskede Breve for Retten angaaende alle disse Forhold; hendes
egen Skriver bekjendte sin Del i Falsknerierne. Under disse
Forhold maatte Fru B. 1478 forlade Sverige; hun tilbragte 20 Aar i
Danmark, bl. a. paa den kongelige Forlening Dronningholm ved Arresø,
senere paa Snedstrup i Halland. Da hendes yngre, ovennævnte
Søster Birgitte i 1483 var bestemt for Niels Eriksen Rosenkrantz,
indsattes i Kong Hans' Haandfæstning Bestemmelse om, at Kongen
eller Dronningen ikke maatte pante eller kjøbe Gods af
Ridderskabet, og denne Bestemmelse gav man tilbagevirkende Kraft paa
Valløgodset. Kronen holdt imidlertid stadig med den ældre Fru
B., og Sagen stod paa, lige til Frederik I 1523 maatte tilbagegive
det omstridte Gods til Niels Eriksens Arvinger; det blev saaledes
til sidst Kronen, der maatte bøde for Fru B.s Bedragerier, og
næppe med urette, da Kronen selv var bleven indviklet i Sagen
(jvfr. nærmere XIV, 274 f.). Da var Fru B. imidlertid for længst
død, hun nævnes sidste Gang 1498; men endnu i Christian III's
Tid havde Niels Eriksen Rosenkrantz' Arvinger, deriblandt Tyge
Krabbe og Erik Banner, Stridigheder om «Lederne» (nu Østermalm
i Stockholm) med Kong Gustav Vasa paa Grund af Forhold, der
stammede fra Fru B. af Hammarstads Tid.

Styffe, Bidrag t. Skandinaviens hist. IV, S. CXIII ff. 
Heise, Fam. Rosenkrantz' Hist. II, 56 ff.                                                                         

A. Heise.



Thott, Erik Axelsen, --1481, svensk Rigsforstander, 
var Søn af ovennævnte Axel Pedersen T. og Ingeborg Ivarsdatter.
Allerede i sine yngre Aar tog han Ophold i Sverige og nævnes
her 1441 som Ridder og som Marsken Carl Knutssons Tjener.
1444 skriver han sig til Lagnø i Sødermanland, som han havde 
faaet med sin første Hustru, en Datter af Matts Ødgislesson Lilja; 
1447 var han Herredshøvding i Lysings Herred i Østergøtland og
i alt Fald efter Carl Knutssons Tronbestigelse svensk Rigsraad.
1450 deltog han som svensk Sendebud i Halmstadmødet med dets
for Kong Carl ugunstige Bestemmelser, men var s. A. en af
Dommerne over Magnus Gren, hvis Eftermand han blev som Lensmand
paa Åbo, uden at han dog denne Gang har beholdt Lenet ret
længe; derimod nævnes han som Lensmand paa Nykøping 1451-66. 
I 1453 var han atter med til at dømme forskjellige af
Christian I's svenske Tilhængere; men da Upsala-Ærkebispen Jøns
Bengtsson rejste sig mod Kong Carl i Begyndelsen af 1457, havde
Kongen ikke bedre Tiltro til E. A., end at han lod ham fængsle
paa Nykøping. Snart efter maa han dog være kommen fri igjen,
og da Kong Carl var sejlet bort, bleve Ærkebiskop Jøns og E. A.
i Forening valgte til Rigsforstandere i Marts 1457.

Ikke længe efter blev imidlertid Christian I antaget til Konge
i Sverige; E. A., der var gaaet til Finland for at virke for
Christians Anerkjendelse der, kaldte sig vel Rigsforstander endnu en
lille Tid efter, at Christian i Juni 1457 var valgt til Konge, men
maatte derefter lade sig nøje med Embedet som Hofmester i Sverige 
(en Betegnelse, han fører fra 1457 og endnu i 1466); ligeledes
fik han af Kongen til Belønning Viborg Len, som han beholdt fra
1457 til sin Død. 1463, da Christian var blevet uenig med
Ærkebiskop Jøns Bengtsson og lod ham fængsle, var E. A. flere Gange
blandt dem, der godkjendte dette Skridt-, og ogsaa efter Biskop
Kettil Carlssons Rejsning og Kong Carls Tilbagekomst i 1464
forblev han en Tid paa Christian I's Side. Da Christian derefter
forsonede sig med Ærkebiskop Jøns og Biskop Kettil, kæmpede E. A.
ved Nytaarstid 1465 sammen med disse mod Kong Carl og nødte
ham til at nedlægge Regeringen i Jan. 1465, hvorefter E. A.
ledsagede den afsatte Konge over til Finland, hvor der var blevet
indrømmet Kongen flere Len.

Men E. A. blev snart uenig med Ærkebispen, der nu (en
Tid sammen med Biskop Kettil) styrede Sverige som Rigsforstander
uden at ville dele Magten med E. A. saaledes som i 1457, og
denne nærmede sig da tillige med sin Broder Iver til det svenske
Selvstændighedsparti. Selv havde E. A., i alt Fald siden 1456,
været gift med Eline, Datter af Gustaf Algotsson Sture, Kusine til
Sten Sture den ældres Fader og Enke efter Carl Knutssons i 1451
afdøde Halvbroder Knut Stensson Bjelke. Nu holdtes der i 
Efteraaret 1466 et Unionsmøde i Nykøping, hvor Iver Axelsen var mødt
som den danske Konges Repræsentant, men ikke des mindre ægtede
Carl Knutssons Datter Magdalene, ligesom de paa Mødet
tilstedeværende svenske Rigsraader, hvoriblandt E. A., bestemte, at Carl
Knutsson skulde have sit Gods tilbage; de, der havde kjøbt dette
Gods af Christian I, henvistes til at søge Erstatning hos den
sidstnævnte. En saadan Beslutning maatte naturligvis i høj Grad
forbitre Kong Christian, og bedre skulde det ikke blive, da Mødets
svenske Deltagere fra Nykøping begave sig til Stockholm og her
tvang Ærkebispen til at nedlægge Rigsforstanderskabet og
overdrage Stockholm Slot til E. A., der nu blev Rigsforstander og
betegnes saaledes 18. Okt. Da Christian I derefter inddrog den
afdøde Philippus Axelsens Pantelen Tranekjær, fremkaldtes herved
det endelige Brud mellem Kongen og Hr. Philippus' 3
tilbageværende Helbrødre, af hvilke i alt Fald E. og Iver sendte Kongen
Opsigelsesbreve. E. A. fandt imidlertid ingenlunde udelt
Anerkjendelse i Sverige, der tværtimod hjemsøgtes af heftige Partikampe.
I Sommeren 1467 blev han endogsaa en Tid belejret i Stockholm,
dels af danske Tropper under Anførsel af Claus Rønnov og
Ærkebisp Jøns Bengtsson og dels af dennes svenske Venner. Men Iver
Axelsen kom fra Gulland sin Broder til Undsætning, saa at
Belejrerne maatte hæve Belejringen og de danske sejle bort igjen, og
Carl Knutsson blev derefter i det samme Aar, 1467, kaldt tilbage
og blev Konge for tredje Gang, medens E. A. nedlagde
Rigsforstanderværdigheden og trak sig tilbage til Finland, hvor han var
Lensmand ikke blot paa Viborg, men ogsaa, i alt Fald i 1466 og
1468, paa Åbo. Hans Gods i Danmark var tillige med hans
Helbrødres blevet tildømt Christian I, uden at Tiden nøjagtig kan
opgives, og han nævnes i den følgende Tid stadig som en af
Christian I's Modstandere. Han var en god Støtte for Sten Sture i
dennes første Rigsforstandertid, og han deltog som svensk
Sendebud i Forligsmøderne i Kalmar 1472 og 1474. Men han opholdt
sig dog i sine senere Aar især i Finland, hvor han som
Høvedsmand paa den vigtige Grænsefæstning Viborg og paa Tavastehus
spillede en betydelig Rolle, bl. a. i Sveriges Forhold til Ordenen i
Lifland og til Russerne; til Forsvar mod de sidstnævnte anlagde
han St. Olofsborg, det senere Nyslott. Han døde paa Viborg
1481, senest 28. Marts, efter at have overdraget Slotslovene over
Viborg, Tavastehus og St. Olofsborg til sine Brødre Iver og 
Laurens. Hans ovennævnte 2. Hustru levede endnu 1493, men var
død 1496.

Styffe, Bidrag t. Skandinaviens hist. III-IV.
P. v. Möller, Bidrag t. Hallands hist. I, 116 ff.                                               

William Christensen.



Thott, Henrik, 1606-o.1675, til Boltinggaard, Faarup og 
Kjeldkjær samt Gladsaxe og Svinebjærg i Skaane, var Broder til 
ovennævnte Fru Birgitte T. (d. 1662). Efter at have studeret
udenlands -- han blev 1621 immatrikuleret ved Universitetet i Leiden -- 
tjente han fra 1628 som Sekretær i Kancelliet, fik 1633 Ventebrev
paa det første ledigblivende Kannikedømme, men har dog næppe
opnaaet noget saadant, eftersom han 1635 fratraadte sin Stilling i
Kancelliet for at overtage Stavanger Len, som han havde til 1641.
Fra 1641-48 var han Lensmand paa Bergenhus og fra 1648-57
og atter 1659-60 paa Dronningborg. Desuden havde han haft
forskjellige særlige Hverv; saaledes var han 1629 den ene af de 2
Adelsmænd, som udsendtes for at besigtige Kronens jyske Slotte
og Len efter de kejserliges Indfald; senere førte han som
Oberstlieutenant 2 Fænniker i Stavanger og Agdesidens Len
hjemmehørende Knægte, og 1649 opvartede han som Skjænk ved Prinsesse
Frederikke Amalies Daab. Medens han tidligere havde været en
velstaaende Mand og bl. a. havde haft Hovedgaardene Hastrup,
Skaarupgaard og halve Bjørnsholm i Pant, gik det senere stærkt
tilbage for ham. Faarup maatte han alt 1655 sælge til sin Søster
Anne, og sine øvrige Hovedgaarde vesten Sundet maatte han
efterhaanden gaa fra for Gjæld. Desuagtet overlod han efter Skaanes
Afstaaelse med stor Redebonhed Kronen sine Hovedgaarde østen
Sundet til Anvendelse som bornholmsk Vederlagsgods. Kronen
viste sin Paaskjønnelse, dels ved at tilskjøde ham Holbæk
Ladegaard med mere Gods, dels ved 1660 at udnævne ham til
Stiftslensmand over Aarhus Stift og Amtmand over Aarhus Amt, hvilket
Amt han dog alt Aaret efter ombyttede med Holbæk Amt, men
disse Begunstigelser vare ikke tilstrækkelige til at hindre hans Ruin,
eftersom Godset var blevet ilde medtaget under Krigen og desuden
strax gik tabt til hans Kreditorer. Som en fuldstændig ruineret
Mand mistede han alt 1662 sin Amtmandsstilling og maatte søge
Kongen om en Naadegave til Livets Ophold. Han levede endnu
20. Nov. 1674, men i saa stor Nød og Trang, at det end ikke
vides, naar han, den sidste Ætling paa Mandssiden af en af de
en Gang saa berømte 9 Axelssønner, døde. H. T. var 3 Gange gift: 
1. (12. April 1635) med Lisbet Henriksdatter Huitfeldt (f. 12. Dec.
1615 d. 22. Jan. 1638), 2. (31. Jan. 1642) med Beate Holgersdatter
Rosenkrantz (f. 15. Okt. 1608 d. 20. Febr. 1647), 3. (21. Juli 1650)
med Berete Jespersdatter Friis, men af Børnene overlevede kun en
sindssyg Datter ham.                                                                  

Thiset.

 --1507">

Thott, Ingeborg Aagesdatter, --1507, var Datter af 
ovennævnte Aage Axelsen T. Hun blev først i 1464 forlovet med en
ung norsk Adelsmand, Hans Sigurdsen, Søn af Drosten Sigurd
Jonsen; men han døde kort efter, inden Brylluppet, og efter
Nykøpingmødet 1466 ægtede I. A. Sten Sture, der i 1470 efter sin Moders
Halvbroder Kong Carls Død blev Sveriges Rigsforstander. Fru I. fik
i 1476 Ret til at gaa i lige Arv med sine Brødre efter Forældrene;
men i øvrigt kom hun jo ved sit Giftermaal til at tilhøre Sveriges
Historie, i hvilken hun har erhvervet et agtet Navn som den, der
trofast stod ved sin Husbonds Side. Sin Fromhed viste hun bl. a.
ved at bekoste Trykningen af et latinsk gudeligt Skrift. Som en
Følge af Sten Stures Rejsning mod Kong Hans 1501 blev hendes
Gods i Danmark erklæret for forbrudt til Kronen; men dette
hindrede hende ikke i at holde fast ved sin Ægtefælles Politik ogsaa
efter hans Død. Efter sin Mands Død (1503) beholdt hun af hans
finske Len Tavastehus, som hun havde Livsbrev paa, indtil sin
Død, der indtraf i Slutningen af 1507.

P. v. Möller, Bidrag t. Hallands hist. I, 156 f. 
Styffe, Bidrag t. Skandinaviens hist. V, S. CXII.                                                

William Christensen.



Thott, Iver Axelsen, --1487, dansk og senere svensk Rigsraad, 
var Helbroder til ovennævnte Erik Axelsen T. Han var
maaske Væbner i 1442, men betegnes i 1444 som Ridder og til
Knabstrup (i Merløse Herred), en Gaard, som han sikkert har faaet
med sin Hustru Margrethe Poulsdatter Laxmand. l 1447 aftalte
Axelssønnerne, at I. og den ældre Halvbroder Aage i Forening
skulde styre den afdøde Faders Len Varberg; men at denne
Aftale er kommet til Udførelse for I.s Vedkommende, vides der intet
om (ovfr. S. 315). I alt Fald fra 1449 var nan dansk Rigsraad, i
hvilken Egenskab han i 1453 sammen med Claus Rønnov sluttede
Stilstand med Carl Knutsson i Vadstena og i Stockholm, ligesom
han i 1454 fik Fuldmagt til at deltage i et nyt Møde med
Svenskerne i Rønneby og i 1455 forhandlede med dem i Vadstena. I
1452 var han kommet i en ublidere Berøring med dem under Kong 
Carls Indfald i Skaane, da hans efter Faderen arvede Gaard
Herlev blev brændt af dem; han skal den Gang i Følge en yngre
Beretning have vist sin Fædrelandskærlighed ved foreløbig at slutte
Forlig med Ærkebiskop Tuve Nielsen af Lund (med hvem han
virkelig har ligget i Strid) for i Forening med Ærkebispen efter
Evne at forsvare Landet mod Fjenden. Beretningen er dog
muligvis upaalidelig og stemmer mindre godt med I. A.s Optræden i en
senere Tid, da han afgjort satte sine egne og sin Slægts Interesser
over sit Fædrelands.

I 1464 døde Broderen Philippus Axelsen, der havde efterfulgt
den ældre Halvbroder Oluf som Styrer af Gulland, og Hr. L, der
s. A. havde deltaget i et dansk Gesandtskab til Preussen, overtog
derefter, foreløbig som Kong Christians Mand, Gulland, der havde
været Olufs Pant. Hvad der har bevirket, at I. A. ved denne
Tid begyndte at nærme sig det svenske Selvstændighedsparti og
derved slog ind paa en Bane, der vel kunde aabne ham store
Muligheder i Sverige, men maatte bringe hele hans Stilling i
Danmark i Fare, vides ikke; han har i alt Fald ikke saaledes som
Broderen Erik kunnet være misfornøjet med, at han.ikke paa ny
opnaaede en fremtrædende Plads i Sverige, da han ikke tidligere
havde beklædt en saadan. Men vist er det, at der i Okt. 1465
udfærdigedes en pavelig Dispensation for I. A. -- der da maa
have været Enkemand, og det ikke blot efter Margrethe Laxmand,
men ogsaa efter en senere Hustru, Marine, Datter af Torbern Bille
(II, 259) -- til at ægte sin Slægtning Kong Carl Knutssons Datter
Magdalene. Det følgende Efteraar, paa Unionsmødet i Nykøping,
hvor I. A. mødte som dansk Repræsentant, fandt Brylluppet Sted,
samtidig med at Hr. I.s Datter Beate ægtede den daværende
Tilhænger af det svenske Selvstændighedsparti Arvid Trolle. Hertil
kom nu den Beslutning, som Svenskerne, til Dels paa Foranledning
af ham, toge paa Nykøpingmødet om Carl Knutssons Gods (ovfr.
S. 323), og den derefter følgende Indsættelse af Erik Axelsen som
svensk Rigsforstander; begge Dele maatte i høj Grad vække
Christian I's Vrede mod Axelssønnerne. Rimeligvis som en Følge
heraf fratog Kongen Philippus Axelsens Arvinger Tranekjær; men
dette, bevirkede atter, at Erik og I. A. sendte Kongen deres
Op-sigelsesbreve, I. A. ved Pinsetid 1467. Hr. L, der fra nu af sad
som faktisk uafhængig Hersker paa Gulland i 20 Aar, undsatte
derpaa Erik i Stockholm i Sommeren 1467; men formodentlig
allerede den Gang var saa vel deres som den tredje Broder Laurens' 
Gods i Danmark blevet tildømt Kronen. Af Ejendomme havde
I. A. foruden Herlev Lillø, ligeledes i Gers Herred, og af Len
Sølvitsborg samt Gers og Villands Herreder og Væ By, alt i Pant.
Kongen lod nu Sølvitsborg og Lillø belejre, og i Sept. maatte
Besætningen paa Sølvitsborg overgive Slottet. Lillø derimod holdt sig
i Vinteren 1467-68, og det lykkedes I. A. i 1468 at bringe
Gaarden Undsætning, men ved Midfastetid s. A. blev Kongen dog Hfcrre
over Lillø, som han lod nedrive. De Forsøg, som gjordes paa at
bringe et Forlig i Stand mellem Kongen og Hr. I. (ved Møder i
Halmstad 1468 og i Lybek 1469), førte foreløbig ikke til noget.

I Sverige havde i Marts 1468 de paa et Møde i Ørebro
tilstedeværende Rigsraader lovet, at naar Kong Carl døde, vilde de
have hans Svigersøn I. A. (der sagtens allerede nu var svensk
Rigsraad) til deres fuldmægtige Høvedsmand, indtil det hele
Rigsraad kom sammen og blev enigt om en ny Regent. I Okt. 1469,
da Carl Knutssons svenske Modstandere atter rejste sig, bleve I. A.s
Hustru Magdalene og Svigersøn Arvid Trolle m. fl. tagne til Fange
i Vadstena af Erik Carlsson Vasa-, men Fangenskabet har dog
næppe varet længe. Det følgende Aar døde Carl Knutsson; paa
sit Dødsleje havde han overdraget Sten Sture at forestaa Riget
uden at tage Hensyn til det Løfte, som 2 Aar før var givet I. A.
Foreløbig mærkes der dog ikke af den Grund nogen Uvilje mellem
I. A. og Sten Sture, af hvilke den første efterhaanden havde faaet
og fik forskjellige svenske Len, saaledes Stäkeborg. Gulland
stillede han derimod ikke i Afhængighed af Sverige; da Hanseaterne
klagede over de Kaperier, de gullandske Udliggere forøvede, havde
Carl Knutsson kort før sin Død svaret, at han ingen Magt havde
paa Øen, som I. A. holdt til Kong Christians Haand, indtil han
fik betalt, hvad Christian skyldte ham og hans Broderbørn,
hvorefter han agtede at overgive den danske Konge Øen. Ved
Fredsmødet i Kalmar 1472 mellem Danmark og Sverige bestemtes bl. a.
for I. A.s Vedkommende, at han foreløbig skulde have Gers
Herred, Væ og Villands Herred tilbage, indtil det kunde blive
paadømt, hvorvidt disse Len tilkom ham eller Kongen, og en lignende
Dom skulde fældes om Sølvitsborg, uden at Hr. I. dog skulde
have dette Len tilbage inden Dommens Afsigelse. I. A. var
tilstede som svensk Prokurator paa de følgende Kalmarmøder 1473,
1474 og 1476, men til Trods for de i 1473 og 1474 fra dansk Side
gjentagne Løfter er det aabenbart, at den Dom, som var stillet i
Udsigt 1472, aldrig er bleven afsagt. I 1476 erklærede Hr. I. over 

for Kong Christian selv, at han hidtil havde holdt Visborg til
Kongens og Danmarks Krones Haand og ogsaa agtede at
vedblive hermed i Fremtiden, en Erklæring, der ganske vist foreløbig
ikke fik praktisk Betydning.

Der kunde ved  denne Tid være Grund for I. A. til at stille
sig  i  et nogenlunde  taaleligt Forhold til Danmark, da han  efterhaanden
vakte sig Uvenner paa andre Kanter. At han ligesom
Broderen Erik havde blandet sig i den liflandske Ordens Anliggender, 
havde mindre at sige, da ogsaa den svenske Regering snart
efter gjorde det samme. Hansestædernes Vrede havde han vakt
allerede i Carl Knutssons sidste Tid, i det de Udliggere, han
udsendte fra Gulland, gjorde Skibsfarten usikker. Dette var ikke 
blevet bedre siden da, og en Tid lang gik hans Kaperier især ud
over Hollænderne; men det fik dog ingen større Betydning, saa
længe Hr. I. stod paa en god Fod med Sten Sture. Men i 1481
døde I. A.s Broder Erik efter at have overdraget Slotslovene over
sine omfattende finske Len til Brødrene I. og Laurens (ovfr. S. 323),
Sten Sture, der maatte være meget misfornøjet med en saadan
Magtudvidelse for Hr. I. og Broderen, søgte at faa Lenene tilbage
under Kronen, og Forhandlingerne førte endelig i 1483 efter
Laurens'  Død til en Overenskomst mellem I. A. og Sten Sture,
hvorved den første afstod Erik Axelsens finske Len (Viborg, Tavastehus
og St. Olofsborg) mod at faa Borgholm med Øland for
Livstid og ligesaa Raseborg Len, som Laurens Axelsen selv havde haft,
og som dennes Børn nu skulde have Ret til at beholde i et vist
Antal Aar efter Hr. I.s Død. Et Par Maaneder efter var I. A.
som svensk Sendebud tilstede ved det Unionsmøde i Kalmar, hvor
Kalmar Reces vedtoges, ligesom han baade i 1482 og 1484 deltog
i Møder mellem danske og svenske i den samme By. Men i det
sidstnævnte Aar, 1484, skal Hr. I. ved et Raadsmøde i Stockholm
have søgt at faa Sten Sture afsat som Rigsforstander og sin
Svigersøn Arvid Trolle indsat i hans Sted. Hans Kaperier fremkaldte
imidlertid fremdeles Misfornøjelse hos de søfarende, der vendte sig
med Klager til den svenske Regering; og da den egenmægtige
Maade, hvorpaa I. A. styrede sine svenske Len, ogsaa vakte Sten
Stures Vrede, og Forsøg paa at udjævne Stridspunkterne ad fredelig
Vej mislykkedes, i det Hr. I. ikke vilde møde til Forhandlinger
med Rigsforstanderen, begyndte denne endelig i 1487 at  belejre
Borgholm, hvor hans Modstander da opholdt sig, ligesom han
sagtens ved samme Tid, lod Stäkeborg og Raseborg indeslutte. 

Naar I. A. saa længe havde kunnet holde sig i sin faktiske
Uafhængighed paa Gulland, laa det naturligvis i, at man hverken
i Danmark eller Sverige havde turdet gribe til de yderste
Forholdsregler mod ham af Frygt for, at han derved skulde drives til fuldt
ud at kaste sig i det andet Riges Arme og skaffe dette den
betydelige Fordel, som Herredømmet over den vigtige Østersøø vilde
give. Nu havde Sten Sture imidlertid begyndt Angrebet, og det
viste sig da snart, hvor usikker Hr. I.s Stilling under disse Forhold
var. Ikke længe efter, at Belejringen af Borgholm var begyndt,
lykkedes det ham i Febr. 1487 ved Nattetid at slippe over til Visby
i en Baad, i det han efterlod sin Hustru paa Borgholm; men da
han mistvivlede om alene at kunne tage det op med Sten Sture,
traadte han i Forbindelse med Kong Hans og lovede at overgive
ham Gulland. En dansk Flaade afsejlede nu til Gulland, og Slottet
og Øen kom uden Vanskeligheder i Kongens Hænder; i Juni
hyldedes Kong Hans i Visby af Befolkningen, ligesom I. A. aflagde
Troskabsed til ham og derpaa blev taget til Naade igjen. Besætningen 
paa Stäkeborg havde vistnok i Maj maattet overgive Sten Sture
Slottet, og ogsaa Raseborg overgav sig, og efter Visborgs Overgivelse
havde Kong Hans en Sammenkomst med Sten Sture, ved hvilken
denne forpligtede sig til at oplade Kongen Sverige, medens Kongen
til Gjengjæld lovede, at Hr. I. skulde overgive Sten Sture Øland
og Borgholm. Hr. I. søgte at unddrage sig denne Forpligtelse,
men Kongen nødte ham til at opfylde den, og Hr. I. tog derpaa
med sin Hustru Magdalene, der havde været paa Borgholm lige
til Slottets Overgivelse, Ophold paa Lillø. Han var nu en slagen
Mand; sin uafhængige Stilling paa Gulland, hvor Kong Hans
indsatte en anden Lensmand, havde han mistet og ligesaa sine svenske
Len; og at han har faaet sine tidligere danske Pantelen tilbage,
kan ikke antages, ligesom der heller ikke er Tale om, at han atter
blev optaget i det danske Rigsraad. Han overlevede ikke længe
sit  Nederlag; 1. Okt. 1487 døde  han, og 8 Aar senere, 1495 
(o. 24. Avg.), fulgte hans Hustru ham i Graven. Den mærkelige
Stilling, han i en Snes Aar havde kunnet indtage som en i
Virkeligheden uafhængig Fyrste paa Gulland, vidner selvfølgelig om en
betydelig Begavelse; men at hans Magt dog først og fremmest 
beroede paa Modsætningen mellem Danmark og Sverige og ikke
havde noget naturligt Grundlag, fremgaar klart af den Hurtighed,
hvormed den knækkedes i 1487. 
Styffe, Bidrag t. Skandinaviens hist. III-IV.
P. v. Möller, Bidrag t. Hallands hist. I, 127 ff.                                                 

William Christensen.



Thott, Knud, 1639-1702, Gehejmeraad, Søn af ndfr. anførte 
Otte T. (d. 1656), var født paa Næs i Skaane 21. Dec. 1639 og
blev, da hans Moder, Jytte Gyldenstjerne, døde 1640, opdraget hos
sin Farfader, Hr. Tage T., indtil han 1654 blev sendt til Sorø
Skole. Der fra gik han over til Akademiet, som Krigen med
Svenskerne snart nødte ham til at forlade, og for at fortsætte sine
afbrudte Studier begav han sig 1658 udenlands med den senere
kjøbenhavnske Borgmester Jørgen Fogh (V, 229) til Hovmester. Rejsen
gik til Tyskland med et Ophold paa over 2 Aar i Heidelberg,
hvorfra han efter Fredslutningen vendte tilbage 1661. Efter et kort
Ophold i Hjemmet, som han benyttede til at aflægge Ed til den
svenske Konge samt til at forlove sig med Sophie Brahe (f. 20.
Nov. 1648), Datter af Steen B. til Knudstrup (II, 605), rejste han
s. A. med sin gamle Hovmester til Nederlandene (Leiden),
England, Frankrig -- med et Ophold i Paris paa 1 1/2 Aar --, Schweits,
Tyskland og endelig over Nederlandene hjem til Kjøbenhavn (Sept.
1664). Som Ejer af sin Fædrenegaard Næs og af Barsebæk var
han, ligesom hans Brødre, saa fast knyttet til Skaane, at man ikke
kan undres over, at han 1664 lod sig introducere paa det svenske
Ridderhus, skjønt hans Sympathier utvivlsomt vare paa den anden
Side af Sundet. Aaret efter, 8. Okt., holdt han i Odense Bryllup
med Sophie Brahe, der, efter at have født ham flere Døtre,
bortkaldtes 3. April 1671; med hende fik han Knudstrup.

Da Krigen mellem Danmark og Sverige udbrød 1676, blev
han med sine Brødre efter kongelig Ordre af de danske ført til
Danmark. Uagtet han saaledes ikke frivillig havde forladt Sverige,
blev han af en extraordinær Ret i Malmø fradømt Ære, Liv og
Gods og henrettet in effigie. Valget af Fædreland var ham da
givet, og Christian V udnævnte ham 1678 til Amtmand i Landskrone, 
en Stilling, der af sig selv faldt bort ved Fredslutningen,
efter hvilken han dog fik sine Skaanske Godser tilbage, om end i
ødelagt Tilstand. Næs (nu Trollenæs) og Barsebæk skilte han sig
af med; det første mageskiftede han 1681 med Gavnø, det andet
solgte han; Knudstrup afhændede først hans Arvinger 1704. I
nogle Aar ejede han Saltø.

At en Mand med hans sociale Stilling og fortrinlige
Uddannelse snart blev anvendt i Statstjenesten, er naturligt. 1680 
nævntes han baade til Kommerceraad og Etatsraad og var s. A.
Medlem af den Kommission, der skulde revidere deres Regnskaber,
der i Frederik III's Tid havde faaet Udlæg i Krongods. 1682 fik
han Gehejmeraads Titel, og 1683 blev han Deputeret i
Generalkommissariatet for Land- og Søetaten; 1684 fik nan det hvide Baand;
1699 blev han Præses i Krigskommissariatet, 1700 Deputeret for
Finanserne og Medlem af Gehejmekonseillet, s. A. Medlem af
Regeringen i Kongens Fraværelse, 1701 i. Deputeret for Finanserne.
Desuden var han 1690-1701 jævnlig Medlem af Kommissionerne i
Slottets Raadstue og anvendtes desuden af og til i andre vigtige
Kommissioner. Efter længere Tids Sygdom døde han i
Kjøbenhavn 18. April 1702. I Worms Ligtale over T. roses han for sin
Pligtfølelse og utrættelige Arbejdsomhed, ligesom det gjentagne
Gange fremhæves, hvilken Afsky han, i Modsætning til mange af
hans samtidige, havde for alt, hvad der hed Skjænk og Gave i
Embedsforhold. Som Jorddrot var han særdeles virksom, og Gavnø
forøgede og forbedrede han paa mange Maader. -- Efter sin 1.
Hustrus Død ægtede han 2. Juni 1682 Birgitte Skeel, Grevinde
Parsberg (XVI, 15), og efter hendes Død 1699 giftede han sig 14.
Okt. 1701 med Ursula Marie Friherreinde Putbus (Podebusk) til
Hagested (f. 1668, d. i Stralsund 1734 som Enke efter Gehejmeraad
Anselm Rigsgreve Promnitz), Datter af Morits Friherre P. til
Einsiedelsborg (XIII, 193).

Worm, Ligpr. ov. K. T. (1713). 
Danmarks Adels Aarbog 1900, S. 433 f.
Danske Herregaarde II: Gavnø. 
Nyt hist. Tidsskr. II, 185.

G. L. Wad.



Thott, Laurens Axelsen, --1483, dansk og senere svensk Rigsraad, 
var Søn (saa vidt vides, den yngste overlevende) af
ovennævnte Axel Pedersen T. og hans 2. Hustru. 1447, efter Faderens
Død, var han endnu umyndig, men benævnes i 1459 Ridder. Han
fik i 1462 pantsat Grubbe-Ordrup i Voldborg Herred af sin Broder
Philippus og blev, uvist naar, Ejer af Næsbygaard, det nuværende
Næsbyholm i Tybjærg Herred; i 1465 nævnes han som Lensmand
paa Stege og s. A. en enkelt Gang sorn Rigsraad. Endnu i Juli
1466 var han tilstede paa Retterting i Kjøbenhavn, men da
Nykøpingmødet i Efteraaret s. A. førte til Bruddet mellem Christian I
og flere af Axelssønnerne (ovfr. S. 323, 326), kom L. A. til at dele
Skæbne med Brødrene Erik og Iver. Han tog fra nu af Ophold
i Sverige, medens hans danske Gods tildømtes Kronen, og han
bl. a. mistede sit Pant Skjelskør By. Paa Kalmarmødet 1472 
bestemtes vel, at alle, der havde mistet deres Gods under
Uenigheden mellem Rigerne, strax skulde have det igjen, dog med
Undtagelse af Krongods, som de havde i Pant, og at, hvad dette angik,
skulde L. A. have Skjelskør tilbage, indtil det ved en Dom af
Rigsraader fra de 3 Riger var afgjort, hvem Byen tilkom. Men
disse Bestemmelser, der gjentoges 1474, og som bevirkede, at
Næsbygaard senere gik i Arv til L. A.s Børn, fik ham i alt Fald ikke
til at vende tilbage til Danmark. Han opholdt sig især i Finland,
hvor han 1468 var bleven Lensmand paa Raseborg, men nævnes
dog ogsaa som Medlem af det svenske Rigsraad. Broderen Erik
havde kort før sin Død (1481) overdraget Slotslovene over sine
finske Len Viborg, Tavastehus og St. Olofsborg til Iver og L. A.,
og Sten Stures Forsøg paa at komme i Besiddelse af disse Len
førte ikke til noget Resultat, medens L. A., der nu nævnes som
Høvedsmand paa Viborg, levede (ovfr. S. 328). Han døde
imidlertid i 1483 (mellem 1. Febr. og 20. Juni).

I Sverige havde L. A. af sin Broder Erik faaet overdraget
Gaarden Årsta i Sødermanland. Han var 2 Gange gift, først med
den danskfødte Karen Jonsdatter Viffert, der druknede 1468 ved
Raseborg, og derefter med Catharina, der var Datter af Svenskeren
Erik Nipertz og Enke efter Erik Nilsson (Oxenstjerna) og ogsaa
overlevede L. A.

Danmarks Adels Aarbog 1900, S. 429 f. 
Styffe, Bidrag t. Skandinaviens hist. III-IV. 
P. v. Möller, Bidrag t. Hallands hist. I, 139 f.

William Christensen.



Thott, Oluf Axelsen, --1464, Marsk, var Søn af ovennævnte 
Axel Pedersen T. og hans første Hustru og blev 1414 immatrikuleret 
ved Leipziger-Universitetet. 1419 lovede Hr. Henning
Podebusk at udlægge ham den ene Halvdel af Vallø med tilliggende
Gods, medens Hr. Henning samtidig pantsatte til hans Fader den
anden Halvdel (som Axel Pedersen senere overdrog O. A.), og
O. A. har saaledes sikkert allerede da været gift eller trolovet med
Karen, Datter af den forrige Ejer af Vallø, Hr. Jens Eskilsen Falk,
og Søster til Henning Podebusks Hustru. O. A. var blandt dem,
der medbeseglede Kongens Brev til Svenskerne i Stockholm 1434,
og nævnes i det følgende Aar som Rigsraad. I Erik af Pommerns
sidste Regeringstid er der imidlertid øjensynlig opstaaet en stærk
Spænding mellem O. A. og Kongen. 1439 taler den sidstnævnte
om, at Rigsraadet havde skullet skaffe ham Lejde af O. A., men
ikke havde gjort det, saa at Kongen ikke har anset sig for sikker 
paa Liv og Gods; og yngre Beretninger vide at fortælle, hvorledes
O. A. en Gang, da han mødte Kongens Frille Cæcilie, havde slaaet
hende og i djærve Ord udtalt, at hun en Gang vilde skille Kongen
ved Danmark. O. A. er da ogsaa, i stærk Modsætning til hans
Fader, blandt de Rigsraader, der i 1438 henvendte sig til Christoffer
af Bajern, og blandt Udstederne af Opsigelsesbrevet 1439. Og han
opnaar hurtig betydelige Gunstbevisninger under den ny Regering.
Ridderslaget har han rimeligvis faaet ved Kong Christoffers
Kroning i Sverige 1441. I 1442 er han Lensmand paa
Vordingborg, og ligeledes er han under Christoffer af Bajern blevet
Lensmand paa Aalholm, en Stilling, han beklædte endnu i Sept. 1448.
Og 1443 var han Marsk og beholdt ogsaa dette Embede efter
Kongens Død, om end der i 1449 nævnes en anden Indehaver af det.
O. A. var blandt dem, som Kong Christoffer i sit Testamente
indsatte til sine Exekutorer, og en tysk Krønnike, der indeholder en
lidet sandsynlig Fortælling om, at O. A. under Tronledigheden,
da man ikke vilde give Dronning Dorothea Adgang til noget Slot
i Riget, havde taget sig af hende og skaffet hende Bolig, føjer
hertil, at «han red vel med 300 Heste i Landet, fordi han var
Marsk».

I 1448 foretog den ny svenske Konge, Carl Knutsson, et
Angreb paa Gulland. Men Kong Erik paa Visborg satte sig i
Forbindelse med Christian I, og strax efter Paaske 1449 ankom Kong
Eriks tidligere Uven O. A. med en Del danske Skibe til Øen;
han kunde vel ikke trænge ind i Visby Havn, der var spærret af
Svenskerne, men kom ad en hemmelig Vej i Forbindelse med
Slottet, som nu fik dansk Besætning, medens Kong Erik sejlede
bort. Midt i Juli 1449 sluttede O. A., der ved denne Lejlighed
kalder sig Høvedsmand paa Visborg, en Overenskomst med den
svenske Høvedsmand paa Gulland, Magnus Gren, om, at hver af
Parterne skulde beholde, hvad de havde inde, indtil en Domstol
af danske og svenske Rigsraader afgjorde, om hele Øen tilkom
Danmark eller Sverige. Men snart efter ankom Christian I med
den danske Hovedstyrke, og skjønt O. A. skal have udtalt til
Svenskerne, at han vilde lade sig dræbe for Kongens Fødder, førend
denne skulde bryde det indgaaede Forlig, forsøgte de danske dog
ved Overrumpling at faa Visby Stad i deres Magt. Forsøget
mislykkedes vel, men alligevel sluttedes der en ny Overenskomst, i
Følge hvilken Spørgsmaalet om Retten til Øen ganske vist, ligesom
tidligere bestemt, skulde afgjøres ved en Dom, men indtil da 
skulde de danske raade over hele Øen, i det de svenske strax
skulde forlade den.

Den Dom, som skulde fældes, blev imidlertid aldrig afsagt,
og de danske vare altsaa nu atter i Besiddelse af Gulland. I
Valget af Midlerne til at naa dette Maal har hverken Christian I
eller O. A., saa vidt det kan ses, været meget nøjeregnende; men
mulig vilde Sagen tage sig en Del anderledes ud, hvis man havde
en udførlig Fremstilling af den fra dansk Side. O. A. blev indtil
sin Død siddende som Lensmand paa Gulland, som han, uvist
naar, fik i Pant, og som en Følge af Øens Beliggenhed midt i
Østersøen kom han til at spille en ikke ringe Rolle i Danmarks
Forhold til Sverige, men næsten endnu mere til Hansestæderne.
Allerede i Slutningen af 1451 lod han hærge paa de svenske Kyster,,
i 1452 var han tillige med Magnus Gren Anfører for en dansk
Flaade, der foretog et mislykket Angreb paa Stockholm og det
østlige Sverige, og i 1457, efter Ærkebiskop Jøns Bengtssons
Rejsning, ankom han med en Flaade for Stockholm længe før
Christian I selv. I hans Stilling sorn Lensmand paa Gulland var det
ikke blot hans Optræden over for skibbrudne, der fremkaldte
Misfornøjelse hos Hanseaterne; det samme gjaldt hans stadige
Bestræbelser for ved Hjælp af sine Udliggere at hindre al Handel paa
Sverige, saa snart dette Rige stod i et fjendtligt Forhold til
Danmark. Forliget mellem Christian I og Hansestæderne i Flensborg
1455 indeholdt endogsaa en særlig Bestemmelse om, at Kongen
skulde faa O. A. til at ophøre med sine Kaperier; men da
Hanseaterne samtidig i Følge Kongens Fremstilling lovede at afholde sig
fra al Handel paa Sverige og Preussen, kan det ikke undre, at
man senere i den samme Sommer træffer O. A. og andre danske
Stormænd med et Antal Skibe ved Estlands Kyst for at hindre
denne Handel. En Del Aar senere, i 1462, tog han tillige med
sine Brødre Aage og Erik Del i en Strid om Øsel Stift, i det han
med Vaabenmagt hjalp den ene af Kandidaterne til Bispestolen.

Foruden Gulland havde O. A. ved sin Død ogsaa Stævns og
Bjeverskov Herreder i Pant. Hans vigtigste Ejendom var Vallø,
som han skrives til endnu i sine senere Aar; derimod havde han
allerede i Boerne afstaaet sin Ret i Gaarden Hjuleberg til Broderen
Aage. I 1451 fik han Skullerupholm i Voldborg Herred i Pant af
Steen Basses Enke, Fru Eline Johansdatter Bjørn, hvis Værge han
var, ligesom han fik Lykkesholm i Vinding Herred overdraget af 
hende; men om disse 2 Ejendomme kom han i Strid med andrer
til hvem han maatte afstaa forskjellige Dele af dem.

O. A. døde paa Gulland 16. Sept. 1464. Med sin første
Hustru, den ovennævnte Karen Jensdatter Falk, havde han Datteren
Birgitte (ovfr. S. 320). Om Fru Karens Forhold til O. A. hedder
det i Slægtebøger, at «hendes Vis befaldt hannem ikke», og at
han derefter sad ugift i 22 Aar, hvilket sidste dog sikkert er
urigtigt; i alt Fald var han i 1430 gift paa ny, med Johanne
Nielsdatter Brock af Vemmetofte, der vistnok levede 1445, hvorimod
hun var død 1456. Efter hende ægtede O. A. Anne Jensdatter
Present, der ved Mandens Død overtog Styrelsen af Gulland sammen
med hans Halvbroder Philippus, men dog allerede det følgende
Aar havde forladt Øen; af hendes og O. A.s Børn er det mest
bekjendte en anden Datter Birgitte, som senere ægtede Niels Eriksen
Rosenkrantz (XIV, 274). Fru Anne Jensdatter levede 1485, men
var død 28. Marts 1487.

Danmarks Adels Aarbog 1900, S. 418 f. 
P. v. Möller, Bidrag t. Hallands hist. I, 109 ff. 115.                                                        

William Christensen.



Thott, Otte, 1607-1656, til Næs, Rigsraad, var Søn af 
nedennævnte Tage Ottesen T. (d. 1658) og dennes 1. Hustru, Helvig
Rantzau, og blev født 21. Nov. 1607 paa Eriksholm. Efter sin
Moders tidlige Død blev han opdraget hos sin Faders Faster Fru
Karen Thott paa Skabersø, efter hvis Død han 1617 kom til Hove.
1621 sendtes han sammen med Ove Barnekow til Nederlandene og
studerede her bl. a. ved Universitetet i Leiden, men kom alt 1623
tilbage og gik derefter 4 Aar i Sorø Skole. 1627 rejste han til
Frankrig, studerede her i Bourges, hvor han var «den tyske
Nations» Prokurator, og tog Del i la Rochelles Belejring. Endelig
kom han hjem 1630, blev 1631 Hofjunker, ledsagede 1632 sin Fader
paa en Sendelse til Tyskland, blev s. A. Kammerjunker, 1634
Lensmand paa Baahus, 1640 paa Tranekjær, 1642 paa Sølvitsborg. Da
han uden gyldig Anledning forlod dette Slot ved Krigens Udbrud,
paadrog han sig med rette Kongens Vrede. Dog fik han 1645
Befaling at ledsage den fjendtlige Hær ud af Landet, men han
mistede sit Len og fik intet nyt i Christian IV's Tid. 1649
beskikkedes han til at være den ene af de 2 Landkommissærer i
Skaane, og 1651 efterfulgte han sin Fader som Lensmand paa
Malmøhus, som han beholdt til sin Død. 1655 blev han Rigsraad.
O. T. var en af de største Skaanske Jorddrotter, i det han her 
ejede Næs, hvor han stiftede et Hospital, Eriksholm, Søfde, Tullesbo,
Snogeholm, Tostrup, Brødegaard, Mogenstrup, Verpinge, Aagerup
og Rydsgaard. Desuden ejede han i Jylland Søndervang, men den
solgte han 1653. Han var gift i. (25. Okt. 1634) med Jytte
Knudsdatter Gyldenstjerne (f. 17. Febr. 1617 d. 29. Avg. 1640), 2. (14. Maj
1643) med Dorthe Holgersdatter Rosenkrantz, der levede som Enke
1666, efter at O. T. var død 10. Sept. 1656 paa Malmøhus. 

Thiset.



Thott, Otto Greve, 1703-85, Statsmand, Bogsamler. 
Han var født 13. Okt. 1703, og hans Fader var ndfr. nævnte
Gehejmeraad Tage T. (d. 1707). Det var paa Moderens Ejendom
Thurebyholm, at han saa Lyset. Da Faderen døde, inden han endnu var
bleven 4 Aar gammel, flyttede hans Moder, efter at have solgt
Thurebyholm, til Sorø med ham, og han gjennemgik Skolen her.
Men han mistede Moderen, inden han endnu var fyldt 17 Aar, og
da den Formue, hun havde haft, omtrent var forsvunden, skyldtes
det kun et Par kvindelige Slægtninge, at han blev i Stand til at
fortsætte sin videre Udvikling paa den Maade, der den Gang
ansaas for at være nødvendig for en ung Adelsmand, nemlig ved en
Udenlandsrejse.

Først opholdt han sig en Tid i Halle, hvor han boede hos
en den Gang berømt Jurist Bøhmer. Han studerede især
Retsvidenskab, derunder naturligvis Naturret, og tillige Historie og
filosofi m. m. Disse Studier fortsatte han i Jena og senere under
Ophold i Holland, England og Frankrig. Foruden at han søgte
at forberede sig til fremtidig Virksomhed i Statstjenesten, traadte
allerede nu det Træk stærkt frem hos ham, der senere skulde blive
saa ejendommeligt for ham, nemlig Kjærlighed til lærde Studier i
flere Retninger. Han kom derfor i Forbindelse med en Række
Videnskabsmænd i de forskjellige Byer, hvor han opholdt sig, og
skjønt hans Pengemidler sikkert vare alt andet end betydelige,
forstod han med det Samlertalent, han havde, at skaffe sig værdifulde
Haandskrifter og Bøger. Efter sin Hjemkomst fra Rejsen fik han
en Sekretærstilling i danske Kancelli 1723, skjønt han endnu knap
var 20 Aar gammel, og fra denne Begyndelse avancerede han
efterhaanden højt op. 1728 blev han Højesteretsassessor, 2 Aar senere
Kommitteret i Kammerkollegiet, her fra avancerede han til
Deputeret for Finanserne (15. Febr. 1734), og da
General-Landets-Økonomi- og Kommercekollegiet blev oprettet, traadte han ind som
Deputeret i det 5. Dec. 1735. Et betydeligt Skridt fremad var det 
for ham, at han 30. Avg. 1746 kom i Spidsen for Finanskollegiet
som 1. Deputeret, en Stilling, han beklædte indtil 6. Dec. 1759.
Aaret i Forvejen havde han naaet den højeste Statsmandsværdighed
ved 21. Juli 1758 at blive Medlem af Gehejmekonseillet. Som
Udmærkelse havde han kort efter Frederik V's Tronbestigelse
modtaget Danebrogsordenen, og Folk havde med Tilfredshed lagt Mærke
til, at han, der hørte til den gamle danske Adel, var den første,
der under den nye Konge fik denne Orden. 4. Sept. 1747 havde
han faaet Gehejmeraadstitel, 1752 havde Enkedronning Sophie
Magdalene tildelt ham Ordenen «de l'union parfaite», og han beklædte
i Følge Valg gjentagne Gange i længere Tid Stillingen som en af
den kjøbenhavnske Banks Direktører.

Ved de Embeder, vi have set ham beklæde, var det nærmest,
hvad der stod i Forbindelse med Landets økonomiske Udvikling,
der kom til at optage ham, og umiddelbart efter, at han havde
faaet Sæde i Kommercekollegiet, havde han 31. Dec. 1735 indgivet
en lang Betænkning, som han gav Navnet af «Allerunderdanigste
uforgribelige Tanker om Kommerciens Tilstand og Opkomst», og
hvori han udtalte sig i Almindelighed om baade Danmarks og
Norges økonomiske Forhold i de forskjelligste Retninger. I denne
Betænkning, der ingenlunde savner Interesse, viser han sig som
hyldende Merkantilismen, men i dens nyere og mere moderate
Skikkelse. «Det er», siger han, «ikke alene Sølv og Guld, som
medfører Rigdom; men det er fornemmelig Flittighed, Arbejde,
Sparsommelighed, Forstand, Kunster og Videnskaber, som alle ere de
troeste og aldeles fornødne Tilhjælpere til et ægte Kommercium.»
Sandheden heraf oplyser han ved at pege paa, hvor højt England
og Holland havde hævet sig i Sammenligning med Spanien, der
kun havde haft Ulykker af sin Metalrigdom. Men man mærker
tydelig Merkantilismen, naar man ser, hvor stærkt han fremhæver,
at det er den rette Kunst at udføre for større Værdier, end man
indfører, og at det er derpaa, Opmærksomheden fremfor alt bør
henvendes. Størst Interesse har det dog ved dette Aktstykke at
se, med hvilken Styrke han, den endnu unge Embedsmand, skildrer
de umaadelige Brøst, hvorunder «dette usle og fattige Land» led
paa saa godt som alle de økonomiske Omraader. Som det var at
vente, dvæler han stærkt ved de elendige Landboforhold, og han
angiver her med rette som en af Aarsagerne dertil de overordentlig
lave Kornpriser. Han skildrer baade Proprietærerne som
gjældbundne og særlig de danske Bønders jammerlige Kaar. «Det er», 
skriver han, «fast ubegribeligt, hvorledes Bonden kan faa det, han
skal svare.....han maa nødvendigvis arbejde med Ulyst og
Lunkenhed, ja vorder lad og liderlig og drikker ofte op alt, hvad
han kan overkomme.» Der er meget sandt og træffende i den
Skildring, T. giver af Forholdene i det hele, og han fremsætter ogsaa
paa flere Punkter fornuftige Forslag. Men for det, der var
Hovedaarsagen til Bondestandens Ulykke, nemlig dens Trældom, havde
han intet Øje, og nogen frugtbar Reformtanke fremsætter han ikke.
Medens han var en personlig saare brav Karakter og baade havde
aandelige Interesser og en fortrinlig Hukommelse, var han ikke en
Mand med noget stort Overblik eller med nogen reformerende
Kraft. Naar han, da han blev Danebrogsridder, tog til Valgsprog
de Ord «cogitando et conando», kunde det første Ord passe paa
ham, men det sidste aldeles ikke. Initiativets Mand var han mindst
af alt.

De Aar, i hvilke T. stod i Spidsen for Finansstyrelsen (1746-59), 
vare de sidste gunstige for Statens Finanser, som den havde
lige indtil højt op i det 19. Aarhundrede. Det lykkedes i dem at
afbetale en Del af Statens Gjæld, og denne Forbedring i Stillingen
er senere oftere bleven holdt for et Vidnesbyrd om T.s
administrative Dygtighed; men uden at miskjende, at han havde en vis
Sparsommelighedssans, var Fremgangen en Følge af, at det for det
meste var lykkelige Fredsaar, og allerede i Slutningen af dette
korte Tidsrum var Stillingen da ogsaa ved stærkt at forværre sig
som en Følge af de ydre politiske Forhold. Man skulde netop nu
komme til at mærke uheldige Virkninger af, at der ikke i de gode
Aar var opsamlet noget som helst Reservefond. Følgen deraf blev
en mere og mere fortvivlet Kamp for at rejse de nødvendige Penge.
Samtidig faa vi fra en paalidelig Side at høre, at T. ikke havde
den nødvendige Personlighed til at holde Disciplin i sit Kollegium
og drive sit Personale til flittig at gjøre sin Pligt.

I Gehejmekonseillet, hvori han, som vi have sagt, fik Sæde
1753, hørte han aabenbart ikke til de ledende Personligheder; men
ved sin personlige Elskværdighed og Omgængelighed virkede han
sit til den Enighed, der i disse Aar under den ældre Bernstorffs
overlegne Indflydelse betegnede Styrelsen paa dens øverste Trin.
Imidlertid var han i. Febr. 1763 kommen til at efterfølge Johan
Ludvig Holstein (VII, 37) i hans forskjellige Stillinger, nemlig baade
som Oversekretær i danske Kancelli, Præses for Missionskollegiet
og Waisenhuset, 1. Generalkirkeinspektør, Præses i Videnskabernes 
Selskab, Patron for Universitetet og Skoleherre for Herlufsholm.
Faa Uger efter blev han Ridder af Elefanten.

Ingen kan være i Tvivl om, at Kancelliets betydeligste Jurist
paa denne Tid var Stampe, og heldigvis lod T. ligesom Holstein
før ham denne som Generalprokurør være Kancelliets højtbetroede
Konsulent. Men bortset fra den Betydning, Stampes Erklæringer
have haft, knytter der sig ikke noget særlig mærkeligt til danske
Kancellis Historie i T.s Tid, og man mente at kunne spore en
større Langsomhed i Forretningernes Gang under ham, end
Tilfældet havde været, medens Holstein havde staaet i Spidsen for
Kollegiet. Den store Masse Forretninger synes at have været for
meget for ham, og saa var han desuden Medlem af den første
bekjendte Landvæsenskommission, fra Nov. 1757 til Okt. 1767, i hvilken
Stilling han har haft sin Del i de 3 første Forordninger, der bleve
udstedte om Fællesskabets Ophævelse.

Christian VII's Tronbestigelse forandrede intet i T.s
Embedsgjerning; men derimod kom han som Konseillets andre Medlemmer
til stærkt at føle Overgangen fra de rolige Dage under Frederik V
til den forvirrede og af alskens Rænkespil opfyldte Tid, der
begyndte efter den nye Konges Tronbestigelse. Han stod i disse
Aar trofast paa Bernstorffs Side, og den Støtte, han ydede denne
under hans Arbejde for at bringe den provisionelle Mageskiftetraktat
med Rusland af 22. April 1767 i Stand, havde til Følge, at han
sammen med ham og D. Reventlow efter Kejserinde Cathrine IT s
udtrykkelige Ønske blev gjort til Lensgreve 14. Dec. 1767.

Bernstorffs Fald 15. Sept. 1770 havde vel ikke ogsaa T.s
Afskedigelse til umiddelbar Følge; men hans Virksomhed i Konseillet
var som bekjendt alligevel forbi, da Struensee lod det være i
fuldstændig Uvirksomhed, naar undtages den Erklæring, som T. 24.
Sept. ligesom hans Kolleger afgav om, hvorledes et Statsraad bedst
kunde indrettes i en monarkisk Stat, en Erklæring, der yderligere
ophidsede Struensee imod de gamle Statsraadsmedlemmer. Det
varede da heller ikke længere end til 10. Dec. 1770, inden alle
Konseillets Medlemmer bleve afskedigede. Pension fik T. ikke.
Hermed var hans Virksomhed i samtlige hans ældre Stillinger
ophørt, undtagen for saa vidt Struensee lod ham blive ved at være
Skoleherre paa Herlufsholm, en Virksomhed, hvortil der dog ikke
knytter sig videre Interesse for hans Vedkommende.

Efter sin Afskedigelse trak T. sig tilbage til sine betydelige
Godser i Sydsjælland. Han havde i 1732 ægtet Birgitte Charlotte 
Kruse, en Datter af den bekjendte Generalmajor Ulr. Chr. K. (IX,
568), og hun havde bragt ham Lindersvold i Medgift. 1731 havde
han, der maa have været en god Økonom, kjøbt Strandegaard, og
1737 erhvervede han ved Arv og Kjøb Gavnø. Det synes, som
om han i Struenseetiden har levet ret isoleret nede paa Gavnø,
medens hans tidligere Kolleger stode i levende Forbindelse med
hverandre. Dette stille Liv blev han revet ud af ved Struensees
Fald. Strax efter 17. Jan. 1772 var han en af dem, som de nye
Magthavere mente at burde tilkalde for at lade dem faa Sæde i det
Statsraad, som paatænktes oprettet. Han har da bl. a. været med
i Forhandlingerne om den Ordning af Styrelsen paa dens øverste
Trin, der fastsloges ved Forordningen af 13. Febr. 1772, og det
synes, som om han har foreslaaet de 2 vigtige Paragrafer i denne
Forordning, hvorefter Udenrigsministeren altid skulde have Sæde i
det nye Statsraad, og «alting herefter (det alene undtagen, som
angaar vore tyske Provinser) skal søges, behandles; foredrages og
udfærdiges i det danske Sprog». Dette sidste tyder paa, at han
ganske har været enig i den nationaldanske Retning, der som
bekjendt blev betegnende for Styrelsen i den saakaldte
Guldbergske Tid.

Da i Følge den nys nævnte Forordning intet Medlem af Statsraadet, 
med Undtagelse af Udenrigsministeren, maatte staa i Spidsen
for noget Regeringskollegium, kom han ved sin Gjenoptagelse i
det højeste Regeringsraad ikke til ogsaa atter at blive
Kancellipræsident eller til at faa nogen af de Stillinger, der plejede at
være forenede med dette Embede. Derimod fik han Sæde i flere
af de særdeles vigtige Kommissioner, som i dette Tidsrum havde
gjennemgribende Indflydelse paa Finansstyrelsen. Han blev nemlig
29. Okt. 1772 Medlem af den extraordinære Finanskommission, 11.
Marts 1773 Medlem af Overskattedirektionen, 19. Maj 1774 blev
han en af Direktørerne i Skatkammeret, og 13. April 1782 fik han
Sæde i Overbankdirektionen. Disse Udnævnelser vare vistnok et
Vidnesbyrd om, hvorledes man i ydre Henseende viste den nu
stærkt aldrende Mand alt muligt Hensyn; men det er dog tydeligt
nok, at han aldeles ikke har spillet nogen Rolle som egentlig
ledende Statsmand i denne Tid. Tiltagende Alderdomsskrøbeligheder 
synes ogsaa at have gjort det nødvendigt at formindske
Trykket af Embedsgjerningen for ham. I det mindste forekommer
der oftere Kabinetsordrer om, at den «gode Grev T.» skal lettes,
saa for et, saa for et andet Hverv. Til Alderens Tryk kom 
private Sorger. Hans Hustru døde efter 49 Aars lykkeligt Ægteskab
1781, og snart efter mistede han sit eneste Barn, Datteren
Christine Sophie, der var Enke efter Hofmarskal Chr. D. Rantzau.
Skjønt han som en Følge af alt dette maatte synes at være mæt
af Dage paa den Tid, da den Guldbergske Styrelse faldt,
beholdt han dog sit Sæde i Gehejmestatsraadet efter
Regeringsforandringen 14. April 1784, og han fik endog kort efter (5. Maj) atter
den Stilling som Patron for Kjøbenhavns Universitet, som han
havde haft før Struensees Tid. Men i Virkeligheden var han nu
udslidt, han led ogsaa af en slem Øjensygdom, og 10. Sept. 1785
døde han i den høje Alder af 82 Aar.

Hvor megen Højagtelse T. end under sin lange Embedsvirksomhed 
vandt fra alle Sider ved sin personlige Bravhed, Pligtfølelse
og Omgængelighed, kan man umulig holde ham for nogen betydelig
Statsmand, og det er i Virkeligheden paa et andet Omraade, nemlig
ved hans allerede fra de unge Dage stærkt fremtrædende Kjærlighed
til Videnskaberne, at han er bleven mest bekjendt. Sit tydeligste
Udslag fik denne hans Kjærlighed ved den udmærkede Samling af
Haandskrifter og Bøger, som han efterhaanden skaffede sig. Vi
have set ham allerede begynde derpaa som ungt Menneske, og vel
gik, hvad han havde faaet samlet paa sin Udenlandsrejse, tabt ved
Kjøbenhavns Brand 1728, men han tog snart fat igjen, og
efterhaanden som han blev en meget formuende Mand, fik han, der
ellers ikke havde kostbare Tilbøjeligheder, rigelige Midler til at
tilfredsstille sin Samlerlyst. Man tager ikke fejl, naar man mener,
at det ikke blot var en Rekreation for ham at sysle med sligt
under sin anstrængende Embedsgjerning, men at det i Virkeligheden 
var paa dette Punkt, han havde sin største Interesse. Det
optog ham aabenbart stærkt igjennem Kataloger at følge, hvilke
Bogavktioner af Betydning der bleve holdte rundt omkring i Evropa,
og at brevvexle med kyndige Mænd om værdifulde Haandskrifter
og Bøger. Han var, det faar man stærkt Indtrykket af, ikke blot
en ivrig, men ogsaa en meget kyndig Samler. Og det blev en i
lige Grad stor og fortrinlig Samling, han forstod at skaffe sig. Det
virker imponerende, naar man hører, at hans Bibliothek ved hans
Død bestod af mere end 120000 Bind og i Størrelse overgik selve
det daværende kongl. Bibliothek. Med sit liberale Sind lod han
gjærne Videnskabsmænd faa Adgang til at bruge Bøger, der
tilhørte ham, og ved sin Død skjænkede han til Kongens Bibliothek
baade hele sin Manuskriptsamling, bestaaende af 4154 Numre, og 
en meget kostbar Samling af 6159 Bøger, der vare trykte før Aaret
1530. Ved Avktionen efter hans Død bleve desuden ikke mindre
end 60000 Bind kjøbte til Kongens Bibliothek. Skjønt T. ogsaa
havde samlet betydeligt i andre Retninger og bl. a. erhvervet sig
en omfattende Malerisamling, hvori der ved Siden af meget
ubetydeligt findes særdeles værdifulde Billeder, især Portrætter, var dog
aabenbart Bogsamlingen det, hvorved han har gjort mest Nytte.

Man forstaar, at en Stormand, der viste en saadan Kjærlighed
til Videnskaben, efter den Tids Forhold var selvskreven til at være
Præsident i Videnskabernes Selskab, og efter at han havde været
det ved kongelig Udnævnelse før Struensee-Tiden, men var bleven
fjærnet derfra i 1770, valgtes han 1776 paa ny dertil af Selskabets
Medlemmer; men han undskyldte sig med sin Alder og sine mange
Embedsforretninger. Han valgtes da til Selskabets Æresmedlem.
Et efter ham benævnt Legat paa 2500 Rdl., som han skjænkede
Selskabet, bærer endnu den Dag i Dag Vidne om hans nære
Forhold til det. -- Med ham uddøde den gamle Thottske Slægt her
i Danmark.

Høst, Clio I. 
Werlauff, Efterr. om det store kgl. Bibliothek. 
E. Holm, Danmark-Norges Hist. 1720-1814 II-IV.

E. Holm.



Thott, Peder Axelsen, --1463, Domprovst, var Søn af 
ovennævnte Axel Pedersen T. og hans førstnævnte Hustru. 1413
immatrikuleredes han ved Leipziger- og i Vinteren 1418-19 ved
Heidelberger-Universitetet, og i 1423 blev han, der da var Kannik i
Lund og Dekan i Linkøping, Domprovst i Lund. I 1430 nævnes
han et Par Gange som Rigsraad. I 1437, da han studerede i
Bologna, bevirkede han ved at fremføre forskjellige Beskyldninger
mod den daværende Prior i Dalby, at Paven overdrog ham selv
Priorens Embede, dersom Beskyldningerne ved en anstillet
Undersøgelse viste sig at stemme med Sandheden. En saadan
Undersøgelse fandt dog ikke Sted i lovlige Former, men P. A.
bemægtigede sig alligevel Embedet, og skjønt Paven i 1438 gjenindsatte
den tidligere Prior, finder man P. A. som «Commender» eller Prior
i Dalby indtil hans Død.

Naar hans Optræden ved denne Lejlighed viser ham som en
voldsom og hensynsløs Natur, stadfæstes dette ved, hvad der ellers
vides om ham. Med ingen af Peder Lykkes Eftermænd paa Lunde
Ærkestol kunde han enes; Ærkebiskop Hans Laxmand klager over,
at han rider med Skjold om Halsen og Glavind i Haanden, og 
hans Tjenere med spændte Armbørster; og P. A.s Forhold til
Ærkebiskop Tuve Nielsen var ikke meget bedre. Ogsaa med de andre
Medlemmer af Kapitlet synes han, i alt Fald til Tider, at have
staaet paa en meget daarlig Fod. Af Kongerne var Christoffer af
Bajern i det mindste én Gang meget forbitret paa P. A., og vel
blev det en Del bedre under Christian I, der viste lidt Interesse
for at skaife P. A. en Bispestol, men Biskop blev han aldrig, og
Kongens Sympathi for ham har aabenbart ikke været overvættes
stor. I 1450erne anbefalede Christian ham, men samtidig
rigtignok ogsaa en anden, til Paven som Kandidater til Nidaros
Ærkesæde, naar Henrik Kalteisen resignerede. Og da Biskop Henneke
af Odense døde 1459, søgte P. A. at blive hans Eftermand; han
erklærer selv, at han er blevet «rettelig og skjellig» valgt af
Kapitlet, og at Kongen har talt hans Sag (hvilket dog turde være ret
tvivlsomt), og i 1461 paatænkte han en Rejse til Rom for at stemme
Paven gunstig for sig. Men om denne Rejse har fundet Sted, er
uvist; Paven havde i ethvert Tilfælde allerede i 1460 provideret en
anden, Mogens Krafse (IX, 417), med Stiftet. P. A. maatte nøjes
med den tomme Titel af ret Electus i Odense, ligesom han ogsaa
nu paa sine gamle Dage kaldte sig med det stortklingende Navn
Ærkedomprovst i Lund, et Navn, som han vistnok er den første,
der har brugt. Længe overlevede han dog ikke sit Nederlag over
for Mogens Krafse, i det han døde 7. Juni 1463.

Danmarks Adels Aarbog 1900, S. 418.
P. v. Möller,  Bidrag t. Hallands hist. I, 115 f.                                                                

William Christensen.

 -1464, Rigsraad">

Thott, Philippus Axelsen, -1464, Rigsraad, var Søn af 
ovennævnte Axel Pedersen T. og hans 2. Hustru og var ligesom
hans ovennævnte Broder Laurens umyndig endnu i 1447. 1456 var
han Kongens Hofsinde og fik da Tranekjær med Langeland i Pant.
Ikke usandsynlig er han blevet Ridder ved Christian I's Kroning
i Sverige 1457. I 1462, da han kaldes Rigsraad, fik han i
Anledning af et nyt Laan, han havde ydet Kongen, Pantesummen paa
Tranekjær forhøjet og fik tillige Løfte om at beholde Lenet uafløst
i 6 Aar. I Avg. 1464 var han blandt de danske Befalingsmænd,
som, efter at Christian I selv havde forladt Sverige, kapitulerede
paa Stockholm; paa Vejen der fra anløb han tillige med sin Broder
Erik og flere danske Stormænd Gulland, og da Lensmanden her,
en tredje Broder, Oluf, netop døde ved samme Tid (16. Sept. 1464),
indsatte de paagjældende Stormænd Ph. A. tillige med Hr. Olufs 
Enke Anne som Styrere af Øen. Men allerede 4. Nov. 1464 døde
Ph. A. paa Gulland.

Han var (tidligst 1455) blevet gift med Ermegaard, Datter af
Eggert Frille (V, 450). Da Ph. A. døde, blev Eggert Frille sine
Datterbørns Værge og optræder paa deres Vegne som Styrer af Tranekjær
Len, men snart efter (senest i Maj 1467) satte Kongen sig med Magt
i Besiddelse af Lenet. Tidspunktet, da dette er sket, kan ikke
nøjagtig opgives; at det har været efter Mødet i Nykøping 1466 (ovfr.
S. 323), kan der imidlertid ikke være Tvivl om. Ogsaa Ph. A.s
Ejendomsgods er aabenbart blevet beslaglagt, men dette blev dog
i Henhold til Bestemmelserne paa Kalmarmødet 1472 tilbagegivet
Arvingerne. Længere varede det, inden Spørgsmaalet om
Tranekjær ordnedes; men til sidst betalte Kronen Pantesummen til Ph. A.s
Arvinger, af hvilke Fru Ermegaard et Par Aar efter Hr. Ph.s Død
havde ægtet Bent Torbernsen Bille. Hun overlevede ogsaa denne
sin anden Mand, der døde 1494; selv døde hun i Tiden mellem
13. April 1503 og 23. Juni 1504.

Danmarks Adels Aarbog 1900, S. 429. 
P. v. Möller, Bidrag t. Hallands hist. I, 119 f. 130. 139.                                                 

William Christensen,



Thott, Tage, 1648-1707, Gehejmeraad, Halvbroder til ovfr, 
anførte Knud T., var født paa Søfde 5. Sept. 1648 og har
formentlig ligesom denne nydt en omhyggelig Uddannelse, uden at
dog noget nærmere derom er bekjendt. Efter Svenskekrigens
Afslutning forblev han i Skaane, hvor han efter sin Fader ejede
Eriksholm og Mogenstrup, og han sluttede sig saa nøje til de nye
Magthavere, at han tog mod et Embede som Kammerherre hos
den svenske Enkedronning; men da han i Krigen 1677 var bleven
ført til Danmark og fradømt Ære, Liv og Gods i Sverige, blev
han som hans Broder hos de danske og betraadte snart efter
Embedsvejen, i det han 1680 blev Etatsraad og 1683 Amtmand over
Holbæk Amt, hvormed han i adskillige Aar forenede Bestyrelsen
af Ringsted og Sorø Amter. Tillige var han fra 1692 Landsdommer
i Sjælland og Møen, og stundum brugte Regeringen ham i
Kommissioner. 1703 udnævntes han til Gehejmeraad og 1705 til Ridder
af Danebrog. Sine skaanske Ejendomme, som vare ham tilbagegivne, 
solgte han efterhaanden; i Sjælland ejede han en kort Tid
Vognstrup. Efter at han i sin Ungdom havde været trolovet med
Mette Sophie Krabbe, der senere ægtede Johan Monrad (XI, 464),
giftede han sig først 29. Sept. 1696 med Kansler Peder Reedtz' 
(XIII, 564) Datter Petra Sophie (f. 15. Febr. 1675 d. 3. Jan. 1720)
til Næsbyholm, Bavelse og Thurebyholm, paa hvilken sidstnævnte
Gaard T. døde 23. Febr. 1707.

Danske Herregaarde X: Thurebyholm; XVIII: Vognstrup.
Danmarks Adels Aarbog 1900, S. 435.                                                                

G. L. Wad.



Thott, Tage Andersen, --1643, til Sirekjøbing, Duege og Egede, 
var en Søn af Anders T. til Sirekjøbing og Lisbet
Folmersdatter Rosenkrantz. Ved Faderens Død (1595) var han kun et
Barn, og da Moderen døde (1613), vare hendes Formuesomstændigheder 
saa slette, at han og hans Søstre gik fra Arv og Gjæld efter
hende, men ikke desto mindre havde han kunnet foretage den
sædvanlige Udenlandsrejse i Ungdomsaarene (var 1607 i Padua),
Efter Hjemkomsten gjorde han 1608-10 Tjeneste ved Hove som
Hofjunker, og 1612 fik han sin første Forlening, Laholm, som han
1620 ombyttede med Throndhjem. Allerede inden han kom der
op, havde han dog været i Norge, i det han 1618 fik Ordre til at
ligge i Slotsloven paa Baahus under den derværende Lensmands
Fraværelse. Paa Throndhjems Bispestol sad den Gang den unge,
senere som Digter berømte, Anders Arrebo, og mellem ham og
den jævnaldrende Lensmand opstod der snart bittert Fjendskab;
T. T. hvilede ikke, før han havde samlet saa mange Bevisligheder
sammen mod sin uforsigtige Modstander, at denne (1622) fældedes
ved en Herredagsdom, der lød paa Embedsfortabelse (s. I, 346 f.).
Men trods denne Sejer befandt T. T. sig næppe vel i Throndhjem,
med hvis Borgerskab den hensynsløse og vistnok trættekjære
Lensmand havde Stridigheder; flere Gange rejste han i Besøg til
Danmark, og 1627 forflyttedes han her til, i det han da paa ny
forlenedes med Laholm. I den følgende Tid vexlede han hyppig
Forleninger (Ørum 1629-31, Mariager Kloster 1631-32, Sølvitsborg
1632-42 og Silkeborg 1642-43). 1628 blev han, som tidligere
havde været Ritmester ved den hallandske Fane, Landkommissær
i Skaane, og 1633 sloges han til Ridder. Han skal være død i
Begyndelsen af 1643 (begravet 6. Febr.).

T. T. ægtede i. (i Avg. 1610) Clare Sparre (d. 1636), Datter
af Hans S. til Klogerup, 2. (1640) Lisbet Beck (d. 1653), Datter af
Sivert B. (II, 21). Hans Gaarde Sirekjøbing, Duege og Boistofte
ligge i Skaane, i Nærheden af Landskrone. I sine yngre Dage
skrev han sig ogsaa til Næs (Trollenæs), saa han maa vel da have
ejet en Andel i denne Thotternes Hovedejendom i Skaane, ligesom 
han ved sit andet Ægteskab fik en Part i det Skaanske
Næsbyholm. I Sjælland ejede han Egede (Jomfruens Egede), som han
imidlertid allerede 1631 skilte sig af med, og det samme gjorde
han efterhaanden med sine Skaanske Gaarde, thi skjønt han 1625
angives at eje 1262 Tdr. Hartkorn og 1627 kunde yde Kongen et
Laan paa et Par Tusend Rdl., var han en forgjældet Mand. Sagnet
om, at han til sidst gik og tiggede paa Krohusene i Kjøbenhavn,
er vel nok overdrevent, men sikkert er det, at hans Bo ved hans
Død var fallit. Børn efterlod han sig ikke.

Danmarks Adels Aarbog 1900, S. 439.
Rørdam, And. Arrebos Levnet.

C. F. Bricka.



Thott, Tage Ottesen, --1562, til Næs, Rigsraad, var Søn 
af Otte Andersen T. til Næs og Karen Tagesdatter Hollunger.
Skjønt han alt nævnes 1507, er det dog først efter 1533, at han
træder særlig frem. Dette sidste Aar findes hans Navn blandt de
Adelsmænds, til hvilke den fangne Kong Christian II forgjæves
henvendte sig med Anmodning om Løsladelse og Gjenindsættelse
paa Tronen. Fra 1535-39 var han dog endnu Hofsinde og laa i
Borgeleje dels i Øvids, dels i Aas Kloster, hvilket sidste Kloster
han beholdt i Forlening til sin Død. 1538 oprettede han
Hoved-gaarden Eriksholm og kjøbte Sirekjøbing af Jørgen Lykke. 1542
deltog han i Toget til Sverige i Anledning af Dackefejden, blev
snart efter Rigsraad, deltog som saadan 1546 i Forhandlingerne i
Varberg med de svenske, ligesom han s. A. med Peder Skram
førte Overbefaling i Skaane. Ogsaa 1554 var han Sendebud til
Grænsemødet i Elfsborg. I Aarene 1547 og 1548 var han
Høvedsmand paa Landskrone, hvor han paabegyndte Bygningen af Slottet,
og fra 1555 til sin Død var han Høvedsmand paa Baahus. Efter
sin Fader havde han arvet et Kronpant, Grimmelstrup og Karleby
Len, men det tilkjøbte han sig 1561 og 1562 til Ejendom. Han,
der senest 1542 havde gjenoptaget sin Slægts gamle, men i 200
Aar skrinlagte Stammenavn T., opbyggede ogsaa 1559 af ny sin
gamle Fædreneborg Næs. Han var en af de faa Adelsmænd, som
modtoge det dem ved Kong Frederik IT s Kroning tilbudte
Ridderslag. Han døde, vistnok i høj Alder, 8. Sept. 1562 paa Eriksholm,
efterladende sig en Enke, Else Holgersdatter Ulfstand, der døde
8. Juni 1573.                                                                           

Thiset.



Thott, Tage Ottesen, 1580-1658, til Eriksholm, Rigsraad,
Søn af Otte T. og Sophie Brahe (II, 601), blev 27. Maj 1580 født
paa sin Faders Gaard Eriksholm i Skaane. I sit 11. Aar skal han
have været som Page ved Hoffet. 1599 tiltraadte han sin
Udenlandsrejse; efter at være fulgt gjennem Hertugdømmerne af sin
ulykkelige Moder tog han først Ophold i Heidelberg og rejste saa
1601 gjennem Schweits, Frankrig, hvor han en Tid var i Orleans, 
og de spanske Nederlande til England, hvorfra han over Holland
kom hjem 1603. Han blev nu Hofjunker og fulgte i Tiden
derefter Christian IV paa hans Rejser, saaledes 1603 til Hyldingen i
Hamborg og 1606 til Brunsvig og England; i dette Land var han
ogsaa 1605 i Rigsraaden Henrik Ramels Følge. 26. Okt. 1606 havde
han paa Kjøbenhavns Slot Bryllup med Statholderen Breide
Rantzaus (XIII, 402) Datter Helvig, der havde været Kammerjomfru hos
Dronningen, og forlod derpaa Hoftjenesten. 1608 blev han
Lensmand paa Laholm, deltog i Kalmarkrigen, først som Korporal,
senere som Lieutenant og endelig som Ritmester ved den hallandske
Rostjeneste; 1612 var han til Grænsemøde i Søvid angaaende
Udvexling af danske og svenske Fanger; s. A. ombyttede han Laholm
med Landskrone Len. Men imidlertid var hans Hustru død 23.
Avg. 1611, og han ægtede derpaa 15. Okt. 1615 Kirstine Ovesdatter
Urup til Bjersøholm og efter hendes Død (1. Marts 1620) 22. Juni
1623 Karen Knudsdatter Gyldenstjerne-, ogsaa dette tredje
Ægteskab blev dog kortvarigt, i det hun døde 13. Nov. 1628, og 17.
Avg. 1633 giftede han sig atter, denne Gang med Jytte
Laxmandsdatter Gyldenstjerne (d. 26. Nov. 1650).

1619 havde han faaet Sølvitsborg Len i Steden for Landskrone,
var 1622 en af Kommissærerne til at forhandle med de Skaanske
Kjøbstæder om Oprettelsen af Kompagnier til Handel paa Spanien
og optoges 1624 i Rigsraadet. S. A. sendtes han til Retterting paa
Gulland og til Hertug Ulriks Begravelse i Biitzow; 1625 fik han
Medtilsynet med mulige svenske Angreb paa Skaane og blev en
af de nye Krigskommissærer i denne Provins. I Okt. 1626 kaldtes
han til Christian IV i Tyskland, udnævntes til Generalkommissær
ved Hæren der og beholdt denne Stilling til Fjendernes Indfald i
Halvøen i Sommeren 1627-, han var ogsaa tilstede ved Landdagene
i Rensborg i Nov. 1626 og Juli 1627, men var en stor Del af denne
Tid ikke legemlig vel. Efter sin Hjemkomst sendtes han i Dec.
1627 som Gesandt til Stockholm, kom tilbage den følgende Jan.
og blev 1628 Generalkommissær i Danmark; s. A. samlede han 
Rostjenesten i Skaane. 1631 var han paa ny til Retterting paa
Gulland og ombyttede 1632 Sølvitsborg med det anselige
Malmøhus Len; 1633 blev han Ridder af Elefanten. I 1632 betroedes
der ham en vigtig Sendelse til Gustav Adolf i Tyskland; han traf
denne i Lejren for Ingolstadt, men opnaaede ikke at formaa
Svenskekongen til at antage Christian IV's Fredsmægling. Lige saa
frugtesløst blev hans Gesandtskab i Begyndelsen af 1636 til
Stockholm, hvor han skulde paavirke den svenske Regering til Fred;
1637 repræsenterede han sin Konge i Polen ved Kong Vladislavs
Bryllup. Da Svenskekrigen udbrød i Dec. 1643, fik han sammen
med Christoffer Ulfeldt den øverste Inspektion i Skaane, men
spillede ingen videre Rolle under Krigen; som Regel opholdt han
sig paa Malmøhus. Han var nu ogsaa i Færd med at blive en
gammel Mand, der ikke passede til de nye Forhold; 1651 afstod
han Malmø Len til sin Søn Otte og fik de mindre vigtige Len
Børringe Kloster og Lindholm; i den følgende Tid synes han kun
sjælden at have givet Møde i Rigsraadet.

T. T. var en af de anseteste Adelsmænd og den største
Godsejer i Skaane; ved Arv og Kjøb og igjennem sine Ægteskaber sad
han inde med Eriksholm, Bjersøholm, Skabersø, Barsbæk,
Herrestad, Flakkerup, Ulstrup og flere Gaarde; i Ligprædikenen over
ham hedder det ogsaa, at han var «ligesom en Konge udi
Skaaneland». Han følte i høj Grad sin aristokratiske Stilling og var paa
Post imod ethvert Angreb af Kongerne og Statsmagten paa
Rigsraadets og Adelens Rettigheder; 1631 modsatte han sig bestemt
Christian IV's Plan om Raadernes særskilte Votering og 1650 Tanken
om, at Prins Christian ikke behøvede at vælges til Norge; han
var 1648 en Modstander af Hannibal Sehested og sigtedes 1653 for
at have forbudt sine Bønder at møde til Landmilitsøvelser. Der
var tillige noget gammeldags over ham; i flere Henseender minder
han mere om det 16. Aarhundredes Mænd end om sin Samtids;
skjønt han havde været knyttet til Hoffet og oftere havde været i
Udlandet, manglede han Finhed og Slebenhed i Manerer og
Adfærd; paa Sendeisen til Polen 1637 vakte han stort Anstød ved sin
støjende og voldsomme Optræden. At han ikke heller kunde
forsone sig med alle den nyere Politiks Vendinger, viser hans Uvilje
mod Valdemar Christians paatænkte Ægteskab med en russisk
Prinsesse; Greven, sagde han, behøvede da ikke at gifte sig med en
barbarisk Kone. Derimod roses han for Ligefremhed i
Udtryksmaade og for Jævnhed over for Folk af de lavere Stænder, og 
hos Gejstligheden var han vel anskreven; helt uden litterær
Interesse har han ikke heller været, idet han anviste Vitus Bering (II,
120) Bolig paa Skabersø.

Med berettiget Ængstelse havde han set Fredsbruddet med
Sverige 1657 og var en af de faa Rigsraader, der ikke gave
Samtykke til Krigserklæringen. Han levede ogsaa længe nok til at
blive Vidne til dennes ulykkelige Følger, men undgik dog at se
sin Provinses Tab beseglet ved Roskildefreden, i det han døde kort
før den, Natten mellem 13. og 14. Febr. 1658.

P, Winstrup, Ligpræd. ov. T. T. (1666). 
Rothe, Brave danske Mænds og Qvinders Eftermæle I, 15 ff. 
Fridericia, Danmarks ydre polit. Hist. 1629-60 I, 84 f. 
Danmarks Adels Aarbog 1900, S. 432.

J. A. Fridericia.



Thrane, jvfr. Trane.



Thrane, Paul, o. 1753-1830, Handelsmand, 
var en Søn af Fragtmand Ole Johannessøn Næs og Elisabeth Sophie f. Thrane
(f. 1716 d. 1800) og født 1753 ell. 54. Efter sin Moder antog han
hendes Familienavn. Sin merkantile Opdragelse fik han først paa
Hafslund i Justitsraad P. Eliesons Tjeneste og kom derpaa til
Kjøbmand Dørcher paa Frederikshald, hvis Svigersøn han blev. Senere
nedsatte han sig i Christiania, hvor han grundlagde en
Handelsforretning. Da i 1801 Christianias Borgervæbning oprettedes, blev
han dennes første Stadshauptmand og fungerede som saadan til
1811. Han blev tillige Justitsraad. I disse Aar førte han et meget
selskabeligt Hus og kom bl. a. i nær Forbindelse med Prins
Frederik af Hessen. Da denne hemmelig viedes til Baronesse
Liliencron, var T. den ene af Forloverne. Selv meget interesseret for
Musik samlede han om sig talrige Musikvenner, og af de
Koncerter, som hver Lørdag regelmæssig holdtes i hans Hjem, fremgik
i 1809 «det musikalske Lyceum», i hvis Stiftelse han tog virksom
Del. I 1815 kjøbte han den store Ejendom Borregaard i
Smaa-lenene, hvor han jævnlig boede. Ved Nytaarstid 1820 maatte han,
som en Følge af de trykkede Tider, indstille sine Betalinger, men
fik 1821 sit Bo tilbage. I 1826 standsede han paa ny uden senere
at komme i Virksomhed. 1828 solgtes Borregaard, hvorefter T.,
der nu var svagelig af Helbred, bosatte sig paa Ny Nygaard ved
Frederiksstad og døde der 15. Febr. 1830. -- T. var 2 Gange gift:
1. (o. 1775) med Kirstine Marie f. Dørcher (d. 1795), 2. (1795) med 
Judithe Abigael f. Clausen (d. 30. Jan. 1833), Datter af Kjøbmand
Poul C. 
Huitfeldt, Christiania Theaterhist. 
C. Dunker, Gamle Dage. 
Holmsen, Christiania Politis Hist.                                                        

Yngvar Nielsen.



Thrane, Wildenrath Christian Carl Boeck, f. 1837, Musikhistoriker, 
Søn af Oberst Christian Wildenrath Frederik Caspar
Conrad T. (f. 1802 d. 1880) og Christiane Frederikke f. Boeck (d. 1885),
Carl T., der er født i Fredericia  2. Sept. 1837, valgte
Retsvidenskaben til Brødstudium, blev Cand. jur. 1863 og Justitssekretær i
Højesteret 1878. Men ved Siden af sine Embedspligter har han
tillige fra Barndommen af været stærkt musikalsk interesseret, har
lært Klaverspil af Gebauer og E. Helsted og var fra 1869 i flere
Aar Theateranmelder ved «Illustr. Tidende». 1875 udkom hans
Bog «Danske Komponister, 4 Skildringer» (Weyse, Kuhlau, J. P.
E. Hartmann, Gade), hvoraf den vægtigste, Kuhlau-Biografien, der
er baseret paa Kuhlauske Breve og Optegnelser, er bleven
omplantet paa Tysk (Leipz. 1886). 1885 udkom hans «Rossini og
Operaen». Paa Opfordring skrev han Festskriftet «Cæciliaforeningen
og dens Stifter» (1901), hvori han har givet en fyldig og varm
Fremstilling navnlig af Henrik og Frederik Rung og deres
Virksomhed. Endelig har han udgivet flere mindre, musikhistoriske
Foredrag, hvoraf et, «Sarti in Kopenhagen», er optaget i
«Sammelbände der internationalen Musikgesellschaft» (Leipz. 1902).

S. A. E. Hagen.



Thrige, Hans Peter, 1792-1827, Skolemand, blev født i 
Kjøbenhavn 9. Jan. 1792. Han var en Søn af Prokurator Søren
T. (d. 1804) og Else Christence f. Koch (d. 1845). Da Forældrenes
Ægteskab var blevet opløst 1792, blev han opdraget hos sin
Morfader i Horbelev Præstegaard, men da hans Moder 1804 indgik et
nyt Ægteskab, med J. M. Hertz (VII, 418), der s. A. var bleven
Domprovst i Roskilde, kom han i Roskilde Skole, hvorfra han blev
dimitteret 1809 med Udmærkelse, hvilket han ligeledes opnaaede
saa vel ved 2. Examen som ved den theologiske Embedsexamen,
som han underkastede sig 1814. 1812 havde han vundet Universitetets 
Guldmedaille for Besvarelsen af en historisk Prisopgave. Efter
endt Examen blev han strax ansat ved Roskilde Kathedralskole,
og efter at have disputeret for den filosofiske Doktorgrad 1819 blev
han 1820 Overlærer ved samme Skole. Hans Hovedfag vare
Historie og Geografi. Han omtales som en fortrinlig Lærer, men en
tidlig Død rev ham bort 14. Jan. 1827. 1819 havde han ægtet
Margarethe Christiane Marie Bloch (f. 1798 d. 1866), Datter af 
Rektor S. N. J. B. (II, 413). Hun blev senere gift med sin Svoger
Professor P. D. C. Paulsen (XII, 588). Som Forfatter mindes T.
især paa Grund af sin Doktordisputats: «Historia Cyrenes, particula
prior», som han senere fuldstændig omarbejdede og afsluttede, men
først efter hans Død blev den 1828 udgivet af S. N. J. Bloch.

Erslew, Forf. Lex. 
Bloch, Roskilde Domskoles Hist. II, 23 f. 
Museum 1891, I, 103 f.                             

A. K. Hasselager.



Thrige, Søren Bloch, 1820-1901, Skolemand, historisk Forfatter, 
blev født 18. Marts 1820 i Roskilde, hvor hans Fader,
ovennævnte H. P. T., var Overlærer. 1836 blev han dimitteret fra
Roskilde Skole og fik Udmærkelse baade til Artium og Aaret efter
til 2. Examen. Derefter studerede han i 2 Aar Filologi og Historie
ved Universitetet i Kiel og i et Aar i Berlin. 1840 vendte han
tilbage til Kjøbenhavn og underkastede sig 1843 den filologiske
Skoleembedsexamen. S. A. blev han Lærer ved Roskilde
Kathedralskole; men allerede 1845 blev nan udnævnt til Overlærer ved
den lærde Skole i Slagelse; dog vendte han efter 1 1/2 Aars
Forløb tilbage til Roskilde. 1850 blev han udnævnt til Rektor for
den lærde Skole i Haderslev, som under hans dygtige og humane
Styrelse hurtig voxede op fra en ringe Begyndelse til en stor og
blomstrende Skole. Men Krigen 1864 afbrød brat hans
Virksomhed der, i det han tillige med alle de andre Lærere blev afsat af
den østerrigsk-preussiske Civilregering og senere udvist med 48
Timers Varsel. S. A. oprettede han i Forening med 7 af sine
tidligere Kolleger fra Haderslev en Latinskole i Kjøbenhavn. Den
fik Navnet «Haderslev Læreres Skole», og T. blev valgt til dens
Bestyrer. I Begyndelsen fandt denne nye Skole stærk Tilslutning,
til Dels maaske af patriotiske Grunde, men allerede 1868 begynder
der en langsom Tilbagegang i Discipeltallet. 1889 trak T. sig
tilbage, og Aaret efter blev Skolen opløst. T. benyttede sit Otium
til at fortsætte sin populær-historiske Forfattervirksomhed, indtil
Døden kaldte ham bort 1. Juli 1901. 1853 havde han faaet
Professortitelen. -- 1845 blev han gift med Christine Augusta Fibiger
(f. 1822 d. 1900), Datter af Rektor P. G. F. (V, 145).

T. var en meget arbejdsom Mand, der fra sin Ungdom til
sin høje Alderdom bestandig syslede med litterære Opgaver uden
at være Videnskabsmand i Ordets strængere Betydning. Hans første
Ungdomsarbejde var en lille Afhandling om «De bremiske
Ærkebispers Bestræbelser for at vedligeholde deres Højhed over den 
nordiske Kirke» (1845). Dernæst har han skrevet historiske og
geografiske Lærebøger, af hvilke navnlig hans «Lærebog i den
gamle Historie» (1854; 5. forkort, og omarb. Udg. 1898) og
«Danmarks, Norges og Sveriges Historie» (1866; 3. forkort, og omarb.
Udg. 1896) endnu bestandig bruges i mange Skoler. 1878-79
udgav han «Historisk Aarbog», hvortil han selv bl. a. skrev
Oversigter over det forløbne Aars vigtigste Begivenheder. 1879 tiltraadte
han Redaktionen af «Historisk Arkiv», hvori han fortsatte sine
Aarsoversigter, indtil det ophørte 1889. Desuden har han hertil
leveret en Mængde Artikler om de forskjelligste Æmner, ligesom
han ogsaa for Udvalget for Folkeoplysningens Fremme har skrevet
en lang Række populær-historiske Smaaskrifter. Endnu maa nævnes
11 Smaaafhandlinger, særlig om den nyeste Tids Historie, som bleve
samlede i 2 Bind med Titelen «Verdenshistoriske Smaaskrifter»
(1891-95). Af større Skrifter har han kun efterladt sig et, nemlig
«Danmarks Historie i vort Aarhundrede» I-II (1889), hvori han
med flittig Benyttelse af den trykte Litteratur har givet en upartisk
objektiv Fremstilling af Aarhundredets politiske Historie.

Erslew, Forf. Lex. 
Hundrup, Philol. Candidater S. 106 f. 
Museum 1891, I, 103 ff. 
J. Fibiger, Mit Liv og Levned S. 247.

A. K. Hasselager.



Throndhjem, Claus Andersen, 1642-84, Præst og Poet,
var født i Throndhjem som Søn af Rektor, senere Lector theol.,
Mag. Anders Clausen og Anna Pedersdatter Alfsen. Student fra
sin Fødebys Skole 1660, Præst i Gosmer og Halling 1669, ved
Aarhus Domkirke 1676. Næste Aar tog han Magistergraden og døde
allerede 8. Jan. 1684. Gift med Cæcilie Uch (d. 1689). -- T. tog
sig for at fortsætte Arrebos 1661 udkomne Skabelsesdigt
«Hexaëmeron», den første store Kunstdigtning i Renæssancens Stil paa Dansk,
som var bleven afbrudt ved Forfatterens Død. 1676 udgav han
som «Supplementum, Kontinuation og Anhang» til denne:
«Heptaëmerinon eller Guds Hvile paa den syvende Dag», «ved Guds
Kraft paa alexandrinske Rim sammenskrevet». Digtet behandler
dog ikke alene Hviledagen, men en stor Del af det gamle
Testamentes Historie med alle Haande udførlige Exkurser, bl. a. om
hedenske Religioner og Skikker Den lovede 2. Del udkom aldrig. -- 
T. er en ret behændig Rimer, der behandler det nye Kunstvers
med en vis Rutine; men af Arrebos poetiske Inspiration har hans
tørre og strængt orthodoxe Læredigt intet, og Gram siger med
rette, at «hvad han tog fejl udi, var, at han tænkte sig at være 
Poet og var det ikke». I Fortalen ytrer han sig meget strængt
mod de hedenske «fabelske Poeter». Ellers optraadte T. i
Litteraturen kun med en Oversættelse af et tysk Andagtsskrift, Henr.
Müllers «Himmelske Kjærligheds Kys» (1683).

Hertel, Beskr. ov. Aarhuus Domkirke II, 408.

J. Paludan.



Trondhjem, Oluf Lauridsen, 1630, s. Lauridsen (X, 142).



Throndsen, Christoffer, d. o. 1565, s. Rustung (XIV, 438).



Thrugot, --1187--, Biskop af Børglum, efterfulgte o. 1185 
Omer I. Af et Brev fra Abbed Vilhelm i Æbelholt ses det, at
han har staaet denne fremragende Franskmand nær, og at han før
sin Bispetid har været Styrer og Lærer (Provst eller maaske kun
Scholasticus) for mange yngre Kanniker; maaske har han da
studeret i Paris. Vilhelm glædede sig over, at han blev Biskop, men
bebrejdede ham ret kraftig, at han ikke tilvejebragte Tugt og Orden
blandt Stiftets regelbundne Kanniker (i Vestervig), som levede et
verdsligt og forargeligt Liv. Til Absalons Kirkemøde i Lund 1187,
hvorved der skulde tilvejebringes ensartet Gudstjeneste i Danmark,
sendte T. 2 Præster som Ombud. Hans senere Historie kjendes
ikke; inden 1214 (vistnok 1203) havde Børglum en ny Biskop,
Omer II.

Hans Olrik.



Thrugot, --1279, Biskop af Reval. T. var Kannik i Roskilde 
og blev efter Biskop Thorkils Død (1260) af Enkedronning
Margrethe kaldet til at være hans Efterfølger i Estland, i det hun
støttede sig til Kronens Patronatsret til dette Bispesæde.
Fjendskabet mellem Kronen og Ærkebiskop Jacob Erlandsen hindrede
T. i at faa Bispevielse af Lunds Ærkebisp. Margrethe henvendte
sig derfor til Pave Alexander IV; men han, døde (1261). Hans
Efterfølger, Urban IV, omstyrtede ganske vist Valget, fordi det var
i Strid med Kirkeretten; men ikke des mindre var han her som
ellers imødekommende over for den danske Krone, i det han af
egen Magtfuldkommenhed udnævnte T. til Embedet (1263); Bisperne
af Ribe, Viborg og Aarhus skulde indvie ham. Dette skete dog
ikke; sidst paa Aaret kom T. selv til Rom, og Paven indviede
ham da med egen Haand. Da Jacob Erlandsen ogsaa ellers
trodsede Urban IV, har han vel paa dette Punkt heller ikke villet
bøje sig. I Franciskanernes Klosterkrønnike opgives Ystad
Graabrødreklosters Kirke at være indviet 1267 af Biskop Oluf af Reval;
var denne Efterretning rigtig, vilde vi her have en af Jac. 
Erlandsen udnævnt Modbiskop, men da der er Fejl i Optegnelsens
kronologiske Bestemmelser, tør man næppe bygge paa den. T. har i
hvert Tilfælde siddet som Biskop i Reval. Han fik dannet et lille
Domkapitel og fik dernæst Enkedronning Margrethe, som havde
faaet Estland i Livseje, til at give Afkald paa Kronens
Kaldelsesret (1277), hvilket Erik Glipping senere stadfæstede (1283).
Forholdene i Estland vare for øvrigt urolige; bl. a. var der Krig med
Russerne, og ligesom hans Forgænger havde T. Strid med
Vasallerne om Tienden og med Klosteret Diinamiinde. Under alt dette
døde T. 2. Juli 1279.

Paucker, Die Regenten, Oberbefehlshaber u. Oberbeamten Ehstlands (Reval  1855) S. 214 f.    Kaestner, Das refundirte Bisthum Reval (Gott. 1876) S. 33 f.

Hans Olrik.



Thrugotsen (eller Thrundsen), Svend, o. 1086, s. Thorgunnesen (ovfr. S. 257).



Thrugotsen, Uffe, --1252, Ærkebiskop. Hans Forældre 
mindes i Lunde Kapitels Gavebog. Selv har T. sikkert været
Kannik i Lund. 1228 valgtes han til Ærkebiskop, og 1229 indviedes
han af den ansete Biskop Gunner af Viborg, hvem U. T. bestandig
viste den største Ærefrygt. Den ny Ærkebisp var meget nidkjær
for de kirkelige Krav, og det paa mere myndig Maade end Anders
Sunesen. Strax vilde han have Præstecølibatet gjennemført og fik
heri Støtte af den pavelige Legat, Kardinaldiakon Otto af St.
Nicolaus in carcere Tulliano, der kom til Danmark 1230.
Tvangsforholdsreglerne æggede imidlertid Præsterne i selve Ærkestiftet til
kraftig Modstand, og U. T. maatte endog søge Pave Gregor IX's
Samtykke til at paakalde Kongens Hjælp; Tilladelsen blev givet
(1232), og nu maatte de Skaanske Præster bøje sig. Valdemar II
lod U. T. krone den udvalgte Kong Erik (1232), og Ærkebispen
opnaaede af den store Konge, at største Delen af Bornholm og
andet Gods, som Valdemar I i sin Strid med Eskil havde frataget
Ærkesædet, endelig kom tilbage til det; i denne Sag udrettede
han mere end Eskil, Absalon og Anders Sunesen havde formaaet,
og saaledes forøgede han Ærkesædets Anseelse og Velstand. Senere
havde U. T. en Tvist med Valdemar II, i det han og hans Bisper
nægtede at indvie Præster, som Kongen «præsenterede» til de
Embeder, hvortil han havde Patronatsret; denne Fremgangsmaade
har han sandsynligvis indskærpet paa det Kirkemøde, han
sammenkaldte i Kalundborg (1237). Om end U. T. her havde den 
almindelige Kirkeret paa sin Side, tog Pave Gregor IX dog Parti
for Kongen (1237), og Ærkebispen har maattet give efter; men
Striden varsler om senere Kampe mellem Ærkebisperne og Kronen.
Da Valdemar II efter Estlands Gj ener hvervelse (1238) udnævnte
Thorkil til Biskop af Reval, fandt U. T. sig deri og indviede ham.
Ærkebispen var ogsaa tilstede paa det berømte Møde i
Vordingborg, hvor Jyske Lov blev kundgjort (1241), og her har han staaet
ved den store Konges Dødsleje.

Der forestod nu svære Kampe for Kirken. Allerede tidligere
havde han haft store Vanskeligheder at kæmpe med, saaledes da
Paven (1234) gjorde ham til Værnsmand for den med Skule Jarl
forbundne Biskop Paal af Hammer, der under sin Strid med Kong
Haakon søgte Tilflugt i Danmark, og da han søgte at værge de
danske Cistercienserklostre Esrom, Sorø og Løgum mod Stormænds
Overgreb. Dertil kom nu strænge Krav fra Erik Plovpennings
Side. Spændingen blev saa stærk, at U. T. sammenkaldte et
Kirkemøde for at organisere Kirkens Modstand. Først jævnede han en
langvarig Strid, som Biskop Peder Elafsen af Aarhus (IV, 487) havde
med sit Domkapitel om Valg af Kanniker til ledige Præbender
(Jan. 1245). Dernæst samledes Bisperne i Odense, og her fik U. T.
vedtaget Trusel om Band over hver den, der krænkede Kirkens
Rettigheder eller tilskyndede dertil (Febr. 1245). Denne
Odensekonstitution var først og fremmest vendt mod Erik Plovpenning,
og U. T. synes tilmed at have støttet Biskop Eskil af Slesvig (IV,
593) i hans Vægring ved at aflægge Erik Troskabsed og Lensed,
saa at han endog paadrog sig en Irettesættelse af Pave Innocents
IV (1246). I Kronens Strid med Biskop Niels Stigsen af Roskilde
(XVI, 429) gjorde han Kongen al den passive Modstand, han kunde,
hvorfor Erik ogsaa hindrede ham i at fungere som «Procurator»
for Roskilde Stift; U. T. vilde ikke indvie den Mag. Asgod, som
Erik valgte til Niels Stigsens Efterfølger, ja han har endog vistnok
bidraget til Skaaningernes Rejsning i Anledning af den Plovskat,
Kongen krævede (1249). U. T. kronede Kong Abel (1250); men
heller ikke under ham havde Kirken Ro, og end mørkere saa det
ud efter Abels Fald, da Ærkebispen døde, 15. eller 16. Dec. 1252.
Sin Domkirke havde han skjænket rige Gaver, bl. a. sine
Ejendomme i Sandby, store Pengesummer, Korkaaber osv., og han havde
faaet et Franciskanerkloster oprettet i Lund (1238), ligesom han
havde støttet Grundlæggelsen af Franciskanerklosteret i Roskilde
(1237).
Hammar, Kyrkan i Skåne S. 90 f.
H. Olrik,  Konge- og Præstestand II.
Hist. Tidsskr. 6. R. VI, 620 ff.

Hans Olrik.



Thue, Friderich Wilhelm, 1741-1808, Toldembedsmand og 
topografisk-statistisk Forfatter, var født «i Akershus Stift» 7. Dec.
1741, blev 1766 «Forpagtersocietetets Tolder» i Kragerø og 1775
Konsumtionsskriver, 1777 Told- og Krydsinspektør samt Toldprokurør 
for Langesunds, Kragerøs, Lavrviks og Tønsbergs Toldsteder,
formentlig med Bolig i Porsgrund, 1783 Konsumtionsinspektør i
Frederikshald, 1790 Tolder i Christianssund og det følgende Aar
Told- og Konsumtionsinspektør samt Skibsmaaler sammesteds. I
denne By døde han 6. Juni 1808 «efter mange udstandne Lidelser»
og efterladende sit Bo i mislig Forfatning. T., der næppe har
besiddet videnskabelig Dannelse, var en dygtig og forstandig Iagttager
af Forhold og Tilstande paa de Steder, hvor han efterhaanden
fungerede som Embedsmand, og har efterladt sig ikke ganske faa
Skrifter, der endnu ere lokalhistoriske Kilder. I 1789 udgav han
sin Beskrivelse over Kragerø samt Skien og Langesundsfjordens
Ladesteder og meddelte siden i «Topografisk Journal» gode Bidrag
saa vel til Frederikshalds som især til Christianssunds Historie og
Topografi. Hertil komme nogle Skrifter om Told- og
Konsumtionsvæsenet samt en ved Forfatterens Død utrykt, senere af J. C.
Berg i «Budstikken» V meddelt «Undersøgelse om de norske smaa
Kjøbstæders Aftagelse og mulige Opkomst», skrevet 1776. Han
var korresponderende Medlem af Landhusholdningsselskabet. Gift
i Christiania 13. Marts 1770 med Ellen Prom, Datter af Samuel P.
og Birgitte Marie f. Tullin, Digterens Søster.

Nyerup, Lit. Lex.

L. Daae.



Thuesen (Tullius), Thorkil, --1668, Præst, var en Jyde af 
Fødsel og blev 1645 Student fra Helsingør Skole; tog 1651 Magistergraden 
og blev 1653 2. resid. Kapellan ved vor Frue Kirke i
Kjøbenhavn; men allerede Aaret efter kaldedes han til Sognepræst i
Helsingborg. I denne Stilling gjennemlevede han Krigen og blev
1658 svensk Undersaat. Men hans Hu stod til hans gamle
Fædreland, og i Jan. 1664 lykkedes det ham at blive kaldet til Holmens
Provst i Kjøbenhavn. I denne Stilling gjorde han sig bemærket
som en meget veltalende Mand, hvorfor han i Dec. 1665
beskikkedes til kongl. dansk Hofprædikant og Konfessionarius. Med dette
Embede var Stillingen som «Scholarcha» for den kongl. Skole i 
Frederiksborg forbunden, til liden Baade for T. T., hvis Opgave
det var at holde Skolens Regnskaber i Orden, en meget vanskelig
Sag paa en Tid, da Landets elendige økonomiske Forfatning som
oftest gjorde det næsten umuligt at faa Skolens Indkomster ind i
rette Tid. Da T. T. allerede døde 24. Dec. 1668 i Frederiksborg,
var han ikke blot saa fattig, at Kongen maatte bekoste hans
Jordefærd, men da han ikke havde faaet aflagt Regnskab for sin
Bestyrelsestid, blev der lagt Sag an mod hans Arvinger, som dømtes
til at erstatte Manglerne i Regnskabet. T. T. har udgivet
«Forklaring over 1. Kor. 15 om Christi og vor Opstandelse» (1662) og
«Troens Øjne opløftede ved Naaden og Bønnen, Ligprædiken over
Hr. Niels Krabbe til Skjellinge» (1665), hvilken vel er i Tidens
sædvanlige vidtløftige Stil, men mindre kunstlet og lærdomspralende
end mange andre af den Tids Ligprædikener. -- Han var gift med
Kirstine Larsdatter, Enke efter Peder Halse, kongl. Tolder i Skien
i Norge.

Zwergius, Siellandske Clerisie S. 658 f. 
Cawallin, Lunds stifts herdaminne III, 338 f. 
Wiberg, Alm. Præstehist. II, 103. Kirkehist. Saml. 3. R. I, 492. 

H. F. Rørdam.



Thulstrup, Magnus Andreas, 1769-1844, Kirurg, var en 
Søn af Justitsraad, Raadmand og Bankkommissær Jørg. T. og
Cecilie Catharina f. Walbohm (der skal være en Descendent af Luther)
og fødtes i Kjøbenhavn 13. April 1769. Han dimitteredes 1786 fra
Roskilde Skole, studerede Kirurgi, blev Kandidat ved Frederiks
Hospital og tog 1791 kirurgisk Examen ved Akademiet, ved hvilket
han derpaa ansattes som Reservekirurg (Docent). 1793 blev han
tillige Reservekirurg ved Frederiks Hospital. 1797 blev han
Regimentskirurg ved det norske Jægerkorps og Kirurg ved det militære
Institut i Christiania. 1799 indgik han Ægteskab med Eleonora
Clauson, Datter af Ejer af Bærums Jærnværk Conrad C. og Kirstine
f. Nielsen, der, efter denne Ægtefælles Død, ægtede Statsminister
F. J. Kaas (IX, 59). Baade T. og hans Hustru spillede i den
følgende Tid en fremtrædende Rolle i det højere Selskabsliv i
Christiania og særlig i det da florerende dramatiske Selskab.

For Studium af det militære Medicinalvæsen foretog han 1800-1 
en Rejse til Tyskland, Frankrig og Holland. 1801 ansattes
han som Stabskirurg (Generalkirurg) ved den norske Armé -- fra
1808 med Majors Rang -- og deltog i Felttogene 1808-9 og 1814.
Fra 1809 var han Medlem af det norske Sundhedskollegium, 1813
blev han Medlem af Direktionen for det norske Medicinalvæsen. 

1814 udnævntes han til Professor i Kirurgi og Fødselsvidenskab
ved Norges nye Universitet, hvormed forbandtes Stillingen som
Overlæge ved Fødselsstiftelsen og Overkirurg ved Rigshospitalet samt
talrige vigtige Tillidshverv. Overhovedet indtog han i den følgende
Tid lige til sin Død, 18. Maj 1844, en meget fremskudt
Avtoritetsstilling og nød særlig Anseelse baade som kirurgisk Operatør og
Accouchør. 1818 blev han tillige 1. Livmedikus hos Kong Carl
Johan. Æresbevisninger og Udmærkelser af alle Arter tilfaldt ham
i rigeligt Maal. I litterær Henseende har han intet af Betydning
præsteret.

Smith og Bladt, Den danske Lægestand, 4. Udg. 
Erslew, Forf. Lex.
Kiær, Norges Læger. 
Halvorsen, Norsk Forf. Lex. 
Jæger, Illustr, norsk Lit. Hist. 
Dunker, Gamle Dage S. 318 f. 
Huitfeldt, Christiania Theaterhist., passim.

Jul. Petersen.



Thun, Peder, 1708-83, Præst, var fra Ribe og Søn af 
Borgerfolk. Han blev Student 1729 og var derefter Hører ved Ribe
Skole under Chr. Falsters Rektorat. 1735 tog han Attestats. 1741
blev han Præst i det tørninglenske, i Hjortlund-Kalslund, tæt ved
Ribe. Efter 36 Aars Forløb byttede han i sit 70. Aar (1778) Kald
med sin tidligere personelle Kapellan, Chr. Foersom, som nu var
Sognepræst i Øster Lindet, ligeledes i Tørninglen. I dette sidste
Kald sad han i 5 Aar, da Alder og Svagelighed nødte ham til at
resignere, og 4 Maaneder efter sin Afsked døde han, 16. Avg.
1783. Han var 2 Gange gift, begge Gange med jyske Præstedøtre,
men sad som Enkemand i sine sidste 25 Aar. T. var en Mand
med mange Interesser, ikke blot i litterær Henseende; men særlig
mindes han som Foregangsmand ved Koppeinokulationen. Han
var den første i Landet, der vovede at foretage denne. 1754
indpodede han uforfærdet alle sine 6 Børn, og det «med den
allerønskeligste Succes». 1762 var han med sin sædvanlige Resoluthed
ligeledes den første, der forsøgte Inokulation ved Kvægpest. Han
var Morfader til Rektorerne N. L. Nissen (XII, 300) og P. N.
Thorup (ovfr. S. 299).

Nyerup, Lit. Lex. 
J. Petersen, Koppeinokulationen i 18. Aarh. (1891) S. 16. 31. 

A. Jantzen.



v. Thun, Philip Gebhard, 1756-1828, Søofficer, Søn af 
Lieutenant i Livregimentet til Hest Christof Frederik v. T. (d. 1759)
og Charlotte Sophie f. v. Warnstedt (d. 1805). T. er født 10. Avg.
1756, han blev Sekondlieutenant i Marinen 1780, Premierlieutenant 

1789, Kapitajnlieutenant 1790, Kapitajn 1800, Kommandørkapitajn
1809 og afgik ved Reduktionen 1815. 1781-83 var T. i hollandsk
Orlogstjeneste, 1785-89 Chef for Skonnerten «Støren» paa Elben,
1790-93 gjorde han Tjeneste ved den glückstadtske Ekvipage,
derefter ved Indrulleringen i Ekernførde. Efter nok et Par Aars
Tjeneste om Bord i «Støren» og senere i Briggen «Nidelven» var
han 1799-1800 Chef for Vagtskibet «Søormen» i Store Bælt og
1801 for Blokskibet «Elefanten», underlagt Olfert Fischer paa
Kjøbenhavns Red. Uagtet T. ikke direkte deltog i Slaget paa Reden
2. April, i det «Elefanten» hørte til Blokskibslinjens Nordfront, som
ikke kom i Ilden, blev hans Optræden under Slaget af
skæbnesvanger Betydning, i det det var til ham, at Nelson sendte sin
Parlamentær, Kapitajn Thesiger. T., der tillige var Vagtskibschef
-- i hvilken Egenskab han sorterede direkte under Admiralitetet --,
lod nemlig Thesiger, overensstemmende med dennes Ønske,
befordre direkte til Kronprinsen i Steden for at sende ham til den
øverstkommanderende Officer, Fischer, der utvivlsomt bedst kunde
have bedømt, hvorvidt Nelsons Forslag om Vaabenhvile burde have
været modtaget. Var dette ikke sket, var Kampen maaske endt
med et ganske andet Udfald. Under Krigen med England var T.
i nogle Aar Chef for Batteriet «Prøvesten». Efter sin Afsked
bosatte han sig i Hørsholm og døde der 28. Okt. 1828.

T. var gift 1. (1789) med Christiane Charlotte Elisabeth Judith
f. v. Diemar (f. i Lüneburg 28. Dec. 1759, d. 9. Jan. 1795), Datter
af lyneborgsk Oberst Anton Joh. Ernst v. D. og Dorothea Elisabeth 
Christine f. v. Wetke; 2. (1798) med Anna Cathrine Louise
f. Matthiessen (f. i Altona 5. Febr. 1776, d. 14. Juni 1805), Datter af
Lic. jur. Joh. Aug. M. og Cathrine Magdalene f. Geismer; 3. (6.
Nov. 1811) med Petrea Marie Sophie f. Ellegaard (døbt 10. Sept.
1791, separeret og senere, 1822, gift med Premierlieutenant,
Postkontrollør Bertel Friis).

C. With.



Thune, Carl Edvard, 1810-85, Handelsmand, var født i 
Kjøbenhavn 21. Marts 1810 og var en Søn af Jens Christian T.
(f. 5. Juni 1771 d. 23. April 1839) og Frederikke Vilhelmine f. Schmith
eller Volmer (f. 14. Dec. 1777 d. 16. Maj 1835). Faderen var
først Driftsbestyrer paa Sukkerraffinaderiet i St. Kongensgade,
senere Overgraver ved Garnisonskirke. Efter at have besøgt det v.
Westenske Institut kom T. 1825 i Handelslære i Helsingør, og
1835 etablerede han en Detailforretning sammesteds. Nogle Aar 

efter overtog han under vanskelige Forhold en Skibsklarererforretning, 
som han med stor Dygtighed ledede, indtil den 1857 maatte
ophøre paa Grund af Sundtoldens Ophævelse. Derefter etablerede
han sig som Grosserer i Kjøbenhavn, hvor han efterhaanden
oparbejdede en meget stor Forretning. Paa Grund af hans
Arbejdsevne, hans flersidige Kundskaber og hans særlige Indsigt i
Søfarts- og Forsikringsforhold blev der lagt et stort Antal offentlige
Tillidshverv paa hans Skuldre. Han var 1841-57 Medlem af
Borgerrepræsentationen i Helsingør og i Slutningen af denne Periode dens
Formand. 1858-63 var han Folketingsmand for Frederiksborg Amts
1. Kreds (Helsingør) og tog livlig Del i Tingets Forhandlinger,
hvor han med ikke ringe Veltalenhed forstod at gjøre sine Meninger
gjældende. 1864-80 var han Borgerrepræsentant i Kjøbenhavn og
i en Aarrække tillige Medlem af Havneraadet. Siden 1866 var han
Medlem af Sø- og Handelsretten og af Grosserersocietetets Komité,
og paa dennes Vegne deltog han i flere Kongresser i England
angaaende Søforsikringsforhold. 1865 udnævntes han til Examinator
ved Dispacheurexamen. End videre var han Medlem af forskjellige
Kommissioner, navnlig vedrørende Havneforholdene, og af
Bestyrelserne af flere Selskaber. Han blev 1885 Etatsraad. T. ægtede
28. Okt. 1839 Justine Johanne Rathstedt (f. 20. Maj 1817 d. 25. Febr.
1901), Datter af Ritmester, Toldkontrollør Just R. Han døde 6.
Okt. 1885.

Illustr. Tid. XXVII, Nr. 3.

E. Meyer.



Thune, Erasmus Georg Fog, 1785-1829, Mathematiker og Astronom, 
fødtes 7. Juni 1785 i Vigsnæs paa Laaland, hvor hans
Fader, Jacob T. (d. 1792), var Sognepræst. Hans Moder hed
Ermgaard f. Steenberg. 1801 dimitteredes han fra Odense Latinskole
til Kjøbenhavns Universitet, hvor han kastede sig over de
mathematiske og fysiske Videnskaber og, efter at have taget 2. Examen
med Udmærkelse, manuducerede til denne. 1805 blev han Alumnus.
paa Valkendorfs Kollegium og gav sig nu til at studere Theologi,
1808 tog han theologisk Embedsexamen med Udmærkelse. Med
Understøttelse rejste han derpaa til Tyskland og studerede i
Gøt-tingen og Kønigsberg, navnlig Filosofi under Herbart og Astronomi
under Bessel. Efter at være kommen hjem i 1812 disputerede han
1815 for den filosofiske Doktorgrad: «Tentamen circa
trigonometriam sphæroidicam», blev s. A. Lektor i Mathematik ved
Universitetet og Søetaten samt Medlem af Videnskabernes Selskab, 1818 
extraordinær Professor i Mathematik ved Universitetet og 1823
tillige Bestyrer af det astronomiske Observatorium. Han døde ugift
11. April 1829. -- T. har beregnet Almanakkerne for 1823-29.
Han udnyttede sine omfattende Kundskaber væsentlig i
Lærergjerningens Tjeneste. Et filosofisk Bidrag af ham, «De origine
perceptionum», findes som «Additamentum» til Herbarts «Theoriæ de
attractione elementorum principia metaphysica» (Kønigsberg 1812).

Erslew, Forf. Lex.

C. F. Pechüle.



Thune, Ludvig Georg Vilhelm, 1803-69, Militærlæge, 
var en Broder til ovfr. nævnte Grosserer Carl Edv. T. og fødtes i
Kjøbenhavn 3. Okt. 1803. Dimitteret til Universitetet fra v. Westens
Institut 1823 tog han 1828 kirurgisk Examen ved Akademiet og
ansattes derefter som Underlæge ved Kongens Livkorps. 1831
udsendtes han (tillige med Ballin) af Sundhedskollegiet for i Tyskland
at undersøge den da udbrudte asiatiske Kolera og skilte sig godt
fra sit Hverv. Hans hjemsendte og i «Samlinger til Kundskab om
Kolera» offentliggjorte Rapporter vise Selvstændighed og Dygtighed
i Opfattelsen. Hjemvendt 1832 udnævntes han til Bataillonskirurg
ved Prins Christian Frederiks Regiment, erholdt 1834 Karakter af
Regimentskirurg og foretog s. A. en ny Studierejse, paa hvilken
han i Halle erhvervede sig den medicinske Doktorgrad for en
Afhandling om Binyrerne. 1838 blev han konstit., 1839 virkelig
Regimentskirurg ved 1. jyske Infanteriregiment, fik 1840 Rang med
Kapitajner, fungerede 1842-45 som Overlæge ved Garnisonshospitalet i
Kjøbenhavn, var i Felttogene 1848-49 Brigadelæge (blev preussisk
Krigsfange i Slaget ved Slesvig), 1850 Divisionslæge. 1853 blev han
Medlem af den nedsatte Kommission til Undersøgelse af den
ægyptiske Øjensygdom, der den Gang hærgede Garnisonerne, og deltog
i den følgende Tid ogsaa litterært i den derom førte Debat. 1857
erholdt han Rang med Majorer, fungerede i Felttoget 1864 som
Divisionslæge, blev s. A. Kommandør af Danebrog og afskedigedes
1867 med Titel af Etatsraad. 25. Sept. 1869 indtraf hans Død. -- 
Han var 3 Gange gift; de 2 første Hustruer, Elisabeth Newlove f.
Laybourn og Agathe Mathilde f. Laybourn, vare Søstre, den 3.
Hustru, Pauline Mathilde f. Laybourn, Datter af Gaardejer Charles
L., en Slægtning af de foregaaende.

Smith og Bladt, Den danske Lægestand, 4. Udg. 
Erslew, Forf. Lex.
Ugeskr. f. Læger 3. R. VIII, 271. 
J. Petersen, Koleraepidemierne S. 44 f.

Jul. Petersen. 



Thura, Albert, 1700-40, Præst og Litterærhistoriker, var født 
6. Okt. 1700 i Kjøbenhavn, hvor hans Fader, ndfr. nævnte Biskop
Laurids T. (d. 1731), da var Præst. Da Faderen fra Stiftsprovstiet
i Aarhus forflyttedes til Bispestolen i Ribe, havde A. T. den Lykke
her fra 1715 at faa den udmærkede Filolog og Skolemand Chr.
Falster (V, 72) til Lærer, og det er kjendeligt nok, at denne har
haft en betydelig Indflydelse paa sin begavede og tidlig udviklede
Discipels Studieretning, medens A. T. fra Faderen havde arvet det
poetiske Anlæg, der senere satte Frugt i hans litterære Produktion.
1718 blev han Student fra Ribe Skole og tog Aaret efter
Bakkalavrgraden. Som Ripenser fik han Plads paa Borchs Kollegium,
og da det den Gang og længe derefter var et Krav til Alumnerne,
at de skulde udgive og forsvare Disputatser over lærde Æmner,
saa kom A. T. allerede 19 Aar gammel ind paa Forfatterbanen, i
det han 1719-23 udgav en Række smaa Afhandlinger af akademisk 
og litterærhistorisk Indhold, hvoriblandt kan fremhæves «De
studio philologico in Dania» I-III. Med ungdommelig Iver og
forbavsende Flid havde han nemlig kastet sig over Danmarks
Litterær- og Personalhistorie, saa han allerede 1723 kunde udgive sit
ret omfangsrige og fortjenstfulde Værk «Idea historiæ litterariæ
Danorum», der vidner om en meget stor Litteraturkundskab og har
Falsters tilsvarende Værk om den romerske Litteratur til Forbillede.
Imidlertid havde han dog ikke forsømt sit Embedsstudium, i det
han 1722 havde taget theologisk Attestats. 31. Dec. 1723 blev han
kaldet og siden af sin Fader indsat til Rektor ved Latinskolen i
Kolding, en Stilling, hvori han utvivlsomt har gjort god Fyldest.
Endnu er et Par vakre Smaasange, han skrev til Skolens Maj fester,
bevaret. 1726 kaldedes han til Sognepræst i Lejrskov og Jordrup,
1 1/4 Mil fra Kolding. S. A. erhvervede han Magistergraden ved
Universitetet, giftede sig og optraadte som Poet med
«Betænkninger og Indfald paa Vers», der, da de vandt Bifald, siden
efterfulgtes af «150 mestendel moralske Betænkninger og Indfald paa
Vers» (1728), hvoraf det meste ganske vist nu er temmelig
værdiløst, men hvoraf der dog kan udsøges Stykker, der baade ere
vel udtænkte og ret vel formede, om end Forfatterens Digterflugt 
aldrig hævede sig højt. Under Titel «Epistola ad populares» 
udgav han s. A. en Fortegnelse over sin store Samling af
akademiske Smaaskrifter med Bøn om Supplementer. Omtrent samtidig
med at han saaledes gjorde Almenheden bekjendt med sin
fremtrædende Samlerevne, havde han det store Uheld, at hans 
Præstegaard og dermed saa godt som hele hans Bogsamling (1728) gik
op i Luer. Men efter at have sundet sig oven paa dette haarde
Slag, der meget anskuelig er beskrevet af ham paa Vers i «Lejr
skov Præstegaards Ildebrand» (1730), tog han atter fat med vant
Ihærdighed. Hans «Enfoldige og gudelige Tanker over Sprog af
den hellige Skrift» vare færdige fra hans Haand 1732, men udkom
dog først 1736. Af hans store Samlinger til Aalborg Stifts
Presby-terologi udgav han som Prøve «Beretning om Jerslevs Herreds
Kirker» (1732) og «Series episcoporum, qvi dioecesi Børglumensi,
hodie Aalburgensi, præfuerunt» (1733). Resten forblev utrykt. Da
han 1732 havde udgivet et Skrift om danske Kvinders litterære
Frembringelser («Gynæceum Daniæ litteratum»), gav det Anledning
til en poetisk Brevvexling mellem ham og «Coraline» (Fr.
Rostgaards Datter Conradine Sophie, Enke efter Fr. v. d. Maase til
Tybjærggaard).

Det for Eftertiden værdifuldeste af T.s Skrifter er «Regiæ
academiæ Hafn. infantia et pueritia» (1734). Heri har han nemlig
benyttet Jens Bircherods Uddrag af den for længst tabte ældste
Universitetsmatrikkel, og da de nævnte Uddrag nu ogsaa ere forsvundne,
vilde vi uden T.s Skrift vide saare lidt om vort Universitets ældste
Historie. Et historisk Arbejde om Sorø Akademi, som 1736 var
færdigt fra T.s Haand, kunde han trods alle Anstrængelser ikke
faa nogen Forlægger til, og det er des værre nu tabt (Soransk
Tidsskr. I, 2, 121 ff.). 1731 var T. traadt i Forbindelse med
Udgiveren af «Nye Tidender om lærde og kuriøse Sager», J. Wielandt,
hvis Ugeblad han i de følgende Aar forsynede med en lang Række
antikvariske, litterær- og personalhistoriske Bidrag. Hans sidste
trykte Skrift er «Conspectus Danorum, qvi de lingvæ Romanæ et
Græcæ scriptoribus optime meruerunt» (1740). Dermed standsede
hans flittige Pen; thi allerede 10. Marts 1740 døde han, til Sorg
for alle, der havde skjønnet paa hans fortjenstlige Arbejde. Blandt
hans efterladte haandskrevne Samlinger fortjener særlig at nævnes
hans Bidrag til Latinskolernes Historie («Valvæ scholarum Danici
regni apertæ», Universitetsbibl., Addit, 4°, Nr. 205). -- A. T. var 2
Gange gift: 1. (10. Sept. 1726) med Jacobe Marie (d. 1732), Datter
af Hans Pedersen, Amtsforvalter paa Møen, 2. (18. Juni 1734) med
Cathrine Margrethe, Datter af Biskop Matthias Anchersen i Ribe
(I, 211). Han efterlod 7 Børn, af hvilke 2 bleve Præster; en blev
Søofficer, adlet «de Thurah», Stamfader til den yngre Linje af
Slægten. 
F. Hjort, Slægten Thura (1894). 
Stolpe, Dagspressen i Danm. IV, 136 ff.
Olrik, Borchs Koll. Hist. S. 146. 
Alberti Thura ad viros doctos, eorumqve ad illum epistolæ (Universitetsbibl., Addit., 4° Nr. 609). 
Kirkehist. Saml. 5. R. II.

H. F. Rørdam.



Thura, Christian, 1730-87, Litterat, var fra Kjøbenhavn, 
men ikke af de lærde Thuraers Slægt. Som ubefordret theologisk
Kandidat tiltrak han sig betydelig Opmærksomhed ved den haarde
Skæbne, der ramte ham paa Grund af hans Skribentvirksomhed.
I Trykkefrihedsperioden havde han skrevet nogle højst tarvelige
Piecer imod «Philopatreias» (II, 186) og mod Hoffets Usædelighed,
og førend Trykkefriheden var bleven indskrænket, havde han
paabegyndt et nyt Skrift: «Den patriotiske Sandsigers 1. Del» (1771);
men det udkom ikke før efter Struensees Fald. Det indeholdt
fanatiske Angreb paa Struensee, men tillige stærk Kritik af
Regeringens Udøvelse af Magten og kom derved ogsaa ind paa
nedsættende Omdømme af selve Kongeloven. Regeringen ansaa Skriftet
for farligt, og T. blev sat under Tiltale i Henhold til Reskriptet
af 7. Okt. 1771. Der er ikke Tvivl om, at T. var en veltænkende
Mand, der havde fremsat sin Hjærtensmening i bedste Hensigt; 
men han var exalteret og konfus og havde ikke taget de forandrede
Tidsforhold i Agt. En Kommission dømte ham i Marts 1773 til
at have forbrudt Ære og Gods samt til at hensættes for Livstid
paa Munkholm; tillige skulde hans Skrifter brændes ved Bøddelen.
Ved kongl. Resolution blev T., i Steden for at miste Æren, hensat
paa Munkholm paa Kongens Naade, og hans Skrifter
konfiskeredes. -- Paa Munkholm prædikede T. ofte for Garnisonen, og han
beskæftigede sig med at undervise Børn, naar Lejlighed gaves. 1779
fik han Tilladelse til at maatte overflyttes til Bornholm. Her levede
han i 8 Aar i Rønne, blot med den Indskrænkning i sin Frihed,
at han ikke maatte forlade Øen. Han døde i Rønne 1787
(begravet 19. Juni), 57 Aar gammel.

Luxdorphiana S. 157 ff. 
Holm, Hovedtræk af Trykkefrihedstidens Hist. S. 115 f. 
Nyerup, Lit. Lex.

A. Jantzen.



Thura, Laurids, 1657-1731, Biskop, blev født 20. Avg. 1657 
i Nakskov, hvor hans Fader, Mag. Laurids Mortensen Vidsted, den
Gang var Provst og Sognepræst. Moderen, Margrethe Thura, var
Datter af ndfr. anførte Provst Laurids Pedersen T., efter hvem den
udbredte Slægt har antaget Familienavnet. Han gik først i Kjøge
Skole; forflyttedes senere ved nogle Velynderes Foranstaltning til 
Kjøbenhavns Skole, hvorfra han blev Student 1676. Efter at have
fuldendt sine akademiske Examiner blev han 1680 Hører ved Kjøge
Skole og Aaret efter Rektor sammesteds. 1682 tog han
Magistergraden. 1690 nedlagde han Rektoratet for efter Landsdommer P.
Luxdorphs Opfordring at følge et Par af dennes nærpaarørende
som Hovmester paa Udenlandsrejse. Han opholdt sig længere Tid
i Holland og England. I Leiden, hvor han tilbragte 2 Aar,
sluttede han fortroligt Venskab med Frederik Rostgaard og begyndte
Udarbejdelsen af sin store versificerede Levnedsbeskrivelse af dennes
Fader, Hans R. (XIV, 344); Digtet udkom først 1726, bekostet af
Fr. Rostgaard, men de fleste Exemplarer ødelagdes ved
Kjøbenhavns Ildebrand 1728. Paa denne Rejse opnaaede T. saa stor
Færdighed i at tale Hollandsk, at han efter sin Hjemkomst blev
udnævnt til Præst ved den hollandske Menighed i Kjøbenhavn
(1695), som paa den Tid benyttede Holmens Kirke til Gudstjeneste.
Aaret efter beskikkedes han tillige til Præst i «Ny Hollænderby
uden for Vesterport» (Frederiksberg). 1703 forflyttedes han til vor
Frue Kirke i Aarhus og blev Provst for Ning Herred; 1706 blev
han Stiftsprovst og Sognepræst ved Domkirken i Aarhus, og endelig
1713 udnævntes han til Biskop i Ribe. Han døde 1. April 1731.
Som Biskop nød han stor Anseelse og indlagde sig særlig
Fortjeneste af Latinskolen i Ribe. Med ufortrøden Iver og
Uegennytte arbejdede han i Forening med Rektor Chr. Falster paa at
skaffe nye Bygninger saa vel for Hørerne som til selve
Undervisningen, og hans Bestræbelser kronedes med Held (1727).
Hundredaarsdagen efter Skolebygningens Indvielse holdtes stor Mindefest
ved Ribe Skole herom; T.s og Falsters Portrætter ophængtes i
Skolen, og daværende Adjunkt N. S. Hjort udgav et Mindeskrift
paa Latin om T. Ogsaa som Digter vandt T. et Navn. Foruden
ovfr. anførte poetiske Levnedsskildring af H. Rostgaard har han
for at undgaa, at andre skulde udgive hans Arbejder i forvansket
Skikkelse, selv foranstaltet en Samling af «Adskillige poetiske Sager»
(1721), indeholdende dels Oversættelser -- deriblandt Versene i Saxo
Grammaticus --, dels originale Ting. Efter hans Død udgav Sønnen
Alb. Thura hans Oversættelse af Jesuiten Herman Hugos Digt
«Sjælens gudelige Attraa og Længsel» («Pia desideria», udg. af J.
H. Ernesti 1721) i alexandrinsk Versemaal (1738). -- T. ægtede
1697 Helene Cathrine With (d. 1760), Datter af Sognepræst, Mag.
Alb. W. ved Trinitatis Kirke i Kjøbenhavn. 
Giessing, Jubel-Lærere I, 454 ff. 
Frost, Efterretn. om Ribe Domkirke S, 65 ff. 
Chr. Bruun, Fr. Rostgaard I. 
Danske Saml. I, 310 f. 
Nyerup, Lit. Lex.

A. Jantzen.



Thura, Laurids Pedersen, 1598-1655, Præst, var født 3. Okt. 
1598 i Skjelskør; hans Forældre vare Kirurg eller Barber Peder
Lauridsen Holst og Apollonia Hansdatter. Efter langsommelig
Skolegang i Skjelskør og Slagelse kom han 1619 til Universitetet,
hvorfra Pesten snart drev ham tilbage til Slagelse. Her fik han en
Hørerplads, som han i Efteraaret 1620 forlod for at ledsage en ung
Herremand til Universiteterne i Rostock og Wittenberg. Efter sin
Hjemkomst i Maj 1623 studerede han i Kjøbenhavn, indtil han et
halvt Aar senere blev Rektor i Næstved. Som saadan tog han
Magistergraden, var 1626-28 Konrektor ved Kjøbenhavns Skole og
derefter Rektor paa Herlufsholm, indtil han 1630 ombyttede
Skolelivet med Embedet som Sognepræst i Nykjøbing paa Falster. Endnu
s. A. valgtes han til Provst i Falsters Sønderherred. Den af ham
som saadan førte Brevbog, der ved et mærkeligt Held er bevaret
for Aarene 1630-40, giver gode Bidrag til Herredets gejstlige
Historie og til Oplysning om Tidens Sæder. I henimod 25 Aar
virkede han i sit Kald, indtil en pestagtig Sygdom bortrev ham 7.
Jan. 1655. I sit Ægteskab med Cathrine Masehwedel (eller
Masqvedel), med hvem han holdt Bryllup 6. Jan. 1631 i Nykjøbing, hvor
hendes Fader, Dr. Balthasar M., havde været Hofpræst hos
Enkedronning Sophie, havde han flere Børn, blandt hvilke Margrethe
T. blev Stammoder til Slægten de Thurah.

T. var en lærd Mand, der fra sin Ungdom havde gjort
grundige Studier i Græsk, men især i de orientalske Sprog. Frugten
af sit Arbejde nedlagde han i flere Skrifter, af hvilke dog kun et,
om Højsangen («Canticum canticorum», 1634), blev trykt; det
indeholder foruden Grundtexten en latinsk Oversættelse og Forklaring
samt en dansk versificeret Parafrase, der ikke er ueffen.

Wad, Rektorerne p. Herlufsholm S. 93 ff.

G. L. Wad.



de Thurah, Albert, 1761-1801, Søofficer, Søn af Kommandør 
Chr. Henr. de T. (f. 22. Okt. 1729 d. 18. Sept. 1812) og Helene
f. Weinigel (f. 4. Marts 1736 d. 11. Febr. 1815), er født 1. Marts
1761. Han blev Sekondlieutenant i Marinen 1780, Premierlieutenant
1789, Kapitajnlieutenant 1796 og Kapitajn 1800. -- 1780-82 gjorde
han Tjeneste i de udrustede Eskadrer og fer derefter som
Styrmand med en Ostindiefarer i 3 Aar; 1787 var han udkommanderet 
med Fregatten «Hvide Ørn», Aaret efter med Linjeskibet
«Ditmarsken», 1790 ansat ved Indrulleringen i Arendal, 1791
udkommanderet med Fregatten «Havfruen», 1794 med Linjeskibet «Louise
Augusta». 1795 afgik han med Fregatten «Freia» til Vestindien,
hvor han i 2 Aar førte Snaven «Ærø». 1798 afgik han med
Linjeskibet «Oldenborg» (Kommandørkapitajn A. F. Lützow) paa Togt
til St. Helena. I Marts 1801 overtog han, der næppe var kommen
sig efter et Benbrud, Kommandoen af Blokskibet «Indfødsretten»
i Olfert Fischers Defensionseskadre paa Reden; han kæmpede
tappert i Slaget 2. April og faldt her. Efter hans Død overtog
Kapitajn Schrødersee hans Kommando; men ogsaa denne Officer
faldt i Slaget. -- T. blev 15. Marts 1793 gift med sit
Søskendebarn Margrethe Cathrine Behr (f. 26. Sept. 1768 d. 30. Nov. 1828),
Datter af Justitsraad, Birkedommer og Postmester i Grenaa Niels
Erik B. (d. 1815) og Christiane Sophie Magdalene f. Weinigel (d. 
1802).

F. Hjort, Slægten Thura.

C. With.



de Thurah, Christian Hendrik, 1830-98, Præst, Søn af 
Præsten Christian Erik de T. (d. 1869) og Anna Catharina f.
Klingenberg, fødtes i Ribe 9. Juli 1830. Efter at have gjennemgaaet
denne Bys Kathedralskole blev han 1847 Student og tog 1856
theologisk Attestats. Allerede i Studentertiden debuterede han i
Litteraturen med Bearbejdelser af Højsangen og Jobs Bog og udgav 2
Samlinger aandelige Digte, ligesom han ogsaa tog Del i den
saakaldte «Sandhedsvidnestrid» med et «Rimbrev til Johannes
Forføreren, alias Dr. Søren Kierkegaard)) (1855), der blev efterfulgt af
«Hvorfor netop saaledes? Præmisser i Sagen C. H. Thurah kontra
Dr. S. Kierkegaard» (1855) og «Mester Jakel; en Dyrehavsscene,
gjengivet efter Virkeligheden» (1856). Efter sin Examen blev T.,
der havde sluttet sig nøje til Grundtvig, først Lærer, siden (1858-62) 
Inspektør ved Enkedronningens Asylskole, og tillige underviste
han i Frk. Zahles Skole og udgav Bearbejdelser af Prædikerens
Bog og Klagesangene (1857) og «Udvalgte Skrifter af Matthias
Claudius, der Wandsbeker-Bote» i dansk Oversættelse (1860). Da
Biskop Martensen 29. April 1863 havde holdt sin berømte
Ordinationstale om «Apostlenes Inspiration», mødte T. med Stridsskriftet:
«Biskop Martensens Selvafsløring»; ogsaa i Striden om det
theologiske Studium skrev han et Indlæg, og baade til de politiske og
kirkelige Blade gav han jævnlig Bidrag. 1864 blev han valgt til 
Folketingsmand for Præstø Amts 6. Kreds (Stege) og gjenvalgt 1866,
saaledes at han kom til at give Møde paa den 16., 17. og 18.
ordentlige Rigsdag og paa den overordentlige Rigsdag i Juli 1866.
1865 blev han Medlem af Rigsraadets Folketing for samme Kreds.
Han var en af dem, der 1866 stemte imod den gjennemsete
Grundlov. 1869 blev han Lærer ved Hindholm Folkehøjskole, 1879
Præst paa Drejø under Fyns Stift, 1887 Sognepræst i Hesselager i
samme Stift. Han døde 16. Nov. 1898. -- 1859 ægtede han Thora
Marie Frederikke Andersen, Datter af Etatsraad, Chatolkasserer hos
Enkedronning Maria, A. C. A.

Erslew, Forf. Lex. 
Elvius, Danmarks Præstehist. 1869-84 S. 96. 
F. Hjort, Slægten Thura. 

Fr. Nielsen.



de Thurah, Diderik, 1704-88, Søofficer, Forfatter, Søn af 
ovennævnte Biskop Laur. Thura, er født i Aarhus 1. Maj 1704. Han var
først Landkadet, men viste Talent for Konstruktion, blev derefter
1723 Sekondlieutenant i Marinen, rejste strax udenlands sammen
med Benstrup o. fl. for at studere Skibsbyggeri, kom tilbage 1728
og ansattes Aaret efter ved Skibsbyggeriet med Benstrup som
overordnet. Uagtet T. aldrig kom til Søs, avancerede han dog i
Søofficerskorpset, blev saaledes 1732 Premierlieutenant, 1734
Kapitajnlieutenant, Aaret efter Kapitajn og 1738 Kommandørkapitajn. 1740
optoges han i den danske Adelstand. Som Skibskonstruktør viste
T. sig ikke videre dygtig, derimod skilte han sig godt fra
Anlægget af en Savmølle ved Toldboden og nogle andre mindre
Opgaver. Under den II, 61 f. beskrevne Strid mod Benstrup tog T.
Parti mod ham, han valgtes til Medlem af den Kommission, der
skulde bedømme Benstrups Virksomhed, og var saaledes delagtig i
den haarde Skæbne, der ramte denne fortjenstfulde Mand; men da
han efter Benstrups Fald 1738 selv skulde lede Marinens
Skibsbyggeri, viste det sig snart, at han ikke var Stillingen voxen: de
2 af ham byggede Linjeskibe samt nogle Brigantiner vare saa
maadelige Sejlere, at man 1740 indkaldte den franske Konstruktør L.
Barbé (I, 516) og lod denne samt Skibsbygmester Anders Thuresen
levere Tegninger til de nye Skibe. T. vedblev dog at være
Fabrikmester af Navn indtil 1758, da han afløstes af F. M. Krabbe,
hvorefter han ansattes i den vellønnede Stilling som Kommandant
paa Toldboden. Uagtet han her havde en Strid med Kapitajn,
Greve Sponneck, imod hvem han viste en fornærmelig Opførsel, i
hvilken Anledning han stilledes for en Krigsret, beholdt han dog 
sit Embede lige til sin Død, 1. Marts 1788. Den forholdsvis
gunstige Karrière, T. trods sine ringe Evner gjorde, maa formentlig
tilskrives den tilfældige Omstændighed, at han havde undervist
Christian VI i Kunstdrejning, i hvilken han besad stor Færdighed,
og ved denne Lejlighed havde erhvervet sig Kongens Velvilje. -- 
T. var 3 Gange gift: 1. (1736) med Johanne Marie f. Sylling (d. i
Dec. 1741); 2. (1742) med Ingeborg Johanne Sohl, f. Brünstorph
(d. i Helsingør 1745), Enke efter Kommerceraad S.;  3. (1746) med
Frederikke Christiane f. Scavenius (f. 1717 d. 26. Juli 1796), Datter
af Generalmajor Peder S. (f. 1678 d. 30. Maj 1738) og Helene Urne
f. Benzon (f. 1690 d. 1763).

F. Hjort, Slægten Thura.

C. With.

-- Træt af Gjenvordigheder begyndte D. de Thurah, særlig
fter 1758, da han havde forladt Tjenesten paa Holmen, at optages
af litterære Arbejder. Han oversatte en Række gode religiøse
Skrifter af engelske Forfattere, saaledes J. Blairs Prædikener over
Bjærgprædikenen (4 Dele, 1761), Th. Newtons Afhandlinger over
Profetierne (3 Dele, 1765), W. Sherlocks apologetiske Skrifter over
Forsyn, Død og Dom (1770-73) o. fl. 1768 begyndte han et
Ugeskrift, indeholdende Oversættelser af «lærerige og opbyggelige
Materier»; det fortsattes gjennem 3 Aargange og vandt meget Bifald,
men skaffede T. betydelige Udgifter, hvorfor han standsede
Udgivelsen. Da Bogtrykkerierne fra 1771 vare saa opfyldte med
«Philopatreias og andet Snavs» -- som han udtrykker sig --, og den
gamle Mand, der mest levede paa sit Studerekammer mellem sine
Bøger og sine mekaniske Sysler, dog havde Lyst til at forsøge en
Fortsættelse, maatte han bie til 1776, da der udkom et Anhang og
det følgende Aar en «Visdomsskole til Frimodighed mod Døden».
I sit 81. Aar udgav han «efter adskillige Venners Forlangende» en
ganske kort Avtobiografi og endelig 1785 (anonymt) et lille
Modskrift mod Bastholms liturgiske Forslag.

Rahbek, Erindringer I, 66.
Nyerup, Lit. Lex.

A. Jantzen.



de Thurah, Laurids, 1825-75, Forfatter, Broder til 
ovennævnte Chr. Hendr. de T., var født i Ribe 30. Okt. 1825, blev i
1842 Student fra sin Fødebys lærde Skole og tog i 1847 theologisk
Embedsexamen, hvorefter han fik Ansættelse som Lærer ved
Caroline Amalies Asylskole. Ved Krigens Udbrud i 1848 stillede han
sig til Disposition for Hæren og udnævntes til Sekondlieutenant i 
Infanteriets Krigsreserve; næste Aar blev han -- efter at have
deltaget i Slaget ved Fredericia -- Premierlieutenant. I 1852 fik
han efter Ansøgning Afsked som Kapitajn. En Tid var han nu
Lærer i Odense, blev saa i 1856 konstitueret som Rektor i Tønder
og ægtede 30. Dec. s. A. Ane Cathrine Madsen (f. paa Højgaard
i Gladsaxe Sogn 24. Okt. 1817, d. 26. April 1887), Datter af
Forvalter M. og Emerence Hermanne f. Abel. I 1857 udnævntes han
til Andenlærer ved Skoleseminariet i Tønder, men blev i 1864
afsat af de preussisk-østerrigske Civilkommissærer og derpaa afskediget
af den danske Statsstyrelse. Fra 1865 indtil sin Død var han
ansat i Schneekloths Skole i Kjøbenhavn og berømmes herfra som
en fortrinlig Lærer med stærkt aandeligt Liv, kundskabsrig og
nøjagtig, meget flersidig, yderst pligtopfyldende, alvorlig og spøgefuld
i en tiltalende Blanding, i et og alt en trofast og meget elskværdig
Mand. Aldeles uventet fik han paa Skolen et apoplektisk Anfald, 
som strax dræbte ham, 14. Dec. 1875.

Han har forfattet «Fra Krigens Tid, 6 Fortællinger for den
modnere Ungdom, af en Reserveofficer» (1851), «Færøernes Historie,
fortalt i Korthed» (1854), «Det sidste Bretlandstog, en Skildring af
det danske Folkeliv» (1857), «Vejledning i de grammatikalske
Grundbegreber» (1869) og desuden forskjellige Lærebøger i Kristendom,.
Afhandlinger om kirkelige Sager og Oversættelser af religiøse Skrifter.
Til Dagblade og Tidsskrifter har han leveret Bidrag i bunden og
ubunden Stil; hans Vers ere altid velformede og smagfulde.

Dagstelegrafen 1875, Nr. 340. 
Schneekloth, Meddelelser fra Latin- og Realskolen paa Værnedamsvej 1870, Nr. 12; 1875, Nr. 22. 
F. Hjort, Slægten Thura. 

Nic. Bøgh.



de Thurah, Laurids Lauridsen, 1706-59, Arkitekt og 
arkitektonisk Forfatter, var 3. Søn af ovfr. nævnte Biskop Laurids Thura
og blev født 4. Marts 1706 i Aarhus. Ved et Tilfælde kom han
i Forbindelse med Kongen, som kaldte ham til Kjøbenhavn som
Landkadet 1719. 1725 blev han ansat som Underkonduktør i det
holstenske Fortifikationskorps og rejste til Rensborg, hvor han særlig
med Iver studerede den civile Bygningskunst. Han brændte af
Længsel efter at komme til Udlandet, og for at faa Rejsepenge af Kongen
udførte han nøjagtige Tegninger af Rensborg Fæstning, Kirker og
Huse og senere en Model til en Hængebro; Kongen fandt Behag
i Arbejdet, og efter at have overdraget T. og hans Ven
Lieutenant Holger Rosenkrantz forskjellige Opmaalings- og Tegnearbejder,
som de udførte til hans Tilfredshed, bevilgede han T. 400 Rdl. 
foruden hans Lønning, og 1729 rejste Vennerne til Udlandet, hvor
de besøgte en Del tyske Byer, bl. a. Kassel, og hvor de overalt
gjorde grundige Studier og Opmaalinger. Efter sin Hjemkomst
blev T. 1732 Overkonduktør og 1733 Hofbygmester samt forfremmedes 
s. A. til Ingeniørkapitajn; 1736 blev han Oberstlieutenant, 1740
adlet under Navnet de Thurah, 1744 Oberst, 1753 efter sin Afsked
Generalmajor, 1754 Generalbygmester. -- 19. Okt. 1740 havde han
ægtet Anna Rosenørn (f. 1714 d. 1748), Datter af Generalmajor Poul
R. (f. 1665 d. 1731) og Mette f. Benzon (f. 1693 d. 1752); l6. Jan. 
1750 ægtede han Christiane Marie f. de Kiærskiold (f. 1714 d. 1760),
Datter af Justitsraad Frederik Kiær de K. og Inger f. Pop og
Enke efter Johan Henrik Rantzau til Børglumkloster, som paa
denne Maade kom i T.s Besiddelse. Han døde Natten mellem 5.
og 6. Sept. 1759.

T. var en Mand, som stod paa Højden af sin Tids arkitektoniske 
og tekniske Viden; han har spillet en betydelig Rolle i
dansk Bygningskunst og udfoldet en meget omfattende Virksomhed.
Han deltog sammen med Häusser og Eigtved i Christiansborg Slots
indre Udstyrelse, han byggede 1733 det kongl. Palais i Roskilde,
senere Hirschholm Slot, Eremitagen, Fødselsstiftelsen, som
oprindelig var hans egen private Bolig, de 4 Pavilloner ved Frederiks
Hospital, Spiret paa vor Frue Kirke i Kjøbenhavn, delvis efter en
Tegning af Vincents Lerche, færdigt 1744, Spiret paa vor Frelsers
Kirke paa Christianshavn, færdigt 1752, den «hvide Fløj» paa Vallø,
oprindelig kun i én Etage, osv. Derimod har ikke han, men
Eigtved opført Prinsens Palais. Som Generalbygmester har han
sikkert haft Andel i adskillige Omdannelser ved vore Slotte og
andre offentlige Bygninger, men mærkelig nok savnede han ganske
Sans for Bevarelsen af vore gamle Mindesmærker. Til Gjengjæld
har han gjennem sine Skrifter ydet uvurderlige Bidrag til
Kundskaben om Samtidens Bygningskunst. Af «Den danske Vitruvius»
I-II (1746-49) indeholder 1. Bind paa 122 Tavler Opmaalinger
og Tegninger af de fornemste Bygninger i Kjøbenhavn af enhver
Art lige ned til et Par Borgerhuse paa Kongens Nytorv, 2. Bind
paa 161 Tavler alle kongl. Slotte og andre mærkelige Bygninger
i det øvrige Danmark. Tavlerne til et uudgivet 3. Bind findes paa
det store kongl. Bibliothek. «Hafnia hodierna», et Kvartbind med
110 Kobbere (1748), er en udførlig Beskrivelse af «alle de
mærkelige Ting, som Kjøbenhavn indbefatter, enten de høre til
Bygningskunsten eller til andre Videnskaber og Indretninger». Til 
begge disse Værker findes dansk, tysk og fransk Text.
Desuden har han udgivet illustrerede «Beskrivelser» over Bornholm,
Christiansø, Amager, Saltholm og Samsø (1756-58), ledsagede af
Kort og Kobbere.

Weilbach, Nyt Kunstnerlex. 
F. Meldahl, Frederikskirken S. 73 ff. 
Fra Arkiv og Museum I, 5. 
Tychsen, Fortifikations-Etaterne og Ingenieurkorpset 1684-1893 S. 20 f. 
F. Hjort, Slægten Jhura.

Erik Schiødte.



Thure, -1134, Biskop af Ribe, hvor han o. 1125 efterfulgte 
Gerold, har den Fortjeneste at have grundlagt Ribe Domkirke, der 
blev en af Danmarks skjønneste Kirker. Han er ellers kjendt for
sin Deltagelse i Tronkampen efter Knud Lavards Drab. Da Erik
Emune rejste sig mod Kong Niels og med sin Hær trængte frem
i det sydlige Nørrejylland, opsøgte T. ham og indbildte ham, at
Niels blot ønskede Fred og vilde gjøre alt, hvad der krævedes af
ham. Det lykkedes T. at gjøre Erik tryg, og han lod Hæren slaa
Lejr. Imidlertid blev der sendt Ilbud til Niels og Magnus, og de
overrumplede Erik paa Jelling Hede, saa at han kun med Nød
undslap fra Jylland (1131). Gjengjældelsen ramte dog T. I Slaget
ved Fodevig var han blandt de Bisper, der bleve nedhuggede af
Erik Emune og hans Mænd (4. Juni 1134). En med Bispeskikkelse
og Runeindskrift prydet Ligsten over en vis Thore («Gjessingholmstenen») 
er bleven henført til T.; men den er yngre og har næppe
dækket nogen Bispegrav.

Kinch, Ribe Bys Hist. I.
H. Olrik, Knud Lavard.

Hans Olrik.



Thure, --1265--, Cistercienserabbed, først i Vitskøl, dernæst 
i Esrom, endelig i Øm. Abbed Bo i Øm (II, 452) nedlagde sin
Værdighed 1263, fordi han var kjørt fast i den bitre Strid med
Biskop Tyge af Aarhus; naar man da i hans Sted valgte T., er
det Vidnesbyrd om, at denne var en Mand med Evner og
Fasthed og ansaas for at kunne blive den bedste Forkæmper imod den
mægtige og myndige Biskop. T. tog ogsaa Kampen op med Kraft
og Kløgt. Forligsunderhandlingerne strandede snart, og da Tyge
forfulgte de Klosterbrødre, der fungerede som Sognepræster ved de
til Øm henlagte Kirker, og de Sognefolk, som brugte deres
Tjeneste, søgte T. Hjælp hos Paven. Urban IV advarede ogsaa Tyge;
men de Sættedommere, han beskikkede, vare afhængige af
Aarhusbispen, og de Værnsmænd, han udnævnte for Øm, stode
magtesløse. Tyge tillod sig blot endnu værre Overgreb. Abbeden 
opnaaede ganske vist, at Bisperne Esger af Ribe og Niels af Slesvig
afsagde en for Klosteret forholdsvis gunstig Voldgiftsdom (Nov.
1264), i det Klosteret vel skulde yde Bispen det Gjæsteri, hans
Forgængere havde været vante til, men være fri for at udrede
«Biskopsgave» og have Ret til selv at oppebære Helligbrudsbøder af
sine undergivne. Men hvad hjalp det, at Tyge tiltraadte
Overenskomsten, naar han dernæst tiltvang sig Gjæsteri i Øm med et 10
Gange saa stort Følge som i gamle Dage! Og under den følgende
Strid bandlyste han Klosteret og dets Abbed. Da opsøgte T. den
pavelige Legat Kardinal Guido, der selv var Cistercienser og nylig
var kommen til Danmark. T. fulgte med Guido til Lybek, hvor
Kardinalen bandlyste Tyge, der udeblev ved tredje Stævning, paa
Grund af hans Fjendskab mod Jacob Erlandsen; selv oplæste T.
her et Klageskrift mod Biskoppen, men Legaten opsatte at fælde
Dom. T. fulgte nu Guido videre til Bremen; men her maatte han
blive paa Grund af Sygdom (1266); Jacob Erlandsen skulde saa
varetage hans Interesser hos Kardinalen. T. vendte senere tilbage
til Øm, men ikke som Sejerherre. Og da Biskop Bonde af
Slesvig (II, 492) efter Legatens Bud optraadte som Dommer i Striden,
og Tyge i sin Vrede greb til nye Voldsomheder, medens
Kongebreve bragte T. de frygteligste Trusler, fandt han det raadeligst at
flygte til Sønderjylland. Her fik han Bonde til at bandlyse Tyge,
og Guido stadfæstede Dommen (1267); men Klosterets Godser
forødtes imidlertid, og Munkene opgave Modstanden. Under disse
Forhold nedlagde T. sin Stav (1268), rimeligvis for at unddrage sig
Ansvaret for et ydmygende Forlig. Hans senere Skæbne kjendes
ikke.

Script, rer. Dan. V. 
Zeitschr. d. Gesellsch. f. Schlesw.-Holst.-Lauenburg. Gesch. VIII. 
A. D. Jørgensen, Hist. Afhandl. II.

Hans Olrik.



Thuren, Christian Laurits, f. 1846, Arkitekt. T. er født i 
Kjøbenhavn 21. April 1846 som Søn af Snedkermester Laurits T.
(f. 1816 d. 1870) og Susanne Marie f. Schrøder (f. 1816 d. 1898).
Han er Elev af J. H. Nebelong og har gjennemgaaet Kunstakademiet, 
hvor han fik Afgangsbevis 1868 og den mindre Guldmedaille
1874 for Opgaven «Lokale til et dramatisk Selskab». 1878 blev
han ansat som Bygningsinspektør paa Frederiksberg og virker endnu
i denne Stilling. Han ægtede 1872 Emma Marie Magdalene Madsen
(f. 22. Juli 1847 d. 9. Febr. 1896), Datter af Restavratør Frands M.
af Helsingør og Sophie Marie f. Lindahl. T. har udfoldet en 
omfattende Virksomhed som udøvende Arkitekt og foruden adskillige
Privatbygninger udført: Musikkonservatoriet, 1886, Carlsbergs
Arbejderboliger, 1887, forskjellige Kommuneskoler paa Frederiksberg,
Frederiksberg Hospital, 1880-95, Frederiksberg ny Hospital, 1898-1903, 
Apothekerne St. Stephan, 1881, St. Paul, 1885, Sorte Hest,
1885, og Hellerup, 1901, Spedalskhospitalet paa Island, 1897,
Bankbygning i Reykjavik, 1898, o. fl. Hans Bygninger udmærke sig
ved en vis Kraft i Behandlingen af Enkelthederne.

Weilbach, Nyt Kunstnerlex.

Erik Schiødte.



Thuresen, Frederik, 1613-75, Stadshauptmand i Kjøbenhavn, 
er født i Aalborg 8. Dec. 1613. Baade hans Fader, Thure
Frederiksen, og Moderen, Ingeborg Hansdatter, hørte til Byens
styrende Kredse, og F. T. havde adskillige aalborgske Borgmestre
og Raadmænd blandt sine Forfædre, ligesom «Maren Turis Gade» i
Aalborg endnu bevarer Mindet om hans Oldemoder. 16 Aar
gammel blev han sendt til Kjøbenhavn for at uddanne sig som
Handelsmand, og i de følgende Aar foretog han adskillige Rejser til
Frankrig, England, Skotland og Nederlandene. Efter at have taget
Borgerskab og fast Bopæl i Kjøbenhavn ægtede han 29. Sept. 1645
Else Isaksdatter Koritz, Christian Flors Enke. Han tog sig med
Iver af de forskjellige offentlige Hverv, der bleve ham paalagte, tjente
sig op gjennem alle Grader i Borgervæbningen og var under
Kjøbenhavns Belejring 1658-60 Væbningens øverste Chef eller
Stadshauptmand. Begivenhederne viste, at han var den rette Mand paa
denne Plads, og han førte under de vanskelige Forhold
Kommandoen med Myndighed og Kraft. Den Plads paa Volden, hvor han
under Belejringen havde sit Telt, blev efter ham senere kaldt
«Stadshauptmandens Bastion»; den laa for Enden af Gothersgade.

Under Belejringen stod han tillige som en af Førerne for det
kjøbenhavnske Borgerskabs politiske Krav. Han var
Medunderskriver af de Andragender, som Byens fornemste Borgere i Maj
og Okt. 1658 indgave om Privilegier for Byen og særlig om
Oprettelsen af et Byraad, de senere 32 Mænd; og da der 14. April 1659
første Gang foretoges Valg til dette Raad, blev han ikke blot selv
Medlem af Forsamlingen, men tillige dens første Formand og skulde
som saadan have fri Adgang til Kongen. Og en ikke mindre
betydelig Rolle spillede han efter Krigens Slutning under
Forhandlingerne om den nye Statsforfatning. Han var en af Kjøbenhavns
Repræsentanter paa Rigsdagen 1660, var Medlem af det 
Stænderudvalg, der skulde raadslaa om den nye Regeringsform, og var
endogsaa Deltager i Frederik III's allerhemmeligste Forhandlinger
med Svane og Nansen. Selvfølgelig støttede han Planerne baade
om Arveregering og Enevoldsmagt, og da det var ham, som havde
det væbnede Borgerskab under sin Kommando, betød hans
Tilslutning til de nye Tanker ikke lidet. Han besad da ogsaa i fuldt
Maal Frederik III's Tillid. Kongen skjænkede ham sit Billede i
Diamanter, hængende i en stor og tyk Guldkjæde, han udnævnte
ham til Assessor i Krigskollegiet, og da Borgervæbningen i 1663
blev unddraget Magistratens Omraade, blev T. som dens Chef
(Stadsoberst) stillet direkte under Kongen.

T. var en velhavende Mand. Under Belejringen kunde han
forstrække Kongen med Proviant til Bøsseskytterne, hvorfor han fik
Jordegods i Pant, og i 1661 ejede han foruden en Gaard ved
Stranden (nuværende Nr. 16), som han selv beboede, en Gaard, 2
Huse og 10 Vaaninger i Kjøbenhavn. 1673 kjøbte han Godset
Bremersvold paa Laaland. Ved Testamente af 14. Juni 1667
skjænkede han 6000 Sldl. i velgjørende Øjemed, Halvdelen til
Kjøbenhavn, Halvdelen til hans Fødeby Aalborg. Senere gav han 1000
Sldl. til Nicolai Kirke i Kjøbenhavn. -- Han døde 17. April 1675,
og hans Lig førtes under store Æresbevisninger fra hans Hjem til
Nicolai Kirke. Sammesteds var hans Hustru bleven begravet 29.
Jan. 1673. Deres Ægteskab var barnløst. -- Et Maleri af T. hænger
paa Raadhuset i Aalborg; et andet gik til Grunde ved
Frederiksborg Slots Brand 1859.

Progr. funeb. 1675. 
A. H. Nielsen, Embeds- og Bestillingsmænd i Aalborg. 
Illustr. Tid. VII, 271. 
Hofman, Fundationer IV, 109 ff. og X, 314.

Chr. Villads Christensen.



Thuresen, Peder, --1364, Biskop, var Ærkedegn i Ribe, 
da han i 1345 opnaaede Bispestolen her efter Jacob Splitaf, og han
mødte endnu s. A. ved det store Kirkemøde i Helsingborg. I
Embeds Medfør deltog han i de Rigsmøder, der faldt i hans
Bispetid; en særlig Rolle spillede han paa Mødet i Nyborg 1354, hvor
han fremlagde det Forlig, der blev sluttet mellem Valdemar
Atterdag og hans Undersaatter. Som Biskop udmærkede han sig især
ved talrige Gaver til Kirker og milde Stiftelser, deriblandt mange
i Pestaaret 1349. Han døde 22. Dec. 1364.

Kinch, Ribe Bys Hist. I, 190. 194. 199 ff. 218 ff.

Kr. Erslev.




Thurmann, Erik, 1757-1817, Handelsmand, Søn af Sognepræst 
til Vaale i Jarlsberg Brede Eriksen T. (f. 1711 d. 1757) og Bodil
Ivarsdatter f. Crøyer (f. 1715 d. 1799), var født 8. Maj 1757 og blev
senere Kjøbmand i Christiania. I denne Stilling vandt den
bramfri, opofrende Mand megen Anerkjendelse, og han regnedes som
en af Byens mest agtede Personligheder. I Sept. 1808 blev han
af Regeringskommissionen anmodet om at indtræde i den da
oprettede norske Provideringskommission sammen med Grev H. Wedel
og Branddirektør Heyerdahl. Den sidste traadte snart ud. Men
T. blev staaende, indtil saa vel han som Grev Wedel entledigedes
fra Kommissionen i Febr. og Marts 1811. T. blev samtidig hædret
med Ridderkorset til Paaskjønnelse af hans Virksomhed. Han døde
i Christiania 22. Juni 1817. 1819 rejstes af Selskabet for Christiania
Bys Vel en Støtte paa Graven, hvis Indskrift særlig udhævede T.s
Omhu for Waisenhuset i Christiania, og ved dens Afsløring talte
Biskop F. J. Bech. Denne Støtte nedtoges o. 1854. -- Gift 1.
(1778) med Anne Dorthea f. Lerche (f. 17. Marts 1744 d. 17. Juli
1810), over hvem T. selv har forfattet en Biografi (trykt 1890); 2.
(1811) med Ragnhild f. Hørbye (f. 1763 d. 20. Juli 1830).

J. B. Thurmann, Fam. Thurmann (Drammen 1866). 
L. Daae, Det gl. Christiania. 

Yngvar Nielsen.



Thursen (Turson), Jon, --1577, Kannik og Forfatter, 
var af Fødsel en Skaaning. Paa en Tid, da Borgerkrigen rasede i
Hjemmet, og Kjøbenhavns Universitet var opløst, blev han (1535)
immatrikuleret i Leipzig, hvor han venlig tog sig af den berømte
Eske Billes studerende Sønner. Selv betegner han sig som Artium
baccalaureus. Under Opholdet udenlands opnaaede han et
Kanonikat i Lund, og ved Hjemkomsten 1540 blev han Rektor for
Lunds Domskole, en Stilling, han indtog i en Række Aar. I Nov. 
1544 deltog han med det lundske Kapitels Afsendinger i
Religionsdisputatsen med Professorerne ved Kjøbenhavns Universitet, men
viste sig ikke som nogen ivrig Forsvarer af Katholicismen. Kort
efter erhvervede han Magistergraden ved Universitetet, maaske et
Vidnesbyrd om, at han nu ganske havde sluttet sig til Reformationen. 
Det er ikke bekjendt, naar han nedlagde Rektoratet; men
siden levede han i mange Aar som residerende Kannik i Lund,
især optagen af Syssel med litterære Arbejder. 1562 valgtes han
til Provst eller Forstander for «det store Præstegilde» i Lund.
Han døde 1577. 


Blandt hans trykte Skrifter kunne nævnes: «Forklaring over den
71. Salme» (1551); «Joh. Carions Krønnike fordansket» (1554); «Urb.
Rhegii kristelige Samtale mellem en Jøde og Kristen om vor Herre
Jesus Christus» (1561); «Vocabularius rerum» (1561, med Niels
Hemmingsens Fortale); «Undervisning om Alterens Sakramente»
(1570); «Kristelig Bønnebog» (1572); «Hier. Wellers aandelige
Recept, Præservativ og Lægedom mod Døden, besynderlig naar Pest
regerer» (1577). En Del af de nævnte Skrifter udkom i flere
Oplag. J. T. berømmes af samtidige som en saare flittig
Historiegransker. Men det lykkedes ham ikke at faa noget af sine
historiske Arbejder for Lyset. Vedel nævner «M. Jons danske
Krønnike fra Kong Dan til Valdemar Sejer»; af et levnet Brudstykke
ses, at det væsentlig har været en forkortet Oversættelse af Saxos
Historie. En kort Beretning, «naar og hvorlunde Kristendommen
er første Tid indkommen i Danmark, med alle Bispers Navne, som
været have i Lunde Stift og Roskilde», er af C. J. Brandt udgiven
i «Kirkehist. Saml.» II. «En sand og varhaftig Historia om den
Krig og langvarende Fejde, som sig begivet haver og standet i
mange Aar mellem Danmark og Sverige» (udg. af Rørdam i «Hist.
Kildeskrifter» II) maa anses for J. T.s Bearbejdelse af det Stof til
Krigens Historie 1563-70, som Axel Gyldenstjerne (VI, 366) havde
tilvejebragt. Ogsaa andre historiske Optegnelser synes J. T. at
have efterladt. -- Han var 2 Gange gift: 1. med Methilde
Sonniksdatter fra Flensborg (d. 1567), 2. med Ingeborg, Datter af Lorenz
Outzen, sikkert ogsaa en sønderjysk Kvinde. Efter J. T.s Død
ægtede hun Sønderjyden Jacob Hoyer, der var kongl. Sekretær i
det tyske Kancelli. Hun døde 1594.

Rørdam, Historieskrivn. siden Reform. I, 102 ff. 
Worm, Lex. ov. lærde Mænd. 
Rørdam, Hist. Kildeskrifter 2. R. II.

H. F. Rørdam.



Thybo (Tybo), Anders Kjeldsen, --1629--, Præst og 
Forfatter, maa efter Antydninger i Indledningen til en af hans
Prædikensamlinger være Søn af Præsten Kjeld Nielsen eller Andersen
til Rær i Thy (d. o. 1597). Han gik i Viborg Skole og var Hører
i Bergen, da han 1601 blev kaldet til Sognepræst for Hinderaa (nu
Nærstrand) og Stjærnerø i Christianssands Stift, i hvilket Embede
han endnu var 1629, uden at man senere ved noget om ham.
Foruden et Par Prædikensamlinger: «Sjælens Læskedrik» (1625) og
«Jesu Christi Testamente» (1627), samt en «Taksigelse til Gud for
aandelige og legemlige Velgjerninger i den grasserende Pestilenses 
Tid i Bergen», hvis Art og Aar ikke nærmere kan bestemmes, har
T. 1618 udgivet «Absolon, historia sacra, komedievis
sammenskreven». Det er en af de senere af vore gamle bibelske Komedier
og ingenlunde af de ringeste. Der er i alt Fald Tilløb til
Karakterskildring, og Parafrasen af Davids Salmer i Dialogen er ikke altid
uheldig. Versbygningen frembyder en ejendommelig Interesse, i det
T. er en af de faa Poeter i Begyndelsen af det 17. Aarhundrede,
i Dramet ved Siden af Hans Thomesen Stege (XVI, 361) den eneste,
der efter tysk Mønster gjennemfører det stavelsetællende Vers i
Modsætning til Fortidens Knittel og som Overgang til Renæssancens
Kunstmetrik og tillige varierer sin Dialog ved Afvexling mellem
2- og 4fodede Verslinjer. Som sædvanlig kjøber han imidlertid denne
Regelmæssighed for dyrt ved Tvang paa Betoningen og Forkortelse
eller Synkopering af Ordene, saa at han ligesom Forgængerne
bevæger sig friere og lettere i den gamle Folkevise- eller
Rimkrønniketone med Omkvæd, som han anvender i en til Komedien føjet
Vise om Absalons Oprør.

Nyerup og Rahbek, Den danske Digtekunst II. 
K. Mortensen, Studier ov. dansk Versbygning S. 187 ff.                                                   

J. Paludan.



Thygesen (Tygesen), Emanuel, 1703-64, Handelsmand, Godsejer, 
er født 11. Nov. 1703 og Søn af Forpagter paa Mattrup, siden
Ejer af denne Gaard samt af Skaarupgaard og Skjerring Munkgaard,
Tyge Jespersen (d. 1706) og Anne Mikkelsdatter (d. 1721), der 2.
Gang ægtede Daniel Fischer til Silkeborg. T. synes tidlig at være
kommen til Kjøbenhavn, hvor han 1731 blev Regimentskvartermester
ved Grenaderkorpset, hvorfra han 1743 afskedigedes med Kapitajns
Karakter; ved Siden af denne sin Stilling havde han imidlertid
stiftet et Handelshus, der drev en betydelig Omsætning, særlig paa
Frankrig, hvortil der under de daværende Krigsforhold fra Danmark
som nevtral Magt udførtes en Mængde Varer, navnlig Levnedsmidler.
Herved samlede han sig en betydelig Formue og afstod 1756
Forretningen til den senere bekendte N. Ryberg og Brodersønnen
Tyge Jesper T. (s. ndfr. S. 382). 1751 var han bleven udnævnt
til Amtsforvalter over Kalø, Havreballegaard og Stjærnholm Amter,
X753 til Justitsraad og kjøbte 1755 paa Avktion efter Broderen
Kancelliraad Niels T.s Enke Mattrup; senere kjøbte han Skovgaard
og Mindstrup samt en betydelig Del Bøndergods, hvoraf han 1759
i Forbindelse med Mattrup oprettede et Stamhus. T. var en stor
Bondeven; saaledes fastsatte han i Stamhusets Erektionspatent, at 
alle Restancer, der forefandtes ved hans Død, skulde eftergives
Bønderne, ligesom, at der aldrig maatte tages mere i Indfæstning
af en Gaard end 20 Rdl., og at ingen af Godsets unge Mandskab
maatte afstaas til fremmede.

T. døde i Kjøbenhavn 18, Juli 1764. 1. Gang havde han 1739
ægtet Malene Kirstine Ammitzbøll. (f. i Fredericia 1715, døbt 24.
Jan., d. i Kjøbenhavn 19. Sept. 1748), Datter af Byfoged i Fredericia
Laurids Henriksen A., 2. (3. Nov. 1756) Margrethe f. Lentz (d. 
1758), Enke efter Agent Andreas Bjørn (II, 357).

Hiort-Lorenzen, Repert. ov. Legater IV, 88. 
T. Becker, Orion, Qvartalskr., II, 43 ff.                                                                    

C. E. A. Schøller.



Thygesen, Tyge, 1767-1842, Godseier, Søn af Mads T. 
og Maren Nielsdatter, er født i Skelum Kro (Hindsted Herred),
som Faderen ejede, inden han kjøbte det nærliggende Dalsgaard.
Sin Løbebane begyndte T. som Skriverdreng paa Byfogedkontoret
i Ribe, hvorpaa han blev Forvalter paa Buderupholm og andre
Gaarde, indtil han 1792 af sin Stiffader Vium kjøbte Dalsgaard,
hvis Tilligende han meget forøgede ved Tilkjøb af Bøndergods,
som han senere efterhaanden afhændede til Fæsterne. 23. Okt.
1807 ægtede han Ellen Cecilie f. Færch (f. i Nibe 6. Juni 1772, d. paa
Randrup 17. Marts 1832), Datter af Kjøbmand i Nibe Anders Nielsen
F. og Enke efter Frantz Hvass til Randrup, hvilken Gaard T. kom i
Besiddelse af ved sit Giftermaal. T., der i mange Aar var
Landvæsenskommissær, kjøbte senere Hals Nørreskov (1811) og Herregaardene
Vraa (1814) og Høstemark (1816), ligesom han en Tid var Forpagter
af Villestrup og Sæbygaard; han var en dygtig og virksom
Landmand, der navnlig en Tid drev en udstrakt Handel med Stude,
som han opkjøbte i Vendsyssel og udførte til Holsten, men først
Pengeomskrivningen 1813 og senere navnlig de uheldige Konjunkturer
i Studehandelen 1830-40 bragte hans Formue store Tab. 1837
solgte han Randrup og døde paa Høstemark 13 Jan. 1842.

Hvass, Personer og Familier af Navnet Hvas I, 41  ff.; V, 129.

C. E. A. Schøller.



de Thygeson, Nicolai (Niels) Emanuel 1772-1860, Stiftamtmand, 
var en Søn af ndfr. nævnte Justitsraad Tyge Jesper
de T. til Stamhuset Mattrup og fødtes 19. April 1772. Efter at
være bleven Student 1792 og have taget juridisk Examen 1797
blev han 1799 Vicelandsdommer paa Sjælland og Møen. 1802
udnævntes han til Amtmand over Hedemarkens Amt, hvorefter han 
i en Række af Aar var knyttet, til Norge og under vanskelige
Forhold indlagde sig betydelige Fortjenester af dette Land. Fra
1804-9 var han Stiftamtmand i Christianssand og fra Marts 1813 i
Akershus Stift, l alle disse Stillinger var han afholdt af
Befolkningen i vedkommende Distrikter. Det var et Udtryk for Saadanne
Følelser, der foranledigede, at det Selskab, som 1809-10 opførte
den store Bro over Otteraaen, gav denne Navnet «Thygesons
Minde».

I Christianssand, hvor Stiftamtmanden tillige var Amtmand over
Nedenæs, var der efter 1807 vanskelige Forhold, der lagde meget
Beslag paa T.s Dygtighed. Byen var jævnlig truet af britiske
Krigsskibe, og Blokaden udsatte Befolkningen i det kornfattige
Amt for stor Nød. T. optog med begejstret Offervillighed Arbejdet
for at lindre denne, og han tilbød den interimistiske
Regeringskommision for Norge selv at rejse over Skagerak og i Jylland
personlig lede de Indkjøb og Transporter af Korn, som ansaas
nødvendige. Om Vinteren 1807-8 var han i travl Virksomhed, og
han skal have foretaget flere farefulde Rejser til og fra Jylland.

Ved sit Giftermaal 1805 med Louise Pløen (f. 4. Okt. 1785),
Datter af den rige Kjøbmand Jørgen P. (f. 1743 d. 1817) og Annichen
f. Fnglberg, blev han i denne Tid nærmere lieret med Christianias
Patriciat. Dette kan have bidraget sit til, at han ønskede at
overtage en højere Embedstilling i denne By. Under meget kritiske
Forhold kom han saa i April 1813 til Christiania. Som
Stiftamtmand udfoldede T. her en betydelig selskabelig Repræsentation.
Hans glimrende Middage og andre Selskaber rostes for deres
Munterhed og utvungne Tone, og der stod længe senere et stort Ry
af dem. Efter Prins Christian Frederiks Overtagelse af
Statholderskabet stod T. denne nær og var, sammen med Carsten Anker,
hans fortrolige Raadgiver under de Overlægninger angaaende
Fremtiden, under hvilke Fremtidens Begivenheder forberedtes.

Ved det Møde, som holdtes i Christiania ved Aarsskiftet
1813-14 for at forhandle om Oprettelsen af en privat
Laane- og Diskonteringsindretning, skal T. have været meget virksom i
Prinsens Interesse. End mere blev dette Tilfældet, da Budskabet
om Freden i Kiel var kommet til Norge. Det var da T., som
mere end nogen anden arbejdede for at fremkalde en til Prinsens
Planer svarende Stemning. Medens denne foretog sin Rejse til
Throndhjem, var T. paa Embeds Vegne hans første Stedfortræder i
Christiania. T. mødte Prinsen, da han atter kom syd over, paa 
Ejdsvold, men afrejste der fra, forinden Notabelmødets Afholdelse
16. Febr.

Efter at de gjennem den norske Selvstændighedserklæring
fremkaldte nye Forhold foreløbig vare ordnede, havde Prinsregenten den
Tanke at sende T. til Danmark som overordentligt Sendebud for
at give Frederik VI en Forklaring over, hvad der var foregaaet i
Norge. T. vovede dog ikke at paatage sig dette Hverv, som i
Stedet overdroges til M. G. Rosenkrantz, der netop var udnævnt
til Medlem af Regeringsraadet (XIV, 260). T. ansaa det, af
Hensyn til sin Stilling som stor dansk Godsejer, lidet raadeligt at blive
i Norge og afrejste der fra sammen med Rosenkrantz. De lagde
Vejen over Sverige og naaede lykkelig Kjøbenhavn, hvorfra
Rosenkrantz senere vendte tilbage til Norge, medens T. forblev i Jylland,
hvor han ejede Bygholm og besad Stamhuset Mattrup.

Til Trods for sine egne og sin Hustrus Rigdomme faldt det
ham stedse mere vanskeligt at modstaa Konjunkturernes Tryk.
Vanskelighederne kunne være forøgede derved, at han efter sin
sidste Virksomhed i Norge var en politisk mistænkt Person, der i
1821 endog stod under Politiopsigt, da han angaves for at have
Forbindelser med norske misfornøjede, deriblandt hans Hustrus
nære Slægtning Marcus Pløen. Heri var dog T. uskyldig. -- I
1830 kom T. som en forarmet Mand, hvis Stamhus var blevet
nedlagt (1828) og Godser solgte, tilbage til Norge, hvor han
bosatte sig paa Gaarden Skøjen i Østre Aker, nær Christiania.
Paa denne boede han i adskillige Aar, men solgte den til sidst.
Han bosatte sig da i Paris, flyttede senere til Rom, der fra til
Lausanne og døde i Zürich 16. Maj 1860. Hans Enke overlevede
ham i 20 Aar. Hun boede længe i Paris, hvorfra hun til sidst
flyttede til Kjøbenhavn, og døde her 3. Nov. 1880.

I sine Velmagtsdage var T. en stor Kunstsamler, der paa
Bygholm havde bragt sammen betydelige Kunstskatte.

L. Daae, Det gl. Christiania. 
Vidar I (1887). 
Y. Nielsen, Norges Hist. efter 1815 I.                                                               

Yngvar Nielsen.



de Thygeson, Thyge Georg Carl Frederik, 1806-1905, 
Klitinspektør, Politiker. T., der er Søn af ovennævnte Stiftamtmand 
N. E. de T., blev født 7. April 1806 i Christianssand. Ved Faderens 
Forflyttelse kom han senere til Christiania og 1814 til Danmark. 
Som Dreng lærte han fortrinsvis Latin og Jagt og blev
dernæst efter nogen Tids Undervisning i Sorø Skole dimitteret til 
Akademiet som Student 1826; blandt Klassekammeraterne var Carl
Bagger (I, 418), hvis Halvor Thyesen vel har en Del til fælles med
T. Efter at have taget 2. Examen i Sorø blev han uddannet
praktisk i Skovbrug og Jagt, dog fortrinsvis det sidste, i
Nordsjælland. Ved Avktionen over Stamhuset Mattrup 1829 kjøbte T.
Mattrup og Vaabenholm Godser, som han dog for største Delen
solgte 1851. Kort herefter kjøbte han Damgaard og Hennebjærg
(ved Fredericia), som han endnu besidder sammen med Ring Skov
og et lille Pengefideikommis.

Ved Forholdenes Magt blev T. ført ind paa praktisk
Landbrug, Husdyrbrug og Skovbrug. Med stor Iver kastede han sig
over disse Virksomheder, deltog med Liv i Forhandlingerne ved
Landmandsforsamlinger, blev 1840 Jægermester, 1846 Hofjægermester
og meldte sig ved Krigens Udbrud 1848 som frivillig. Da Riegels
(XIV, 95) var død, overdrog Indenrigsminister Monrad 1861 det
overordnede Tilsyn med Træplantningen i Klitterne til T., der
ikke fandtes mellem de talrige Ansøgere. Ved Klitvæsenets
Omordning i 1867 blev T. udnævnt til Klitinspektør, hvilken Stilling
han endnu beklæder. 1864-66 var han folkevalgt Medlem af
Rigsraadets Landsting, og fra 1868 har han været kongevalgt Medlem
af Rigsdagens Landsting, hvor han stedse har sluttet sig til Højre.
1869 blev han udnævnt til Kammerherre, 1871 fik han
Kommandørkorset af 2. Grad, 1878 af 1. Grad, 1896 Fortjenstmedaillen i Guld.
Som Klitinspektør har T. med stor Kraft virket for Sandflugtens
Dæmpning, og under hans Ledelse er der indtaget til Beplantning,
især med Bjærgfyr, henved 4 Kvadratmile i de jyske Klitter; til
sin høje Alder har han arbejdet med ungdommelig Fyrighed, stadig
optaget af at finde nye Planer og Arbejdsmaader.

28. Avg. 1838 ægtede T. Regine Vilhelmine Margrethe
Feddersen (f. 22. Marts 1817 d. 5. Dec. 1875), Datter af Etatsraad og
Toldinspektør P. A. H. F., og døde 31. Marts 1905.

Soransk Tidsskrift 1875. 
Højskolebladet XXI, 467. 
A. Oppermann, Bidrag t. d. danske Skovbrugs Hist. 1786-1886. 
Tidsskr. f. Skovbrug XII.
N. Bransager, Den danske Regering og Rigsdag 1901.

A. Oppermann.



de Thygeson, Tyge Jesper, 1738-1822, Godsejer, er født 
10. Nov. 1738 paa Mattrup, som ejedes af Faderen, Kancelliraad
Niels Thygesen (d. 1752); Moderen var Helle f. Ammitzbøll (d. 1755).
Ganske ung kom han til Kjøbenhavn til Farbroderen Emanuel T.
(s. ovfr. S. 378) paa dennes Handelskontor og overtog dennes
Forretning 1756 i Forening med N. Ryberg (XIV, 444) under Firmaet 
«Ryberg & Thygesen jun.», men trak sig nogle Aar derefter
tilbage med en betydelig Kapital. 1764 arvede han Stamhuset Mattrup
efter Farbroderen og blev s. A. virkelig Kammerassessor og Avskultant
i Kammerkollegiet, 1767 Justitsraad og fra 1768-71 Tilforordnet i
Kammerkollegiet, i hvilken Stilling han brugtes af Regeringen ved
Ryttergodsets Salg paa Møen samt ved mange andre Lejligheder,
hvor hans praktiske Kjendskab til Agerbrug og Godsforhold kom
til god Nytte. Samtidig var han en af Kommissærerne ved 
Ryttergodsets Salg i Skanderborg Amt, ved hvilken Lejlighed han
erhvervede sig en Del Gods, særlig de nyoprettede Herregaarde
Væbnersholm og Vilholt, som han indtog under Stamhuset,
hvorefter han til Gjengjæld solgte Mindstrup og Skovgaard; tillige
kjøbte og udstykkede han flere nærliggende Gaarde, f. Ex. Alsted,
Stovgaard og Bjerre, og forøgede og arronderede dermed til Dels
Mattrups Tilliggende, saa at dette ialt udgjorde ca. 1300 Tdr.
Hartkorn.

T., der 1776 var bleven optaget i Adelstanden under Navnet
de Thygeson, var, skjønt Modstander af Landboreformer, en mild
og human Godsejer; han forhøjede saaledes aldrig Fæsternes
Landgilde, og Hoveriet paa hans Gaarde var fast bestemt og ej
trykkende, da Bøndergaardenes Areal var usædvanlig stort i Forhold
til Hovedgaardens Areal. 1821 afstod han Stamhuset til sin eneste
Søn, ovennævnte Nic. Em. de T., og døde 17. April 1822. 15. Maj
1771 havde han ægtet Sophie Charlotte de Cederfeld (f. 19. Dec.
1747 d. 25. Juli 1797), Datter af Konferensraad, Amtmand
Bartholomæus de C. (III, 433).

Danske Herregaarde XIV: Mattrup. 
T. Becker, Orion, Qvartalsskr., II, 45 ff.

C. E. A. Schøller.



Thyra (T. Amalie Caroline Charlotte Anna), Hertuginde af Cumberland, f. 1853, 
er Kong Christian IX's og Dronning Louises
yngste Datter. Hun fødtes 29. Sept. 1853 i det gule Palais i
Amaliegade og blev, efter en omhyggelig Opdragelse, 27. Maj 1870
konfirmeret i Slotskirken af Biskop Martensen. I samme Kirke
foregik 21. Decbr. 1878, ligeledes ved Biskop Martensen, hendes
Formæling med Arvingen til det af Preussen erobrede Kongerige
Hannover, senere tillige til Hertugdømmet Brunsvig, Hertug Ernst
August af Cumberland, Prins af Storbritannien og Irland (f. 21.
Sept. 1845). I dette Ægteskab er der født 3 Sønner og 3 Døtre.
Den ældste Datter er gift med den præsumtive Tronarving i 
Storhertugdømmet Baden. Den hertugelige Familie boer i Gmunden
i Østerrig, men har i Regelen hvert Aar opholdt sig i længere
Tid ved det danske Hof. Det tidligere almindelig udbredte Rygte
om, at Prinsessens Formæling skulde have givet Anledning til den
kort derefter mellem Østerrig og Preussen afsluttede Traktat om
Ophævelse af Prager-Fredens Art. 5, hvori der var lovet fri
Afstemning i Hertugdømmet Slesvigs nordlige Distrikter med efterfølgende
Afstaaelse af dem til Danmark, har senere vist sig ugrundet.

H. R. Hiort-Lorenzen.



Thyre, --1000, Dronning, var en Datter af Kong Harald 
Blaatand. Da den svenske Prins Styrbjørn foruroligede Danmark
med Indhug paa Kysterne, sluttede Harald en Overenskomst med
ham, hvorefter han skulde ægte T. og overtage Høvdingestillingen
i Jomsborg. Styrbjørn faldt dog kort efter paa et Togt til Sverige
i Kampen paa Fyrisvoldene. Meget mod sit Ønske blev T.
derpaa givet Hertug Boleslav af Polen til Ægte; strax efter Brylluppet
flygtede hun til Danmark, og da hun ikke turde blive her af Frygt
for Kong Svend, drog hun til Norge. Her bejlede Kong Olaf
Tryggvesen til den smukke Prinsesse, og hun gav ham sit Ja.
Aaret efter Brylluppet fødte hun en Søn, Harald, der dog kun
levede kort. Imidlertid var det saarende for T.s Stolthed, at hun
ikke havde bragt nogen Medgift i Ægteskabet, og hun æggede sin
Mand til at drage til Venden for at kræve de Besiddelser, der her
vare hendes, eller at faa Erstatning derfor. Paa en prægtig Flaade
sejlede Olaf og Dronningen der hen, og Forhandlingerne med
Boleslav førte hurtig til et godt Resultat. Imidlertid havde Olafs Fjender
forbundet sig imod ham. Kong Svend var fortørnet over, at T.
uden hans Samtykke havde ægtet Olaf, og Svends Dronning, Sigrid
Storraade, var bleven forhaanet af den norske Konge. Svend
sluttede Forbund med Sveriges Konge Olaf, Sigrids Søn, og med den
fordrevne norsjce Jarl Erik Hakonsen om at overfalde Olaf paa
Hjemrejsen, og saaledes kom det til Slaget ved Svold, hvor Olaf
omkom (1000). Dybt nedbøjet over sin Husbonds Død vilde T.
ikke tage Næring til sig og døde faa Dage efter Kampen.

Johannes C. H. R. Steenstrup.



Thyregod, Christen Andersen, 1822-98, Forfatter, er 12. Nov. 
1822 som den yngste af 7 Søskende født i et Indsidderhus i
Landsbyen Thyregod, 4 l/2 Mil nordvest for Vejle; han er Søn af «den
oplyste Snedker» Anders Nielsen Mering (d. 1833) og Ane 
Pedersdatter. Næsten uafbrudt fra 1799-1814 var hans Fader Soldat;
han blev siden blind og sengeliggende, af hvilken Grund der var
stor Fattigdom i Hjemmet. Christen fik i Landsbyskolen til Laans
Holger Danskes og Carl den stores Krønniker, senere Grundtvigs
Oversættelser af Saxo og Snorre. 8 Aar gammel kom T. ud til
et barnløst Ægtepar, som boede meget ensomt 1 1/2 Mil fra hans
Hjem, og hos hvilket hans Hverv skulde være at passe Faar og
Ungkvæg. Det var et umaadeligt Fladerum, hans Hjord drev
om paa, og han selv laa da ofte i den stille, store Hede og læste
og digtede Vers, som han imidlertid ikke nedskrev. Saaledes gik
8 Aar, i hvilke han enkelte Vintermaaneder opholdt sig hos sine
Forældre, til sidst dog slet ikke. Han var lille og svag, indadvendt
og drømmende, men med en ret fast, undertiden stædig Karakter.
Siden lærte han Væveriet og blev Væversvend, og saaledes levede
lian en temmelig glædeløs Ungdom.

Da han var 23 Aar, fik han under et Ophold i Vejle et Digt
trykt i denne Bys Avis, hvorfra det gik over i «Berlingske Tidende»
og flere Provinsblade, der udtalte det Ønske, at formuende Mænd
i Hovedstaden vilde tage sig af dets Forfatters Udvikling, naar
lian nu snart kom til Kjøbenhavn for der at aftjene sin Værnepligt.
Bondevennernes Selskab vilde skaffe ham en Stilling, som han
imidlertid ikke ønskede at overtage, og nu toge Mænd som M. L.
Nathanson og H. N. Clausen sig af ham, saa han kom paa Jelling
Seminarium, nærmest ved Understøttelse fra Christian VIII, der
under en Rejse i Jylland havde lagt Mærke til en Sang af ham.
Da udbrød Krigen 1848, flere af Seminarieeleverne enedes om at
gaa frivillig med, og blandt disse var T., som med Chr. Winthers
Digte i sit Tornister drog afsted mod Syd. Først som Soldat fik
han nu Navnet T. efter sin Fødeby. Felttoget havde stor Indflydelse
paa hans Udvikling. En af hans nærmeste Kammerater her var
Kold (IX, 346). T.s Helbred blev imidlertid nedbrudt ved
Soldaterlivet, og da Hæren gik i Vinterlejr, tog han tilbage til
Seminariet, hvorfra han i 1849 dimitteredes. I Ikast Sogn, 5 1/2 Mil
sydost for Holstebro, blev han nu i den vildeste Hedeegn Lærer
ved 2 Biskoler med 1 1/2 Mils Mellemrum, hvilken Vej han skulde
vandre 2 Gange ugentlig; denne Anstrængelse var hans Helbred
for svagt til at udholde; efter 2 1/2 Aars Forløb blev han derfor i
1852 ansat i Ands, 3 Mil sydost for Viborg. Her ægtede han
4. Juni s. A. en af sine Elever, den sangbegavede Ane Marie
Sørensen (f. 7. Jan. 1834), Datter af Gaardejer Søren Christensen
Tvermose af Sunds Sogn. Indtil 1881 fortsatte han med en
Hjælpelærer sin Gjerning her og har Vidnesbyrd om, at hans litterære
Interesser ikke droge ham bort fra hans Kald i Skolens Tjeneste,
hvor han viste Iver, Troskab og Duelighed, saa han vandt alles
Agtelse og Kjærlighed. Denne stille, meget iagttagende, noget
blysomme og fordringsløse Mand tog, da han havde afsluttet sin
pædagogiske Virksomhed, Ophold i Kjøbenhavn, hvor han efter en
lang Skrøbelighedsperiode døde 31. Juli 1898. I en Lund ved
Thyregod Kirkegaard blev der i 1901 afsløret en Granitmindesten«
med hans Portrætmedaillon.

Naar Blicher mest skildrede det jyske Præstegaards- og
Herregaardsliv, holdt T. sig i Regelen til det jyske Bondeliv. Han
siger selv: «Det er min Agt at paakalde og paavise det bedste, 
jeg har set i Almuens Væsen.» Og dog besmykkede han ikke
sine Jyder, men skildrede ærlig deres Blanding af Højsind og
Smaalighed, altid uden Tendens eller Politik, skaansomt og
smagfuldt. T. vilde lære Bonden at læse og hæve ham opad,
samtidig med at han ønskede at bringe de mere forfinede til at
forstaa Bønderne og sympathisere med dem; han vilde vække
Respekt for enhver Livsstilling, paa samme Tid som han forkyndte
Arbejdets Velsignelse og alle gode Magters Betydning. Der er
Personlighed i hans Skildringer, og han tegner oftest med kraftige,
klare Træk, naturlig og kyndig. Hans Fortællinger ere ikke
spændende, men rolig fremadskridende, der er ikke store Episoder
eller særlig stærke Karakterer i dem, Fantasi er ikke fremherskende
hos ham, men han er hyggelig, lunerig, sund og sædelig; ofte ere
hans Naturskildringer ypperlige, og han har Evne til at vise
Sammenhængen mellem Natur- og Menneskelivet. Det er ham,
der har skabt den Litteratur, som fik fat i vor menige Mand,
Han skrev blot lovlig meget og kom derved til at gjentage sig
selv. Ud over sin Forfattervirksomhed arbejdede han paa
Folkeoplysningen ved at fremme Folkesangen og ved mange Indlæg i
Skolesagen, f. Ex. det i sin Tid opsigtvækkende lille Skrift om
Almuelærernes Vilkaar, der bidrog til, at der blev givet Lærerne
Lønningstillæg. Han var Medstifter af «Danmarks Lærerforening»
og ivrigt Medlem af dennes Bestyrelse, var en Tid lang Redaktør af
et Skoleblad, redigerede flere Aargange af «Folkets Almanak» osv.

T. har til Tidsskrifter og Blade forfattet o. 300 Fortællinger,
af hvilke 25 til forskjellig Tid ere udkomne særskilt som
«Skildringer af det virkelige Liv, udgivne af Udvalget til 
Folkeoplysningens Fremme». 150 Fortællinger ere samlede i følgende Bøger:
«Historier og Sagn» (1864), «Blandt Bønder» I-IV (1869-70;
2. Opl. 1892-93), 2. Række I-V (1871), «Fra Herregaard og
Landsby » I-II (1874-75, paa Svensk 1876), «Skildringer af det
virkelige Liv» (1875), «Fra afsides Egne» I-II (1877), «Illustrerede
Fortællinger» (1879), «Godtfolk og Kjeltringer» (1880), «Vildtvoxende
Skikkelser» (1882), «Mosgroede Minder, Skildringer efter Tingbøger
og Dagbøger» I-II (1883-84), «Historier og Sagn» I-II (1886-87),
«Gamle Dage» (1891), «Medens Tiderne skifte» (1892) og «To
Fortællinger» (1893). Efter hans Død har hans Søn udgivet
«Udvalgte Fortællinger» af T. T. har forfattet mange kjønne Digte
og udgav i 1863 «En Vise om Danmarks Konger» (4. Opl. 1876).

Erslew, Forf. Lex. 
Husvennen 1877, Nrr 36. 
Illustr. Folkeblad 1873, Nr. 255. 
Nyt Illustr. Ugeblad 1874, Nr. 13. 
Illustr. Tid. XXXIX, Nr. 45.
Danmarks Lærerforenings Medlemsblad 1892, Nr. 22; 1898, Nr. 16.

Nic. Bøgh.



Thøger (Hellig T., egentlig Theodgar), o. 1000- o. 1065, Præst,
kjendes kun af et yngre Helgenskrift, og hans Livshistorie er
derfor lidet klar. Han var Søn af ædelbaarne Forældre i Thüringen,
blev tidlig sat til Bogen og fuldendte sin præstelige Uddannelse i
England, hvorfra han drog som Missionær til Norge, og her blev
han præsteviet og antaget af Olaf den hellige som Kapellan.
Efter Olafs Fald (1030) rejste han til Danmark og kom til Thy;
her skal han i Følge Legenden have forkyndt Kristendommen for
Hedningerne; men det kan ikke forstaas bogstavelig, eftersom
Danmark paa den Tid var helt kristnet. I Vestervig var der ikke
nogen Kirke, og T. rejste da et Gudshus «af Ris og Kviste».
Folket trindt omkring beundrede hans fromme Færd og flokkedes
om ham til hans Død (24. Juni o. 1065). Hans Efterfølger saa
Lysskjær over hans Grav i Vestervig og skal -- hvad der lyder
utroligt -- have faaet Pavens Samtykke til at skrinlægge ham som
Helgen. En Skrinlæggelse fandt virkelig Sted; men Svend
Estridsen og Stiftets Biskop, Albrik, bleve vrede over Præstens
Egenraadighed. Legenden fortæller, at Albrik vilde godtgjøre
Helgenryets Falskhed ved at kaste T.s Knogler paa Ilden (sikkert
Misforstaaelse af den sædvanlige Ildprøve), men Helgenbenene sprang
tilbage til Alteret, og nu vare baade Albrik og Kong Svend
overbeviste om T.s Hellighed. En senere Biskop, Eskil, vilde dog
endnu ikke godkjende Helgenryet, og andre stode ogsaa imod;
men der vidnedes om Jærtegn ved T.s Grav, og en ny 

Skrinlæggelse fandt Sted 1117, i det Benene førtes til Klosterkirken i
Vestervig, som nu var bleven grundlagt. Senere i 12. Aarhundrede
rejstes en statelig Sognekirke paa det Sted, hvor T. oprindelig
havde været jordet; man valfartede til Kilder, som opkaldtes efter
ham, ikke blot ved det nærliggende Randrup, hvor han efter Sagnet
var gaaet i Land, men ogsaa paa fjærnere Steder, som ved
Emdrupskov (St. T.s Kirke) i Sønderjylland. Ubestridt blev T. i alt
Fald Værnehelgen for Thy og Vendsyssel.

Danske Helgeners Levned, ved H. Olrik.

Hans Olrik.



Thøgersen, Peder, 1532-95, Biskop, var en Søn af den 
fra Reformationens Tid bekjendte Præst og Læsemester i Viborg
Thøger Jensen (VIII, 430). Man har jævnlig tillagt P. T.
Slægtnavnet Løvenbalk, men næppe med Føje. Selv brugte han ikke
dette Navn. Efter Faderens tidlige Død (1538) ægtede Moderen
Eftermanden i Præsteembedet, M. Morten Hvas, der tog sig af
Stifsønnen og holdt ham til Studeringerne. Ved Kjøbenhavns
Universitet og ved udenlandske Højskoler fuldendte han sin
Uddannelse, hvorpaa han først blev Kapellan og siden (1558)
Sognepræst ved Viborg Domkirke. Det Kanonikat, hans Formand, M. Jens
Hansen, en af Reformationens Fædre i Viborg, havde besiddet,
blev omtrent samtidig tillagt P. T., der tillige ægtede Formandens
Datter Margrethe, hvorved han blev Svoger til Stiftets Biskop,
M. Kjeld Juel. 1565 tog han Magistergraden i Kjøbenhavn, og
1571 valgtes han efter nævnte K. Juels Død til Biskop i Viborg
af Stiftets Kapitel og Provster. Da han efter Valget indfandt sig
hos Kongen for at aflægge Superintendenteden, fik han Befaling
om først at lade sig overhøre af Professorerne ved Universitetet.
Efter at have bestaaet Prøven indviedes han s. A. i Viborg
Domkirke af Biskop Laurids Bertelsen fra Aarhus. I en samtidig
Beretning fremhæves stærkt, at denne Handling foregik med
almindelig Samstemning af alle, saa vel gejstlige som verdslige, baade i
Staden og i hele Stiftet. Der er da heller ingen Tvivl om, at
P. T. med Dygtighed har gjort Fyldest som Biskop. Det venlige
Forhold, hvori han stod til Kansler Niels Kaas, satte ham i Stand
til at udvirke, at Viborg Skole 1574 modtog et betydeligt Tillæg
af 38 Sognes Kongetiender til 30 «Degnes og Peblingers»
Underhold ved Skolen, noget, der strax bevirkede en stærk Forøgelse af
Discipeltallet. 1577 havde han den Glæde i Budolphi Kirke i
Aalborg at indvie sin Svigersøn M. Jacob Jensen Holm (VII, 574) 

til Biskop for dette Stift. -- P. T. har ikke efterladt sig Skrifter,
men en talrig og meget anset Efterslægt. Han døde 3. Jan. 1595.
Hans ovennævnte Hustru, der er nævnt som Kilden til den længe
i Viborg levende Tradition fra Reformationens Dage, ægtede 1598
den bekjendte Landstingshører Gunde Christensen (Grøn),
almindelig kaldet Skriver, Borgmester i Viborg. Hun døde 1603 i «den
store Død, som da grasserede udi Viborg».

Ny kirkehist. Saml. VI. 
Kirkehist. Saml. 3. R. IV. 
Saml. t. Jydsk Hist. og Topogr. VI, 234 ff. 

H. F. Rørdam.



Thøgersen, Peder, 1577-1634, Skolemand og Præst, 
var født i Randers og af en gammel Randersfamilie 6. Avg. 1577, Søn af
Sognepræsten Mag. Thøger Lassen og Gertrud Pedersdatter. Han
synes at have gaaet i Skole i Viborg og Hamborg og studerede i
Kjøbenhavn og 1602-5 i Leiden og Franeker, hvor han udgav
nogle af de sædvanlige latinske Disputatser og blev Magister. 1605
blev han Rektor i Randers. Formodentlig har han fra Tyskland
og Holland medført Interesse for Opførelsen af Skolekomedier,
eftersom der fra hans Tid og fra Randers Skole er bevaret en af vore
betydeligste gamle Samlinger af Skuespil og Mellemspil, der til
Dels ere opførte ved Skolens Maj fest 1607 under T.s Ledelse.
Mere tvivlsomt er det, om tillige den danske Bearbejdelse i alt
Fald af et af disse Stykker, Moraliteten «om Verden og den
fattige», skyldes ham. Trods sine formelle Svagheder er dette Stykke
livligere og mere realistisk end de fleste andre af samme, temmelig
abstrakt moraliserende og allegoriserende Genre. Bl. a. har det
ganske karakteristiske komiske Bondescener; men Æmnet er sikkert
laant, skjønt det ikke er lykkedes at paavise den tyske eller
hollandske Original.

T.s Skolevirksomhed blev ikke af lang Varighed. Efter
Faderens Død blev han 1608 hans Eftermand som Sognepræst ved St.
Mortens Kirke og Provst i Støvring Herred. S. A. ægtede han
Anne (d. 1649), Datter af Byfoged Poul Nielsen i Randers. Han
døde 1634 og efterfulgtes i Embedet af sin Søn.

Comoedia de mundo et paupere, ved Birket Smith (1888). 
Kirkehist. Saml. 3. R. VI, 713 ff. 

J. Paludan.



Thøming, Ferdinand Christian Friedrich, 1802-73, 
Landskabs- og Marinemaler, var født i Ekernførde 27. Aug. 1802 som
Søn af Rektoren ved den derværende lærde Skole Johann Wilhelm 

T. (f. 28. Nov. 1763 d. 4. Dec. 1827) og Johanne Cathrine f. Staack
(f. 10. Juli 1772 d. 21. Jan. 1858). Sin kunstneriske Uddannelse fik
han ved Akademiet i Kjøbenhavn og under Landskabsmaler J. P.
Møller, og i 1823 debuterede han paa Charlottenborgudstillingen
med 5 Billeder, udførte over Motiver fra Sønderjylland, Lauenborg
og Hamborg. I 1824 udstillede han foruden et Par holstenske
Landskaber, af hvilke et blev kjøbt af Prins Christian Frederik,
flere danske samt sit første Søstykke. S. A. rejste han til Italien,
og der opholdt han sig med faa og korte Afbrydelser hele Resten
af sit Liv, i det han afvexlende levede i Rom og i Neapel og
Omegn; i sidstnævnte By var han bosat sine sidste Aar, efter at
han havde giftet sig med en Neapolitanerinde, og der døde han
21. April 1873 (hans Enke døde 5. Jan. 1892). Med Danmark
vedligeholdt han dog Forbindelsen og udstillede indtil 1853 jævnlig
paa Charlottenborg, i 1843 saaledes 6 Billeder, der alle vare kjøbte
af Thorvaldsen. T. var en meget talentfuld Kunstner og i Besiddelse
af ikke ringe Smag og teknisk Dygtighed; hans Arbejder ere
gjennemgaaende virkningsfulde og populære; navnlig gjælder dette om
hans Søstykker og i ganske særlig Grad om de mangfoldige
Billeder, han, undertiden ret fabrikmæssig, malede af Capris «blaa
Grotte». En god Prøve paa denne hans Specialitet findes paa
Thorvaldsens Musæum. T. lagde sig under et Ophold i München
efter at lithografere og udførte med Held flere Blade til den store
Suite lithografiske Gjengivelser af Malerier i Münchens gamle
Pinakothek.

Weilbach, Nyt Kunstnerlex.

Sigurd Müller.



Thøstesen, Oluf, -- o. 1592, Skolemand og Præst, 
var formodentlig Søn af Hr. Thøste Philipsen, der paa Reformationens
Tid var Præst i Aal, Ribe Stift. Paa Latin skrev O. T. sig Olaus
Theophilus Cimber. Det første, der vides om ham, vidner om ret
fremskredne Studier. I et Kongebrev af 1559 omtales nemlig, at
han en Tid lang havde studeret Lægekunsten, hvorfor det
paalagdes Kapitlet i Viborg at yde ham Halvdelen af Indtægten af det
Kannikedømme, der var bestemt til Underholdning for en Doktor
i Medicinen. 1562 skriver Kongen til Kapitlet i Ribe, at da O. T.
under Studier baade hjemme og i Tyskland har fortæret sin
Fædrenearv, skulde Kapitlet hjælpe ham til Fortsættelse af hans medicinske
Studeringer, mod at han senere tog Bolig som Læge i Ribe.
Saaledes kom det dog ikke til at gaa; derimod blev han 1565 Rektor 

ved vor Frue Skole i Kjøbenhavn. S. A. tog han Magistergraden
og ægtede 1570 Salome, Datter af Melchior Guldsmed. Som
Rektor synes han at have udfoldet stor Iver og Dygtighed, saa vidt
man kan dømme af hans indholdsrige og betydningsfulde
Skoleskrift: «Paræneses seu præceptiones sapientes et utiles de vitæ
ae studiorum honesta formatione» (1573), der efterfulgtes af et
andet, nu tabt Skrift, «De scholarum origine et utilitate» (1574).
1575 blev han resid. Kapellan ved vor Frue Kirke i Kjøbenhavn.
Da Universitetet 1578 fik Befaling om at nævne nogle Mænd,
blandt hvilke Regeringen kunde vælge en Biskop for Throndhjems
Stift, var O. T. en af dem, der bragtes i Forslag. Han døde dog
i sin ovennævnte Kapellanstilling o. 1592. Lyskander roser ham
som en særdeles begavet Ungdomslærer og veltalende Prædikant.

Rørdam, Kbhvn.s Universitets Hist 1537-1621 II, 710 ff. 
Nyerup, Skildring af Tilstanden i Danm. og Norge III, 1, 22 ff.

H. F. Rørdam.



Tidemand, Marqvard, --1550, til Hellerup og Søbo, kaldtes 
af sin Samtid lille M. T. til Adskillelse fra en Fætter af samme
Navn, der til sin Død 1529 havde været Lensmand paa Annisse,
som hans Enke, Ingeborg Sparre, beholdt efter hans Død. Lille
M. T. var Søn af Anders T. til Holm, der i sin Tid havde været
Lensmand paa Aalborghus, Tranekjær og Aalholm; Moderen hed
Kirsten Andersdatter Passow. 1516 skrives han til sin
Fædrenegaard Holm. Vist fra 1519 var han Lensmand paa Holbæk,
hvorpaa han 1527 fik Livsbrev, og som han i 1531 fik i Pant. Efter
sine Forældre havde han arvet et andet Kronpant, Fuglebjærg og
Haldager, paa hvilket han ogsaa 1527 fik Livsbrev. 1532 var han
en af Høvedsmændene paa Toget til Norge mod Christian II, og
atter 1535 var han Skibshøvedsmand under Peder Skram. 1535-36
var han Lensmand paa Tranekjær, men efter Grevefejdens Ophør
kom han tilbage til sit gamle Len Holbæk. Han var en af den
sjællandske Adels befuldmægtigede paa den store Herredag i
Kjøbenhavn 1536, og 1548 ledsagede han Hertug Frederik til Norge.
M. T., hvis Begravelse stod 30. April 1550, levede i barnløst
Ægteskab med Karen Eilersdatter Bølle, der bragte ham Hovedgaardene
Hellerup og Søbo samt et Pantelen, Thoreby Birk. Hun ægtede
siden Lage Urne til Rygaard og døde 15. Avg. 1582.

Thiset.



Tidemand, Nicolai, 1766-1828, Officer, Søn af Forvalter for 
de kongsbergske Magasiner Christen Iversen T. og dennes 3. Hustru, 

Antoinette f. Friisenberg, blev født i Drammen 30. April 1766. Ved
7-8 Aars Alderen mistede han begge sine Forældre, gik de første
Aar i Strømsø «Storskole» og kom derpaa som 10 Aar gammel i
Huset hos en Præst i Asker. 1782 opnaaede han, der vilde være
Officer, at blive ansat som Musketer paa Avantage ved nordenfjældske 
gevorbne Infanteriregiment, hvor han i Løbet af 3
Maaneder passerede Graderne til Sergent og fungerende Kommandersergent. 
Regimentschefen, den senere General H. J. H. Hesselberg
(VII, 430), der var gift med en Slægtning af hans Moder, tog sig
af ham og fik ham anbragt i Huset hos en af Regimentets
Officerer, under hvis Ledelse han fortsatte sin theoretiske Uddannelse.
1784 blev T. Sekondlieutenant à la suite, men maatte s. A. udholde
henved 2 Maaneders Arrest, i det han havde det Uheld at være
Vagtkommandør den Nat, da den for Kassesvig arresterede
Zahlkasserer, Justitsraad J. Juel (VIII, 570) undveg fra Akershus
Fæstning. T. blev dog ved Krigsret frifunden for enhver Skyld i 
Rømningen. Fra 1785-87 tjenstgjorde han ved Regimentsartilleriet, 
1787 som Regimentsadjudant og under Felttoget i Baahus Len
1788 som Brigadeadjudant. Derefter fulgte han i Kronprinsens Suite
til Kjøbenhavn og blev ansat i Kronprinsens Regiment. I 
Kjøbenhavn anvendte han sin Fritid til mathematiske og militære Studier.
1792 blev han mod sit Ønske forsat til 1. jyske Regiment i
Aarhus. Uden for Exercertiderne var han 1795-1800 mest optaget
som Opmaaler, væsentligst i Jylland for Generalvejkommissionen; 
imidlertid fik han 1799 Kapitajns Karakter. 1801 blev han
kommanderet som Aide-Ingeniør til Samsø, hvis Havn skulde befæstes,
1802 indtraadte han i en Defensionskommission, der var nedsat for
Ordningen af Samsøs Forsvar, 1803 ledede han Istandsættelsen af
Søbatterierne ved Aarhus, fulgte imidlertid saa vel dette Aar som i
1805-6 Regimentet  til Holsten, hvor han 1805 blev 1.
Divisionsadjudant hos General A. L. Moltke, 1806 Major. I Avg. 1807
blev det T. overdraget  at  retablere Befæstningen ved Nyborg paa
Fyn, i Dec. s. A. anbetroedes ham Kommandoen over Øen Samsø,
hvilken Kommando han beholdt i henved 3 Aar, hvorunder han
indlagde sig megen Fortjeneste ved sine hensigtsmæssige Foranstaltninger 
til Øens Forsvar. 1811 blev han forsat til 2. jyske
Regiment i Kjøbenhavn, s. A. Oberstlieutenant i Regimentet, for
hvilket han fra 1812-15 stod som midlertidig Kommandør. I 1812-13
benyttedes han for øvrigt i forskjellige Kommissioner og blev i
Nov. 1813 sendt med Regimentet til Slesvig, uden dog under 
dette Aars kortvarige Felttog at komme i alvorlig Kamp. 1814
førte han en Brigade ved Slesvigs Grænse. T. ønskede nu, delvis
paa Grund af de forandrede politiske Forhold og delvis paa Grund
af sin trykkede økonomiske Stilling, og vel ogsaa fordi han ikke
fandt sig tilstrækkelig paaskjønnet i Danmark, at komme over i
sit Fædrelands Tjeneste. Efter gjennem den svensk-norske Minister
i Kjøbenhavn at have faaet et Slags Løfte herom erholdt han i 1815
efter Ansøgning Afsked fra dansk Tjeneste med Obersts Karakter.

I Norge blev han Adjudant hos Kong Carl XIII og Oberst
à la suite i Armeen, men opnaaede dog aldrig at komme i aktiv
Tjeneste. Han tog Bopæl i Drammen og fulgte herfra ivrig med
i Norges militære som politiske Liv. I disse hans sidste Leveaar
forfattede han en Række Afhandlinger og Forslag af militært,
politisk eller statsøkonomisk Indhold, der dels indsendtes til
Stortinget, dels til enkelte af Landets formaaende Mænd, for en Del
bleve de ogsaa offentliggjorte i Aviser og Tidsskrifter eller som
Brochurer. Han kæmpede vistnok her som altid for, hvad han
ansaa for sundt og godt, og hans Blik var i saa Maade ofte baade
skarpt og klart; men Opportunist var han ikke, og hans Ærlighed
var gjennemført til det stødende. Denne Mangel paa Smidighed
skadede ham vistnok hele hans Liv, skaffede ham mange
Ubehageligheder som militær og hindrede ham fra til sidst i sit
Hjemland at vinde den Indflydelse, som ellers hans Indsigter og Energi,
der laa betydelig over det almindelige, vilde have sikret ham.
Som han var, blev han vistnok nærmest betragtet som en
«brydsom» Mand. Hans «Optegnelser om sit Liv og sin Samtid»
udgaves 1881 af C. J. Anker.

Han døde i sin Fødeby 12. April 1828. Han havde 1800 i
Aarhus ægtet Christiane Charlotte Dorthea Jensen (f. 1777 d. 1861),
Datter af Oberst Ferdinand August J. og Sophie Margrethe
Eleonore f. Buchwald.

T.s Optegnelser om sit Liv og sin Samtid. 
Halvorsen, Norsk Forf. Lex.

C. O. Munthe.



Tidemand, Odin Wolff, 1822-97, Præst, Seminarieforstander,
Søn af Krigskancellisekretær, Institutsbestyrer Odin T. og Pouline
Wilhelmine Marie f. Sommer (tidligere gift Engelsen), er født i
Kjøbenhavn 9. Febr. 1822. Han blev 1838 Student med Udmærkelse
fra Metropolitanskolen, 1843 Adjunkt ved Vordingborg Skole og
1846 i Nykjøbing paa Falster. 1850 konstitueredes og det næste 
Aar ansattes han som Sognepræst for Stenbjærg i Angel, 1853 blev
han Hovedpræst for Christkirken i Tønder, konstit. Provst for
Tønder og Løgumkloster Amter, Medlem af det theologiske
Examenskollegium for Slesvig og af Direktionen for Tønder Seminarium.
1856 blev han Provst for Tønder Provsti og 1860 Sognepræst for
Kregome og Vinderød paa Sjælland. 1864 valgtes han til Medlem
af Rigsraadets Landsting, 1873 forflyttedes han til Skuldelev og
Selsø, og 1878 blev han Forstander for Jonstrup Seminarium. Han
tog sin Afsked 1895 og døde paa sin Villa i Sletten ved
Helsingør 6. Sept. 1897. Han ægtede 1844 Maria Nicoline Dorothea
Erikson (f. 1821 d. 1888), Datter af Prokurator og Mægler H. N. E.
i Christianssted paa St. Croix, og 1890 Vilhelmine Laura Caroline
Rosenvinge (f. 1831 d. 1902), Datter af Sparekassekasserer J. B. R. i
Ringkjøbing. -- T. deltog 1857 i den evangeliske Alliances Møde i
Berlin, hvor han forsvarede Sprogordningen i Slesvig; ligeledes har
han deltaget i svenske og skandinaviske Skolemøder. Han har i
forskjellige Tidsskrifter skrevet om Kirke-, Skole- og Fattigvæsenet.
Som Seminarieforstander var han en sjælden kundskabsrig og
dygtig Lærer. Han lagde mere, end Tilfældet i Almindelighed har
været paa Seminarierne, en stærk Vægt paa Formen og den ydre
Disciplin, og de gode Virkninger deraf mærkedes ogsaa efter hans
Afgang.

Erslew, Forf. Lex.
Elvius, Danmarks Præstehist. 1869-84 S. 459.

L. Koch.



Tidemand, Ole, 1709-78, Biskop, fødtes 31. Okt. 1709 i 
Christiania af Forældrene Iver T., Kjøbmand, og Elisabeth Olsdatter,
deponerede fra sin Fødebys Skole 1728, vendte saa tilbage til
Norge som Huslærer, tog 1731 Examen theol., vendte saa tilbage
til Sognepræst i Sandeherred Chr. Callundan, hvis ældste Datter,
Charlotte Eleonora (f. 1719, døbt 3. Maj, d. 20. Marts 1789), han
ægtede 14. Avg. 1732. 2 Aar levede han nu som Informator, til han
1734 blev personel Kapellan i Hedrum. Her vakte han Opsigt som
talentfuld Prædikant af pietistisk Retning. 1739 skal endog General
Kirkeinspektionskollegiet have villet indstille ham til Stiftsprovst i
Christiania, men det lykkedes ikke, hvorimod han 1741 blev
Sognepræst i Hedrum. Han forflyttedes 1743 til Bergen som 1. resid.
Kapellan til Nykirken, hvor han strax blev succederende
Sognepræst, 1746 Vicepastor og Aaret efter Stiftsprovst og Sognepræst
til Domkirken. Da Pontoppidan blev kaldet til Kjøbenhavn som
Prokansler, blev T. 1755 Vicebiskop og 1757 virkelig Biskop efter 
et ihærdigt Arbejde for at opnaa denne Værdighed, medens
Pontoppidan endnu levede og oppebar Bispestolens Indtægter. 1760
blev han Dr. theol. for en Disputats «de studio honoris illicito»,
der indeholder omtrent alt, hvad Bibelen taler imod Hovmod og
Ærgjerrighed, og for saa vidt tyder paa, at T. ikke manglede
Lærdom. Naar han havde opnaaet at blive virkelig Biskop uden
sin Bispestols Indtægter, var det en Selvfølge, at det næste ledige
Bispeembede maatte tilfalde ham, og han blev saaledes 1762 Biskop
i Christianssand, hvor han døde 9. Jan. 1778. T.s Begyndelse var
ikke heldig, da han blev nødt til at ægte sin 13aarige Elev, der
22. Okt. 1732 blev Moder, længe før hun var 14 Aar gammel.
Hans Talegaver bragte imidlertid dette i Forglemmelse og lode ham
gjøre en betydelig Lykke paa Embedsbanen. Den synes imidlertid
at have steget ham til Hovedet, og hans Optræden over for
Pontoppidan var i høj Grad skikket til at forøge de store Byrder, det
bergenske Bispeembede lagde paa denne. Som vikarierende og
fungerende Biskop fik han det rigelig igjen af Præster, der ingen
Myndighed taalte og satte haardt mod haardt. Ogsaa i
Christianssand laa han i Strid -- bl. a. med Stiftamtmanden og
Magistraten --, og disse Sager vare ikke skikkede til at forøge Agtelsen
for hans Personlighed. Skal man dømme ham efter Stilen i hans
mange Breve til fyrstelige Personer og Stormænd, saa maa han
have været en stor Smigrer, men den Tid, hvori han levede, har
vel sin Del heri. Nogen varig Frugt af hans Virksomhed er der ikke.

Faye, Christianssands Stifts Bispe- og Stiftshist. S. 375 ff. 
Norsk theol. Tidsskr. VII, 366. 
Luth. Ugeskr. 1877, II, Nr. 2 ff.

D. Thrap.



Tidemand, Peder, --1550--, Præst og Folkeskribent, 
var en Sjællænder af Fødsel og blev 1529 immatrikuleret ved
Universitetet i Wittenberg. Det er os ikke bekjendt, hvor længe han har
studeret her; men 10 Aar efter begyndte han sin frugtbare
Skribentvirksomhed med «Jerusalems jammerlige og ynkelige
Forstyrrelse» (1539), et Skrift, der er læst af utalte Tusender, især efter
at det var blevet Skik at optrykke det sammen med Salmebogen.
Samtidig og senere var han sysselsat med Oversættelse af Stykker
af Bibelen saasom «Dommernes Bog» (1539), «Salomonis Vished,
til Tyranner» og «Jesus Sirach» (begge 1541). Omtrent ved denne
Tid eller maaske endog lidt tidligere er han vistnok bleven Præst
i Nærheden af Kjøbenhavn. Som saadan omtales han dog
formentlig første Gang udtrykkelig i et Kongebrev af 1549, hvorved 
der tillægges «Hr. P. T., Sognepræst i Herstedvester, kongl. Maj.s
Part af Tienden af Sengeløse Sogn». Ganske vist er Fortalen til
et af hans Skrifter fra 1543 dateret fra Kjøbenhavn; men det
samme er Tilfældet med Fortalen til hans Oversættelse af Luthers
«Huspostil» 1564-, den Gang var det nemlig ret almindeligt, at Præster,
der boede i Nærheden af Kjøbstæder, toge Bolig i disse. I Løbet
af en lang Række Aar udfoldede P. T. for øvrigt en for den Tid
ualmindelig stor Virksomhed som Oversætter af tyske religiøse
Skrifter, især af Saadanne, der passede for den brede Læsekreds. De
gjentagne Oplag af de fleste af disse Bøger vise, at de have
slaaet godt an. Tillige toges hans fremragende litterære Evner i
Brug ved Gjennemsynet af Christiern Pedersens Oversættelse af
Luthers tyske Bibel, der, efter med stor Flid at være gjennemgaaet
af en Kreds af lærde Mænd under Biskop Peder Palladius'
Forsæde, udkom 1550 som den første danske Kirkebibel. Antallet af
P. T.s Skrifter tillader os ikke at opregne dem. Særlig maa dog
fremhæves hans ypperlige Fordanskning af Luthers «Huspostil» (1564,
paa ny oplagt 1577, atter udgivet 1868 med noget moderniseret
Retskrivning af T. S. Rørdam). Desuden har P. T. oversat Skrifter
af Casp. Huberinus, Veit Dieterich, Joh. Spangenberg, Phil.
Melanchthon o. fl. a. Naar et Skrift med Titel «Herbarium
Sælandicum paa Dansk» (1552) tillægges ham, er det formodentlig en
Forvexling med den «Hortulus animæ, Sjælens Urtegaard», som
fordansket af ham udkom i det nævnte Aar. -- P. T.s Dødsaar
kjendes ikke, men falder i ethvert Tilfælde efter 1564 og før 1577,
formodentlig nærmest det førstnævnte Aar. En Søn af ham var
antagelig Hans Pedersen T., Præst i Tikjøb, der ogsaa var
Forfatter.

Ny kirkehist. Saml. I. 
Worm, Lex. ov. lærde Mænd. II. 
Rørdam, Lyskanders Levned S. 295. 

H. F. Rørdam.



Tiedemann, Heinrich, 1800-51, Politiker, var født 23. Okt. 
1800 i Beringstedt i Holsten, Søn af Landmaaler Christoph T.
(f. i. Avg. 1766 d. 5. April 1817) og Marie f. Jargstorf. Han tog
1833 Landinspektørexamen og blev Aaret efter Medlem af det
staaende Examinationskollegium for Landmaalere i Hertugdømmerne.
Nogle Aar efter kjøbte han Johannisberg i Meggerkog, hvor han
foretog betydelige Forbedringer. 1842 valgtes han til Medlem af
Stænderne i Slesvig og gjorde sig bemærket ved sin Agitation for
Oprettelsen af en særlig Bank («Landesbank») for Hertugdømmerne, 

i det han i Skrifter og paa Møder søgte at paavise, at disse ved
Nationalbanken havde mistet henved 40 Mill. Rbdl. Han maatte
dog lade sig nøje med at grunde en privat Bankforretning i
Slesvig. 1845 tog han sin Afsked af Statstjenesten og var baade 1844
og 1846 i Stænderne, hvor han var en af de ivrigste Opponenter.
Han døde 4. Maj 1851 og var i. Okt. 1835 bleven gift med 
Caroline Amalie Jessen (f. 26. Jan. 1812 d. 30. Juli 1887), Datter af
Over- og Landretsadvokat Willers J. i Pinneberg.

Alberti, Schlesw.-Holst.-Lauenb. Schriftsteller-Lex.

H. R. Hiort-Lorenzen.



Tiemroth, Christian, 1799-1888, Kolonialembedsmand og Politiker, 
blev født 22. Dec. 1799 i Kjøbenhavn som Søn af ndfr.
nævnte Koncertmester J. H. C. T., Student 1818 og juridisk
Kandidat 1826. Han blev 1828 Fuldmægtig ved de vestindiske
Etablissementer og ansattes 1829 i Trankebar, men forflyttedes næste Aar
til Serampore og blev 1834 Medlem af Raadet. Paa Grund af
Stridigheder med de andre Embedsmænd blev han 1836
suspenderet og rejste hjem til Danmark; her gave Myndighederne ham
dog Medhold og udsendte ham 1838 paa ny, men til Trankebar
sonq øverste Dommer. Han forblev her indtil Afhændelsen 1846
og levede siden i Kjøbenhavn som Regeringsraad. Fra Maj 1853 til
Juni 1858 var han Folkethingsmand for Helsingørkredsen som
udpræget national-liberal; han tog jævnlig Del i Forhandlingerne, men
øvede kun ringe Indflydelse, fordi han altid havde Lyst til at
indtage Særstandpunkter, jævnlig af en ret besynderlig Art. Han vilde
saaledes 1853 ikke stemme for Arvefølgeloven, men fremkom endnu
ved dens sidste Behandling med nye Indstillinger; stemte 1855
mod Fællesforfatningen, som aldrig kunde blive rigtig konstitutionel,
og paastod, at Landstingets Samtykke til den paa Grund af
Forbeholdet egenlig var en Forkastelse. Ligeledes stemte han 1857
mod Næringsloven, skjønt han personlig ønskede fuld
Næringsfrihed, og foreslog en egen Løsning af Fæstesagen, hvorefter ogsaa
Godsejeren skulde kunne kjøbe Fæstegaarden mod at udrede en
vis Sum til Fæstebonden. 1858 søgte han forgjæves Valg i
Kjøbenhavn som Kandidat for Næringsfrihedens Modstandere og var
1859 et halvt Aar Redaktør af «Advertissementstidende». Ogsaa
udgav han flere politiske Smaaskrifter, saaledes 1853 om
Arvefølgesagen, 1854 mod Ministeriet Ørsted, 1855 mod Fællesforfatningen
og 1859 mod Ministeriet Halls Politik; de vare lige saa knudrede
i Tankegangen som i Stilen. Han døde 4. Sept. 1888. Siden 1840 
var han  gift med Charlotte Mathilde f. Stricker (f. 10. Nov. 1822),
Datter af Major Joh. Ditl. S. (f. 1784 d. 1840).

Erslew, Forf. Lex.
Barfod, Rigsdagskal.

Emil Ellberling.



Tiemroth, Johan Henrik Christian, 1766-1840, Violinist.
Chr. T., Violinist fra Tyskland, gav 17. Dec. 1785 Koncert paa det
kongl. Theater i Kjøbenhavn og spillede 2 Virtuosnumre af
Giornovichi; desuden lod han sig høre -- der tilføjes beskedent: «dog
ikke som Kunstner» -- paa et nyopfundet Instrument,
«Violino-Harmonica», som hans Fader, Anton T. (f. 1724), havde forbedret
(«raffineret»); Moderen, Juliane T., var født 1733. Komponisten
Naumann, der paa den Tid opholdt sig her for at omordne
Kapellet (XII, 145), maa have været tilfreds med den unge T.s
Violinspil; thi 1786 findes denne ansat i Kapellet, hvor han efterhaanden
virkede som Repetitør, Koncertmester og Dirigent ved
Sommerskuespillene, til han endelig efter o. 50 Aars Tjeneste tog sin
Afsked 1835; faa Aar efter afgik han ved Døden, 14. Avg. 1840,
74 Aar gammel. Som ivrig Deltager i Musiklivet optraadte han
hyppig paa Koncerter som Solospiller og var Musikdirektør i det
harmoniske Selskab. Blandt hans mange Elever kunne særlig
nævnes M. Foght, Wexschall og G. Gerson; ogsaa Weyse var Elev
paa Violin af T. og roser ham som en fortræffelig Lærer. Til
Brug for Eleverne udgav T. 1801-5 forskjellige Hæfter med lette
Duetter for 2 Violiner. Gift 1. med Sophie f. Holst (d. 1812), 2.
med Marie Cathrine f. Foght (d. 1853).

Musikforeningens Festskrift I.

S. A. E. Hagen.



Tietgen, Carl Frederik, 1829-1901, Bankdirektør. T. fødtes 
i Odense 19. Marts 1829. Hans Forældre vare Snedkermester og
Klubvært Johan Friederich T. (f. 25. Maj 1798 d. 24. Avg. 1868) og
Barbara Christine f. Wulff (f. 17. Jan. 1803 d. 28. Avg. 1841). Han
fik en god Skoleuddannelse i Odense Realskole og kom som ganske
ung i Kræmmerlære i sin Fødeby. Ogsaa i denne Stilling fik
han Lejlighed til at udvide sine Kundskaber, men af fremragende
Betydning for hans fremtidige Løbebane blev det dog, da han i
Begyndelsen af 1849 fik Ansættelse hos Firmaet Hald & Rahr i
Manchester. I dette store Handels- og Industricentrum erhvervede
han sig betydelige Handelskundskaber, udvidede sin Sprogkundskab
og forsømte heller ikke at uddanne sin Aand paa andre Omraader.
Blandt de Ting, der fængslede hans Interesse, var den engelske 
Nationaløkonomi og det udviklede engelske Bankvæsen. Efter kort
Tids Forløb blev han Firmaets handelsrejsende for Danmark, Sverig
og Norge, og 6 Aar efter sin Bortrejse fra Danmark vendte han
hjem og nedsatte sig som Grosserer i Kjøbenhavn. S. A., 8. Avg.
1855 ægtede han Laura Charlotte Jørgensen (f. 16. Nov. 1835),
Datter af Ejer af Tidselholt i Sydfyn Carl Ulrik J. og Sophie Birgitte
f. Møller. Hans Virksomhed som privat Forretningsmand blev kun
kortvarig. Allerede 1857 aabnedes der en ny Løbebane for ham,
i det han sammen med Justitsraad Fugl blev Direktør i den
nystiftede Privatbank i Kjøbenhavn.

At der boede ualmindelige Evner i den unge Kjøbmand, var
klart for alle, der kom i Berøring med ham, og allerede som
handelsrejsende havde han gjort et betydeligt Indtryk paa flere
ældre Forretningsmænd. Det er derfor ikke til at undres over, at
de Mænd, der stiftede Privatbanken, trods hans 28 Aar betroede
ham Ledelsen. Et væsentligt Moment var naturligvis hans Kjendskab
til engelske Bankforhold, og det synes, som om man ogsaa har
tænkt sig Privatbanken udviklet efter de engelske Bankers Mønster.
Men Forholdenes Magt var stærkere. Der trængtes her hjemme
til et finansielt Grundlag for en kraftig økonomisk Udvikling, og
T. var desuden i alt for høj Grad de store Initiativers Mand til
at kunne slaa sig til Ro ved en engelsk Bankdirektørs stilfærdige
Virksomhed med Modtagelse af Indlaan og Bevilling af Udlaan og
Vexeldiskontering. Mønsteret for Privatbanken blev snarere de
store tyske og franske Finansinstitutter. Ved Siden af, at den i
stort Omfang drev den almindelige Bankvirksomhed, blev den
Udgangspunkt og finansielt Midtpunkt for en Række industrielle og
andre økonomiske Foretagender, særlig under Aktieselskabets Form,
og i disse Selskabers Styrelse blev T. den ledende Aand.

Privatbanken aabnedes, kort før den i s. A. udbrudte store
Handelskrise naaede Danmark, og T. fik under Krisen Lejlighed
til at gribe ind i Forholdene, dels ved som Udsending fra
Grosserersocietetet sammen med Levy og Westenholz at virke for, at
der ydedes Pontoppidan i Hamborg Støtte af Staten og
Nationalbanken, og dels ved at paatage sig Diskonteringen af de
Sterlingvexler, som af Øresundsfonden stilledes til Disposition for en
midlertidig Laanekasse. I de nærmest følgende Aar udvidedes
Bankens almindelige Forretning, og den deltog i forskjellige
Statslaan, bl. A. Konverteringen af det i 1850 optagne 5 p. Ct.s Laan.
Ogsaa før og under Krigen 1864 ordnede T. forskjellige Laan for 

den danske Statskasse. I denne Periode falder ogsaa hans eneste
aktive Deltagelse i den offentlige Styrelse, i det han 1861-65 var
Borgerrepræsentant i Kjøbenhavn. Han var Ordfører for
Budgetudvalget og beskæftigede sig i øvrigt væsentligst med Spørgsmaal
om Ordning af Havneforholdene. 1863 deltog han i Stiftelsen af
«Skandinaviska Kredit-Aktiebolaget» i Gøteborg, der skulde være
det første Skridt til en praktisk økonomisk Skandinavisme, i det
det var tænkt som et stort, for de 3 Lande fælles Pengeinstitut
med Filialer i Stockholm, Kjøbenhavn og Christiania. De hurtig
paafølgende politiske Begivenheder tilintetgjorde imidlertid den
oprindelige Tanke, saa at Bolaget blev et rent svensk Institut, der
af Skandinavismen kun beholdt Navnet. Den danske og den norske
Filial bleve ikke oprettede, og T. og de andre danske Medlemmer
af Bestyrelsesraadet traadte snart ud.

I sidste Halvdel af Treserne og i Halvfjerdserne falder
hovedsagelig den Virksomhed, der i særlig Grad knytter T.s Navn til
Udviklingen af Danmarks økonomiske Liv, i det han deltager i
Oprettelsen af det ene store Aktieselskab efter det andet. I
Begyndelsen synes han særlig at rette sin Opmærksomhed paa
Transportog Kommunikationsvæsenets Udvikling. Saaledes deltager han 1865
i Dannelsen af det danske Søfartsselskab, 1866 stifter han
Kjøbenhavns Sporvejsselskab med det Formaal at drive de fra et engelsk
Selskab erhvervede Sporveje fra Vibenshus til Frederiksberg, og
s. A. saa et af de største Transportforetagender, i hvis Stiftelse og
Ledelse T. har deltaget, det forenede Dampskibsselskab, Lyset.
Det dannedes ved Sammenslutning af de 3 vigtigste
Dampskibsrederier, som paa dette Tidspunkt havde Vanskeligheder at
overvinde, og under stadige Udvidelser og Optagelse af nye Router er
det vedblevet at være den vigtigste Faktor i Danmarks inden- og
udenrigske Dampskibsfart. T. omgikkes ogsaa med Planer om
Sammenslutning af Driften af det sjællandske og det jysk-fynske
Jærnbanenet, og samtidig var han virksom for Ordningen af den
udenrigske Telegrafforbindelse. 1867 blev den første Grundsten
lagt til det Foretagende, som i særlig Grad har gjort hans Navn
kjendt ud over Danmarks Grænser, i det han sammen med Broberg,
Levy, Sponneck og Suhr foreslog Dannelsen af et dansk-norsk-engelsk 
Telegrafselskab til Anlæg af Telegrafforbindelse fra Jylland
til Norge og England og fra Norge til Skotland. Selskabet
dannedes 1868, og samtidig stiftedes et dansk-russisk Telegrafselskab.
Den norsk-skotske Linie var overtaget af et særligt norsk Selskab, 

med hvilket man afsluttede en Overenskomst. Det følgende Aar
sloges de 3 Selskaber sammen til det store nordiske Telegrafselskab,
som kort efter fik en væsentlig og betydningsfuld Udvidelse.
Allerede 1869 fik T. af den russiske Regering Koncession paa
Telegrafforbindelse med Kina og Japan, og efter at Japans Tilladelse til
Landing af Kabler var givet, dannedes Kina--Japan-Extension-Telegrafselskabet, 
som 1872 optoges i «Store nordiske».

Medens hans store Jærnbaneplaner ikke havde ført til noget
Resultat, havde han mere Held med Planer om Anlæg paa
Laaland og Falster. 1871 overtog han sammen med Rowan Anlægget
af Kalundborgbanen i Entreprise for det sjællandske
Jærnbaneselskab, mod at dette overdrog dem Koncessionen paa
Falsterbanen. Denne aabnedes 1872, og 1874 aabnedes den laalandske
Jærnbane. Til Rækken af Transport- og Kommunikationsforetagender, 
med hvilke T. har staaet i Forbindelse, maa endnu føjes en
Del Foretagender, der tilhøre en senere Periode, nemlig den
østsjællandske Jærnbane (1878), Gjedserbanen(i884), Strandvejens
Dampsporvej (1883), Kjøbenhavns Telefonselskab (1882) og
Dampskibsselskabet «Thingvalla», i hvis Bestyrelse han indtraadte 1880 i
Anledning af Driftens Udvidelse til amerikansk Fart. Ogsaa ved
Anlægget af Esbjærgs Havn var han medvirkende som Garant for
Entreprenøren Caries Forpligtelser.

Interesse for industriel Virksomhed havde T. allerede tidlig
lagt for Dagen ved sin energiske Medvirken til Bestræbelserne for
Udnyttelsen af Produkterne fra de grønlandske Kryolithbrud. Aaret
1872 bragte Stiftelsen af 2 Selskaber, der kom til at spille en stor
Rolle i dansk Industriliv, og som ved Siden af Dampskibs- og
Telegrafselskabet i en væsentlig Grad kom til at beskæftige T. i
hele hans Virksomhedsperiode. De ere ogsaa Udtrykket for hans
Forstaaelse af, hvorledes den ene økonomiske Virksomhed kan
bringes til at skabe den anden, og hvorledes de indbyrdes kunne
støtte hverandre. Det var det forenede Dampskibsselskabs Trang
til et ydedygtigt Skibsbyggeri, som var den nærmeste Anledning
til, at han lod Burmeister & Wains Fabrikker omdanne til et
Aktieselskab, der var i Stand til at foretage de fornødne Udvidelser og
navnlig til at kjøbe Refehaleøen for der at anlægge et stort
Skibsværft (III, 261). Det andet store industrielle Foretagende var de
danske Sukkerfabrikker. Selskabet, der dannedes som en
Sammenslutning af 2 kjøbenhavnske Sukkerraffinaderier, tog den da
begyndende Roesukkerfabrikation i sin Haand, og under stadige 

Udvidelser af denne blev det med en enkelt Undtagelse Indehaver af
Danmarks Sukkerfabrikation. Ogsaa den koloniale Sukkerproduktion 
beskæftigede T. sig med ved sin Deltagelse i Oprettelsen af
Fællessukkerkogerierne paa St. Croix.

Blandt industrielle Foretagender, hvis Oprettelse falder i en
senere Periode, maa endnu nævnes de danske Spritfabrikker (1881), 
Faxe Kalkbrud (1883) og de forenede Bryggerier (1891). Som det
ligger i flere af de forskjellige Foretagenders Navne, var
Kjærnepunktet i deres Stiftelse en Forening af flere mindre konkurrerende
Bedrifter for gjennem Sammenslutningen og Samarbejdet at lade dem
nyde godt af den store Driftsforms tekniske og økonomiske Fordele
-- 1873 havde T. været med til Stiftelsen af Tuborgs Fabrikker, som
foruden Udnyttelsen af Tuborgs Havn forsøgte Gødningsfabrikation
og anden industriel Virksomhed, men gik over til at blive et
Ølbryggeri, hvis Ledelse overtoges af Philip Heyman. Efter
dennes Død (1893) erhvervede T. Tuborg for de forenede Bryggerier, som
derved kom op i første Række af danske Bryggeriselskaber. -- Endnu
kunne af Foretagender, til hvis Stiftelse og Ledelse T. var knyttet,
nævnes det kjøbenhavnske Byggeselskab (1872) og det vestsibiriske
Handelsselskab (1880). Da Staten opgav Frederiksborg Stutteri,
overtog T. det (1871) og forsøgte at drive det videre.

Der er saaledes faa Omraader af dansk økonomisk
Virksomhed, paa hvilke T. ikke har grebet ind, og Formen for hans
Indgriben har væsentligst været den, at han ved Sammenslutninger
eller Nyanlæg har dannet store Aktieselskaber, som gjennem en
betydelig Kapitalmagt have faaet en ledende eller eneraadende
Stilling paa de vedkommende Omraader. Naar man ser ud over
Rækken af de Aktieselskaber, der ere stiftede under hans
'Medvirken, maa det først og væsentligst fremhæves, at den
Stiftervirksomhed, som bestaar i at stille et Selskab paa Benene for at
indkassere den Fortjeneste, der kan opnaas ved Stiftelsen, og derefter
lade Selskabet sejle sin egen Sø, aldeles ikke interesserede ham.
Han var besjælet af en virkelig og levende Interesse for de
Virksomheder, han satte i Gang, og han slap dem ikke, men vedblev
at tage flittig Del i deres Styrelse og i Fjærnelsen af de
Vanskeligheder, der kom i Vejen for deres fortsatte Existens og Trivsel.
Selvfølgelig havde han Medarbejdere ved Stiftelsen, og ligesom
den daglige Drift maatte overlades til særlige tekniske og
økonomiske Kræfter, havde han ogsaa andre Deltagere i den
overordnede Ledelse; men for de vigtigste Foretagenders Vedkommende 
var det dog T., som ved alle betydningsfulde Afgjørelser var
Hovedmanden, og som bar Ansvaret over for Aktionærerne og
Offentligheden.

I det hele og store vare Foretagenderne ikke alene fremmende
for Landets Velstand og Udvikling, men ogsaa lønnende for
Deltagerne. Naar man i sin Tid maaske med rette bebrejdede T.,
at han paa Generalforsamlingerne i for høj Grad indlod sig paa
at profetere om Selskabernes fremtidige Trivsel, maa det dog siges,
at Profetierne som Regel endte med at slaa til. Nok saa stor
Berettigelse havde en anden Anke, nemlig Bebrejdelsen for ikke i
de gode Aar at holde tilstrækkelig Maade med Størrelsen af det
uddelte Udbytte. Et Par af Selskaberne -- Dampsporvejen, Faxe
Kalkbrud, «Thingvalla» -- gav uheldige Resultater. Om et enkelt
Selskab, det vestsibirisle Handelsselskab, der opløstes med Tab af
Kapitalen, maa det fremhæves, at T. ved dets Stiftelse udtalte
Ord, der nærmest gik ud paa, at det var et Forsøg, der burde
gjøres fra dansk Side, men at Resultatet var usikkert, og at ingen
Deltager burde sætte mere deri, end han kunde have Raad til at
tabe. Ogsaa de andre store Selskaber vare naturligvis
Konjunkturerne underkastede, og der kunde indtræde kritiske Tider for
dem, saaledes for Sukkerfabrikkerne ved Prisernes Fald i Firserne,
for Dampskibsselskabet i daarlige Fragtperioder; men det lykkedes,
ikke mindst ved T.s energiske personlige Virksomhed, at komme
ud over de vanskelige Tider og arbejde Selskaberne op til fornyet
Velstand.

De Egenskaber, der gjorde det muligt for ham at udføre et
saa stort og forskjelligartet Arbejde og bringe saa betydelige
Resultater ud af det, vare først og fremmest den klare, skarpe og
hurtige Tanke parret med en utrættelig Flid og Energi, som i
største Delen af hans Levetid støttedes af et fortrinligt Helbred, der
gjorde det muligt for ham at udholde ikke alene Arbejdet i
Kontor og Arbejdsværelse, men ogsaa Strabadserne paa de hyppige og
ofte forcerede Forretningsrejser og Iagttagelsen af alle de
Repræsentationsforpligtelser, der fulgte med de forskjellige Stillinger.
Hertil kom en Vilje, der bragte ham til at vedblive at forfølge de
Maal, han satte sig, selv om der taarnede sig Hindringer op imod
dem, og selv om det var store Kræfter, der skulde sættes i
Bevægelse for at naa dem. Han er vistnok kun én Gang veget for
et ude fra kommende Tryk. Det var, da man i 1893 paatænkte
Dannelsen af en stor Forbrugsforening («Stores»), og Privatbanken
støttede Tanken, men en i Henseende til Motiver og Forstaaelse
af Sagen broget sammensat Opposition rejste en saadan Modstand
imod den, at han lod Banken trække sig tilbage fra Sagen, fordi
dens Stilling var truet derved. En særlig kraftig Vilje er ofte
forenet med Hensynsløshed over for formentlige eller virkelige
Modstandere, og hos T. traadte denne Egenskab ogsaa frem. Hans
Foretagender vare ham alt, og hvad der var dem imod, skulde
slaas ned. Han var ikke blid over for Konkurrence med dem, og
dertil kom, at efterhaanden som han blev den, til hvem man søgte,
naar et større Foretagende skulde sættes i Gang, blev det for ham
en naturlig Ting, at saaledes maatte det være. Naar Sager, som
han mente burde ordnes gjennem ham og Privatbanken, bleve
overdragne til andre, kunde det hos ham afføde ikke alene skarp
Kritik, men personlig Bitterhed mod Sagen og mod den, som han
ansaa for at være med urette foretrukken. Han erindrede de
Tjenester, der vistes ham, og over for dem, han havde givet sit
Venskab, og i det hele over for Formaal og Personer, der havde
vakt hans Interesse, var han trofast og kunde bringe store Ofre
baade ved personlig Virksomhed og paa anden Maade. Men han
bevarede ogsaa trofast sine fjendtlige Følelser over for dem, som
han ansaa for sine Modstandere.

Tankeklarheden og Energien vare forenede med en usædvanlig
Hukommelse, med Kundskaber og med Evne til at optræde under
forskjelligartede Forhold og over for højst forskjelligartede Personer.
Det var af væsentlig Betydning for hans Virksomhed, at han ved
Siden af at være den idérige og kombinationsevnende Organisator
tillige var den skolemæssig uddannede Bankmand og Kjøbmand,
der til Bunds forstod ethvert Regnskab og kunde basere sine
Forslag paa nøjagtige Beregninger, og som ikke behøvede at staa
uforstaaende over for nogen Enkelthed i de forskjelligartede
Virksomheder. Hans Sprogkundskaber vare ham til Nytte baade i hans
vidtstrakte Korrespondance og i hans mundtlige Forhandlinger
med udenlandske Forretningsmænd, med Diplomater og fremmede
Embedsmænd. En ikke uvæsentlig Side af en Selskabsleders
Virksomhed er Forhandlingerne paa Generalforsamlingerne. Paa den
Tid af Aaret, hvor Regnskaberne afsluttedes, gik T. fra den ene
Generalforsamling til den anden som Bestyrelsernes Ordfører. Han
viste sig her ligesom ogsaa ved andre Lejligheder, hvor han
optraadte over for Offentligheden, som en veltalende Mand, for hvem
Ordene fløde let fra Læben. Hans Hukommelse gjorde det muligt 
for ham at underbygge sine Taler med et stort Materiale af Fakta.
Han var slagfærdig i Replikken, og han havde i en vis Periode
betydelig Brug for denne Evne. Medens han i opadgaaende Tider
kunde følges blindt af en velvillig Forsamling, rejste Oppositionen
sig med Skarphed i de Tider, hvor det gik mindre heldig. Man
finder i hans Taler ofte træffende Lignelser og en sund Humor,
men hans Smag var ikke altid helt sikker. Han kunde forfalde
saa vel til en noget højstemt Pathos som til vel trivielle Vittigheder.

Hans Evne til Optræden over for Offentligheden og til
Forhandling med Avtoriteter og private fik en yderligere Betydning i
hans senere Periode, i det han blev stillet i Spidsen for Ledelsen
af Handelsstandens Interesser. Efter M. G. Melchiors Død (1885)
blev T. Medlem af Grosserersocietetets Komité og valgtes til dens
P^ormand. Han udvidede denne Institutions Virksomhed, bl. a. ved
at foranledige Udgivelsen af aarlige udførlige Handelsberetninger,
og han fortsatte de under hans Forgænger begyndte Handelsmøder
for hele Landet, hvor han præsiderede og tog en væsentlig Del i
Forhandlingerne. Paa nogle af disse Møder, ligesom ogsaa ved
andre Lejligheder, optraadte han som ivrig Talsmand for en
skandinavisk Toldunion. Som Komitéformand havde han ogsaa
Forsædet i Bestyrelsen for de Brockske Handelsskoler (aabnet 1888),
et Hverv, som han omfattede med stor Interesse. S. A., som han
valgtes til Komitéens Formand, blev han ogsaa Formand for
Handels- og Kontoristforeningen, som under hans Ledelse blev i en
væsentlig Grad omformet, og i hvilken han skabte en livlig
Virksomhed i Retning af Diskussioner om Handelsspørgsmaal og
Dyrkelse af aandelige Interesser. T. ledede selv Foreningens Møder,
deltog i Diskussionerne og holdt oftere Foredrag. En
Foredragsrække, der omhandlede Erindringer fra hans Ungdom, blev delvis
trykt i «Kjøbenhavns Børstidende», Maj 1891, under Titelen: «En
gammel Kjøbmands Erindringer».

I kirkelig Henseende havde T. og hans Hustru tidlig sluttet
sig til den grundtvigske Retning, og han stod i nær Forbindelse
med flere af Retningens ledende Mænd, bl. a. Peter Rørdam og
C. J. Brandt. Det største Udslag af hans Interesse for Kirkelivet
og særlig for den grundtvigske Bevægelse blev Fuldførelsen af
Marmorkirken. T. kjøbte 1874 af Regeringen Ruinen og den
omgivende Plads med Ret til Bebyggelse af Grunden og Forpligtelse
til Opførelse af Kirken. Dette Foretagende, der krævede betydelige
økonomiske Ofre, fuldendtes, og Kirken indviedes 1894. Han havde 
betinget sig, at han og hans Hustru for deres Levetid havde Ret
til at vælge Kirkens Præst for derved at sikre sig, at denne kom
til at tilhøre den grundtvigske Retning.

Ud over den korte Tid, hvori han var Borgerrepræsentant, har
T. ikke deltaget i det kommunale eller politiske Liv. Det blev
1881 tilbudt ham at blive opstillet som Folketingskandidat i Odense,
men han afslog det. Det var ikke alene Tiden, der manglede
ham, men den egentlig politiske Interesse laa ham fjærnt. Naar
han uden at tage nogen aktiv Del i Politikken til Tider kunde
nærme sig til det ene politiske Parti og til andre Tider støtte det
andet, var hans Optræden dikteret af, hvad der efter hans Mening
væsentligst kunde fremme de industrielle og kommercielle Interesser
og særlig dem af dem, som han var sat til at værne. Her som
overalt var de af ham ledede Foretagenders Trivsel det, der skulde
gaa foran alt andet, og i Grunden undrede han sig over, at de
aktive Politikere saa anderledes paa Sagen.

Fra de skiftende Regeringers Side bleve vigtige Hverv af
økonomisk Natur betroede ham. 1863 blev han Medlem af en
Kommission angaaende Metersystemet og det franske Møntsystem. 1872
var han Medlem af den danske og den skandinaviske Møntkommission. 
1893 var han Danmarks delegerede paa Møntkonferencen
i Brüssel, hvor han fremsatte et Forslag, der gik ud paa at
udpræge en Slags internationale Sølvmønter efter det til enhver Tid
existerende Værdiforhold mellem Guld og Sølv med Forpligtelse
for den Stat, der udstedte dem, til at indløse dem med Guld.
Endvidere var han i 1890 sammen med H. Topsøe og L. Bramsen
Danmarks delegerede paa den af Vilhelm II sammenkaldte
internationale Arbejderbeskyttelseskongres i Berlin.

Ogsaa ydre Udmærkelse bleve ham til Del i rigeligt Maal. Han
blev 1871 Kommandør af Danebrog af 2. og 1873 af 1. Grad og
1892 Storkors. 1867 udnævntes han til Etatsraad, 1888 til
Gehejme-etatsraad og 1896, da han traadte tilbage fra
Forretningsvirksomheden, til Gehejmekonferensraad.

T.s sidste store Arbejde var Optagelsen af et Statslaan i 1894
i Forbindelse med Konvertering af en Del af den ældre Statsgjæld
til 3 p. Ct., en Operation, der havde sin Hovedbetydning deri, at
den aabnede det billige franske Pengemarked for danske
Statsobligationer. Medens han i Anledning af denne Sag opholdt sig
i Paris, følte han for første Gang sit Helbred vakle, og dette var
Begyndelsen til en Sygdom, der tvang ham til at opgive sin 

mangeartede Virksomhed. 1896 trak han sig tilbage fra sine forskjellige
Stillinger, og Resten af sit Liv levede han i Stilhed, dels i sit
Hjem i Kjøbenhavn, dels i Syden og dels paa sin Landejendom
Strødam ved Hillerød.

Han døde 19. Okt. 1901. Baade de, der i hans Levetid havde
været hans ubetingede Tilhængere, og de, der havde haft Anledning
til at kritisere forskjellige af hans Handlinger, samledes i
Erkjendelsen af, at han havde været en ualmindelig betydelig
Personlighed, som den danske Handelsstand vilde have Vanskelighed ved
at opvise Magen til, og at hans Virksomhed havde været en
mægtig Faktor i Danmarks økonomiske Fremskridt.

Tietgen, et Livsbillede (1895). 
Marstrand, C. F. T. (1902). 
Clausen, Vore store Mænd S. 456 ff. 
H. Rørdam, Peter Rørdam III, 376. 
Nyrop, Det Suhrske Hus S. 161 f. 
Schrøder, Danmarks Næringsveje og Hjælpekilder I, 127 ff.
Illustr. Tid. XIII, 95; XLII, 196. 
Kjøbenhavns Børstid. Maj 1891. 

E. Meyer.



Tillisch, Christian Ludvig, 1797-1844, Kabinetssekretær. 
T., Søn af Oberst Georg Frederik T. (f. 13. Okt. 1759 d. 2. Sept. 1845)
og Augusta Elisabeth f. v. Stemann (f. 20. Juni 1770 d. 27. Nov. 1835),
blev født paa Gaarden Favervraa ved Christiansfeld 28. Juli 1797.
Han dimitteredes 1816 fra Herlufsholms Skole, tog den juridiske
Embedsexamen 1820 og ansattes 3 Aar efter som Avskultant i
Rentekammeret. Efter at T. 1825 havde faaet Titelen Kammerjunker, 
konstitueredes han s. A. som Amtmand paa Færøerne og
fik 1828 fast Udnævnelse som saadan. 1830 forflyttedes han som
Amtmand til Aabenraa og Løgumkloster. T. havde Sæde. som
kongevalgt Deputeret for Færøerne i Østifternes 2 første
Stænderforsamlinger, 1835 og J838. Som Amtmand i Slesvig satte T. sig
nøje ind i Hertugdømmets Forhold og fulgte med den største
Opmærksomhed den slesvig-holstenske Bevægelse. Efter at Christian VIII
1840 havde tildelt ham Kammerherretitelen, udnævnte han ham 15. April
1841 til Kabinetssekretær, i hvilken Stilling T. kom til at udøve
stor Indflydelse paa Kongen. I det følgende Aars Slutning kom
den tyske og den danske Befolkning i Hertugdømmet til at staa
skarpt over for hinanden som en Følge af den Sprogstrid, hvortil
den Stænderdeputerede P. Hiort Lorenzens Optræden i Stændersalen 
i Slesvig gav Anledning (X, 387 f.) Udkastet til det kongl.
Reskript af 2. Dec. 1842, der indeholdt Svaret paa Lorenzens Klage,
var affattet af T. Kongen udtalte deri, at han ikke kunde billige
Stænderforsamlingens Beslutning om, at det i hvert enkelt forekommende 
Tilfælde skulde gjøres afhængigt af Forsamlingens Tilladelse, 

om en Deputeret maatte anvende det danske Sprog, og opfordrede
Stænderforsamlingen til at indgive Betænkning om en tilfredsstillende 
Løsning af Striden. Naar Patentet af 29. Marts 1844, ved
hvilket det danske Sprogs Stilling i den slesvigske Stændersal
fastsattes, dog kun anviste det danske Sprog en betinget og
underordnet Plads ved Siden af det tyske, var dette et Vidnesbyrd om,
at den tyske Strømning havde faaet Overvægten i Statsraadet.
Naar der fra dansk-slesvigsk Side er blevet sagt, at T. paavirkede
Christian VIII i slesvig-holstensk Retning, saa maa denne Paastand
afvises. T. var en dansk Mand af Tænkemaade og Følelse, men
han var i politisk Henseende en konservativ Natur, der vilde værne
om det danske Monarkis Opretholdelse i dets bestaaende Omfang:
og Organisation, og traadte derfor i skarp Modsætning til det
dansk-nationale Parti, det senere saakaldte Ejderparti, samtidig med
at han brød Staven over Slesvig-Holsteinismen. Medens T. ledsagede
Kongen paa en Rejse i Slesvig 1844, døde han 13. Sept. af et
Hjærteslag paa Gram. Kong Christian beklagede dybt Tabet af
ham. I et Brev til Stemann erklærede Kongen, at T. under de
vanskelige Forhold i Hertugdømmerne havde været mere for ham,
end han kunde sige; thi han kjendte bedre til Hertugdømmerne
end nogen anden blot dansk Embedsmand, og han var en strængt
retfærdig Mand, som altid med Frimodighed sagde sin Mening. -- 
T. dekoreredes 1843 med Danebrogsordenens Kommandørkors, Han
ægtede 1. Sept. 1830 Henriette Vilhelmine Komtesse Lerche (f.
17. Juni 1801 d. 19. Dec. 1887), Datter af Chr. Corn. Lensgreve L.
(X, 222).

Sønderjydske Aarbøger 1895.

A. Thorsøe.



Tillisch, Frederik Ferdinand, 1801-89, Statsmand, blev født 
15. April 1801 paa Baarsbøllegaard ved Haderslev og var Broder
til ovennævnte Chr. Ludv. T. Han blev 1820 Student fra
Herlufsholm og 1825 juridisk Kandidat, var derefter Avditør i Rensborg
1826-30, Amtmand paa Færøerne 1830-37 og i Ringkjøbing Amt
1837-43 og blev 1843 Stiftamtmand over Aalborg Stift samt
Kammerherre. Som kongevalgt Stænderdeputeret for Island mødte han
1842 i Roskilde Stænderforsamling. I Sept. 1844 blev han efter
Broderens Død midlertidig og i Nov. n. A. virkelig Kabinetssekretær 
hos Kong Christian VIII, og dette Personskifte har rimeligvis
haft en ikke ringe Del i den skarpere Optræden, som Kongen i
de følgende Aar viste over for de augustenborgske Prinser, og i 

den større Iver, der udfoldedes til Fremme af det danske Sprog i
Nordslesvig. Som Kabinetssekretær stod T. ved Christian VIII's
Dødsleje og tog senere Del i de Forhandlinger, som 22.-23. Marts
gik forud for Martsministeriets Dannelse. Efter Vaabenstilstanden
1849 blev T. 5. Avg. Medlem af Regeringskommissionen for Slesvig
sammen med den preussiske Grev Eulenburg og den engelske Oberst
Hodges, men havde, især i de første Maaneder, vanskeligt nok ved
at hævde Kommissionens Myndighed ud over den nordlige Del af
Hertugdømmet, hvor der laa svenske og norske Tropper til at
støtte den.

Efter Freden i Berlin i Juli 1850 blev Forholdet anderledes,
i det han nu overtog Styrelsen alene som Kongens overordentlige
Kommissær med enevældig Myndighed og Titel af Gehejmekonferensraad 
og i Løbet af et Aars Tid dels foretog en gjennemgribende 
Udrensning af Embedsstanden med Fjærnelse af alle
oprørske eller upaalidelige Personer, dels traf en Række Forholdsregler 
til Indførelse af dansk Kirke- og Skolesprog, helt eller til
Dels, i de nordslesvigske Byer og i Mellemslesvig samt i det
nordlige Angel. Det var disse Forholdsregler, de saakaldte
«Sprogreskripter», som paa en Gang bleve Grundlag for den store
Folkeyndest, T. vandt i Danmark, og derimod vakte den største
Bitterhed hos de tyske Slesvigere og hele det tyske Folk. I
Virkeligheden vare de kun en Udførelse af, hvad Frederik VI havde
paabudt allerede 1810, men ikke havde kunnet sætte igjennem over for
sine tysksindede Embedsmænd, og de gave visselig ikke det danske
Sprog større Ret, end det havde billigt Krav paa, ja enkelte
Steder knap nok saa meget; men den bratte Overgang fra de
tilvante Forhold til en hel ny Ordning maatte nødvendigvis sætte
ondt Blod, og for det sydligste Landstrøgs Vedkommende burde
man vist hellere have undladt en Forandring, der kun kunde
gjennemføres ved Tvang. Den russiske Regering, der ellers i disse
Aar støttede Danmark, fandt ogsaa, at T. gik for vidt i national
dansk Retning, og dette medførte, at han, der 5. Marts 1851 var
bleven optagen i Ministeriet som Minister for Slesvig, 13. Juli s. A.
maatte afgive denne Post til sin Svoger Bardenfleth og selv
overtage Indenrigsministeriet.

Et Par Maaneder senere gjorde Flensborg By ham til
Æresborger, og han valgtes samtidig til Folketingsmand i Aalborg,
støttet af det national-liberale Parti imod P. G. Bang, der var
Bondevennernes Kandidat. Paa Valgdagen udtalte han dog aabent, at 

han ikke vilde love ubetinget at holde paa den udstrakte Valgret,
og gav altsaa til Kjende, at han vel var national, men ikke
liberal. Dette fremgik endnu tydeligere af Udtalelser, som han
fremsatte i Rigsdagen i de 4 Maaneder, han stod over for den
som Minister. Han gjorde saaledes 7. Okt. Indsigelse imod, at
slesvigske Spørgsmaal drøftedes, saa længe der ikke sad slesvigske
Medlemmer paa Rigsdagen, i det han tilføjede, at det var hans
inderligste Ønske, at vi snart maatte se dem her, og 22. Okt. greb
han Lejligheden til at erklære sig bestemt imod en Tvangsafløsning
af Fæstevæsenet, skjønt han paa Regeringens Vegne forsikrede, at
den oprigtig ønskede Fæstegodsets Overgang til Selvejendom
fremmet. Men det maatte helst ske ved frivillig Overenskomst, og
man maatte ikke hindre dette ved at stille en tvungen Afløsning i
Udsigt eller tale om Bøndernes Medejendomsret. I det væsentlige
stillede han sig paa Godsejernes Side i denne Sag.

Hans Virksomhed som Minister blev som sagt ikke af lang
Varighed, thi 28. Jan. 1852 indtraadte Helstatsministeriet Bluhme
med sin Januarkundgjørelse, og T. afgik nu baade som Minister
og som Kabinetssekretær; det sidste Embede havde han vistnok
kun røgtet indtil Avg. 1849, medens han siden var midlertidig afløst
af Bluhme. Paa dette Tidspunkt stod han som den Statsmand, der
var Udtryk for den nationale Retning i dansk Politik, og det blev
derfor ogsaa ham, der ved 2. Behandling af Kampmanns Forslag til
en Mistillidsadresse 13. Marts gav de vægtigste Udtalelser, og som
derefter fik Sagen afgjort ved en Dagsorden. Da var det, at han
sagde om Januarkundgjørelsen, at den havde «tilintetgjort den sidste
Rest af vore kjæreste Forhaabninger», og at han fandt det
uheldigt, at man havde overdraget Slesvigs Styrelse til en tyskdannet
Mand som Carl Moltke, fordi «Slesvig er, har været og altid skal
være et dansk Land», og fordi hans Udnævnelse, hvor loyal han
end var, «vakte Bekymringer paa den ene Side og Forhaabninger
paa den anden, som ikke burde fremkaldes»; han dadlede flere af
Ministrenes Udtalelser som lidet konstitutionelle og misbilligede
aabent Krigsminister Hansens Optræden, som næppe stemmede med
Regeringens og Rigsdagens Værdighed. Men alligevel maatte han
fraraade Mistillidsadressen, fordi et Ministerskifte for Øjeblikket
vilde være uheldigt, ja farligt, og han fandt, at man hverken
burde udtale Tillid eller Mistillid, men lade Tvivlen hænge som
et Sværd over Ministeriets Hoved, indtil Forholdene med Tiden
klarede sig. Dagsordenen nøjedes derfor med at udtale Rigsdagens 
Bekymring over den antydede Gjennemførelse af
Januarkundgjørelsen.

T. afværgede saaledes en Ministerkrise, og kun et halvt Aar
senere gik han, der var bleven gjenvalgt i Aalborg, helt over paa
Ministeriets Side. Han erklærede det for at være det eneste
mulige, billigede dets Forslag om Toldgrænsens Flytning og hørte i
Arvefølgesagen til det Mellemparti, der sluttede sig til det kongl.
Budskab, om end med en formel Afvigelse; han stod her sammen
med Hall, Knuth, Madvig og Monrad. Han blev derfor ogsaa i
Jan. 1853 paa ny Kabinetssekretær, da M. Rosenørn efter et Aars
Tjeneste fjærnedes af politiske Grunde, og 29. April 1854, da
Forholdet mellem Ministeriet og Rigsdagen var blevet overmaade spændt,
og man almindelig havde ventet et Ministerskifte med Hensyntagen
til Rigsdagen, maaske endog med T. som Førsteminister,
forbavsede han alle dem, der 1851-52 havde sat deres politiske Lid til
ham, ved selv at indtræde i Ministeriet som Indenrigsminister.
Han medvirkede som saadan til Udstedelsen af Forordningen af
26. Juli 1854 om en Fællesforfatning med et raadgivende Rigsraad,
og da Rigsdagen kom sammen i Okt., optraadte han meget
myndig og overmodig over for dens skarpe Opposition; han talte
haanlig om «de kolde og forgængelige Rester, der ere blevne
tilbage af Danmarks Riges Grundlov,» og gjorde Indsigelse irnod
Tuteins Forslag om at nedsætte en Kommission til Forberedelse af
en senere Rigsretsanklage. 2 Maaneder senere (12. Dec.) afgik
han tillige med de andre Ministre, og næste Aar blev han tillige
med dem sat under Rigsretsanklage for at have afholdt ubevilgede
Udgifter, men i Febr. 1856 frifunden. Samtidig med hans Afgang
som Minister ophørte ogsaa hans Stilling som Kabinetssekretær.

Hermed var i Virkeligheden T.s Rolle som Statsmand forbi,
selv om han endnu i 11 Aar deltog i det offentlige Liv. Kort
forinden sin Frifindelse blev han valgt i Nørrejylland til Medlem
af Rigsraadet og sad her indtil dets Ophør 1863. Han hørte til
det gammelkonservative Helstatsparti, vilde 1857 ikke tiltræde
Forslaget om Øresundsfondens Oprettelse og stemte baade 1858 mod
Kjøbenhavns Søbefæstning og 1863 imod Novemberforfatningen,
ligesom han 1859 var med at gjøre Indsigelse imod Fællesforfatningens
Ophævelse for Holstens Vedkommende; derimod tog han kun ringe
Del i Forhandlingerne. Et, Forsøg paa at faa ham valgt til
Landstingsmand for det sydøstlige Jylland mislykkedes i Jan. 1857 (M. P.
Bruun blev foretrukken for ham); men 1858 valgtes han til 
Folketinget i Kjøbenhavns 5. Kreds som Udtryk for Haandværkernes
Uvilje mod Næringsloven. Dog heller ikke her fik han Lejlighed
til at gjøre sig særlig gjældende, uden for saa vidt som han 1858
udtalte sig meget skarpt mod Loven om Erklæringers Meddelelse
og ligeledes mod al tvungen Fæsteafløsning, saa længe det ensidig
henstilledes til Fæsterne at kræve Afløsning og at vrage Kjøbet til
den fastsatte Vurderingspris; skjønt han ikke fik Sæde i det
paagjældende Udvalg, øvede han ikke ringe Indflydelse paa Affattelsen
af Lov om offentlige Stiftelsers Fæstegods 1860. Efter Scheeles
Afgang i April 1857 tilbød Frederik VII T. at danne et nyt
Ministerium, men han afslog det. Derimod blev han efter Krigen
11. Juli 1864 for 3. Gang Indenrigsminister, i Bluhmes Ministerium,
indtil 6. Nov. 1865; men han traadte her aldeles i Skyggen for
David, som førte hele Forhandlingen om Grundlovens Gjennemsyn,
og opnaaede heller ikke at gjennemføre nogen Lov af større
Betydning.

Paa helt andre Omraader fik T. bedre Lejlighed til at vise
store Evner som Administrator. Han var saaledes siden 1847 en
af Direktørerne for det Classenske Fideikommis, og det skyldes
særlig ham, at de Classenske Arbejderboliger opførtes paa
Frederiksberg 1866-80. Fremdeles var han 1859-64 Chef for det kongl.
Theater og forstod her saa vel at hævde -- eller egentlig
gjenoprette -- Orden og Disciplin som at vinde Personalets
Hengivenhed og Tillid; men nogen Indflydelse paa Theatrets kunstneriske
Udvikling øvede han ikke. End videre var han 1855-60 en af
Landhusholdningsselskabets Præsidenter, 1846-58 Formand for
Kjøbenhavns Fængselsselskab, 1864-81 Patron for St. Petri Kirke og
siden 1862 Stormester for Selskabet «Kjæden». Endelig blev han
1874 Ordenskansler. -- Han opnaaede 1872 at faa sin Slægt
anerkjendt som hørende til den danske Adel. Selv blev han allerede
1848 Storkors af Danebrog og 1851 Ridder af Elefanten.

T. døde 16. Febr. 1889. Han var en alvorlig og retsindig
Mand, som under vanskelige Forhold forstod at røgte et
ansvarsfuldt Hverv med Kraft og Dygtighed og i inderlig
Fædrelandskjærlighed, men han var ikke den overlegne Statsmand, som den
offentlige Mening en Tid lang troede han var. -- Han havde 21. Maj
1830 ægtet Elisabeth Grevinde Schmettau (f. 16. Juli 1802 d. 8. Maj
1874), Datter af Generallieutenant Gottfried W. Chr. Rigsgreve S.
(XV, 200).

Illustr. Tid. 24. Febr. 1889.
Danmark 1890, S.17 ff.
Barfod, Rigsdagskal.
W. Swalin, Det danske Statsraad S. 60 ff.
Tauber og Nielsen, Embedsmænd i Aalborg S. 78 ff.
Leth og Wad, Dimitterede fra Herlufsholm I, 190 ff.

Emil Elberling.



Tillisch, George Frederik, f. 1835, Stiftamtmand. T., Søn af 
Sognepræst Poul Christian T. (f. 20. Febr. 1805 d. 29. Avg. 1876) og
Johanne Jacobine Nicoline f. Hass (f. 17. Marts 1813 d. 27. Sept.
1878), fødtes i Borup Præstegaard 3. Maj 1835, blev 1854 privat
dimitteret til Universitetet og 1860 juridisk Kandidat. 1861
indtraadte han som Assistent i Indenrigsministeriet, hvor han 1870
avancerede til Fuldmægtig og 1876 til Kontorchef. Efter
forskjellige Konstitutioner som Amtmand, dels i Præstø, dels i
Skanderborg Amt, udnævntes han 1879 til Stiftamtmand over Viborg Stift
og Amtmand over Viborg Amt og forflyttedes efter eget Ønske i
Begyndelsen af 1886 her fra til Amtmandsembedet i Præstø Amt,
hvilket Embede han endnu beklæder. 1888 blev han udnævnt til
Kammerherre, 1894 tildeltes der ham Danebrogsordenens
Kommandørkors af 2. Grad og 1902 samme Ordens Kommandørkors af
1. Grad. Ved Siden af sin egentlige Embedsgjerning har han i
Aarenes Løb varetaget forskjellige betydningsfulde offentlige Hverv.
Saaledes var han Formand for den i Henhold til Lov af 13. April
1894 nedsatte Landbokommission, hvis Arbejder kom til at danne
Grundlaget for flere af de i de følgende Aar fremsatte Landbolove, 
og 1901 var han Præses for den i Vordingborg afholdte
Industri- og Landbrugsudstilling for Præstø Amt. 

G. Kringelbach.



Tillisch, Henrik Vilhelm, 1720-61, Amtmand, var født i 
Moss i Norge 22. Juli 1720 og Søn af titulær Major Henr. Vilh. T.
(d. 1749) og Mette Rosenkrantz f. v. Eppingen. I sit 17. Aar kom
han til Hoffet som Page og avancerede 1743 til Kammerjunker.
Fra denne Stilling blev han allerede det næste Aar pludselig
fjærnet, fordi Christian VI blev vidende om, at Kronprins Frederik
havde anmodet T. om at bistaa ham ved hans letfærdige
Forbindelser, og at denne havde opfyldt Prinsens Anmodning. Af
Kongens Brevvexling med Hofmarskallen Grev A. G. Moltke (Danske
Mag. 5. R. III, 151 ff.) fremgaar imidlertid, at T.s Forhold ikke
kan have været saa graverende som tidligere fremstillet af Dor. Biehl.
T., der indtil videre beholdt sin Gage som Kammerjunker,
udnævntes 15. Avg. 1746 (altsaa lige efter Frederik V.s Tronbestigelse)
til Amtmand i Stavanger Amt. Med den letsindige Hofmand
foregik der i Norge en stor Forandring. Han lagde nemlig i sine 
sidste Aar en stor Interesse for Dagen for Kirkens Anliggender,
ja indgav endog et Forslag om, at ingen maatte antages til
Konfirmation, der ikke var i Besiddelse af Pontoppidans «Forklaring»
og det nye Testamente, hvilket dog ikke vandt General-Kirkeinspektionskollegiets 
Bifald. Biskop Spidberg i Christianssand omtaler, at
han hos T. fandt virksom Hjælp ved Ordningen af Fattigvæsenet og
ved Omgangsskolernes Forbedring. T., der i 1750 var bleven
Etatsraad og i 1756 havde faaet Kammerherrenøglen, udnævntes
1761 til ved Siden af sit Amtmandskab tillige at være
Generalvejmester søndenfjælds, men i denne nye Stilling har han næppe
kunnet udrette meget, da han døde allerede 4. Dec, s. A., kun
41 Aar gammel. Han havde 16. Avg. 1752 ægtet Helene Margrethe
v. Krogh (f. 15. Okt. 1735), Datter af Generallieutenant G. F. v. K.
(IX, 514), og fra dette Ægteskab nedstammer hele den nulevende
Slægt T. i Danmark og Norge. Enken, der døde 17. April 1767,
ægtede anden Gang 1765 Handelsmand i Stavanger Michael Smith,
der i den Anledning fik Obersts Karakter.

Personalhist. Tidsskr. V, 118 og 3. R. I, 67. 
Theol. Tidsskr., udg. af Gaspari m. fl., VII, 409. 

L. Daae.



Timm, Frederik Ulrik, 1801-60, Borgmester, blev født 2. Juli 
1801 i Kjøbenhavn og var Søn af Hofklejnsmed (og Møntsamler)
Georg Frederik T. (f. 1746 d. 1829) og Birgitte Wigantine f. Hansen
(f. 1777 d. 1843). Han blev 1820 Student fra Metropolitanskolen og
1824 juridisk Kandidat; blev 1828 Avditør (siden 1831 i Randers),
1843 Herredsfoged i Kjær Herred, 1851 By- og Herredsfoged i
Hjørring og endelig 1856 Borgmester i Randers; fik 1833 Titel af
Overavditør og 1852 af Justitsraad. 1849 valgtes han til
Folketinget i Aalborg Amts 1. Kreds og var i de 3 følgende Samlinger
Udvalgsordfører om ret vigtige praktiske Lovforslag, bl. a. om
Tyendeloven. Han døde 8. April 1860 og efterlod sig en
betydelig Samling af Kobberstik. -- 4. Juni 1835 havde han ægtet Thea
Hertz (f. 18. Maj 1808 d. 30. Maj 1860), Datter af Philip H.

Erslew, Forf. Lex. 
Barfod, Rigsdagskal. 

Emil Elberling.



Timm, Herman Andreas, 1800-1866, Præst, Salmedigter,
Søn af Smeddemester Pet. Joh. T. og Anna Margrethe f. Helmerschow, 
er født i Kjøbenhavn 28. Okt. 1800. Han gik i Metropolitanskolen, 
men blev 1820 dimitteret af A. G. Rudelbach. 1826 tog
han theologisk Embedsexamen og blev s. A. Kateket ved 

Trinitatis Kirke i Kjøbenhavn. 1835 blev han Sognepræst i Store Magleby
paa Amager, hvor han døde ugift 4. Nov. 1866. -- T. har udgivet
en stor Mængde Salmer og opbyggelige Sange: «Aandelige Sange»
(1834), skrevne i Tilknytning til Søndagstexterne og brugte i hans
Prædikener, «Aftensangssalmer» (1843), «Hussalmer» (1845), «Salmer
ved Bibellæsning» (1851), «Kristelige Sange» (1852), «Josef og hans
Brødre, bibelske Digte» (1859). Rudelbach omtaler ham i sin Bog
om den evangeliske Salmedigtning kun i en Anmærkning, hvori han
siger, at «han skulde, hvis han fremfor alt havde kunnet begrænse
sig selv og ikke blot havde fulgt sin naturlige Lethed, have
kunnet opnaa et højere Standpunkt», og han klager over hans Mangel
paa Originalitet, men han indrømmer, at en Del af hans Digte
fortjene at bevares. C. Wilster fælder en ganske lignende Dom
over den første Samling (Maanedsskr. f. Lit. XI, 543 f.). Der er Salmer
af T., der ikke blot ere blevne optagne i Kirkesalmebøgerne, men
som sikkert ogsaa ville hævde deres Plads i dem, f. Ex. «Kjender
du den Livets Kilde» og «O Gud, min Gud, det bange Hjærte».
Men der er selv i de bedste meget, der minder om, at hans Pen
er løbet for let, saa han kommer til at sige Ting, som ere
overdrevne og uvederhæftige, f. Ex. «Verdens Børn har mange Venner,
Lysets Børn kun søge én», eller: «Jeg tror paa dig, min Herre
Christ, din Tro er al min Glæde». -- I Store Magleby har han
efterladt sig et ejendommeligt Mindesmærke, i det der paa mange
Gravstene paa Kirkegaarden fra hans Tid er indhugget Vers, som
han har skrevet over de afdøde.

Erslew, Forf. Lex.

L. Koch.

 f. 1849, Retskyndig">

Timm, Johannes Emil, f. 1849, Retskyndig. Han er født i 
Sæby 23. Juli 1849, Søn af Distriktslæge Julius Wigant T. og
Johanne f. Hansen. 1870 blev han privat dimitteret som Student,
1875 juridisk Kandidat og var derefter Sagførerfuldmægtig. 1879
blev han Volontær i Ministeriet for Kirke- og Undervisningsvæsenet, 
hvor han 1880 avancerede til Assistent, 1888 til Fuldmægtig
og 1894 til Kontorchef. 1895 udnævntes han til Assessor i
Overretten i Kjøbenhavn. 1888 ægtede han Louise Marie Ahrentzen,
Datter af Skomagermester Julius A. og Marie f. Mortensen. Fra
1884-93 fungerede T. som Sekretær ved det kirkelige Raad, og
han har været Medlem af Kommissionen til Udarbejdelse af
Forslagene til forandrede Regler om Naadensaar i Præstekald (1891)
og til Tilvejebringelse af en forbedret Ordning af 
Landsbypræsteembedernes Bygningsvæsen (1892). Siden 1896 har han været
Censor ved de juridiske Examiner. 1891 udgav T. i Forening med
H. Matzen (XI, 193) den paalidelige, meget benyttede «Haandbog i
den danske Kirkeret». End videre har han efter Foranstaltning af
Ministeriet for Kirke- og Undervisningsvæsenet udgivet Meddelelser
om det kommunale Skolevæsen i Kjøbenhavn og Handelspladserne
for Aaret 1890 (1892 og 1893). 1883 blev han dekoreret med
Medaillen for druknedes Redning.

Jul. Lassen.



Timm, Reinhold, --1639, Maler. Direkte vides intet om 
hans Læretid, men flere af hans Billeder synes at gjøre det
sandsynligt, at han har været i Italien, da de vise stærk Paavirkning
af italiensk Kunst. Saaledes navnlig et i det Thottske Palais
opbevaret Billede af 4 Musikanter. Han hørte ingenlunde til de
ringeste af de Malere, Christian IV gav Sysselsættelse ved
Udsmykningen af «det nye Hus i Lysthaven» (Rosenborg), til hvis
Riddersal han i Aarene 1619-24 malede en Række Loftsbilleder
og Dørstykker, af hvilke 6 ere bevarede. Blandt dem kunne nævnes
«Kampen i Pisa paa Marmorbroen over Arnofloden», «En
Turnering», «En Pogeskole», hvor Scenen er henlagt til en Kirke, samt
som Pendant hertil et i kulturhistorisk Henseende interessant
Billede af en Pigeskole. Til Bedekammeret i Frederiksborg Slotskirke
malede han «Christian IV's Syn paa Rothenburg», der nu hænger
paa Rosenborg. Portrætter af ham findes i Nykjøbing Kirke paa
Falster og i Kjøge Kirke, hvor han har malet en 1625 signeret
Mindetavle over Borgmester Hans Christensen, der var gift med
hans Søster Drude Hansdatter. Han omtales i Indskriften som
værende «udi kongl. Majestæts Bestilling paa Sorø», thi 1624 var
han bleven ansat som kongl. Kontrafejer ved det ridderlige Akademi,
hvis Fundats udtrykkelig bestemte, at der skulde være en god
Maler, som kunde lære de unge Ridsen og Malen. Her døde han
12. Jan. 1639 og efterfulgtes af Abraham Wuchters. Hans Enke,
Beate Svabe, flyttede senere til Kjøbenhavn, hvor hun maa være
død før 1655.

Weilbach, Nyt Konstnerlex.

M. Mackeprang.



Timmermann, Joachim, --1648, Læge, var født i Rensborg, 
studerede 1635 i Greifswald, kom siden til Kjøbenhavn, hvor han
vandt Yndest hos Ole Worm, for hvis Svigersøn Professor Erik
Torm han i Anledning af en Pengesag 1640 rejste til Kønigsberg, 
Her blev han Vinteren over, udgav nogle medicinske Disputatser
og tog 1641 Doktorgraden. Snart efter sin Hjemkomst bosatte han
sig i Ribe, hvor han aflagdes med et Kanonikat; men en uheldig
Trolovelsesaffære foranledigede ham til faa Aar efter at flytte til
Odense, hvor han praktiserede til sin Død, 22. Jan. 1648. Han ægtede
her 16. Avg. 1646 en Søster til Dr. Christoffer Balslev (I, 469)
Kirsten B. (f. 7. Nov. 1629, d. 9. Maj 1676 i Ægteskab med sin 4.
Ægtefælle, Borgmester Villum Jensen Rosenvinge). En latinsk Tale,
som T. 1644 holdt i Ribe Domkirke Dagen efter Slottets
Tilbageerobring fra de svenske, er trykt i Ribe Kathedralskoles
Program 1859.

Moller, Cimbria lit. I. 
Kinch, Ribe Bys Hist. og Beskr. II, 376. 
Personalhist. Tidsskr. 3. R. VI, 82 f. 

G. L. Wad.



Tistorph, Mikkel Henriksen, 1628-1701, Præst, blev født 
13. Sept. 1628 i Odense, hvor hans Fader, den bekjendte Provst
Henrik Mikkelsen (XI, 332) den Gang var Præst ved St. Hans'
Kirke. Han studerede ved tyske Universiteter og blev derefter
1648 immatrikuleret i Kjøbenhavn. 1652 blev han Slotspræst i
Kjøbenhavn, 1653 Magister, 1660 Sognepræst ved Nicolai Kirke i
Kjøbenhavn, hvilket Embede han beklædte til sin Død, 17. Febr.
1701. Han var anset som sin Tids «kosteligste» Prædikant i
Hovedstaden og var særlig berømt for sine kunstfærdige
Ligprædikener over en Mængde fremragende Mænd og Kvinder. Nogle
af Prædikenerne bleve særskilt udgivne; men hans Svigersøn, den
senere Biskop Chr. Worm, foranstaltede en Samling af dem i 4 Dele,
som han ledsagede med Fortale (1705-06). Det faldt i T.s Lod
sammen med Mag. Es. Fleischer (V, 194) at berede Griffenfeld til
Døden og ledsage ham til Retterstedet. -- Han blev 1655 gift
med Enken efter sin Formand i Slotspræsteembedet, Mag. Morten
Grum, Søster Brochmand (d. 1693), Datter af Professor Hans
Rasmussen B. (III, 71). Deres ældste Datter blev i 2. Ægteskab gift
med Dr. Holger Jacobæus (VIII, 376).

Nyerup, Lit. Lex.
Giessing, Jubel-Lærere II, 1, 49.

A. Jantzen.



Tjørring, Jens Pedersen, d. 1794, s. Thjørring (ovfr. S. 202).



Tobiesen, Frederik Christian Heinrich Emil, f. 1829, 
Indenrigsminister, Jærnbanekommissarius. Han er Søn af Oberst 
Frederik Carl Vilhelm T. (f. 1797 d. 1867) og Mariane Dorothea 

f. du Plat (f. 1806 d. 1884). Han fødtes 14. Maj 1829 i Kjøbenhavn,
blev Student 1847 og juridisk Kandidat 1853, 1854 Assistent i
Indenrigsministeriet, 1855 Assistent i Ministeriet for Monarkiets fælles indre
Anliggender, 1857 Avditør, 1863 Overavditør, 1864 Byfoged i Præstø
og Birkedommer i Vordingborg nordre Birk. 1869 udnævntes han
til Justitsraad, hvilken Titel han senere frasagde sig. I 1866 valgtes
han som Medlem af Landstinget for 3. Kreds; han gjenvalgtes 1870,
men udgik ved Valget 1878, i det han da var fraflyttet Kredsen.
I Følge Valglovens herhen hørende Bestemmelse mistede derved
særlig Kjøbstæderne en af deres kyndigste Repræsentanter paa
Kommunallovgivningens Omraade. 1870 blev han Medlem af
Kommissionen angaaende Provinskjøbstædernes Forhold, 1872
Departementsdirektør i Indenrigsministeriet, 1873-84 tillige kongl. 
Kommissarius ved den laaland-falsterske Jærnbane, 1. Jan. 1874 desuden
Generaldirektør for Post- og Telegrafvæsenet samt Statsjærnbanedriften.
14. Juli s. A. indtraadte han som Indenrigsminister i det
Fonnesbechske Ministerium, med hvilket han 11. Juni 1875 traadte tilbage,
i det han udnævntes til Kammerherre. I samme Maaned blev han
kongl. Kommissarius ved den østsjællandske Jærnbane, 1876 tillige ved
de sjællandske Jærnbaner, 1879 ved Gribskovbanen, 1880 ved
Faxebanen, 1884 ved de fynske Statsbaner og ved Jærnbanen fra Odense
til Svendborg og senere efterhaanden ved en Række andre
Jærnbaner i Fyn og Sjælland, ligesom han har været Formand for flere
Taxationskommissioner; 1891 blev han kongl. Kommissarius ved
Expropriationen af Grunde og Ejendomme til Tilvejebringelse af
en Frihavn med tilhørende Landarealer ved Kjøbenhavn. 1885
udnævntes han til Kommandør af Danebrog af 2. Grad, 1888 af
1. Grad, 1899 til Storkors af Danebrog. Han ægtede 2. Juli 1859
Bertha Jensen, Datter af Professor B. F. J., Overlærer ved
Metropolitanskolen.

C. Christensen.



Tobiesen, Frederik Peter August Vilhelm, f. 1835, Officer.
T. er født i Kjøbenhavn 9. Febr. 1835 og er Broder til ovennævnte
Kammerherre F. C. H. E. T. Allerede i 1848 optoges han i
Landkadetkorpset, ved hvilket han i 1853 blev Repetent, i det han
samtidig udnævntes til Sekondlieutenant af Infanteriet. 1854 afgik
han til Tjeneste ved 17. Infanteribataillon, men Aaret efter
indtraadte han for at søge Uddannelse til de specielle Vaaben som
Elev paa den kongl. militære Højskole, som han forlod i 1861 som
Sekondlieutenant i Ingeniørkorpset. Han ansattes strax ved 
Ingeniørtropperne, men medvirkede endnu s. A. ved Befæstningsarbejderne i
Dybbølstillingen og derefter ved Anlægget af Kjøbenhavns
Søbefæstning, ved hvilken Virksomhed han forblev, indtil han i Dec. 1863
afgik til Sønderborg til Tjeneste ved den aktive Armés
Ingeniørkommando. Han deltog i Fægtningen ved Bustrup 3. Febr. 1864
og vendte efter Krigen tilbage til Søbefæstningsanlæggene ved
Kjøbenhavn. I 1865 overgik han til Ingeniørtropperne og erholdt
Premierlieutenants Karakter, og ved den ny Hærlovs Ikrafttræden
i 1867 udnævntes han til Premierlieutenant og ansattes ved den
nyoprettede 1. Ingeniørbataillon, ved hvilken han blev Kapitajn og
Kompagnichef i 1871. Han drog til Laaland og Falster med det
Kommando af Ingeniørtropper, som sendtes der hen efter
Stormfloden i 1872 for midlertidig at udbedre den skete Skade. 1873-75 
virkede han ved Ingeniørkorpsets Bygningstjeneste (1. 
Ingeniørdirektion) og var samtidig Medlem af Korpsets tekniske Komité.
1876-87 var han Lærer i Krigsbygningskunst ved Officersskolen,
men fungerede samtidig fra 1876-80 som Chef for et af
Ingeniørtroppernes Reservekompagnier, som Medlem af Befæstningskommissionen 
af 1883 og i 1884-85 som Chef for 2. Ingeniørdirektion.
Sidstnævnte Aar udnævntes han til Oberstlieutenant og Chef for
Officersskolen, hvilken Stilling han, efter i 1890 at være bleven
forfremmet til Oberst, beklædte indtil 1896. Medens han var Chef
for Skolen, vare flere Prinser af det danske og siamesiske
Kongehus samt en Prins af Orléans Elever paa samme. Han benaadedes
med Kammerherretitelen i 1894. Efter Fratrædelsen af Chefsposten
stod han til Raadighed for Ingeniørkorpset, ved hvilket han
varetog forskjellige Hverv, indtil han 1898 erholdt Afsked af
Krigstjenesten. Samtidig udnævntes han, der fra 1891 havde været
Kommandør af Danebrog af 2. Grad, til Kommandør af 1. Grad.

Han var Medlem af Bestyrelserne for Kjøbenhavns
Sporvejsselskab 1896-98, Selskabet «Det røde Kors» 1896-1903, 
Nyborg--Svendborgbanen 1896-1900 og Hillerød-Frederiksværkbanen 
1897-1901. -- T. ægtede 21. Nov. 1863 Emilie Therese Broberg (f.
19. Nov. 1840), Datter af Etatsraad, Grosserer Chr. Aug. B. (III, 67).

Tychsen, Fortifikations-Etaterne og Ingeniørkorpset 1684-1893.

V. E. Tychsen.



Todderud, Peder, 1691-1772, Officer, Søn af Bonde paa 
Todderud i Stange Sogn paa Hedemarken Gulbrand Alfsen og
Hustru Birte Johannesdatter, blev født paa Todderud 17. Juli 1691.
Forældrene vare efter Tidens Lejlighed omhyggelige med hans 

Opdragelse. Hjemme blev han holdt til «Skrive- og Regneskole»,
kom saa, 10 Aar gammel, «til ydermere Information» i Tjeneste hos
Præsten i Nabosognet Vang, drog derefter som 12aarig Gut til
Christiania som Lakej i et godt Hus, var derpaa et Par Aar hjemme,
indtil han, 15 1/2 Aar gammel, kom i daværende Major O. L. Fiens
Tjeneste. Denne bragte ham ind paa den militære Bane, i det
han 1708 ansatte ham som Korporal ved sit smaalenske
Dragonkompagni af Brigader Sehesteds Regiment. Fra 1709-15 stod han
derpaa som Sergent ved dette Regiment. 1715 blev han Adjudant ved
smaalenske Infanteriregiment, 1716 fik han Sekondlieutenants
Karakter og blev beordret som midlertidig Vagtmesterlieutenant i
Frederiksstad, hvorved han kom til at deltage i de 2 i Marts og April
d. A. her fra udgaaende Expeditioner til Moss. Under Kampen
paa Moss paa den sidste Expedition blev han haardt saaret. S. A.
blev han Premierlieutenant ved Reserven, 1717 tjenstgjorde han en
Tid som Adjudant hos Kantonskommandøren, Oberst A. Krag,
hvorefter han blev Aide de camp hos den fungerende kommanderende
General, Generallieutenant Liitzow, i hvis Stab han forblev til 1719.
T. fik imidlertid 1717 Kapitajns Karakter og blev for Felttoget 1719
Brigademajor til Hest; men da Liitzow ikke vilde undvære ham,
tiltraadte han ikke denne Stilling, i Stedet blev han virkelig
Generaladjudant-Lieutenant hos Lützov, s. A. Chef for ejdsvoldske
Kompagni af 2. oplandske Regiment, 1732 Sekondmajor, 1738
Premiermajor med Oberstlieutenants Karakter og forflyttet til Land og
Grans Kompagni, 1750 Oberst (Anciennetet fra 1749) og Chef for
1. oplandske Regiment, 1760 Generalmajor og 1764 afskediget.
Medens han var ansat ved 2. oplandske Regiment, boede han paa
Gaarden Tønsaker i Ejdsvold; da han blev Chef for 1. oplandske
Regiment, kjøbte han af sin Formand den gamle adelige
Sædegaard Aker i Vang paa Hedemarken, og her boede han siden til
sin Død i Maj 1772. -- Han har efterladt sig nogle Optegnelser
om sit Liv og om Krigen 1709-19, der 1897 ere udgivne af
Christiania Videnskabsselskab. Han ægtede 12. Jan. 1720 Maren
Olsdatter (Moss) (f. 7. Nov. 1696 d. 2. Nov. 1771), Datter af Ole
Jochumsen paa Moss.

Skrifter, udg. af Videnskabsselsk. i Chra. 1897.

C. O. Munthe.



Tode, Johann Clemens, 1736-1806, Læge, skjønlitterær Forfatter, 
fødtes 24. Juni 1736 i Toldstedet Zollenspieker ved Elben i
de saakaldte Vierländer og var en Søn af Tolder Johann Dietrich 
T. og Agnesa Maria f. Schlöpke; Farfaderen, Borger i Hamborg
Hans T., var gift med en Kjøbmandsdatter fra Bergen, og der flød
saaledes ogsaa norsk Blod i J. C. T.s Aarer. Ved Faderens Død
1744 flyttede Enken til Hamborg, og den opvakte Søn kom i den
latinske Johannisskole. 1752 kom han i Lære hos sin ældste
Søsters Mand, der var dansk Kirurg og Regimentsfeltskær i
Tønder, og ved dennes Forflyttelse til Haderslev og derpaa til
Rens-borg fulgte Lærlingen med og fungerede paa sidstnævnte Sted ved
en Lejrsamling som Eskadronskirurg. 1757 kom han til
Kjøbenhavn med god Anbefaling fra Svogeren til dennes tidligere Lærer
i Kjøbenhavn Wohlert, som med faderlig Omhu og Nidkjærhed
tog sig af den videbegjærlige og aandslivlige Ynglings videre
Uddannelse baade i Lægevidenskab og i anden Kundskab. Wohlert
var ham, siger han i sin Selvbiografi, i alle Henseender et ædelt
Mønster til Efterfølgelse, «af ham har jeg lært at foragte det
Charlatanen, som endnu er alt for gængse, at spille den tavse
Orakelrolle, som om man saa gjærne vilde holdes for en af de
vise Mestre». Wohlert benyttede ham som Assistent i sin store
kirurgiske og medicinske Praxis, bl. a. ogsaa til at vaage hos
syge af Stand, og Nætterne anvendte han da med Iver til
Læsning i Saadanne Familiers Bibliotheker. Særlig Tilfredsstillelse for
sin uudslukkelige Læsetrang fandt han ved at komme i Forbindelse
med den bibliofile Samler Klevenfeldt. Skjønlitteratur dyrkede han
med samme Iver som lægevidenskabelige Skrifter, og i de
forskjellige fremmede Sprog blev han ved sit store Nemme hurtig
hjemme.

1763 opnaaede han ved Wohlerts Hjælp Ansættelse som
Rejsekirurg ved Hoffet og kom derved i nær Forbindelse med
Livmedikus v. Berger og Livkirurg Braun, hvis Yndest han snart vandt
ved sit lyse Hoved og sit altid muntre og spøgefulde Sind.
Saaledes fik han 1765 bevilget et kongeligt Rejsestipendium for i
Udlandet at studere Medicin, i det hans Velynder Wohlert fandt, at
«hans Hoved var bedre end hans Haand», hvorfor han skulde
bort fra Kirurgien og ind paa den lærde Medicin. Sammen med
J. H. Schønheyder (XV, 446) rejste han nu først til Leiden, senere
til Edinburgh og London og endelig til Paris, overalt studerende
ivrig, tilegnende sig alt nyt og trædende i Forbindelse med de
forskjellige lægevidenskabelige Celebriteter. Hjemkommen 1768 fik
han en ny Understøttelse for at kunne tage sin Examen og
Doktorgrad (1769), hvorefter han straks begyndte at læse akademiske 
Kollegier og indledede samtidig sit senere saa frugtbare Forfatterskab
ved at udgive Oversættelser paa Tysk af engelske medicinske
Forfattere.

I v. Berger havde han en trofast Velynder og blev ved
dennes Anbefaling Assistent hos den gamle Hofmedikus Clausen med
Titel af Hofmedikus; selve Embedet erholdt han 1771 ved Clausens
Død og blev derved et virksomt Medlem af Collegium medicum.
1770 blev han Læge ved Vartov og ved Børnehuset, kort efter
ogsaa ved det franske Skuespillerselskab, og 1771 blev han en af
de 3 Læger ved den nyoprettede Plejeanstalt. Han blev nu i
Stand til at indgaa Ægteskab og ægtede 1771 Johanne Sophie
Schønfeldt, Datter af en kjøbenhavnsk Borger. Som Hofmedikus
ledsagede han 1772 Dronning Caroline Mathilde til Helsingør.

Han havde nu naaet en smuk Stilling i den medicinske Verden
og fik rig Lejlighed til at udfolde sin store og altid lige livlige
Aktivitet. 1772 var han Medstifter af det medicinske Selskab og
fungerede i Begyndelsen som dets Sekretær, s. A. oprettede han det
kirurgiske Disputerselskab, der i en Aarrække under hans
vedblivende Førerskab førte et virksomt Liv, 1774 stiftede han som
medicinsk Pendant til det foregaaende et «Societas exercitatoria medica
Hauniensis», s. A. paabegyndte han sit mest betydende lægevidenskabelige Tidsskriftsforetagende med Udgivelsen af sit «medicinisch-chirurgische 
Bibliothek», hvori han publicerede talrige Afhandlinger,
til Dels af recenserende og kritisk Indhold med Polemik mod
forskjellige, navnlig udenlandske Forfattere og særlig mod den
ligeledes stærkt polemiske Professor Gruner i Jena. Tillige lod han
sine Disputerselskaber og det medicinske Selskabs Forhandlinger
tilflyde talrige Meddelelser og Disputationer over forskjellige Æmner.

1774 erholdt han Designation som medicinsk Professor ved
Universitetet og virkede derefter i en lang Aarrække som en utrættelig, 
livlig og paaskjønnet medicinsk Docent i forskjellige Discipliner.
Ved de akademiske Disputationer udmærkede han sig stadig ved
sit Lune og sin Vittighed, sit hurtige og skarpe Blik og sine
omfattende Kundskaber. Hans litterære Produktion blev i dette
Tidsrum overvældende, om ikke just i Kvalitet saa dog i
Kvantitet, i særskilte Skrifter og i af ham udgivne Tidsskrifter, og
omfattede baade egentlig Lægevidenskab, med Gjengivelse af, hvad han
havde lært og tilegnet sig i Udlandets Litteratur, som det
væsentligste Indhold, og Skrifter og Artikler af populariserende Karakter,
ligesom ogsaa -- last, not least -- Belletristik og æsthetiserende 
Kritik (s. ndfr.). Med Forkjærlighed kastede han sig, navnlig i
den lange Række af ham udgivne Tidsskrifter (Sundhedstidender)
med forskjellige Titler (hver enkelt af dem bestod kun en kort
Tid), over Hygiejnen, og utallige ere de mere eller mindre gode
og nyttige Raad og Anvisninger, han i disse smaa Tidsskrifter har
givet Publikum, ofte isprængte med pudsige Anekdoter eller en
gemytlig Vise. Heller ikke Polemik gaar han her af Vejen for,
saaledes i «Nye Sundhedstidender 1782 en stor Polemik med Dr.
Buchhave (III, 217); mest er den dog af en ret harmløs Karakter
-- Humoristen fornægter sig næsten aldrig -- ligesom han ogsaa til
Trods for sin livlige Oppositionslyst og stærke Selvstændighedstrang
paa alle vigtigere Punkter væsentlig forholder sig konservativ og
rettroende, baade paa det medicinske og paa andre Omraader.
Fra Midten af Halvfjerdserne begyndte han at skrive paa Dansk.

Viser han sig i disse velmente hygiejniske Reformbestræbelser
ganske som et Barn af Oplysningstidens Filanthropi, saa træder det
samme frem og det paa en mere vægtig og frugtbringende Maade
i forskjellige praktiske, til Borgerheld sigtende Foretagender, som
hans Aktivitet ligeledes samlede sig om, og som han til Dels
virkelig fik sat i Værk. Saaledes var han Hovedstifteren af «Selskabet
for Borgerdyd» (1785), og da han blev uenig med sine
Bestyrelseskolleger i Selskabet, stiftede han snart efter «Selskabet for
Efterslægten». Han var end videre Medstifter af Pigeskolen i
Kronprinsensgade og Drengeskolen i Pilestræde, af hvilken det senere
Schouboeske Institut (XV, 268) udviklede sig.

I o. 23 Aar blev han staaende som designeret Professor og
saaledes uden Lønning. Først 1796, samtidig med at han med sine
øvrige Ansættelser forenede Lægeposten ved Tugthuset, opnaaede
han et aarligt Gratiale af 300 Rdl. for at holde praktisk-medicinske 
Forelæsninger for Kirurgerne, og da han det følgende Aar
blev svagelig efter et apoplektisk Anfald, fik han Gratialet
forhøjet; s. A. rykkede han endelig op i normeret Plads ved
Rottbølls Død. 1800 valgtes han til Universitetets Rektor. Trods
Svageligheden bevarede han endnu sin Aands Spændstighed og Liv,
og da højre Haand vedblev at være lammet, øvede han sig
ufortrøden i at skrive med venstre Haand. Lidt efter lidt toge dog
Svageligheden og Svækkelsen Overhaand, og dertil kom Trykket
af de bestandig sørgeligere og mere derangerede huslige Forhold.
Hustruen forfaldt efterhaanden til Drik, og heller ikke af de 2
Børn, en Søn og en Datter, fik han nogen Glæde. 1805 fik han 
sin Afsked fra Universitetet, dog med Bibeholdelse af sine
Indtægter og kun med Fradrag af 200 Rdl. til det akademiske Fond.
Hans hele Stilling blev imidlertid ogsaa i økonomisk Henseende
bestandig mere fortvivlet -- nogen god Økonom havde han aldrig
været --, og under tiltagende Nød og Elendighed sygnede han
hen, indtil Døden 16. Marts 1806 befriede ham fra Kvalerne.

Efter hans Død viste det sig, hvor skattet han havde været.
Fra alle Sider kappedes man om at hædre hans Minde i 
varmtfølte Nekrologer og Mindedigte; for en sammenskudt Kapital
modelleredes hans Buste til Anbringelse i det anthropologiske Musæum,
og et smukt Gravmonument rejstes paa Assistens Kirkegaard for
«Lægen, Digteren, Menneskevennen». Hans bekjendte, af Juel
malede Portræt (1787) er gjengivet i Kobberstik i Lahdes
Samlinger.

Ingerslev, Danmarks Læger og Lægevæsen II, 515 ff.
Smith og Bladt, Den danske Lægestand, 4. Udg. 
Nyt Bibl. f. Læger III (1818). 
Kjøbenhavns Skilderi V, 721. 737. 
Iris 1793, I, 262. 
Iris og Hebe 1796, II, 385; III, 257.
Lahdes Samling af fortjente danske Mænds Portraiter III. 
Theol. Maanedsskr. 1806, I, 435. 
Øst, Archiv f. Psychologie, Hist. osv. IV, 19. 99. 165; V, 112.
Mag. f. Natur- og Menneskekundskab 1853, I, 193. 
Rønning, Rationalismens Tidsalder III, 160 ff. 
Hosp. Tid. 3. R. X, 64 ff. 
Hist. Tidsskr. 4. R. IV. 
(Norsk) Hist. Tidsskr. 2. R. IV, 334.                                                    

Jul. Petersen.

-- J. C. Tode blev en moden Mand, før han kom ind paa
den skjønlitterære Bane. I 1772 begyndte han Udgivelsen af et
kritisk Tidsskrift: «Blandinger». Det indeholdt bl. a. en Kritik af
Wessels «Kjærlighed uden Strømper»; T. er ikke sikker paa, om
dette Stykke skal være alvorlig ment eller en Parodi. Det synes
ikke at spaa godt om hans fremtidige Virksomhed som Kritiker; 
heldigvis gik Spaadommen ikke i Opfyldelse. T. griber ganske
vist ogsaa senere adskillige Gange fejl i sin Dom over litterære
Arbejder, men i mange Tilfælde virke hajis Kritikker saa velgjørende
ved den sunde Sans, som de røbe; og ét Fortrin endnu havde han:
han var ingen Partimand og hørte ikke til nogen Klike. Da
Baggesens «Ungdomsarbejder» udkom (1791), var Kritikkens Tone over
for dette ejendommelige Arbejde gjennemgaaende noget kølig; men
T. erklærer i en Anmeldelse, at Baggesen «vil nok blive mest
berettiget til at kaldes de levende danske Poeters Konge», og han
spaaede jo rigtig. T. var ikke bange for at binde an med de
mest forskjelligartede Æmner; han anmeldte religiøse Skrifter,
filosofiske Afhandlinger m. m. Gamborgs «Nysa» (V, 558) vakte ved 

sin Fremkomst (1790) en stærk Bevægelse; T. tog den under
Behandling i en Anmeldelse, pillede dens løse Paastande fra
hinanden, men bemærker samtidig med et lunt Smil: «at give den
Dada for Alvor, det var Synd.»

T. var meget frugtbar som Udgiver af Tidsskrifter, men
adskillige af dem vare temmelig kortlivede; af «Blandinger» kom der
saaledes kun 7 Numre. Derefter fulgte: «Kjøbenhavns Universalmagasin» 
(1784), «Hertha» (1789), «Freya» (1789-90), «Valhalla» (1790-91). 
Disse ere nærmest af blandet, underholdende Art. Af egentlig 
recenserende Tidsskrifter udgav han, i Forbindelse med nogle
andre, «Kritik og Antikritik»; han fratraadte dog som Redaktør
allerede ved Slutningen af 1. Bind (1787), dels fordi nogle meget
konservative theologiske Medarbejdere fik den afgjørende Indflydelse,
dels vel ogsaa fordi han var for meget af en Enspændernatur til
at kunne arbejde sammen med andre. Saa begyndte han i 1790
alene paa et nyt kritisk Tidsskrift: «Kritik og Analyse»; Aaret
efter startede han et litterært Maanedsskrift: «Iris» (1791-95), der
blev fortsat under Navnet «Iris og Hebe» (1796-1800). -- T. var,
som allerede bemærket, en Løsgænger i Datidens litterære Verden;
han afskyede Klikevæsenet. «Fremskridtsmændene» havde i
Midten af Firserne erobret det eneste betydelige kritiske Tidsskrift,
som den Gang fandtes, «Lærde Efterretninger», og derved kunde
de næsten ganske beherske den litterære Kritik. Dette
Enevolds-herredømme harmedes T. over, og han rettede i «Et lidet Bidrag
til den danske Litteraturs og Kritiks Historie i de sidste 7 Aar»
(1788) et skarpt Angreb paa den Kreds, som regerede i «Lærde
Efterretninger», og det var som en Modvægt mod det, at han det
foregaaende Aar havde begyndt «Kritik og Antikritik». Rahbek,
særlig hans Virksomhed som Dramaturg, bekæmpede han ivrig,
bl. a. i sine «Dramatiske Tillæg». -- T. var ved sine Kritikker og
litterære Afhandlinger en virkelig Kraft i Datidens Litteratur; han
var det paa Grund af sin sunde, ligevægtige Natur, sit friske Lune
og sin uafhængige Stilling, der tillod ham at rette sine Hug i
begge Retninger, baade mod de stokkonservative og de radikale.

T. begyndte som skjønlitterær Kritiker, men endte med selv
at optræde som Digter. I 1782 udgav han et Skuespil,
«Søofficererne»; det var med dette Stykke og Rahbeks 2 Aar i Forvejen
udgivne «Den unge Darby», at det moraliserende Drama holdt sit
egentlige Indtog i vor Litteratur. «Moralen» stikker da ogsaa
hvert Øjeblik frem gjennem det poetiske Overtræk. Stykket vakte 
Opsigt; i samme Aar, i hvilket det blev udgivet, udkom der 2
forkortede Udgaver af det, og det følgende Aar blev det oversat paa
Tysk. -- Da T. først havde begyndt, blev han en meget frugtbar
dramatisk Forfatter; han skrev baade moraliserende Skuespil og
Syngestykker, baade paa Dansk og paa Tysk: «Raadførslerne»
(1783), «Ægteskabsdjævelen ell. Bankerotten» (1783), «Halmkuren»
(1784), «Mændenes nye Skole» (1784), «Husarerne, et Syngestykke»
(1794), «Natur u. Liebe» (1794) o. a.; men intet af disse Arbejder
kjendes mere, og intet af dem kom til at spille en Rolle i vor
litterære Udvikling.

Dette er derimod Tilfældet med et andet Arbejde af ham.
Allerede i 1771 var han begyndt paa en Oversættelse af Smollets
Romaner, og han oversatte efterhaanden de fleste af dem. Dette
Bekjendtskab med de engelske Humorister, som han var aandelig
i Slægt med, fik stor Betydning for hans Udvikling; det satte sit
Præg paa hans Stil og Fremstillingsmaade, hvad der da særlig er
kjendeligt i en Roman, som han i 1791-92 offentliggjorde i sit
Tidsskrift «Iris»; han kaldte den «Kjærligheds Nytte». Som
allerede Titelen antyder, er ogsaa her det moraliserende Element stærkt
fremtrædende; Fortællingen skal godtgjøre, at en ren, sand
Kjærlighed er det bedste Middel til at bevare et Menneske fra at
komme ud i sædelige Forvildelser. Trods sin moraliserende
Tendens er Romanen fri for den sentimentale Tone, der f. Ex. præger
Rahbeks moraliserende Fortællinger. Der er adskillige Steder Kraft
og Friskhed over Skildringen og ikke faa Udslag af et drøjt Lune.
Bogen vakte Opsigt og fortjente det; allerede den samtidige Kritik
var klar over, at her havde vi faaet den første danske originale
Roman. T. udgav den senere i Bogform paa Tysk under Titelen:
«Die drei Charlotten od. Geschichte dreier Tage» (1798). Aaret
efter udgav han et Bind «Moralische Erzählungen». -- Endnu kan
tilføjes, at T. -- man kunde fristes til at sige: selvfølgelig -- var
en frugtbar Visedigter; den mest bekjendte af hans Sange er:
«Vi Sømænd gjør ej mange Ord». -- Hans samlede danske
Skrifter ere udgivne 1793-1805 i 8 Dele (I-II Poetiske Skrifter, III-VI
Prosaiske Skrifter, VII-VIII Supplementbind). Et Udvalg af hans
Skrifter (2 Bind) er givet af J. C. Lange 1834.

F. Rønning.



Tofft, Alfred From, f. 1865, Komponist. T. er født i Kjøbenhavn 
2. Jan. 1865 og er Søn af Graver ved St. Johannes-Kirke Carl
Harald T. (d. 1895) og Dorothea Elisabeth f. Petersen (d. 1894). 
Oprindelig bestemt til Handelen og i 5 Aar ansat hos Firmaet J. P. Suhr
& Søn tog han i sin korte Fritid Undervisning i Musik, bl. a. af
J. H. Nebelong (Klaver og Orgel) og G. Bohlmann (Musiktheori
og Instrumentation), og da han var 20 Aar gammel, forlod han
Kontorvejen og helligede sig alene til litterære og musikalske
Studier. Debuterede i Marts 1887 som Orgelspiller, men kastede sig
derefter med Iver over Komposition og har udgivet over 30
forskjellige Sang- og Klaverhæfter samt en Violinromance med
Orkester, nogle Obostykker osv. Mange af hans Sange ere komponerede 
til tyske Texter; flere Klavefkompositioner ere udkomne i
Udlandet, hvor han paa en Rejse, han i 1892 foretog med
Understøttelse af det Anckerske Legat, havde knyttet Forbindelser. En
Opera, «Vifandaka», Texten oprindelig af ham selv, men senere
bearbejdet af Einar Christiansen, blev opført paa det kongl. Theater
i Kjøbenhavn i Jan. 1898 og gjorde megen Lykke, navnlig i
Begyndelsen, da den over en halv Snes Gange gaves for udsolgt Hus,
men Interessen for den synes at have tabt sig igjen, saa at den
vel i alt Fald foreløbig maa betragtes som henlagt. 1890 havde
han ægtet Frede Josemita, Plejedatter af Postmester Wimmer i
Hjørring, men Ægteskabet blev efter nogle Aars Forløb hævet.

Schytte, Musiklex.

S. A. E. Hagen.



Toft, Lars Fabricius, 1834-1901, historisk Forfatter, Læge,
fødtes i Kjøbenhavn 26. Sept. 1834 som Søn af Distriktslæge Andr.
Fred. T. og Augusta f. Fabricius. Han blev Student 1855 fra Sorø
Akademi og tog 1862 medicinsk Embedsexamen. Efter at have
praktiseret i Rudkjøbing blev T. Reservemedikus paa Frederiks
Hospital og disputerede 1868 for Doktorgraden med Afhandlingen
«Ulceration og Perforation af Processus verrniformis». Siden 1875
var han Kommunelæge i Kjøbenhavn. T. deltog med Iver i det
politiske Liv og var 1894-96 Formand i Højres Arbejder- og
Vælgerforening. Politiske Interesser førte ham ind. paa Studiet af
den franske Revolution; han har om denne offentliggjort de livlig
fortalte Bøger: «Robespierres Fald» (1890), «En Journalist fra
Revolutionstiden, le Père Duchesne» (1894), «Bastillefangen» (1899).
T. døde ii. Jan. 1901. Han blev 1864 gift med Lykke Marie
Caroline Andersen (d. 1874), Datter af Etatsraad, Proprietær A. C. A.
paa Langeland, 1875 med Augusta Henriette Frandsine Ortved,
Datter af Karetmager J. P. T. O. i Korsør.

Carøe og Selmer, Den danske Lægestand, 6. Udg. 

Johannes C. H. R. Steenstrup. 



Toft, Peter Petersen, 1825-1901, Landskabsmaler. T. var 
født i Kolding 2. Maj 1825 som Søn af Skræddermester, Kapitajn i
Borgervæbningen Nicolai Peter T. (f. 1801 d. 1894) og Andriette
f. Thrane (f. 1800 d. 1873), 17 Aar gammel gik han til Søs, en
Tid med en Hvalfanger, senere i nordamerikansk Orlogstjeneste,
men 1866 kom han paa en Udflugt i Montanabjærgene saaledes
til Skade ved et Fald med Hesten, at han maatte opgive
Sømandslivet. Tegnet havde han alt fra sin tidlige Barndom; nu lagde
han sig for Alvor efter Malerkunsten og uddannede sig uden at
modtage nogen egentlig Vejledning i kort Tid til en dygtig
Akvarelist, der, navnlig i England og Amerika, vandt sig en stor
Kundekreds ved sin livfulde Behandling af Æmner, der for den
overvejende Del vare hentede fra Egne uden for de alfare Veje.
Selv efter at han i Halvfjerdserne havde taget Bolig i London,
tilbragte han en stor Del af sin Tid paa vidtløftige Rejser i
Nord- og Sydamerika, Asien eller Nordafrika og malede der, hurtig til
at opfatte og malerisk afgrænse et Motiv og let paa Haanden
som han var, en Mangfoldighed af Vandfarvebilleder, morsomme i
Kompositionen og kraftige i Farvevirkningen, men i Enkelthederne
ikke altid uden Præg af, at Kunstneren ingen Sinde havde
gjennemgaaet en grundig Tegneskole. T. fik paa en Verdensudstilling
i Sidney et Æresdiplom, i Kjøbenhavn har han kun udstillet én
Gang, i 1879; flere af hans Arbejder ere ophængte i Krystalpaladset
i London. T. døde ugift i London 17. Dec. 1901; den betydelige
Formue, han med stor Plid og Nøjsomhed havde samlet sig, vil
efter nogle af hans nærmeste Slægtninges Død komme Børneasylet
i hans Fødeby til gode.

Sigurd Müller.



Tofte, Lars Valdemar, f. 1832, Violinist, 
er Søn af Brændevinsbrænder Hans T. (d. 1857) og Mathilde f. Petersen, Vald. T.
er født i Kjøbenhavn 21. Okt. 1832. Faderen, der elskede Musik
og spillede godt Violin, ønskede, at Drengen skulde blive Musiker,
navnlig Violinvirtuos, tog ham derfor tidlig med paa Koncerter at
høre Kunstnere som Hauser, Prume, Moeser og Leonard og gav
ham dygtige Lærere: først Carl Petersen, Violinist i Lumbyes
Orkester og bekjendt for sin smukke Bueføring, og derefter
Kapelmusikus Julius Semler. Da Musikforeningens eget Orkester i
Efteraaret 1850 dannedes af Gade, var T. med blandt Primoviolinisterne,
og paa Gades Raad og forsynet med dennes vægtige Anbefaling til
«Violinkongen» Joachim i Hannover rejste den unge Mand der 
ned og studerede fra 1853-56 hos Joachim og til Dels hos Spohr
i Kassel. Efter sin Hjemkomst debuterede han i Maj 1856 med stort
Bifald i Musikforeningen og virkede i denne Forening som Solist
og Primarius i o. 26 Aar, hvorefter han trak sig tilbage for yngre
Kræfter; i Kapellet, hvor han blev ansat 1863, alternerede han
som Solist sammen med Chr. Schiørring, til han 1893 tog sin Afsked.
Da Musikkonservatoriet traadte i Virksomhed 1867, blev han, der
Aaret forinden havde ægtet Anna Pouline Willumsen, første
Violinlærer ved dette og virker endnu som saadan. Han har Æren af
at have uddannet en hel Skole af Violinister i Danmark.
Kunstnere som Anton Svendsen, Fr. Hilmer, Frida Schytte, Fini
Henriques osv. ere Beviser paa hans Dygtighed som Lærer; i Kapellet
ere med faa Undtagelser alle Violinister og Bratschister Elever af
T. For sin lange og betydningsfulde Virksomhed blev han 1893
hædret med Professortitelen.

Schytte, Musiklex.

S. A. E. Hagen.



Tolderlund, Carl Emil, 1813-98, Læge, var en Søn af 
Proprietær Albrecht Christopher T. til Sorø Store Ladegaard og Sara
f. Christensen og fødtes i Kjøbenhavn 30. Maj 1813. Han blev
Student fra Sorø 1832 og tog 1839 Lægeexamen. Efter
Kandidattjeneste paa Almindeligt Hospital blev han 1841 Amanuensis hos
Stiftslæge Steenberg paa Vallø og nedsatte sig 1843 i Ringsted
som praktiserende Læge. 1861 udnævntes han til Fysikus i
Aabenraa, 1863 til Stadslæge i Korsør, 1872 til Landfysikus for Sjællands
nordre Fysikat med Bolig i Holbæk og var her tillige 1876-86
Læge ved Amtssygehuset. 1891 flyttedes Embedsboligen til
Frederiksberg, 1893 blev han Kommandør af Danebrog, 1895 tog han
sin Afsked. Hans noble og gjennemhumane Personlighed og hans
store Nidkjærhed og Samvittighedsfuldhed i de ham betroede
Stillinger erhvervede ham almindelig Anerkjendelse, og han beklædte
derfor ogsaa fremskudte kollegiale Tillidshverv, saaledes var han i
en Aarrække (1865-71) Formand for den danske Lægeforening.
1845 ægtede han Vilhelmine Christine Wengel, Datter af
Kancelliraad, Apotheker Hans Jørgen W., og efter hendes Død (1847) 1849
hendes Kusine Marie Elisabeth Wengel, Datter af Regimentskirurg
Niels Adolph W. Hans Død indtraf 14. Avg. 1898.

Carøe og Selmer, Den danske Lægestand, 6. Udg.

Jul. Petersen.



Tolderlund, Hother Hakon Viggo, 1820-80, Forfatter, Søn 
af daværende Proviantforvalter Jørgen T. (døbt 4. Jan. 1778 d. 22. Avg. 
1845) og Christiane Sophie f. Tolderlund (f. 9. Nov. 1784 d. 31. Avg,
1835), er 2. Dec. 1820 født i Nakskov. Da Hother T. var 4 Aar
gammel, blev hans Fader ansat som Forvalter paa Hovedgaardene
Harrested og Saltø ved Næstved, og her opholdt Drengen sig, til
han i sit 13. Aar kom i v. Westens Institut i Kjøbenhavn, hvor
han var til 1837; næste Aar dimitteredes han privat til
Universitetet. I sin Opvæxt hemmedes han af Sygdom, der afbrød hans
Studeringer, saa at han ikke før i 1841, efter et Landophold, kunde
tage filologisk-filosofisk Examen. Et paabegyndt juridisk Studium
blev afbrudt, og først i 1844 kunde han atter tage fat, denne Gang
paa Medicinen. Uden at have faaet Embedsexamen gik han med
som Underlæge i Krigen 1848, deltog i flere Slag, bl. a. ved Stolk,
og var under Bombardementet af Frederiksstad den eneste Læge
der i Byen. Efter at Freden var bleven sluttet, havde han Station
flere Steder i Sønderjylland og fra 1852-64 i Byen Slesvig, som
han maatte forlade ved Danevirkes Rømning. Han forrettede saa
Tjeneste ved Lasaretterne paa Augustenborg, i Odense og senest i
Aarhus, hvor han i 1867 oprettede et Institut for medicinsk og
orthopædisk Gymnastik. I 1868 fik han Jus practicandi (dog ikke som
Fødselshjælper), og fra 1870 tog han Ophold i Kjøbenhavn, hvor han
ofrede sig for sit Forfatterskab og Oversættelser, bl. a. til
«Fædrelandet»s Feuilleton. Han var en skattet Selskabsmand, en meget
nobel og tiltalende Personlighed, der des værre i sine senere Aar
blev stærkt angreben af Melankoli, vistnok en Følge dels af en
ulykkelig Ungdomskjærlighed, der lod ham blive ugift, dels af at
han ikke syntes, han havde naaet det Maal, han i sin Ungdom
havde sat sig. Mest for sit Helbreds Skyld foretog han forskjellige
Udenlandsrejser, saaledes til Frankrig, Schweits og Ægypten. Som
en ensom Mand døde han efter 8 Dages Sygeleje 9. April 1880.

Han har dels under Mærket «Dr. H.», dels under sit eget Navn,
udgivet «Fortællinger fra Felten» (1851) og «Rejsebilleder» (1855),
«Skitser» (1855), «Fortællinger» (1860), «Fortællinger», 2. Række (1863),
«Fortællinger og Skildringer», ny Saml. (1868), «Hjemmefra»,
Fortællinger (1873), «Billeder fra Orienten» (1874), «Fra Syd og Nord»
(1876) og «Erindringer fra Feltlivet» («Folkelæsning» Nr. 6). Under
Mærket «Viggo Lund» har han udgivet «Lyriske Digte» (1841).
I forskjellige Tidsskrifter og Dagblade har han skrevet Fortællinger
og Skildringer. T. er en elskværdig og behagelig Forfatter med fin
Dannelse; han fortæller rolig, med Lune og Smag. Hans Fantasi er
ikke rig; men han har et skarpt og klart Øje for det ejendommelige 
og poetiske i Naturen og i Menneskene. Særlig har han med
Kjærlighed og Kyndighed skildret Forhold i Slesvig, hvor han saa
længe opholdt sig.

Erslew, Forf. Lex.

Nic. Bøgh.



Toller, Niels, --1642, Borgmester, 
var en af de mange Sønderjyder, der bleve betydelige Handelsmænd i Norge. Han var
Søn af Niels Tolder, Amtsskriver og Tolder i Haderslev (d. 1596),
og Margrethe Schnell (d. 1647 i Christiania som Enke efter Raadmand
i Flensborg Carsten Mecklenburg). N. T. forekommer 1620 som
Slotsskriver paa Akershus, men benævnes 1621 Borger i Oslo, da
han sammen med 2 andre fik Bevilling paa at holde Vinkjælder;
1624 fik han Eneret i 7 Aar paa Vinhandelen ved Akershus, og
s. A. forpagtede han Tolden af Oslo (Christiania) for 3 Aar,
hvorhos han fra 1628 var Participant i Kongsberg Sølvbjærgværk. 1632
erholdt han Tienden af 2 Sogne i Baahus Len, og 1636 forpagtede
han Savbrugene i Akerselven. 1633 nævnes han første Gang som
Borgmester i Christiania, hvor han 1637 byggede en solid Murgaard,
der stod til 1874 (det senere «Elefantapothek»). Han var en
dygtig og driftig Forretningsmand og erhvervede en betydelig Formue,
der senere deltes og voxede i en talrig Efterslægts Eje. Han har
næppe været mere end o. 50 Aar gammel, da han døde i
Christiania 8. Jan. 1642. Han var gift med Karen Lucht (Luft), Datter
af Tolderen i Helsingør David L. og senere gift med Generalmajor
Georg Reichwein (XIII, 590). Hun begravedes i Christiania 14.
Jan. 1649.

Chr. IV's egenhænd. Breve IV, 191 ff.

H. J. Huitfeldt-Kaas.



Tolstrup, Johan Carl Vilhelm, 1819-86, Præst, var født i 
Grenaa 18. Nov. 1819 og Søn af Kancelliraad Peter T. og Karen
f. Knutzen. C. T. blev dimitteret privat 1839, og efter at være
bleven theologisk Kandidat 1844 uddannede han sig som Sanger,
i hvilket Øjemed han opholdt sig i Paris et Par Aar. Den
Fristelse til at fortsætte ad denne Vej, som hans sjældne Sangstemme
medførte, overvandt han dog snart, i det hans varme Følelse drog
ham over i Præstegjerningen. Efter nogen Tids Virksomhed som
Lærer ved Christianshavns Borgerdydskole blev han 1853 Kateket
og 1860 resid. Kapellan i Nyborg. Her fra forflyttedes han 1866 til
Roskilde som Andenpræst ved Domkirken, i hvilken Stilling han
døde 2. Avg. 1886 under et Ophold i Carlsbad. Han har udgivet 
«Paaskeprædikener» (1865) og andre Prædikensamlinger samt
Opbyggelsesskriftet «Fra Sømandslivet» (1885) og leveret Bidrag til
theologiske og kirkelige Tidsskrifter. Han deltog i den evangeliske
Alliances Møde i Kjøbenhavn 1884. -- T. var gift 1. (1849) med
Anna Gunilde f. Fabricius (d. 1862), Datter af Grosserer Hans Ditl.
F. og Nicoline Christiane f. Fabricius, 2. (1864) med Frederikke
Hansine Louise Topp, Datter af Grosserer Joachim T. og Elisabeth
f. Nannestad.

Elvius, Danmarks Præstehist. 1869-84 S. 408.
Sædemanden  1886 S. 587.

R. Volf.



Tommerup, Knud, 1664-1730, Præst, blev født i Tommerup 
(ved Odense), hvor hans Fader, Jacob Knudsen Fangel (d. 1677),
var Præst. Han blev Student 1685 fra Odense. 1690 udnævntes
han til dansk Garnisonspræst i Kjøbenhavn. For Soldaterne
holdtes den Gang Gudstjeneste paa Gjethuset. 1692 blev han Magister.
Da Garnisonskirken var opført 1706, blev han den første danske
Sognepræst ved Kirken. Han var en begavet, kundskabsrig Præst,
men voldte oftere Regeringen Bryderier ved Uregelmæssigheder i
sin Embedsførelse. Mest kom dog hans Navn i Folkemunde, da
han trods Biskop Worms Forbud i Juli 1711 under Pesten modløs
flygtede ud paa Landet, efter at han i en Prædiken havde kaldt
Kjøbenhavn et Sodoma og Gomorra og opfordret enhver, som
kunde, til at forlade Staden, der ved sin Ugudelighed var indviet
til Ødelæggelse. Han suspenderedes vel fra Embedet, men
benaadedes ved sin Tilbagekomst mod at gjøre offentlig Afbigt; «det
blev dog ligere en Satire over Biskop Worm end en alvorlig
Fortrydelse», siger en samtidig. Henrettelser vare saa hyppige i T.s
Tid, at man fortæller, at han paa Embeds Vegne har overværet
henved 600 Exekutioner. Efter at have tjent 36 Aar som Garnisonspræst 
forflyttedes han 1726 til Sognekaldet ved Helliggejstes
Kirke. I Byens store Ildebrand 1728 ødelagdes Kirken. T., der
var en af de rigeste Præster i Byen, havde bragt alle sine
Værdisager og Penge der hen og mistede dem saaledes. Hans
Penge-gridskhed skal til enhver Tid have været stor, hvorom der var
mange Historier i Omløb. -- Han døde 1730, hans Hustru, Marie
f. Germann, Aaret efter.

Hist. Tidsskr. III, 532; IV, 117 f. 
Danske Saml. II, 80; IV, 114 f.
O. Nielsen, Kjøbenhavns Hist. og Beskr. VI. 
Worm, Lex. ov. lærde Mænd.

A. Jantzen. 




Tonning, Henrik, 1732-96, Botaniker, født 12. Juli 1732, Søn 
af Præsten Chr. T. i Edø og Dorothea Christine f. Tostrup, blev
Student fra Throndhjem 1752 og Cand. theol. 1758. Herefter blev
han Amanuensis hos Biskop Gunnerus i Throndhjem og senere
Hører ved den derværende lærde Skole. 1764 vikarierede han som
Kateket ved Domkirken og Prædikant paa Munkholm. 1766 rejste
T. efter Biskoppens Raad til Upsala, hvor han studerede under
Linné, i hvis Hus han boede, og 1768 disputerede han her for
Doktorgraden. Disputatsen kaldes «Rariora Norvegiæ» og
behandler paa 19 smaa Kvartsider, efter en Udsigt over Botanikkens
Historie i Norge, maaske den værdifuldeste Del, forskjellige Æmner,
f. Ex. norske Planter, der ikke ere vildtvoxende i Sverige, alpine og
marine Planter, amerikanske Drivplanter samt nogle
medicinskbotaniske Spørgsmaal, altsammen vist meget ubetydeligt. 1773 udgav
han en «Norsk medicinsk og økonomisk Flora», hvis Indhold er
betegnet ved Titelen; af den udkom kun 1. Del, og denne slutter
med Linnés 14. Klasse; den gjør Indtryk af at være et
uselvstændigt Arbejde og har næppe nogen botanisk Interesse. Gjennem sin
botaniske Periode var T. nøje knyttet til Gunnerus, der oprindelig
synes at have sat Pris paa ham. T. skal have været flink til at
indsamle Planter for denne, med hvem han ogsaa stod i livlig
Korrespondance under sit Ophold i Upsala. Efter Hjemkomsten
fra Sverige drog han snart ned til Kjøbenhavn, hvor han fik
Lejlighed til at øve sig i Praxis paa Frederiks Hospital samt
Bevilling til at være Physicus practicus i Arendal. Hans ovennævnte
« Flora » var til Dels Resultatet af en Rejse, han paa offentlig
Bekostning gjorde til Nordlandene. Af Naturen lad sad han i
meget trange Kaar, og for at faa noget at leve af søgte han om
at komme til Toldvæsenet, og man oplevede da den Mærkelighed,
at han, Dr. med. og Medlem af det norske Videnskabernes
Selskab, 1776 udnævntes til Toldbetjent i Christianssand med Titel af
Kontrollør; men dette Embede tiltraadte han ikke, da han i
Begyndelsen af næste Aar, nærmest paa Grund af Arveprinsens
Protektion, fik Stillingen som Over- og Krydsbetjent i Skibnæsset
(Throndhjems Led). 1781 udnævntes han til Expeditionsbetjent og
Taxadør ved Tolden i Throndhjem, men allerede 1787 maatte han,
der var meget forfalden, søge sin Afsked. 1790 begyndte han at
udgive et Maanedsblad i Throndhjem: «Nyttige og lærerige
Samlinger i adskillige smukke Materier», men efter knap 1 1/2 Aars 
Forløb ophørte det. Han døde 3. Juli 1796. Blev gift 13. Juni
1766 med Karen Thode, Datter af Stiftsprovst Jac. T. (ovfr. S. 203).

Det kgl. norske Vidensk. Selsk. Skrifter 1891, S. 72 ff.
Nyerup, Lit. Lex.

O. G. Petersen.

 --1705, Stiftamtmand">

de Tonsberg, Matthias, --1705, Stiftamtmand. Han var 
Søn af den bekjendte rige tønsbergske Handelsmand Borgmester
og kongl. Kommissarius Anders Madsen fra Haderslev (f. 1609 d. 1670)
og Karen Olufsdatter Stranger (f. 1617 d. 1698) og fødtes i
Tønsberg, hvorfra Familienavnet hidrører, formentlig i Slutningen af
1630-Aarene. Efter en god Opdragelse hjemme sendtes han
sammen med sin ældre Broder Oluf (f. 1636 d. 1669) til Kjøbenhavns
Universitet, hvor de opholdt sig fra 1654-57 og indskreves som
Studenter 1656. I 1658 rejste de udenlands og studerede et Par Aar
i Franeker og Leiden, derefter et Par Aar i Tyskland, besøgte
«Savoyen» og en Del spanske Stæder, rejste saa til Frankrig og
studerede iVa Aar i Paris, der fra til Brabant, Flandern og
England, men maatte paa Grund af dette Lands Krig med Holland
nu begive sig hjem til Norge. 1665 rejste de til Kjøbenhavn og
ansattes som Sekretærer i Kancelliet. 1668 overflyttedes M. T. til
Kancelliet paa Akershus og fik 1670 Bestalling som kongl. Sekretær
(«Rigens Skriver»). 1679 udnævntes han til Amtmand i
Egers (Buskeruds) Amt og havde Bopæl paa Bragernæs, hvor han drev
store Handelsforretninger. 1684 fik han Kancelliraads Titel og
blev s. A. Assistensraad i Overhofretten, hvor han 1691 fik Ordre
at fungere som Justitiarius indtil videre. 1694 udnævntes han til
Stiftamtmand i Christianssand og Amtmand i Nedenæs og Bamble
(fra 1. Jan. 1695), men entledigedes 1700, især paa Grund af
Sygelighed («hans vanlige Tilfælde udi Hænder og Fødder»), der ofte
holdt ham borte fra sit Embede i lange Tider. Ikke desto
mindre blev han 1704 beskikket til Stiftamtmand i Bergen, hvilket
Embede han dog allerede i Dec. s. A. afstod til Sønnen; han døde
i Bergen i Begyndelsen af Aaret 1705. Han var i 1704 udnævnt
til Etatsraad og Kommitteret i Slotsloven paa Akershus. Fra o.
1668 var han gift med Anne Cathrine Mecklenburg (f. 29. Sept. 1649
d. 10. Juni 1745), Datter af Kommissarius Vilhelm M. (XI, 206).
M. T. ejede Gaarden Ulveland paa Eger.

Personalhist. Tidsskr. 2. R. III, 28 f. 
L. Sverdrup, Ligpræd. ov. (Broderen) Oluf T. (Chra. 1671). 

H. J. Huitfeldt-Kaas. 



de Tonsberg, Vilhelm, 1680-1731, Stiftamtmand, Søn af 
foregaaende, fødtes paa Bragernæs 4. Febr. 1680. Om hans Studeringer
og Rejser er hidtil intet bekjendt. Han blev 1703 Kammerjunker
og fulgte som saadan Kong Frederik IV paa hans norske Rejse
1704. I Dec. s. A. blev han «efter Afstaaelse» Faderens Eftermand
som Stiftamtmand i Bergen og 1706 Etatsraad. Han trivedes
imidlertid ikke der, hvor han var udsat for Ubehageligheder af
«maliciøse Personer», og opnaaede derfor 1710 Forflyttelse, i det han
blev Stiftamtmand over Akershus Stift, Amtmand over Akershus
Amt og Kommitteret i Slotsloven (til 1722, da denne ophævedes).
1714 fik han Befaling at fungere i Overhofretten, naar behov
gjordes, og 1722 blev det ham og Lagmand Peter Vogt paalagt at
matrikulere Akershus Amt. Under Svenskernes Indfald i 1716 maatte
han og de højeste Embedsmænd forlade Christiania. 1717 fik han
Titel af Konferensraad, og under Frederik IV's Besøg i Norge
1719 boede Kongen og Kronprinsen hos ham i det senere
Raadhus paa Hjørnet af Dronningens Gade; 1723 blev han Ridder af
Danebrog. Han afgik ved Døden i Christiania 12. Sept. 1731. Ved
Boets endelige Afslutning i Avg. 1737 viste det en Underbalance
paa 10 à 11000 Rdl. Foruden Ulveland havde han ejet et
betydeligt Jordegods paa forskjellige Steder søndenfjælds. Han førte et
elegant Hus og levede i Christiania paa en stor Fod, som
oversteg hans økonomiske Evne. Han var en dygtig Embedsmand og
Administrator og synes at have været populær, jovial og
omgængelig. Statholder D. Wibe udtaler, at han ikke havde sparet
Møje, Flid og Nidkjærhed i Kongens Tjeneste og havde depenseret 
Penge, saa hans efterladte vare satte i en slet Tilstand.

Han blev 1705 gift med Lene Sophie Kaas (f. 2. Sept. 1680
d. 26. Marts 1732), Datter af Stiftamtmand Hans K. (IX, 59). -- 
Slægten T. benævnes fra Matthias T. af næsten altid de
Tonsberg, i det dens 1694 erhvervede Rangadel nød baade officiel og
privat Anerkjendelse.

H. J. Huitfeldt-Kaas.



Topsøe, Frederik Vilhelm Wolfgang, 1834-1900, Præst,
var en Søn af Johan Frederik T. af Hørsholm og Caroline f. Wulff,
Han blev født 25. Juli 1834, og 1853 blev han Student fra
Metropolitanskolen, 1859 theologisk Kandidat. 1863 kom han som
ordineret Kateket til Store Heddinge, og som saadan virkede
han paa forskjellig Vis med i det kristelige og folkelige
Oplysningsarbejde, der udgik fra den grundtvigske Kreds. 1866 søgte 
han forgjæves Valg til Folketinget i Præstø Amts 1. Kreds. 1871
blev han kaldet til Sognepræst i Hejls og Vejstrup ved Kolding,
og paa dette Sted var han, sammen med en lille Flok af oplyste
Bønder som Jep Fink, om hvem han 1882 udgav et Mindeskrift,
Sønderjydernes trofaste Støtte. 1874 var han tilstede ved C.
Appels Ordination paa Askov (I, 297). 1886 blev han Sognepræst i
Alsted og Fjenneslev paa Sjælland, og der døde han 22. Maj 1900. 
1863 ægtede han Frederikke Christiane Hall, Datter af Provst,
Sognepræst for Frederiksberg og Hvidovre P. C. H.

T., der som Præst var en afgjort Discipel af Grundtvig, som
Politiker Venstremand af grundtvigsk Farve, var en stille Mand,
bramfri og beskeden. Baade i Store Heddinge og i Hejls gjorde
han et betydeligt Arbejde i Frihedens og Danskhedens Tjeneste; 
i Alsted var hans Virksomhed hemmet ved en tiltagende
Tunghørighed. Foruden talrige Bidrag til den stedlige Presse og den
grundtvigske Retnings Blade har han skrevet en Bog om
«Nationalitetsbevægelserne i den nyere Tid» (1882), der er dannet af Artikler
i «Nordslesvigsk Søndagsblad», som i ham havde en flittig
Medarbejder.

Om F. V. T., Meddelelse fra hans Hustru (1900). 
Elvius, Danmarks Præstehist. 1869-84 S. 187. 

Fr. Nielsen.



Topsøe, Haldor Frederik Axel, f. 1842, Kemiker og Krystallograf. 
H. T. er Søn af Herredsfoged Søren Christian T. (f. 9. Febr.
1797 d. 12. Avg. 1847) og Sigrid Christine Gudrun f. Thorgrimsen
(f. 7. Febr. 1813 d. 3. Dec. 1886) og født i Skjelskør 29. April 1842.
Efter Faderens Død flyttede Familien til Roskilde og 1852 til
Kjøbenhavn, hvor T. 1860 blev dimitteret fra Metropolitanskolen. 1866
tog han Magisterkonferens i Kemi efter i o. 9 Maaneder at have
været afbrudt i Studierne ved Deltagelse i Krigen 1864. Allerede
1863 havde Forchhammer ansat den unge Student som Assistent
ved Mineralogisk Musæum, hvor han forblev til 1867. Virksomheden
her bragte ham ind paa Studiet af Krystallografien, som han var
den første her hjemme, der dyrkede videnskabelig. Fra Sommeren
1867 til Okt. 1873 var han Assistent paa Universitetets kemiske
Laboratorium hos Jul. Thomsen. Strax efter sin Ansættelse her
skrev han «Vejledning i kvalitativ uorganisk Analyse», hvis
fortræffelige Egenskaber noksom fremgaa af, at den 1901 er
udkommen i 5. Udg. 1867-69 offentliggjorde han sine første
kemisk-krystallografiske Undersøgelser over en Række Platin- og 
Palladiumsalte i Videnskabernes Selskabs Oversigter, en Del kemiske
Arbejder, som slutte sig hertil, og en højst værdifuld Oversigt over
de bekjendte Isomorfier (hvori et større Antal nye Vægtfyldebestemmelser) 
i «Tidsskr. for Fysik og Kemi». 1870 tog han Doktorgraden 
for et kemisk-krystallografisk Arbejde om «De selensure
Salte». 2 Aar efter erholdt han Videnskabernes Selskabs
Guldmedaille for et i Forening med nuværende Professor C. Christiansen
udført stort krystallografisk-optisk Arbejde over o. 80 Salte.

En saa intensiv videnskabelig Virksomhed skulde synes at
maatte aabne ham Udsigt til en Universitetsplads, saa meget mere
som hans 2 sidstnævnte Skrifter indeholdt et helt Program til
fremtidige Undersøgelser. Men en Ansøgning i denne Retning fik ikke
tilstrækkelig Støtte i Fakultetet. Dette i Forbindelse med en
sikkert berettiget Utilfredshed i Assistentstillingen bragte ham til at
søge en af de 2 Arbejdsinspektørpladser, som oprettedes ved Lov
af 23. Maj 1873. 1873 beskikkedes han da til Arbejdsinspektør,
1889 til Fabriksinspektør og 1901 til Direktør for Arbejds- og
Fabrikstilsynet (Lov af 11. April 1901). Men T. var anlagt til
Videnskabsmand, og Arbejdsinspektoratet alene kunde ikke tilfredsstille
ham. Da Bahnson 1876 gik af som Lærer i Kemi ved Officersskolen, 
søgte og fik T. hans Plads, hvori han virkede til 1902 som
en ualmindelig anset og dygtig Lærer. Han fik der indrettet sig
et fortræffeligt Laboratorium baade for de kemiske Øvelser og for
sine krystallografiske Studier, og her fra udsendte han en lang
Række kemisk-krystallografiske Arbejder, som findes offentliggjorte
dels i Videnskabernes Selskabs, dels i Wiener-Akademiets, dels i
Svenska Vetenskaps Akademiens Skrifter, og som vakte stor og
berettiget Opmærksomhed ikke blot her hjemme, men ogsaa, og
især, i Udlandet, hvor de paa flere videnskabelige Rejser, han
foretog, bragte ham i nærmere Forbindelse med saa fremragende
Mineraloger og Krystallografer som Descloizeaux, Marignac, P. Groth
og V. v. Lang. Udenlandske Kemikere sendte ham kostbare
krystalliserede Præparater til Maaling, og 1883 blev han Æresmedlem
af det franske mineralogiske Selskab. Allerede 1877 blev han
Medlem af Videnskabernes Selskab her, 1892 af det i Christiania.
1901 fik han Danebrogsordenens Kommandørkors, 1902
Fortjenstmedaillen i Guld.

Sit klare Hoved og praktiske Blik, sin store Kundskabsfylde
og Arbejdsevne har T. stillet i mange Formaals Tjeneste, som laa
ham personlig fjærnt, men hvor hans energiske Indgriben snart 
mærkedes. I en længere Aarrække var han saaledes Konsulent
for forskjellige Institutioner under Krigsministeriet. Her vare de
Undersøgelser af stor praktisk Betydning, som han i Forbindelse
med daværende Oberstlieutenant i Artilleriet (nu Krigsminister) V.
H. O. Madsen (XI, 23) foretog for at tilvejebringe en ny Sort
Krudt til Kanoner af svært Kaliber, Undersøgelser, som ogsaa
foranledigede et videnskabeligt Arbejde af dem om Varmeudvikling
og Trykforhold ved Forbrænding af Krudt i lukkede Rum (Vidensk.
Selsk. Overs. 1887). L. Lorenz (X, 376) vilde næppe have kunnet
gjennemføre sit bekjendte Arbejde om Kvægsølvs elektriske
Ledningsmodstand uden T.s praktiske Bistand. Ogsaa andre
Videnskabsmænd staa i Taknemmelighedsgjæld til ham, dels for
uegennyttig Bistand ved deres Arbejde, dels fordi han ved sit Forhold
til «Dagbladet» fik Opmærksomheden henledet paa Mænd, for hvis
Fortjeneste det store Publikum ellers næppe vilde have faaet Øje.
Fra 1895 til 1901 var T. et virksomt Medlem af Kommissionen til
Ledelse af Danmarks geologiske Undersøgelser. Ved de
skandinaviske Naturforskermøder i Kjøbenhavn 1892 og i Stockholm 1898
beklædte han Generalsekretærens besværlige og ansvarsfulde Stilling.
Ogsaa i en Grønlandsexpedition deltog han, nemlig med «Fylla»
1884, og hjemførte fra Davisstrædet en Række Saltvandsprøver,
hvis Undersøgelse han senere offentliggjorde i «Meddelelser fra
Grønland».

I 1884 ægtede T. Johanne Albertine Nørgaard (f. 16. April
1860), Datter af Grosserer Jens Peter N. og Dorthea Margrethe f.
Bjerring.

Universitetsprogr. til Reformationsfesten 1870.

S. M. Jørgensen.



Topsøe, Vilhelm Christian Sigurd, 1840-81, Forfatter, Bladredaktør. 
V. T., en Broder til ovennævnte Direktør H. F. A. T.,
blev født 5. Okt. 1840 i Skjelskør. Efter Faderens Død bosatte
Familien sig i Roskilde, og T. blev Elev i Kathedralskolen, men
overgik 1852, efter at Hjemmet var blevet flyttet til Kjøbenhavn,
til Metropolitanskolen, hvorfra han 1859 blev Student med bedste
Karakter, uagtet han i en Del af sin Barndom havde været
svagelig af Helbred og en Tid lang maattet afbryde Skolegangen paa
Grund af et besværligt og smertefuldt Sygeleje, foranlediget ved en
langsomt fremadskridende Hoftebetændelse, som først veg efter
gjentagne Operationer. 1865 blev han juridisk Kandidat; han havde
allerede da taget levende Del i Studenterforeningslivet (valgt til 
Senior 1865) og prøvet sin Pen paa smaa belletristiske Opgaver.
Han var saaledes sammen med Skolekammeraterne Angelo Haase
(VI, 438) og Carl Scharling Stifter af det humoristiske Ugeblad
«Sværmere», der udkom i det første Halvaar af 1863. Det var et
fint, men dyrt Papir (9 Mk. Kvartalet), illustreret med -- især i
Begyndelsen udmærkede -- Træsnit efter Tegninger af unge
Kunstnere som Rosenstand, Blache, Deichmann, Krohn og Haslund. Til
det litterære Stof ydede T. ubetinget de bedste Bidrag. Allerede
i Nr. 2 fandtes hans Parodi paa den Bjørnsonske Bondefortælling
«Styr», hvis overgivne Lune vakte megen Moro og Forventning.
Lige saa fuldkommen i sin Art var i et følgende Nummer Pastichen
paa det slet fordanskede franske Drama i moderne frivol Stil: «En
Omelette». Af andre Bidrag kunne nævnes «Brudstykke af en
nydansk Novelle» med Persiflage af den Selmerske Sprogrensning,
«Tre Billeder af en ung Piges Liv» med velopfattet kjøbenhavnsk
Pjattejargon, den længere, lidt sentimentale Fortælling «Orion» og
en Del politiske Satirer («Manden med Noterne», «Et lille Møde
i det engelske Underhus» m. m.).

Ligesom C. St. A. Bille havde leveret «Sværmere» et enkelt
Bidrag («Vorherre og gamle Danmark»), saaledes havde T. været
Gjæst i «Dagbladet», i hvis Feuilleton han linder Mærket «Xox»
havde skrevet en Række Skitser, der paa humoristisk Vis
omhandlede Personer og Forhold fra Aristokratiets og Borgerlighedens
Sfærer (Familierne Taugenichts og Habenichts, Rig og Severinsen);
skarpt iagttagne typiske Træk varslede, om end hensatte i flygtige
Omrids, om Ejendommeligheder ved T.s senere Forfatterskab, ikke
mindre end Skildringen af de aandsfornemme og sjælsfine Skikkelser,
der havde Forfatterens Sympathi. Efter Embedsexamen blev T.
knyttet fastere til «Dagbladet» og fik navnlig ved sin Virksomhed
som Rigsdagsreferent Lejlighed til at følge den indre Politiks Gang
fra Dag til Dag; en Frugt heraf er hans historiske Oversigt over
«Forfatningssagen i Rigsraadet» (1865), saa vel som den paa
omfattende politiske Studier grundede Skildring «Fra Bondeopvækkelsens
Tid» (1869). Men samtidig hermed fortsatte han sit æsthetiske
Forfatterskab og udgav 1867 de 2 Fortællinger «I Solskin» og
«Livsanskuelser». 1868 indgik han Ægteskab med Augusta Pauline
Petersen (f. 10. Jan. 1846 d. 18. Sept. 1901), Datter af Grosserer
Niels P. og Jensine f. Selin.

Allerede Aaret før sit Giftermaal havde T. foretaget en lille
Sommerrejse til Schweits. 1870 drog han med sin Familie til det 
samme Land og opholdt sig i længere Tid i Genf, hvor han
sluttede Venskab med den berømte Forfatter Victor Cherbuliez, hvis
stilistiske Holdning ikke har været uden Indflydelse paa T.s senere
Fremstillingsform. I Maanederne Juli--Sept. opholdt han sig i
Paris, men da de tyske Hære bleve trukne sammen om Byen, brød
han op og drog tilbage til Schweits for at begynde Arbejdet paa
Bogen «Fra Schweits og Frankrig, Rejseskildringer af politisk og
socialt Indhold», der udkom 1871. S. A. foretog T. fra April til
Avgust en Rejse til Amerika og tværs igjennem Verdensdelen med
Pacifikbanen; sine Iagttagelser og Oplevelser skildrede han i det
illustrerede Værk «Fra Amerika» (1872; 2. Opl. 1876).

Ved sine Rejser og sine Skrifter havde T. habiliteret sig til
en Gang at overtage «Dagbladets» Redaktion efter Bille, under hvis
livlige og kyndige Ledelse han havde uddannet sig som Journalist.
Den nye Ordning havde længe i Stilhed været forberedt, da Bille
29. Febr. 1872 sagde sit Farvel til Bladet og overdrog dets
redaktionelle Ledelse til T., omtrent samtidig med at dets Eje overgik
til et Konsortium med nogle faa Indehavere af Andelsdokumenterne.
Havde «Dagbladet» under Bille udviklet sig fra en lille, af den
Sally B. Salomonske «Middagspost» frempiblende Spire til et ledende
Organ i dansk Journalistik og Politik, saa naaede det nu under T.
sin højeste Blomstring som forretningsmæssigt Foretagende og en
fornyet, frisk og fængslende Interesse ved sit Stof og dets
Behandling. Hertil bidrog i første Række Redaktøren selv, hans
altid aarvaagne Initiativ, hans paalidelige politiske Forbindelser og
hans smidige stilistiske Form, som viste sig fra sin ikke mindst
elegante Side i den Række skarpt og vittig tegnede Karakterbilleder, 
han fra Tid til anden offentliggjorde i Bladets Spalter
under Overskriften «Fra Tilhørerpladsen» og senere samlede til et
Bind «Politiske Portrætstudier» (1878)-, en anden Artikelrække, som
gjorde megen Lykke ved sin Humor, var de, vistnok i Samvirkning 
med Godske Nielsen (XII, 234), udarbejdede «Breve fra en
Mand uden Mening». Hvad for øvrigt «Dagbladets» politiske
Holdning angaar, bevarede det under T.s Redaktion sin Stilling som
det national-liberale Højres Hovedorgan og stod i Kampen om
Forfatningens parlamentariske Grundprincipper afgjort paa Regeringens
Side. Der er dog ingen Tvivl om, at T. gjærne havde set denne
Principkamp afsluttet, for at det politiske Liv kunde komme til at
afsætte sociale Resultater i en nyere Tids Aand, og det moderate
Venstres Forligstendenser havde hans Sympathi og Støtte. Men 
da de kun førte til forbigaaende Fredstilstande, efter hvilke
Stridspunkterne vandt forøget Skarphed, var hans Plads som journalistisk
Ordfører for den konservative Opfattelse given og tillod ingen
Akkommodation, saa længe Partistriden gjaldt selve de fundamentale
Begreber. Den af ham 1880 stiftede Journalistforening, hvis
Formandsplads han beklædte til sin Død, var en afgjort Højreinstitution,
der først senere og under anden Ledelse udvidede sine Rammer
til at omfatte den samlede Hovedstadspresse.

Hvor stort et Arbejde T. end nedlagde i sin Redaktørgjerning,
tør det dog vistnok antages, at han stræbte ud over Journalistikken,
frem mod andre Maal. En Stilling i Diplomatiets Tjeneste hjemme
eller ude syntes at maatte stemme med hans Aspirationer, hans
reserverede Væsen og hans Stræben efter stilfuld Optræden.
Foreløbig lod han sin noget skeptiske, men dog af en virkelig Humors
Varme gjennemstrømmede Livsbetragtning og sit Syn paa de
hjemlige sociale Tilstande komme til Orde i et Forfatterskab, der stillede
ham paa en fremragende Plads i vor moderne Litteratur. 1875
udkom i dyb og nogenlunde længe vel bevaret Anonymitet Fortællingen
«Jason med det gyldne Skind» (2. Opl. 1881), som vakte Opsigt
ved den fornemme Fremstillingsmaade og den indtrængende
psykologiske Iagttagelse, hvormed der gjordes Rede for en Handling,
der var ligesom gjennemstrømmet af et Pust fra store Forhold og
en vid Horisont. Nærmere paa Livet af sit Lands selskabelige
og politiske Fænomener kommer han i den fortræffelige Fortælling
«Nutidsbilleder» (1878; 2. Opl. 1884), i hvilken dansk Nutidsliv og
kjøbenhavnske Typer ere tagne sikkert paa Kornet med diskret,
men derfor ikke mindre rammende Satire, medens Despekten for
Parvenuvæsenet og Beundringen baade for født og erhvervet
Fornemhed røbe paalidelige Træk af Forfatterens Personlighed. 1879
udkom «Fra Studiebogen» (3. Opl. 1884) med nogle tidligere skrevne
mindre Skitser.

Paa dette lovende Forfatterskab, der allerede havde holdt
saa meget, gjorde Døden brat Ende. Difteriepidemien paa
Strandvejen 1881 bortrev T. 11. Juli, et Tab, der ramte «Dagbladet» saa
haardt, at det aldrig forvandtes. Samme Efteraar opførte det kongl.
Theater det mellem T.s Efterladenskaber fundne Skuespil
«Umyndige i Kærlighed», og Aaret efter meddeltes i «Illustr. Tidende»
et posthumt Novellefragment, «Slagne Folk» (udg. 1892), der i sin
stilfærdig vemodige Sympathi med de smaa i Samfundet og de
stille i Landet aabenbarer en fyldigere Varme end noget af de 
tidligere Skrifter. 1891 udkom i 3 Bind de «Samlede Fortællinger».
-- Paa T.s Grav paa Assistens Kirkegaard har «Journalistforeningen
i Kjøbenhavn» rejst et Monument med hans vellignende Buste i
Bronce, udført af Billedhuggeren Aksel Hansen.

P. Hansen, Illustr. dansk Lit. Hist. 
Nutiden 1880, Nr. 211. 
Illustr. Tid. 1881, Nr. 1138. 

P. Hansen.



Tordenskjold, Peder, 1691-1720, Søhelt, Søn af Raadmand 
Johan (Jan) Wessel (f. i Bergen 11. Marts 1646, d. i Throndhjem 
1716) og Maren f. Schøller (f. i Throndhjem 17. April 1656,
d. 1742). Faderen, der i sin Ungdom fór til Søs og i den
spanske Arvefølgekrig blev tagen til Fange og ført til St. Malo i
Frankrig, var en alvorlig og Stræng Mand; han havde i sit
Ægteskab 12 Sønner og 6 Døtre; af førstnævnte var Peder W. den
10. i Rækken, født i Throndhjem 28. Okt. 1691. Som Barn viste
W. sig tidlig som en vild og forvoven Knægt, der voldte
Forældrene mange Bryderier. For at neddæmpe hans urolige Sind,
satte Faderen ham først i Skrædderlære; men han løb der fra og
kom derefter i Lære hos en Barber, hos hvem han dog heller
ikke forblev ret længe. 1704 foretog Frederik IV en Rejse til
Norge og besøgte ved denne Lejlighed Throndhjem, ved Bortrejsen
saa W. sit Snit til at slippe hjemme fra i det kongl. Følge; paa
Eskadren, hvormed Kongen sejlede, kom han velbeholden til
Kjøbenhavn, men stod da rigtignok uden noget som helst
Støttepunkt i den fremmede By. Den kongl. Konfessionarius Dr. Peder
Jespersen fattede imidlertid Godhed for den 14aarige Dreng og
antog ham til Tjener. I Kjøbenhavn vaagnede ret W.s Lyst til
Søen, og med den ham ejendommelige Frimodighed indgav han
1706 i Marts en Ansøgning til Kongen om at blive Søkadet. Vel
lykkedes Forsøget ikke strax, men til Dels fik han dog sit Ønske
opfyldt, i det han fra Nov. 1706 til Avg. 1708 som yngste Skibsdreng
foretog en Rejse med Vestindiefareren «Christianus Qvintus»
(Kapitajn N. C. Boomfeldt) til Guinea og Vestindien. Efter Hjemkomsten
fik han Tilladelse til at deltage som Volontær i Kadetternes
Undervisning, og da i Nov. en Kadet var død, befalede Kongen
udtrykkelig, at W. skulde ansættes i det ledigblevne Nummer. Til
Bevis for, hvor vanskeligt det kan være at bedømme unge
Mennesker, kan anføres, at Kadetchefen C. T. Sehested (XV, 488)
herimod gjør gjældende, at W. vel en Tid lang har gaaet paa
Holmen, men hverken kan sin Navigation eller Artilleri og desuden 

har vist et usømmeligt Forhold; han indstiller derfor selv en ganske
anderledes lovende Yngling, J. C. Woldenberg (som dog aldrig
opnaaede at blive Officer), til den ledige Plads. Formodentlig har
Dr. Jespersen imidlertid gjort sin Indflydelse gjældende, thi 11. Jan.
1709 erholdt W. sin Udnævnelse til Søkadet.

Kort efter afgik W. med en Ostindiefarer til Ostindien og
skal paa dette Togt have gjort Tjeneste som Understyrmand. Desto
værre findes der i Arkiverne intet overleveret om denne Rejse,
men af 2 opbevarede Breve til Kongen fremgaar, at han i Febr.
1711 er kommen ind til Bergen, er bleven afmønstret, har gjort et
Forsøg paa at komme ned til Kjøbenhavn, men er strandet ved
Marstrand; her har han spioneret og er derefter undkommen til
Admiral Barfods Eskadre i Kattegat. 7. Juli 1711 udnævnes han
til Sekondlieutenant i Marinen, gjør derefter Tjeneste om Bord i
Fregatten «Postillonen» (Kapitajnlieutenant H. J. Rostgaard) ved
den glückstadtske Ekvipage; da Fregatten i Efteraaret opsendes
til Norge, kommer W. i Forbindelse med den øverstkommanderende
her Baron Løvendal, der fattede Godhed for ham og udnævnte
ham til Chef for en lille Snav, «Ormen», paa 4 Kanoner. Med
denne krydsede han nu Vinteren over under den svenske Kyst og
indhentede mange nyttige Efterretninger om Fjendens Foretagender;
i Foraaret underlagdes han Kommandør D. J. Wilster, som førte
en Eskadre i Norge. Da der fra denne detacheredes en Afdeling
under Kommandørkapitajn H. Knoff til Frederikshavn for at
beskytte en derværende Konvoi, fulgte W. med og deltog nu i Knoffs
raske Kamp mod Svenskerne 1. Maj (IX, 254). I W.s Brev
af 28. Febr. 1711 beder han om at faa Kommandoen over en
Fregat, der agtedes sendt til Throndhjem; Sehested bemærker
hertil, at han med Tiden vel kan blive god, men for Tiden mangler
han Stadighed og Sindighed; Krigssekretæren Eickstedt føjer til:
«um eine Fregatte zu commandiren wäre er zu flüchtig und noch
nicht genug gesetzt.» Til Held baade for W. og Landet havde
Løvendal imidlertid et mere aabent Øje for, hvad der boede i den
ildfulde unge Nordmand, og betroede ham Kommandoen over den
i Langesund nybyggede Fregat: «Løvendals Galej» paa 20 smaa
Kanoner. Af en Rapport til General Hausmann i Norge -- dat.
Staværn 3. Juni 1712 -- ses det, at W. for nylig har tiltraadt
denne Kommando, med hvilken han strax erobrede en svensk
Kaper, «Svenske Vaaben», og gjorde adskillige Priser. Han var nu
en Tid i Kattegat underlagt Kommandør Wilster, hvis Ørkesløshed 
opirrede ham i høj Grad, saa at han endog klagede over ham;
derefter afsendtes han til Hovedflaaden i Østersøen under U. C.
Gyldenløve (VI, 347), der ikke var længe om at indse, hvilken Nytte han
kunde drage af en saa aktiv og modig Officer, og som benyttede
ham til jævnlig at rekognoscere Fjenden. Under disse Spejderture
benyttede W. trolig enhver Lejlighed, som frembød sig, til at
angribe de detacherede svenske Skibe, uden Hensyn til om han var
Modstanderne jævnbyrdig eller ikke, men takket være hans
enestaaende Manøvredygtighed slap han bestandig uskadt ud af selv
de værste Klemmer. Da Gyldenløve omsider var bleven
forstærket saa meget, at han kunde binde an med sin Modstander,
Wachtmeister, der havde overført en Transportflaade til Rygen for
dermed at undsætte det betrængte Stralsund, angreb han 29. Sept.
denne; under Kampen detacherede han sine Fregatter ind under
Land. Transportflaaden blev nu angreben og næsten helt ødelagt
eller erobret, ved hvilket Arbejde W. kom i Kamp med 2 svenske
Spaniefarere. Det herved Svenskerne paaførte Tab kom senere til
at gribe væsentlig ind i Krigens videre Gang. For sit gode
Forhold under denne Kampagne forfremmedes W. til Kapitajnlieutenant
i Okt., i det han oversprang hele Premierlieutenantsklassen. I
Resten af Aaret benyttedes han til nogle Konvoirejser o. lign. til
Norge.

1713 var W. tidlig paa Færde; han havde først et selvstændigt
Kryds -- hvad der særlig tiltalte ham --, men sendtes kort efter
med en Konvoi til og fra Holland.. Da Ventetiden her blev ham for
lang, gjorde han paa egen Haand en Afstikker over under
Gøteborg, indlod sig i en dumdristig Kamp med 2 svenske Linjeskibe,
slap dog lykkelig tilbage til Holland, førte sin Konvoi velbeholden
til Norge, afsøgte paa ny de svenske Skjær og gik endelig i
Vinterkvarter i Staværn, hvor han førte et muntert Liv og hurtig blev
alles erklærede Yndling.

Tidlig paa Foraaret 1714 finde vi atter den unge Fregatchef
i travl Virksomhed paa de svenske Kyster, for hvis Befolkning han
ligefrem blev en Skræk, og fra hvem han hvert Øjeblik tager
Priser. Under en Rekognoscering i Land hændte det ham her,
at han overraskedes af nogle Dragoner, og at hans Mandskab
svigtede ham, løb i Baaden og satte af. Dragonerne, der
indhentede W. i Nærheden af Strandbredden, omringede ham og
opfordrede ham til at overgive sig. W. tager Kaarden og gjør Mine
til at ville afgive den; en Dragon rækker Haanden ud efter den, 
men W. hugger ham over Armen, tager Kaarden mellem
Tænderne, springer i Søen og svømmer ud til sin Baad, uden at de
forbløffede Svenskere kunne forhindre det. Historien viser en
Snarraadighed, der i Krigstid er en uforlignelig Egenskab. W.s
Optræden kan vel ogsaa nok undskyldes og tilgives, men som nogen
egentlig Bravour kan det dog næppe betegnes at saare en
Modstander, der i god Tro rækker ud efter det Værge, han tror at
skulle modtage til Tegn paa Overgivelse. Ud for Gøteborg viste
han sig gjentagne Gange og sendte Kommandanten den ene
haanende Udfordring efter den anden. I Juli traf han en Fregat, der
for svensk Regning var udrustet i England og -- ført af en
Englænder, Kapitajn Bactmann -- var paa Vej ind til Byen. Øjeblikkelig
angriber W., men træffer i Englænderen en næsten jævnbyrdig
Modstander. Skud vexles mod Skud, Kampen afbrydes af Natten, men
fornyes næste Morgen; pludselig opdager vor Helt, at han næsten er
renonce paa Ammunition. I Stedet for nu at klare sig ved Flugt,
griber W. til en Udvej, som er yderst betegnende for hans
Karakter, men ganske sikkert uden Sidestykke i Krigshistorien. Han
sender en Parlamentær om Bord, meddeler den fjendtlige Chef,
at han ikke kan fortsætte Kampen, og beder ham laane sig nogle
Kugler og noget Krudt; Englænderen gaar ind i Tonen, beklager
at maatte give Afsfeg, men er for øvrigt fuld af Artighed; de 2
Modstandere nærme sig nu til hinanden, Cheferne vise sig paa
Hytten med fyldte Glas, drikke hinandens Skaal, komplimentere
hinanden og sejle derpaa hver sin Vej. 30. Avg. kom W. efter
denne Affære ind til Flækkerø med sin stærkt ramponerede Fregat.
Hans raske Avancement, udfordrende Optræden og den Yndest,
hvori han hurtig var kommen hos Kongen, havde selvfølgelig
allerede skaffet ham adskillige misundelige Fjender, særlig da Tonen
i Officerskorpset paa dette Tidspunkt var alt andet end kollegial.
Den Blottelse, han her havde givet sig, blev derfor strax benyttet,
tillige beskyldtes han for alt for stor Tilbøjelighed til at indlade
sig i Kamp med Overmagten. Resultatet blev, at en Krigsret
nedsattes for at bedømme hans Forhold. Vi have hidtil set Helten
optræde i Kamp, som gik han til en Fest; i de efterladte Akter
viser han sig som en Skribent, der ikke alene forsvarer sig
ualmindelig energisk, men som endogsaa er i Besiddelse af en Pen, der
kan stikke og svide. I et af sine Forsvarsindlæg fremkommer
han med efterfølgende sublime Vending: «Hvad ellers den
Irettesættelse angaar om den af Fjendens Kanoner tilføjede Skade paa 
den mig allernaadigst anfortroede Fregat, da kan jeg det ikke
nægte, thi man véd, at Kanonen er et Instrument, som temmelig
lader se sin Virkning, hvor den træffer, og var det mig umuligt
den fjendtlige at forbyde Fregatten eller Mandskabet at beskadige,
med mindre jeg som en Kujon straxen vilde have strøget for første
Lag.» Han ender sine Indlæg med at forlange Fiskalen tiltalt for
Æresfornærmelser. Om det nu har været W.s trofaste Beskytter
Gyldenløve, der her er gaaet i Forbøn for ham, eller at selve den
enevældige Monark er bleven rørt af den frejdige Tro paa en god
Sag, der glimter gjennem Forsvaret, nok er det: Frederik IV
gjorde omsider en brat Ende paa Pennefejden ved skriftlig at
frikjende W. for al Skyld, hvorhos han 28. Dec. forfremmede den
23aarige Kapitajnlieutenant til Kapitajn. At W.s Hengivenhed for
Kongen herefter hartad steg til Tilbedelse, siger næsten sig selv.
Aaret 1715 betegner et stærkt Opsving i Krigsførelsen. Efter
sit lange Ophold i Tyrkiet var Carl XII endelig brudt op; til Hest
ilede han gjennem Europa, indtraf allerede i Nov. 1714 til Stralsund
og ved sin personlige Nærværelse pustede han nyt Liv i det
omtrent udpinte Sveriges Modstandskraft. Talrige Rygter om
Foretagender, der vare planlagte, sivede efterhaanden frem til Hoffet i
Kjøbenhavn, og for at skaffe  tilforladelige Oplysninger om disse 
og om den svenske Flaades Tilstand, sendtes W. med «Løvendals
Galej» ud for at spionere ved de blekingske Kyster. Ved Ternø
opsnappede han nogle Fiskere, erfarede af dem, at Flaaden laa helt
aftaklet, bragte Meddelelse herom hjem og opholdt sig derefter
indtil midt i April i Norge.

Ved den Tid var imidlertid Schoutbynacht Wachtmeister løben
ud fra Carlskrona med en mindre Eskadre (4 Linjeskibe og 2
Fregatter). Han bemægtigede sig i Østersøen den danske Fregat
«Ørnen» (sorte Ørn) og havde allerede naaet Holstens Kyst, inden
den fra dansk Side udrustede Modstyrke under C. C. Gabel (8
Linjeskibe og 2 Fregatter) kunde gaa imod ham. 21. April stødte W.
til Styrken, sendtes strax ud paa Rekognoscering og var ikke
sen til at opspore Fjenden; 24. April deltog han virksomt i Slaget
paa Kolberg Red, der endte med, at Svenskerne i Nattens Løb
satte deres Skibe paa Grund ved Bulk. Tidlig næste Morgen
opdagede W. dem, sejlede lige ind mod Land, tvang ved Trusler
Modstanderne til at holde inde med deres Ødelæggelsesværk og
bragte den svenske Schoutbynacht som Fange til Gabel. Senere
hjalp han kraftig med til at bringe de grundstødte Skibe flot, 
navnlig bjærgede han alene den store svenske Fregat «Hvide Ørn»,
som han bragte til Kjøbenhavn. Efter at have nydt en begejstret
Modtagelse her fik han som Belønning for sin Konduite den nye
Prise at føre. Faa et Krydstogt i Kattegat prøvede han den saa
grundig, at han sejlede Master og Stænger ud af den og maatte
reparere i Norge, ved hvilken Lejlighed han fik den indrettet
ganske efter sit eget Hoved. I Juli sluttede han sig til
Hovedflaaden i Østersøen under Raben, som skulde holde den svenske
Hovedflaade i Skak og understøtte Admiral Sehesteds Operationer
i Indvandene ved Rygen. Først i Avg. bleve Danskerne
tilstrækkelig talrige til at turde binde an med deres Modstandere; i
Mellemtiden havde W. dog jævnlig været paa Færde hos disse, ægget
dem, udspejdet dem og bortsnappet af deres Transportskibe lige
for deres Næse. Da Råben endelig 8. Avg. angreb og fordrev
Svenskerne i Slaget ved Jasmund, tog W. selvfølgelig livlig Del i
Kampen. Den paafølgende Nat fulgte han efter Fjenden,
indhentede 2 af hans agterste Linjeskibe, angreb uforsagt paa klods
Hold og vilde have entret det ene, «Øsel», hvis ikke hans
Mandskab var blevet bange; det nægtede at følge sin Chef, og
ærgerlig i Hu maatte W. da. opgive Jagten. Den svenske Flaade havde
hurtigst mulig begivet sig til Carlskrona for at reparere; men i
Sept. indløb Meddelelse om, at den paa ny havde vist sig i Søen.
Som sædvanlig sendtes W. ud for at spejde; han traf 1. Okt. et
svensk Linjeskib og en Fregat i Søen, og faldt strax an uden at
ænse den store Overmagt. Nær var det dog gaaet ham galt her,
og ynkelig tilredt maatte han retirere til Kjøbenhavn, hvor han
var 6 Uger om at reparere. I Nov. tager han Station ved Rygen,
angriber her «Sorte Ørn» uden dog at erobre den, tager derimod
nogle Priser og sendes ved Juletid over til Frederik IV, som paa
den Tid opholdt sig ved Belejringshæren for Stralsund. Paa
Kongen gjorde den unge Skibschef et udmærket Indtryk; W.s Ønske
om at blive forfremmet til Kommandørkapitajn vilde han dog ikke
imødekomme for ikke yderligere at forøge Antallet af hans
misundelige Modstandere, men ved sin Hjemkomst til Danmark i
Begyndelsen af 1716 ophøjede han ham i Adelstanden under Navn
af Tordenskjold.

Carl XII havde i Vinterens Løb forberedt et Angreb over
Isen paa Sjælland; et indtrædende Tøvejr bragte imidlertid denne
Plan til at strande. I Stedet for faldt han nu pludselig ind over
Norge, hvor General Lützow førte Overkommandoen, og hvorhen 
skyndsomt Gabel sendtes for at afskære svenske Tilførsler. Medens
den svenske Konge nu laa og belejrede Frederikssten, samlede T.
hurtig en Styrke af mindre Krigsfartøjer; 2. Juli afgik han nord
paa og erfarede, at en stor svensk Transport med
Krigsfornødenheder, under Anførsel af Schoutbynacht Knabbe (Strømstjerna), laa
nær ved Grænsen af Norge i det smalle Sund Dynekil. Uagtet
T. efter sin Instrux først skulde have meldt sig til Gabel, indsaa
han snart, at en hurtig Optræden var at foretrække. Uden for
Skjærene opsnappede han nogle Fiskere, og da han af disse fik
Meddelelse om, at Officererne paa den svenske Transport ikke
ventede noget Angreb, og at de vare til Fest inde i Landet,
betænkte han sig ikke længe. Begunstiget af en aaben Vind løb
han 8. Juli ind i det snævre Sund, faldt over de intet anende
Svenskere og havde det Held efter en morderisk Kamp at erobre
og tilintetgjøre hele Transporten. Officererne Tønder og Grib bør
nævnes ved denne Lejlighed som dem, der ved uforfærdet Mod
væsentligst bidroge til det heldige Udfald. Kl. 9 Aften var Havnen
ryddet; med en gunstig Vind og dækket af Mørket trak T. sig
uden synderligt Tab tilbage med sit Bytte: i Bombarderskib, 3
Galejer, 5 Halvgalejer, nogle mindre Fartøjer samt 19
Ammunitionsskibe, Resten af den svenske Styrke, o. 25 Skibe, laa ødelagt i
Havnen det danske Tab beløb sig til 19 døde og 57 Saarede.
Ved denne behj ærtede Daad bidrog T. væsentlig til, at hans
Fædreland forskaanedes for Svenskernes videre Hærgen, thi efter
Nederlaget i Dynekil maatte Carl XII strax ophæve Belejringen af
Frederikshald og forlade Landet. I Anledning af Sejren blev T.
forfremmet til Kommandør og fik en Guldmedaille at bære, men
hans Forhold til Gabel, der i sit Hjærte følte sig tilsidesat, led et
Skaar, som ikke senere heledes. Lang Tid hvilede T. nu ikke paa
sine Lavrbær; Hvile var i det hele taget ikke det, hvortil hans
Hu stod. Han bragte friske Forsyninger til Norge, fratog en svensk
Fregat 6 Priser, løb i en Storm ind i en svensk Udhavn, tog atter
her flere Priser og kom hjem 28. Avg. Ud paa Efteraaret sendtes
han med en Eskadre til Norge for at afhente Soldater, paa
Hjemrejsen adsplittede en Storm hans Skibe, og 2 Kompagnier, der
strandede paa den svenske Kyst, faldt derved i Fjendens Hænder.
Et lille Træk, der karakteriserer vor Helt ganske tydelig, maa
nævnes her. Han havde under en Hoffest, hvorved han var
tilstede, hørt Kongen ytre Ønske om at erfare noget om Stemningen
blandt den Skaanske Befolkning. Uden at sige noget forlod han 
strax Festen, besteg en Sejlbaad, skyndte sig over Sundet, gik i
Land paa Kysten og bemægtigede sig et Brudeselskab samt en
svensk Lieutenant, han forefandt i Nærheden af Landgangsstedet.
Endnu inden Hoffesten var til Ende, var han tilbage igjen og
fremstillede sig for Kongen med sine Fanger. Indfaldet gjorde
megen Lykke, Majestæten udspurgte Svenskerne, skjænkede dem
Gaver og sendte dem kort efter hjem igjen.

Det havde ved flere Lejligheder vist sig, hvilken Skade den
i Gøteborg stationerede svenske Eskadre anrettede paa
Forbindelsen mellem Norge og Danmark, og man besluttede nu at træde
aktivt op mod denne Styrke. Til sin store Glæde udnævntes T.
i Begyndelsen af 1717 til Chef for Foretagendet. 8. April stak han
i Søen med en ret anselig Eskadre, førte først en stor Konvoi
til Norge og gik derefter til Fladstrand. Her fra skulde Angrebet
mod Gøteborg iværksættes, og efter hans Plan skulde det have
Karakteren af et Overfald. Uheldigvis ledsagedes han denne Gang
af flere illoyale Officerer, der vare misfornøjede med at staa under
den unge Lykkeridder; blandt disse maa særlig nævnes Kapitajn
Vosbein. Det gjaldt om i Nattens Mørke at overføre den slet
sejlende Stykpram «Noæ Ark», hvilket Hverv overdroges til
Vosbein med Fregatten «Søridderen». Denne Officer adlød imidlertid
ikke Ordren, og da T. 12. Maj ankom til den svenske Skjærgaard,
var Arken ikke tilstede. Der maatte nu ventes paa den, og
Svenskerne fik derved Tid til at træffe Modforberedelser. T. vilde
imidlertid ikke af den Grund opgive Kampen; d. 13. om Natten
sejler han ind og angriber Fæstningen Ny Elfsborg, men bliver
meget djærvt modtaget af Svenskerne under C. G. M ørner. I
5 Timer fortsættes Beskydningen, men da Chefen for Linjeskibet
«Fyen», Kapitajn Sievertz, er falden, Galejen «Louise» er sunken
og «Lucretia» maa forlades efter at være kommen paa Grund,
indser T., at der intet er at udrette, og med temmelig stort
Mandefald trækker han sig tilbage. Medens han nu laa uden for og
blokerede Gøteborg, indsendte han en forbitret Klage over
Vosbein; kort Tid efter modtog han imidlertid et undskyldende Brev
fra denne, og da han samtidig erfarede, at hans Modstander havde
udmærket sig i en Kamp, fik hans gode Hjærte strax Overtag
over Naget, og øjeblikkelig gik han i Forbøn for ham. Svenskerne
havde i den sidste Tid anlagt en befæstet Flaadestation ved
Strømstad, og denne blev snart en Torn i Øjet paa T. Med sit fyrige
Sind betænkte han sig ikke længe; da Blokaden for Gøteborg var
ophævet, fordi han maatte afgive en Del af sin Styrke til
Troppedislokationer, gik han fra Frederiksstad 14. Juli og angreb d. 17. 
Batterierne ved Strømstad, der forsvaredes af den heltemodige Johan
Giertta, men maatte efter en haard Kamp, hvori Kapitajn
Lillienskjold faldt, og han selv, Tønder og Grib saaredes, ogsaa her
vige. Han forberedte dog strax et nyt Angreb og var selv fuld
af de bedste Forhaabninger om Udfaldet, da Giertta led stor Mangel
paa Krigsfornødenheder; men efter nogle indledende Smaakampe i
Begyndelsen af Avg. blev han 17. Avg. overrasket ved en Ordre,
hvorved han afsattes fra sin Post som øverstkommanderende og
reduceredes til Chef for Linjeskibet «Laaland». Endnu i Slutningen
af Avg. saa han dog med dette Lejlighed til at bortsnappe 16
fjendtlige Transportskibe, rigtignok med Tabet af en Galej;
derefter maatte han ogsaa afstaa sit Skib for at rejse til Kjøbenhavn.
Om Bord i en lille Hukkert tog han da fra Norge, havde paa
Nedrejsen en højst æventyrlig Kamp med en meget overlegen
Kaper; stærkt forskudt strandede Hukkerten senere sønden for
Kullen, og i en ussel Jolle naaede T. endelig til Sjælland
efterladende alle sine Værdisager i Hukkerten, der ved
Vagtskibschefens Ligegyldighed faldt i Svenskernes Hænder.

Hjemme havde i Mellemtiden hans Fjender, navnlig Gabel 
benyttet de nævnte Uheld til at sætte ondt for ham. Man
beskyldte ham for Fusentasteri og Mangel paa Evne til at bedømme
Modstanden. Denne Anklage var dog uretfærdig, i alle T.s
Angrebsplaner spores umiskjendelig et medfødt strategisk Anlæg, han
er hurtig klar over sine Modstanderes svage Punkter og lynsnar
til at finde paa Udveje; men rigtignok kan det ikke nægtes, at
han ofte stolede mere paa Lykken og sin Evne til at rive de
undergivne med, end han egentlig burde. Resultatet af Intrigerne
blev imidlertid en Krigsret, der trak ind i 1718 og maaske vilde
have faaet et skæbnesvangert Udfald, hvis ikke hans gamle
Beskytter U. C. Gyldenløve var fremkommen med et kraftigt Indlæg
til hans Gunst, hvorved Anklagen faldt til Jorden.

Aaret 1718 blev forholdsvis fattigt paa Begivenheder for T.
Som Chef for Linjeskibet «Ebenezer» i Rabens Flaade færdedes
han i Østersøen, uden at noget særlig nævneværdigt forefaldt.
Hans Skib oplagdes i Nov.; men allerede forinden havde han
indgivet et Forslag om Søkrigsførelsen i Norge, hvorefter han
udnævntes til Chef for en mindre Eskadre, der midt i Dec. bragte
Tropper der op. Ved Ankomsten til Moss d. 16. erfór han, at 
Carl XII var falden ved Belejringen af Frederikssten; hurtig ilede
han atter hjem og kunde d. 28. personlig overbringe Kongen denne
vigtige Nyhed. I sin Glæde herover udnævnte Frederik IV ham
til Schoutbynacht.

Uagtet Fredsunderhandlinger strax herefter indlededes,
fortsattes Krigen dog foreløbig, om end for Sveriges Vedkommende
med en kjendelig mindsket Kraft. Allerede i Jan. 1719 afgik T.
med en Eskadre nord paa for at blokere Gøteborg og Marstrand;
sidstnævnte By, der forsvaredes af Fæstningen Carlsten, var tillige
Oplagssted for den oprindelige Gøteborgs Eskadre, som nu bestod
af 5 Linjeskibe samt 8 mindre Krigsfartøjer under Kommando af
Sjøblad. Efter flere Gange at have modtaget Forstærkninger blev
T. endelig i Juli saa stærk, at han turde vove et Kup. Efter at
have anlagt nogle Batterier paa Koøen lige over for Marstrand,
førte han 23. Juli et kraftigt Anfald paa Byen, tvang Svenskerne
til at rømme den og erobrede en Del af de i Havnen liggende
Orlogsskibe, medens Fjenden selv maatte sænke Resten (der dog
senere for største Parten optoges af Admiral Judichær); faa Dage
efter kapitulerede Kommandanten paa Carlsten, Oberst Danckwardt,
og T. var hermed Herre over hele Staden. Bekjendt fra Viser og
Anekdoter er noksom T.s Optræden og Æventyr fra denne
Belejring: hvorlunde han forklædt som Fisker listede sig ind i Fæstningen, 
sendte Stikbreve til Besætningen, paavirkede
Kommandanten gjennem en Enke o. m. a. Alle disse Historier bekræftes
ogsaa af Akterne i den Krigsret, der senere nedsattes over
Danckwardt. Mindre paalidelig synes derimod Historien om Adjudanten,
der skulde overbevise sig om den danske Styrkes Størrelse, blev
drukket fuld og derefter ført omkring i Gaderne, hvor han stadig
inspicerede de samme Soldater, som løb fra en Gade til en anden.
Under alle Omstændigheder kommer dette Moment slet ikke frem
i de nævnte Akter («Nord og Syd» Nov. 1897).

Vistnok stærkt beruset af sin Sejr fik T. -- hvis ildfulde Sjæl
jo aldrig hvilede -- det dristige Indfald at prøve et lignende Spil
mod Gøteborg. 31. Juli ankommer han med 6 Linjeskibe, i Fregat,
Bombarderfartøjer og Galejer ud for Ny Elfsborg og aabner mod
dette en morderisk Ild, der fortsættes i de paafølgende Dage. Var
Angrebet heftigt, gav Forsvaret, ledet af Oberstlieutenant Jean Lilje,
imidlertid intet efter i Djærvhed; endnu ikke Natten mellem 2. og 3.
Avg. havde T. opnaaet nogen afgjørende Fordel, hvorimod hans
egne Skibe havde lidt betydelig. Han trak sig da personlig ud 
af Kampen, overlod Kommandoen til Kommandørkapitajn Fr. Hoppe
og rejste tilbage til Marstrand for at være tilstede ved Frederik IV's
paatænkte Indtog. Naturligvis kunde Hoppe heller intet udrette;
d. 4. afbrødes Kampen, og med et Tab af 133 døde og Saarede trak
de danske sig tilbage. Noget senere lykkedes det Admiral Ørnfeldt
ved Øen Hissingen at fratage de danske 2 Bombarderpramme,
i Galej og 4 Transportskibe. Under Festerne i Marstrand, ved
hvilke T. udnævntes til Viceadmiral, var Glæden over Fæstningens
Erobring saa stor, at Nederlaget ved Ny Elfsborg blev forbigaaet,
men da T. ved Tilbagekomsten til sin Eskadre erfarede det Puds,
Ørnfeldt havde spillet ham 12. Sept., blev han rasende. Uagtet han
kunde sige sig selv, at Fredslutningen var lige for Haanden,
besluttede han dog at give sine Modstandere en Tak for sidst, og
26. Sept. udførte han - kraftig understøttet af den kjække Kapitajn
Budde -- et natligt Baadeangreb paa Gøteborg, fornaglede
Strandbatteriernes Kanoner, bortførte den tagne Galej, brændte eller
sprængte de øvrige svenske Orlogsfartøjer i Luften og kom
velbeholden tilbage til sine Skibe.

Dette var den store nordiske Krigs sidste Krigsbedrift, og
intet kunde være mere naturligt, end at det netop blev Helten og
Æventyreren T., der afsluttede den aarelange Strid med en saadan
Salut til det Sted, der bestandig havde været Maalet for hans
ivrigste Efterstræbelser.

Med Ophøret af Krigen slutter ogsaa T.s Saga. Da han den
paafølgende Høst, efter at have besøgt sin Broder Schoutbynacht
Casp. Wessel paa Ravnholt (Fyen), foretog en Udenlandsrejse og
naaede Hannover, indvikledes han i Skjænderi med den liflandske
Oberst Jacob Axel Staël v. Holstein, der havde været i svensk
Krigstjeneste. Skjænderiet afsluttedes med en Duel paa Kaarder,
der fandt Sted i det hildesheimiske 20. Nov. 1720; i denne Duel
faldt T. gjennemboret af Staëls Sværd. Fra dansk Side er Staël
bestandig bleven fremstillet som en bedragerisk Spillefugl, hvem
T. havde tildelt en fortjent Revselse; ligeledes er det blevet
paastaaet, at T.s Sekundant, Oberstlieutenant Münnichhausen, i Ledtog
med Staël, har forlokket T. til at slaas med Kaarde, for at Staël desto
lettere kunde fælde ham; kort sagt: at T.s Død havde Karakteren
af et Mord. En svensk Forfatter, Gjørwell, har dog alt 1764 og
Dr. A. Hammarskjøld senere (1890-91) stærkt modsagt denne
Opfattelse. Og paa Grundlag af de officielle Beretninger kan det vel
nu nok betragtes som bevist, at Staël hverken har været værre eller 
bedre end de fleste andre af den Tids hvervede Officerer, skjønt
han var af rig og anset Familie, dog at han ingenlunde kan
stemples som Bedrager og Morder, samt at T. lidt letsindig har
begyndt Kampen med en meget spinkel Kaarde, men er bleven
fældet ærlig i lovlig Duel. Hans Lig hjemførtes fra Travemtinde
og bisattes i Holmens Kirke; først i vor Tid er en liden Statue
af ham opstillet ved Kirken.

I T.s Bo, om hvilket der førtes langvarige Stridigheder, saa
at det først sluttedes 1735^ anføres et Beløb af 170,000 Rdl. som
hans Tilgodehavende for en Del af de af ham tagne Priser; denne
Sum anskueliggjør ret tydelig hans Virksomhed.

Ihvorvel T.s Indgriben i Krigen -- Dynekilen undtagen -- 
ikke var af saa afgjørende Betydning som f. Ex. Sehesteds ved
Stralsund og Gyldenløves ved Rygen, og skjønt han som Søhelt
overstraales af Niels Juel, regnes han dog med rette for en af
Danmark-Norges ypperste Sønner. Som et Meteor fór hans Saga
over Himlen i Krigen og sluktes med den; smuk, aaben og
vindende, modig og uforfærdet som selve Heltekongen Carl lyser
hans Skikkelse gjennem Kampens Aar med en Æventyrglans, som
selve hans bitre Fjender, Svenskerne, have anerkjendt og beundret.

C. P. Rothe, T.s Liv og Levnet I-III (1747-50). 
Moe, Tidsskr. f. d. norske Personalhist. 
Norsk milit. Tidsskr. LXIII. 
Personalhist. Tidsskr. I; 2. R. V.; 3. R. IV. 
(Svensk) Hist. Tidsskr. 1890-91. 
J. A. Lagermark, Striderna vid Vestkusten 1717-18. 
Carstensen og Lütken, Tordenskjold (2. Udg. 1902).

C. With.



Torfæus (Torvesen), Thormod, 1636-1719, Historiker. 
Han var født 27. Maj 1636 paa Øen Engø, der ligger uden for Reykjaviks
Havn paa Island. Faderen, Torve Erlandsen (d. 1665), var
Sysselmand og dertil saa formuende, at han førte en efter islandske
Forhold «prægtig Husholdning». Moderen hed Thordis
Bergsveinsdatter. Hans Fader, om hvis Karakter der for øvrigt var delte
Meninger, lod begge sine 2 Sønner studere. Thormod, den yngre
af disse, gik da først i Skalholt Stiftsskole og sendtes 1654 til
Universitetet, hvorhen han dog ikke ankom før i Slutningen af
Aaret, efter paa Vejen at have gjort Bekjendtskab med Amsterdam.
Først i Juni 1655 blev han immatrikuleret med Thomas Bartholin
som Privatpræceptor. I Maj 1657 fik han theologisk Attestats og
drog saa hjem til Island, hvor han tilbragte den følgende Vinter
hos Forældrene. Om Sommeren 1658 drog han atter bort fra
Hjemmet, men ved Tidenden om, at Krigen med Sverige paa ny 
var udbrudt, fandt Skipperen det ikke raadeligt at sejle til
Kjøbenhavn, og Skibet løb ind til Christianssand. I denne endnu unge
og ubetydelige By forblev T. i flere Maaneder og fik saaledes
Anledning til at stifte et foreløbigt Bekjendtskab med det Land,
til hvilket han siden for bestandig skulde knyttes. Da han i Marts
1659 vilde forsøge at komme videre, blev han opbragt af en svensk
Kaper og kom til at færdes en Tid i Jylland, især i Aalborg, og
naaede først i Juli s. A. Kjøbenhavn.

Vi vide ikke, hvilke Livsplaner den 22aarige Islænding kan
have lagt, eller om han allerede havde sat sig videnskabelige
Maal. Imidlertid føjede det sig saa, at han snart kom ind paa
en litterær Bane. Sansen for den oldnorsk-islandske Litteraturs
Betydning var bleven vakt, og Frederik III var en Konge med
videnskabelig Sans. Til at oversætte nogle af de Haandskrifter,
som vare nedsendte fra Island, havde han allerede før benyttet en
afsat Præst, Thorarin Eiriksson (af hvem en trykt latinsk Afhandling
om Halvdan Svarte haves), men denne døde 1659 kort efter T.s
Ankomst. Heldige Forbindelser (en kongl. Jægermester Diepholt
og vel fornemmelig Islands Befalingsmand Henrik Bjelke) anbefalede
T. til at blive den afdødes Eftermand, og om Foraaret 1660 opnaaede
han Pladsen, et mærkeligt Held paa en Tid, da Krigsnøden og
Forarmelsen vare saa store. Det var under saadanne Omstændigheder 
forbavsende gode Vilkaar, han fik: 300 Rdl. med fri Bolig m. m.
paa Slottet. Kongen fulgte hans Arbejder med Interesse og
besøgte ham endog personlig i hans Studerekammer, men en
Anekdote, som Suhm flere Menneskealdre senere har nedskrevet om, at
T. kom til at foranledige, at Kronprinsen lærte det danske Sprog,
tør vistnok betegnes som apokryfisk.

Efter i et Par Aar at have levet under disse behagelige
Forhold var T. allerede næsten bleven færdig med Oversættelsen af
de islandske Skrifter, der fandtes i Kjøbenhavn. Nogle af disse
hans Arbejder findes fremdeles paa det store kongl. Bibliothek, og
en Del af hans Oversættelse af Snorres Edda blev trykt af Resen
1665. Senere kompilerede Jonas Ramus (XIII, 389) af T.s Arbejder
sin latinske Bog om det «hedenske Norge». For at samle nyt
Haandskriftforraad rejste T. 1662 i Følge med Henrik Bjelke op til
Island, besøgte Bisperne i Skalholt (den gamle Brynjulf Sveinsson)
og i Holar og vendte om Høsten tilbage med, hvad han havde
overkommet, efter at have set Hamborg og Lybek. Han
fuldførte nu sit (først 1702 udgivne) Skrift: «Series dynastarum et 
regum Daniae», der, som bekjendt, opstillede en fra Saxos
forskjellig dansk Kongerække og strax gjorde megen Opsigt, i det der
toges talrige Afskrifter deraf.

T. havde imidlertid Fjender, og Statens Finanser vare slette.
Mod sit Ønske og temmelig pludselig fjærnedes han fra sin Stilling,
men den egentlige Sammenhæng hermed er nu ubekjendt. Hans
Biograf, Jon Erichsen, har dog kjendt Beretninger derom, men
ikke villet meddele, hvad han fandt at hvile «paa en vaklende
Grund». Hans Afskedigelse skete under Form af Befordring til
et Embede i Norge, Tjenesten som «Kammererer» (det vil sige
Stiftamtskriver) i Stavanger Stift, hvortil han udnævntes 10. Juli
1664. I den nye Stilling fik han kun Plager og Fortrædeligheder
med Amtmænd, Fogeder og andre norske Embedsmænd, til Dels
vist paa Grund af sin egen fra Faderen arvede stridige Karakter.
Han var kommen op over Baahuslen og Christiania og skulde
have Bolig i Christianssand, men fandt sig ikke til rette der,
Indtægterne vare smaa osv. Et opnaaede han dog, nemlig et
fordelagtigt Giftermaal med en Enke Anna Hansdatter, der havde
været 2 Gange gift, sidste Gang med en Forvalter over Udstens 
Klostergods, Iver Nilsen Lem, Broder til Holbergs Morfader.
Med hende, hvem han ægtede 9. Juli 1665, fik han bl. a. den
gode Gaard Stangeland ved Avaldsnæs paa Karmøen. I det følgende 
Aar gjorde han en Rejse til Kjøbenhavn for at opnaa bedre
Lønvilkaar, i det han tilbød at ville forfatte et Skrift om den
«politiske Administration» i gamle Dage og et etymologisk Lexicon
Danicum. Han opnaaede ogsaa Afsked fra sit Embede (22. Avg. 1667)
og Udnævnelse til Antiqvarius regius, dog saaledes at han kunde
bo paa sin nye norske Ejendom,  der nu blev hans Hjem for Livet.
Hid kom han tilbage 1668. Han skulde gjenoptage sit
Oversætterarbejde, forfatte et Corpus historicum m. m. En utrykt
Oversættelse af «Graagaasen» hidrører fra denne Tid, men ved Frederik III's
Død blev hans Bestalling ikke fornyet. I en Aarrække sad han
nu paa Stangeland, efter hans egne Ord som «en anden Bonde».
Og snart fik han en stor Modgang. I 1671 havde han gjort en
Rejse til Island i Anledning af den ham tilfaldne, ikke ringe Arv,
men da han paa Tilbagerejsen fra Fødeøen, som han aldrig mere
gjensaa, var kommen til Samsø, indtraf en fortvivlet Begivenhed. En
af de andre Islændinger i Rejseselskabet kommer om Natten ind
i det Værelse, hvor T. selv anden laa til Sengs, og raaber, at
han, om han vilde, kunde dræbe dem. T. rømmer ind i et andet 
Kammer, men «Manden i Huset» trænger sig ind og farer paa
ham, hvorpaa T. griber sin Kaarde og saarer ham dødelig. T.
arresteres, Underretten dømmer ham fra Livet, men Viborg
Landsting eragter, at Dommen ej maa exekveres, førend den er forelagt
Kongen. Højesteret kan ikke betragte Gjerningen som Nødværge,
men finder dog, at angjældende, «en Person ved Navn
Thormund (!) Thorfveson» ikke har haft animum occidendi, hvorfor
han bør slippe med aabenbart Skrifte samt at betale 100 Rdl.
til Helliggejstes Kirke. Kirkedisciplinen udstod han 1673 (i
Christianshavns Kirke) og vendte saa tilbage til Stangeland efter
sin uheldige Rejse. Han vides i de nærmest følgende Aar ikke
at have skrevet noget uden nogle juridiske Anmærkninger til
Christian IV's. norske Lov. Tænkeligt kunde det være, at dette har
staaet i Forbindelse med de Forarbejder, som paa den Tid gjordes
til Christian V's Lov.

I 1682 fik han dog atter Mod til at søge Lykken i Kjøbenhavn.
Hvad der vistnok mere end noget andet gav ham Haab om ny
Ansættelse var den Interesse og Offervillighed, hvormed det nordiske
Oldtidsstudium i den sidste Tid var blevet omfattet af den svenske
Regering. Denne havde oprettet et Antikvitetskollegium, man havde
indkaldt Islændinger og, hvad T. særlig kunde paaberaabe sig, han
havde selv modtaget en indtrængende Kaldelse fra Sverige. Hans
Ansøgning blev derfor nu opfyldt, og 23. Sept. 1682 fik han
Bestalling som «Historiographus for Kongeriget Norge», en Titel, som
egentlig kun han nogen Sinde har indehaft, i det Biskop A. de Fine
(V, 155) blot paa egen Haand havde tiltaget sig den. Hans
Besolding ansattes til 600 Rdl., og han kunde fremdeles blive boende
paa Stangeland, ja til dette sit fjærne Hjem, der for Norge
gjemmer Minder, som ligne dem, der i Danmark knytte sig til
Liljebjærget i Ribe, fik han endog udlaant de umistelige Haandskrifter
baade fra Kongens og Universitetets Bibliotheker: Eddaerne,
Flatøbogen, Kongesagaer, islandske Sagaer og Annaler i talrig Mængde.
Man maa forbavses over, at man vovede at sende alt dette bort
paa ubestemt Tid, og man maa glæde sig over, at intet af den
rige Skat synes at være kommet bort, da den mere end 20 Aar
senere kom tilbage l Mange af de vigtige Codices have siden
beholdt de Navne, T. gav dem: «Jöfraskinna», «Fagrskinna»,
«Morkinskinna» osv.

For den, der skulde skrive Norges Historie, kunde det maaske
ogsaa have nogle Fordele at være bosat i dette Land, men 
Ulemperne herved vare aabenbart langt større, især naar man skulde
bo saa ensomt som paa Karmøen, hvilket han aabenbart kun
af økonomiske Grunde kan have valgt. Beskaffenheden af hans
Bibliothek kjendes ikke nærmere, i Norge fandtes ingen større
Bogsamling og ikke en eneste betydeligere lærd. I 1689 havde han
dog den Glæde at se Arne Magnussen som sin Gjæst, og med nogle
for Historien interesserede Nordmænd, navnlig Provst Iver Leganger
i Sogn stod han i en Brevvexling, der er bevaret. Han vilde
ogsaa have sig Domkapitlernes Arkiver tilsendt, men heraf blev intet,
og siden kom disse i Arne Magnussens Hænder; kun de
stavangerske Skindbreve fik T. fat i, uden dog at benytte dem i nogen
større Udstrækning. En paatænkt Rejse til Throndhjem blev der
intet af, derimod kom han gjentagne Gange til Kjøbenhavn,
vistnok især fordi hans Gage ikke alene ikke blev prompte betalt,
men egentlig stedse var prekær og idelig udsat for at formindskes
eller helt inddrages.

At han har arbejdet med Flid, derom vidne hans mange
Skrifter. Han begyndte med en Række Afhandlinger om norske
Bilande og Kolonier. I 1695 kom hans Bog «De rebus gestis
Færøensium», i 1697 hans «Orcades». Sidstnævnte Værk skrev han efter
særlig højeste Befaling, og Bogen, en Foliant, er endnu af Vigtighed
ved de Aktstykker, han meddeler for at godtgjøre den norske
Krones Ret til at indløse Orknøerne. 1705 kom «Vinlandia», 1706
«Grønlandia antiqva». Ved Trykningen af de sidste Skrifter havde
han Bistand af en ung norsk Ven, den siden som Rektor i
Christiania bekjendte Jacob Rasch (XIII, 485). Paa Stangeland havde
han en Række af mere og mindre litterære Haandskrivere, af
hvilke hans Frænde, den flittige Afskriver Asgir Jonsson, der,
efter at have afslaaet en Kaldelse til Sverige, tilsidst blev
Sorenskriver i Smaalenene, er den mest mærkelige. Han levede hos
T. fra 1688-1704.

Omsider udkom hans Hovedværk, «Historia rerum Norvegicarum» 
i 4 Foliobind 1711. Under Krigen havde der naturligvis
ikke været at tænke paa offentlig Understøttelse til dets Trykning,
og at det ej kom til at henligge som Haandskrift, skyldtes alene
Chr. Reitzers Opofrelser (XIII, 623); han har da ogsaa forfattet
Fortalen. Værket blev det sidste i Rækken af de store latinske
Historiografers Opera i Folio. Skjønt Holberg (i den 171. Epistel)
finder hans Latinitet «sirlig», vil denne Dom næppe tiltrædes af
Filologer. I én Henseende gjorde den latinske Form sin Nytte, 
i det Udlandet nu fik noget bedre Kjendskab til Norges Historie
end før. Den yngre Jonas Ramus (XIII, 391) indbød 1744 til
Subskription paa en dansk Oversættelse, der aldrig udkom.

At T.s Norges Historie «lider af Mangel paa Kritik» er vist og
sandt, men med Føje kan man med N. M. Petersen sige: «Hvorfra
skulde han hente den?» Han tog ogsaa de fabelagtige Sagaer
for gode Varer og troede f. Ex. (som for øvrigt mange efter ham)
paa Fablerne om «Nor og Gor» som paa de sikreste Vidnesbyrd.
Men han er den første, der har gjennemgaaet og stræbt at
sammenstille det hele Sagaforraad, og længe var det til ham, man tyede,
naar man vilde gjøre Bekjendtskab med den gamle norske Historie,
og det saa meget længer, som jo Schøning kun naaede til 995.
Særlig er T. den første, som har gjort Sverres Historie bekjendt
for Verden, thi Peder Clausen kjendte ikke dennes Saga, men
kun et kort Uddrag deraf. Han førte Historien ned til 1387, men
Fremstillingen kunde naturligvis fra den Tid af, da Sagaskrivningen
standsede, kun blive mager. En geografisk Beskrivelse skulde
danne Indledning til Værket, men man fik egentlig kun en latinsk
Gjengivelse af Peder Clausen, skjønt T. ivrig ønskede at kunne
give noget mere. I 1706 udvirkede han en Befaling om, at der
fra Embedsmænd rundt om i Landet skulde sendes ham
Efterretninger, og der indkom ogsaa nogle Saadanne, af hvilke Levninger
ere bevarede, men det var da for sent, thi hans Kraft var nedbrudt.

I Slutningen af 1705 blev nemlig T. syg og var herefter
uskikket til Arbejde. Imidlertid gjorde han dog Aaret efter endnu en
sidste Kjøbenhavnsrejse, ja i 1709 indgik han, der siden 1695
havde været Enkemand, nyt Ægteskab, med Anne Hansdatter, en
Raadmandsdatter fra Stavanger. Om han i sine sidste Aar fremdeles
har nydt sin Historiografløn, vides ikke. Han døde paa Stangeland
31. Jan. 1719 og blev begravet under Koret i Avaldsnæs Kirke,
hvor endnu Gravstenen er at se. Hans Samtid i Norge havde
vistnok i det hele lidet Begreb om, hvilken Mand han var, i det
mindste beretter hans Beundrer, Holberg, der paa Grund af
Svogerskabsforholdet maaske som Barn har set ham i det nærliggende
Bergen, at han i denne By var «fast ubekjendt». Men det har
dog vist vakt stor Opsigt, at Frederik IV i 1704 var hans Gjæst
paa Stangeland og blev der Natten over.

Arne Magnussen, der i T.s affældige Aar atter havde besøgt
ham og tilbragt Vinteren 1712-13 paa Stangeland, arvede bl. a.
hans store Kopibøger (4 Folianter) og siges at have gjort 
biografiske Optegnelser om ham, der skulle være brændte 1728. I 1777
udkom den vigtige Samling «Torfæana». T. s Landsmand Jon Erichsen 
(IV, 535) udgav nogle af hans Breve i sin «Jon Loptssøns
Encomiast» og forfattede en for den Tid ypperlig Biografi af ham (i
«Minerva» 1786-88), der des værre ikke blev fuldført. T.s Liv og
Fortjenester vente dog fremdeles paa en værdig Monografi.

L. Daae.



Torlitz, Johann Heinrich Anton, 1777-1834, Skolemand,
er født i Itzeho 3. Dec. 1777 og Søn af Rideknægt Ernst Friedrich
T. og Anna f. Resen. Ved Grev Rantzau-Breitenburgs Hjælp kom
han 1795 Paa Blaagaard Seminarium, hvorfra han dimitteredes 1797.
Efter en Rejse til Holsten blev han ansat ved Christianis Institut
og i Aaret 1800 Førstelærer ved den af F. Plum efter de ægte
filantropistiske Grundsætninger oprettede Borgerskole i Slagelse. Da
Pestalozzis Methode begyndte at vække Opmærksomhed, bleve T.
og Seminarielærer C. L. Strøm (XVI, 508) i 1803 sendte paa en
10 Maaneders Rejse til Burgdorf, og efter sin Hjemkomst blev T.
Lærer ved den Pestalozziske Prøveskole, der 1804 oprettedes i
Kjøbenhavn, ligesom han anvendte Methoden i Efterslægtselskabets
Skole. Hans ringe Flid og Iver i Forening med nogen Uvilje
mod Methoden hos de ledende danske Pædagoger bevirkede, at
Skolen hævedes 1808 uden at have medført noget nævneværdigt
Resultat. T. gik nu til Rusland som Huslærer hos en fornem
Familie, erhvervede sig her nogen Formue og fik maaske ogsaa
den Professortitel, han yndede at bære, efter at han 1824 var vendt
tilbage til sin Fødeby med nedbrudt Helbred. I sit Otium skrev
han lyriske Digte, alle tarvelige, især i «Itzehoer Wochenblatt»; han
døde 29. Nov. 1834. -- Foruden Beskrivelsen af sin Schweitserrejse
(1805 og fyldigere paa Tysk 1807) med en begejstret Lovtale over
Pestalozzi udgav han en Oversættelse af Thiemes «Erste Nahrung
für den gesunden Menschenverstand» (1803) og skrev selv (1806) en
Fortsættelse af denne Vejledning i Læsning og Forstandsøvelse.

Nyerup, Lit. Lex. 
Neuer Nekrolog der Deutschen XII. 
J. Larsen, Den danske Folkeskoles Hist. 1784-1818.                                     

Joakim Larsen.



Torm, Erik Jensen, 1684-1764, Borgmester, er født 11. Sept. 
1684 paa Østergaard i Salling, som hans Fader Jens Henriksen
den Gang ejede. Moderen, Mette Torm, var en Datter af ndfr.
nævnte Stiftsprovst Erik Olufsen T. T. blev Student 1697, men da
det imidlertid var gaaet tilbage for hans Forældre, maatte han 
afbryde sine Studier uden at faa nogen Embedsexamen. I 1710 blev
han Lakej hos Frederik IV, hvem han fulgte under Felttoget i
Nordtyskland; han brugtes meget som Kurér og var med i Slaget
ved Gadebusch 1712. I 1714 blev han Regimentsskriver paa Fyn,
senere i Frederiksborg, men forlod 1727 denne Stilling for atter
at træde i personlig Tjeneste hos Kongen, denne Gang som
«Livkarl». Som saadan havde han Lejlighed til at redde Kongen af
en overhængende Fare ved en mislykket Kanonstøbning paa
Gjethuset i 1729. Antagelig som Belønning herfor blev der i 1730
tilbudt ham et Par forskjellige Embeder, som han dog ikke kom til
at tiltræde; men fra 1. Jan. 1731 blev han Politi- og Borgmester i
Kjøbenhavn. Som Politimester var han dygtig og Stræng, og som
Medlem af Theaterdirektionen i Sæsonen 1754-55 var han med
til at udstede en betydningsfuld «Instruktion for Trouppen ved den
danske Skueplads i Kjøbenhavn» af 28. Dec. 1754. 1761 aftraadte
han, som 1737 var bleven Justitsraad og 1747 Etatsraad,
Politimesterembedet til sin Svigersøn Frederik Horn (VIII, 79), men
vedblev at beholde Borgmesterembedet til sin Død, 23. Febr. 1764.
Han havde 7. Dec. 1714 ægtet Anna Kirstine Ravn (f 17. Nov.
1734) og 12. April 1737 Anna (d. 13. Okt. 1762), Datter af Tyge
Jespersen til Mattrup. I 1757 udgav han en «Kort Underretning
om Agerdyrkning og andet, som henhører til Landvæsenet»; det
er en fuldstændig Haandbog for Landmænd og har i vore Dage
Interesse ved sine detaillerede Oplysninger om den Tids Landbrug.
Ligeledes efterlod han sig nogle Optegnelser til Frederik IV.s
Historie, trykte i Suhms «Nye Samlinger t. d. danske Hist.» II (1793).

Genealog. og biogr. Archiv S. 252 ff. 
Personalhist. Tidsskr. I.

Chr. Villads Christensen.



Torm, Erik Olufsen, 1607-67, Mathematiker og Præst, var 
født 13. Sept. 1607 i Torum Sogn i Salling. Hans Fader, Oluf
Frandsen, var Kirkeværge sammesteds, men nedsatte sig siden som Borger
i Skive; Moderen, Dorthe, var en Datter af Christen Jensen
Sommer, Præst i Junget og Torum samt Provst. Sønnen gik først i
Skole i Nykjøbing paa Mors og siden i Viborg. 1627 blev han
Student. Han valgte Dr. Jesper Brochmand til Privatpræceptor,
og dette Valg blev af afgjørende Betydning for hans senere Liv.
Brochmand fattede nemlig Godhed Yor ham og antog ham som
Lærer baade for sin egen Søn og for en ung Adelsmand, han
havde i Huset, senere ogsaa i 2 Aar for en Søn af Kansler Chr.
Friis til Kragerup, der ligeledes var sat i Huset hos den højt 
ansete Professor. Da T. med Flid og Dygtighed' gjorde Fyldest i
sin Lærerstilling, var hans fremtidige Lykke dermed sikret. Han
fik nemlig Midler til Studier udenlands, og 1632 blev han
immatrikuleret i Leiden som mathematisk studerende. Medens han her
og i Amsterdam hørte de mest ansete Lærere i Mathematik og
Astronomi, fik han en Kaldelse fra Biskop Morten Madsen i
Aarhus til Rektor ved Skolen sammesteds. Da han forelagde sin
faderlige Velynder Brochmand Sagen, raadede denne ham
imidlertid til at fortsætte sine vel begyndte Studeringer og gav ham
Midler til Ophold ved Universiteterne i Oxford og Paris. Kansler
Chr. Friis havde heller ikke glemt ham, og da Lærestolen i
Mathematik ved Kjøbenhavns Universitet blev ledig, kaldedes han efter
Kanslerens Forslag 1635 til denne Post, som han dog først
tiltraadte Aaret efter, og hvormed han en Tid lang forbandt
Funktionerne som Universitetets Notarius og Bibliothekar. 1637 tog
han Magistergraden og 28. Juli 1640 ægtede han Søster Worm,
Datter af den højt ansete Professor Oluf W.

Ved Indretningen af Observatoriet paa Rundetaarn var T.
virksom; men da han saa, at Udsigterne til at faa noget væsentligt
udrettet til det astronomiske Studiums Fremme vare betagne ved
de ødelæggende Krige, besluttede han at søge over i en anden
Stilling. Da han sikkert i sin Tid havde taget theologisk Attestats,
var der intet til Hinder for, at han ved sine Kollegers Valg og
med Kongens Bifald 1645 kunde overtage Præsteembedet ved Frue
Kirke i Kjøbenhavn og Provstiet i Sokkelunds Herred. I denne
Stilling faldt det i hans Lod at holde Ligtale over hans Velgjører,
Biskop Brochmand, og over dennes Hustru, Sille Balkenburg. Den
sidste Tale, ligesom andre af T.s Ligprædikener, er udgiven i
Trykken; den første var næsten færdigtrykt, da Brochmands
Brodersønner af Grunde, hvis Vægt vi nu ikke ret kunne skjønne,
modsatte sig og forhindrede dens Udgivelse (Treschow, Danske
Jubel-Lærere S. 69). T. havde ogsaa anden Modgang, der kan tyde
paa en for vidt dreven Selvfølelse og bl. a. førte til, at han. 1655
maatte gjøre Universitetet en ydmygende Afbigt i Anledning af et
Embedsovergreb fra hans Side (Danske Mag. 5. R. II, 236). Der
fortaltes i sin Tid forskjellige Anekdoter om ham, der tyde paa
et ejendommeligt, kavstisk Lune hos ham. For øvrigt roses han
som «en retskaffen Sjælesørger». Han døde 2. Juni 1667. Blandt
hans Børn var Oluf T., der først var Professor i de østerlandske 
Sprog ved Universitetet og siden Slotspræst til Frederiksborg samt
Provst (d. 1698).

Vinding, Acad. Haun. S. 338 ff. 
Rothe, Brave danske Mænds og Qvinders Eftermæle I, 571 ff. 
Sevel Bloch, Trondhjemske Blandinger S. 150 f.

H. F. Rørdam.



Torm, Frederik Emanuel, f. 1870, Theolog, er en Søn af 
Dampskibsreder D. E. T. og Elise Helene Mathilde f. Zoëga. Han
blev født 24. Avg. 1870 i Chefoo i Kina. 1874 toge hans Forældre fast
Bolig i Kjøbenhavn, og 1882 blev han optaget i Metropolitanskolen, 
fra hvilken han blev dimitteret 1888. Efter 1894 at have
underkastet sig den theologiske Embedsexamen virkede han en Tid
som Manuduktør i Kjøbenhavn, men fra Okt. 1895 til Dec. 1897
opholdt han sig for Studiernes Skyld i Italien, Tyskland og
England. 1900-i deltog han i Konkurrencen om det kirkehistoriske
Professorat og udgav i den Anledning en Afhandling om
Novatianus («En kritisk Fremstilling af N.s Liv og Forfattervirksomhed
samt Eftervisning af den novatianske Bevægelses Omfang og
Betydning» 1901). 1901 erhvervede han den theologiske Licentiatgrad
for en Afhandling om «Valentinianismens Historie og Lære». 1899
begyndte han, sammen med Cand. theol. J. O. Andersen og Lic. theol.
C. E. Fløystrup, Udgivelsen af en ny Række af «Theologisk
Tidsskrift», og i dette og andre kirkelige Blade har han skrevet
forskjellige Afhandlinger og Kritikker. Han er Medlem af Bestyrelsen
for Israelsmissionen og har efter Erhvervelsen af Licentiatgraden
som Privatdocent holdt Forelæsninger paa Universitetet. 1903
udnævntes han til midlertidig Lærer i nytestamentlig Exegese under
det theologiske Fakultet.

Universitetsprogram til Reformationsfesten 1901 S. 143 f.

Fr. Nielsen.



Torndal, Søren Christensen, --1616, Præst, var vistnok 
en Sønnesøn af Søren T., der indtil o. 1559 var Præst i
Asminderød og Grønholt i Nordsjælland. Forældrene kjendes ikke, og
om hans Ungdom vides kun, at han allerede havde erhvervet
Magistergraden, sandsynlig udenlands, da han 1585 af Biskop Povl
Madsen beskikkedes til Rektor ved Helsingørs Skole, anbefalet af
den kongl. øverste Sekretær Absalon Juul (VIII, 627). Da det
imidlertid syntes ham, at Lønnen var for ringe, opsagde han
allerede 1586 Tjenesten, efter at have faaet Kaldelse til Rektoratet i
Odense. Ved A. Juuls Mellemkomst lykkedes det dog Borgerskabet
i Helsingør at beholde ham mod at forøge hans Løn. 1588 
frasagde han sig Skoletjenesten, da han agtede sig udenlands, i
hvilken Anledning Byøvrigheden i Helsingør gav ham et udmærket
Skudsmaal for Lær er dygtighed, og Regeringsraadet tillagde ham
Indtægten af en Kongetiende at studere for. Det er imidlertid
tvivlsomt, om han kom til at rejse, da han allerede 1589 kaldedes
til Sognepræst i Kjøge; men da Præsten i Helsingør var gammel og
svag, lykkedes det Borgerne her, der satte stor Pris paa T., at faa
Regeringen til at give et Tilskud af Øresundstolden, saa de kunde
faa T. til deres Præst, uden at den gamle led Tab. Til Gjengjæld
for den Hengivenhed, Borgerne i Helsingør saaledes havde vist T.,
afslog han 1595 Tilbudet om at blive Biskop i Ribe, skjønt der
fra Regeringsraadets Side anvendtes stærke Overtalelser for at
bevæge ham til at modtage dette Embede. Han var Provst i
Ljunge-Kronborg Herred og døde 1616.

Kirkehist. Saml. 3. R. IV, 329 ff.

H. F. Rørdam.



Tornekrands, Henrik Christiernsen, --1538, Abbed, var 
en Søn af Christiern Mikkelsen til Kyø (Slet Herred, Viborg Stift) 
og Thale Rotfeldt. Ikke langt fra Kyø laa Cistercienserklosteret
Vitskøl, og her har H. C. formodentlig faaet sin Indvielse i
Munkelivet og første Uddannelse. Siden har han vistnok studeret
udenlands og taget Magistergraden. Efter Hjemkomsten blev han i en
forholdsvis ung Alder Abbed i Vitskøl Kloster o. 1492. Der fra
forflyttedes han o. 1501 til Esrom og efter 6 Aars Forløb til Sorø.
Som Abbed i dette gamle og berømte Kloster havde han
Overopsyn med alle de andre Cistercienserklostre her i Landet, og da
han nød Anseelse som en meget forstandig og duelig Mand, blev
han af Kong Hans optaget i Rigsraadet. Som saadan har han
deltaget i en stor Mængde vigtige Forhandlinger angaaende Rigets
Anliggender i de bevægede Tider, som snart fulgte. Christian II's
haarde Beskatning af Klostrene har vel bidraget til, at H. C. ikke
tog i Betænkning at opsige Kongen Huldskab og Troskab, da han
selv kjendelig havde opgivet Ævret. Har Abbeden i Sorø
imidlertid ventet bedre Tider under Frederik I, viste dette Haab sig
snart som forfængeligt. Ganske vist gav Kongen ham i Sept. 1523
Myndighed til at visitere alle «St. Bernardi Ordens» Klostre i
Kongeriget og Slesvig, hvorhos det paalagdes de kongl. Fogeder
og Embedsmænd at yde ham Bistand, om det behøvedes; men
siden oplevede han meget, der sikkert er faldet ham tungt for
Brystet, som naar han 1532 maatte være en af de 4 Kommissærer, 
der skulde modtage Kirkernes Klenodier og sørge for, at de bleve
indleverede til Mønten i Kjøbenhavn. For Kirkernes Smykke
interesserede H. C. sig nemlig i høj Grad, som det skjønnes deraf,
at han 1515 lod den. mærkelige Skjoldefrise i Sorø Kirke restavrere
og 1527 lod det store og smukke Krucifix udskære, som endnu
findes i Kirken, ligesom han forsynede Absalons Grav med en
mægtig udhugget Ligsten og paa anden Maade viste, at med
hans gode Vilje skulde intet forfalde, der var under hans Opsyn.
Under Grevefejden førtes han i Jan. 1535 af de grevelige Krigsfolk
som Fange til Kjøbenhavn, men sattes dog senere atter paa fri Fod.

Da den ny Tingenes Orden indførtes 1536, synes H. C. med
Resignation at have føjet sig i det uundgaaelige. Hans afventende,
rolige Holdning har maaske bidraget til, at han beholdt sin Plads
i Rigsraadet. I et Kongebrev af 28. Okt. 1538 betegnes han
nemlig endnu som «vor Mand og Raad», i det det paalægges ham at
beholde Klostrene i Sorø, Esrom, Herrisvad, Vitskøl og Øm under
«sin Hørsom og Lydelse». 2 Maaneder derefter var hans Liv dog
endt. I en næsten samtidig Optegnelse hedder det: «i538, 29. Dec.
døde ædle og velbyrdige Mag. H. C. Jyde, med Tilnavn Liuctzou,
Sorø Klosters 47. Abbed, 3 danske Kongers retsindige Raad». Af
Indskriften paa hans Ligsten i Sorø synes at fremgaa, at 30. Dec.
var hans Dødsdag. Med Slægtsnavnet Tornekrands findes han ikke
betegnet af Samtiden.

Daugaard, Om de danske Klostre i Middelald. S. 252 ff. 
Ny kirkehist. Saml. III, 505. 533.                                                           

H. F. Rørdam.



Tornøe, Josva, 1744-1802, Skolemand, blev født 20. Febr. 
1744 i Nyborg, hvor hans Fader, Erik T. (d. 1797), var Klokker og
Bedemand. Moderen hed Hedevig f. Gram (d. 1782). Han skal
være kommen i Huset hos Latinskolens Rektor Mag. Hans Svane,
der fattede Interesse for ham og blev hans anden Fader; og da
Svane som gammel Mand havde faaet Tilladelse til at tage sig
en Medhjælper, der tillige kunde blive hans Efterfølger, valgte
han dertil T., der imidlertid havde taget Magistergraden. 2 Aar
efter blev denne ved Svanes Død 1776 selv Rektor og beklædte
denne Stilling til sin Død, 12. Dec. 1802. -- T. var gift: 1. med
Abelone Birgitte f. Rud (d. 1794), fra hvem han blev separeret 1789;
2. (1797) med sin Formands Datter Daniela Claudine f. Svane (f.
1751 d. 1826), Enke efter Kapitajn i Søetaten Jens Knudsen (d. 1796).
Da hun ved T.s Død for anden Gang var bleven Enke, blev hun 
1804 gift med Kommandanten i Nyborg, C. V. Baron Güldencrone
(VI, 331).

T. omtales som en Mand af den gamle Skole, der regerede
Ungdommen med barske Miner og Prygl, men han har sikkert
ogsaa været en dygtig og energisk Mand, under hvis Styrelse
Nyborg Skole nød stor Anseelse. Ikke mindre anset var det store
Pensionat, han havde i sit eget Hjem, hvortil der sendtes Drenge
endogsaa fra Norge og Vestindien, f. Ex. den senere saa berømte
Jacob Aall (I, 14). Da Pensionatet var paa sit højeste, talte det
28 Drenge. T. skal have været en lærd Mand, men har intet
skrevet.

Mülertz, Nyborg lat. Skole I, 25 ff. 
Personalhist, Tidsskr. 4. R. I, 169 f.
Museum 1894, II, 288 ff.

A. K. Hasselager.



Tornøe, Wenzel Ulrik, f. 1844, Genremaler. T. er Søn af 
Birkedommer Jens Wenzel T. (f. 1792 d. 1866) og Eleonore Jakobine
f. Lacoppidan (f. 1797 d. 1872) og født paa Gaarden Lehnshøj ved
Svendborg 9. Sept. 1844. Fra 1861-65 gjennemgik han
Kunstakademiet og debuterede sidstnævnte Aar paa Charlottenborg med
Kartonen «Uffe den spages Holmgang», der var udført til den
Neuhausenske Konkurs, men ikke blev præmieret; 1865 kom hans
«En fattig Kone med sit Barn» og «Mignon og Harpespilleren»,
og siden den Tid har han hørt til de faste Udstillere. I 1871
vakte hans muntre Folkelivsbillede «Fra Gaden» Opmærksomhed;
s. A. rejste han paa egen Bekostning til Rom, hvor han malede
en Mængde Genrebilleder, som han fandt Kjøbere til, saa at han
kunde udstrække sit Ophold i Syden over 2 Aar. Efter sin
Hjemkomst udstillede han indtil 1877 næsten udelukkende italienske
Malerier, af hvilke «Første Gang Model» (1877) blev kjøbt af
Kunstforeningen, men behandlede derefter mest danske Motiver. 1878
rejste han gjennem Holland og Belgien til Paris for at se den
store Udstilling og lidt senere til Norditalien, hvor han opholdt
sig 10 Maaneder; blandt hans senere Rejser kan nævnes den, han
1886 foretog til Rom, hvor han tilbragte en Vinter. Mellem hans
talrige Frembringelser kunne fremhæves «Fra Børnenes Legeplads
paa den gamle Kirkegaard i Horsens» (1878) samt de to 1881
udstillede «Fra et kjøbenhavnsk Værtshus» og «En Sypige,
Pinsemorgen», af hvilke især det sidstnævnte vakte Opmærksomhed ved
sin vemodige Stemning, dernæst «En Veninde» (1883), «Fra
Vestkysten» (1884, Musæet i Aarhus) og «Hos Klinkemanden», der 
1892 blev kjøbt til Statens Samling. T. ægtede 18. Juli 1876 Karen
Elisabeth Blumer (f. i Horsens 18. Sept. 1847), Datter af Kjøbmand
Samuel B. (f. 1795 d. l885) og Bolette Marie Abigael f. Vendelboe
(f. 1814 d. 1889). Hun debuterede 1874 paa Charlottenborg med et
anonymt udstillet Billede «En aaben Smykkeæske», der udmærkede
sig ved ikke ringe koloristiske Fortrin; senere har hun udstillet
Portrætter og Genrestykker, af hvilke «I Forlovelsestiden» (1885)
blev kjøbt til Musæet i Odense.

Weilbach, Nyt Kunstnerlex.
S. Müller, Nyere dansk Malerkunst.

Sigurd Müller.



Torp, Carl, f. 1855, Retslærd. T. er født 8. Juni 1855 
i Flensborg og Søn af ndfr. nævnte Generalkrigskommissær Franz
Louis T. Efter at have tilbragt sine første Barndomsaar i
forskjellige Byer i Hertugdømmerne, hvor Faderen laa i Garnison, kom
han i 1862 til Frederiksborg. Han besøgte den lærde Skole der
fra 1865-68, men tog derefter til Orlogs som Lærling 1869 og
1870. I 1871 bestod han Adgangsprøven til Søofficersskolen og
var i de følgende Aar paa Togter med Kadetskibet, men tog
derpaa sin Afsked fra Marinen og læste privat til Artium. Han blev
Student 1874 og juridisk Kandidat 1879. Rejste fra Efteraaret 1881
til Sommeren 1883 i Udlandet og studerede navnlig i Leipzig,
Paris, London og Christiania. Saa vel før som efter denne Rejse
manuducerede han til juridisk Examen og arbejdede for
forskjellige Sagførere. I 1884 opnaaede han den juridiske Doktorgrad
(Afhandlingen handlede om «Besiddelsen og dens Betydning i
retlig Henseende»), og i 1886 udnævntes han til Professor i
Lovkyndighed ved Kjøbenhavns Universitet. Foruden denne Stilling har
T., hvem hans personlige Egenskaber i forskjellige Retninger have
gjort til en søgt Mand, i Tidens Løb beklædt mange andre Hverv.
Fra 1894-1900 var han Borgerrepræsentant i Kjøbenhavn. For
Regeringen har han udarbejdet og deltaget i at udarbejde flere
omfattende Lovudkast. Han var en Tid Formand for dansk
Forfatterforening og er nu Formand i Kriminalistforeningen samt
Medlem af Bestyrelsen for juridisk Forening. End videre er han i
Bestyrelsen for adskillige Aktieselskaber, deriblandt et af Landets
største, det forenede Dampskibsselskab. 1884 ægtede han Marie
Thaulow, Datter af Apotheker T. i Christiania.

Foruden det ovenfor omtalte Skrift og en Række mindre
Afhandlinger i juridiske Tidsskrifter har T. udgivet følgende Værker:
«Hovedpunkterne af Formuerettens almind. Del» (1890); «Om 
Interessentskab» (1893); «Dansk Tingsret» (1892); «Læren om den
ideelle Produktions Beskyttelse» (1889); «Om Straffen» (1894);
«Forsøg og Meddelagtighed» (1895); « Straffrihedsgrunde og
Strafophørsgrunde» (1898); «De subjektive Strafbarhedsbetingelser» (1900). -- 
T. indtager en fremtrædende Plads blandt Nutidens retslærde her
hjemme. Hans Skrifter vidne om Skarphed i Tanken, sundt
Omdømme og omhyggeligt Arbejde. Selv hvor han i sine Lærebøger
gaar de kjendte Veje, mærkes det, at han selvstændig har
gjennemtænkt Spørgsmaalene. Hvad der i Særdeleshed udmærker hans
Arbejder er den tiltalende Realisme, hvoraf de ere gjennemtrængte,
ikke blot i den Forstand, at Fremstillingens Bredde afpasses efter
Spørgsmaalenes Vigtighed for det praktiske Liv, men ogsaa og
fornemmelig saaledes, at hans Blik overalt er opladt for, hvad der
skal tilstræbes ved Retsreglerne, og hvorledes de ville virke i Livet.
I en vis Forbindelse med dette T.s Særpræg som Forfatter staar
det, at hans Styrke og Interesse ikke ligge i de sammenfattende
Synspunkter. Ligesom en praktisk Jurist under Indtrykket af Livets
Mangfoldighed let kan komme til at forholde sig skeptisk over for
Generalisationer, saaledes spores en lignende Tilbøjelighed hos T.,
der har taget Stilling mod forskjellige fundamentale Retsbegreber.
Hans Stil er klar, ligefrem og naturlig, hvorfor hans Skrifter ere
let læselige.

N. Lassen.



Torp, Franz Louis, 1818-94, Hippolog, fødtes 20. Dec. 1818 
i St. Jørgensby ved Flensborg. Faderen var Sekondlieutenant Carl
T. (f. 1798, d. 1869 som Generalmajor), Moderen var Anna Caroline
Emilie f. v. Bülow (d. 1839). Han blev Kadet i 1833 og ansattes
1838 som Sekondlieutenant ved Livregiment Dragoner (senere 2.
Dragonregiment) med Garnison i Itzeho. I 1846 afgik han til
Kjøbenhavn for at læse til Dyrlægeexamen og gjennemgaa Manegen.
I Krigen deltog han dels ved 3. Dragonregiment, dels som
Adjudant ved 2. Kavalleribrigade, endelig som Ordonnansofficer ved
6. Infanteribrigade. Han var med i Kampene ved Bov, Kolding,
Vejle m. m. og i Slaget ved Isted. Imellem Felttogene studerede
T., som 1848 var ble ven Premierlieutenant, ved Veterinærskolen
og tog Dyrlægeexamen 1851. Med Understøttelse af Krigs- og
Indenrigsministeriet foretog han i 1852 en 8 Maaneders Rejse i
England, Frankrig, Tyskland og Østerrig for at studere Hesteavl,
militære Rideskoler og Veterinærskoler. Sin Interesse for
Hesteavlen og sine gode Kundskaber paa dens Omraade lagde han for 
Dagen ved det af Landhusholdningsselskabet prisbelønnede Skrift
«Landhesteavlen i Danmark» (1854), et Arbejde, som man endnu
læser med Fornøjelse. I disse Aar laa han i Garnison i Holsten
og Slesvig og udnævntes 1856 til Ritmester. S. A. blev han
Medlem af Remontekommissionen. l 1862 blev han sat å la suite for
efter Opfordring at overtage Ledelsen af Stutteriet i Frederiksborg,
og i 1862 og 1863 foretog han hippologiske Rejser til Frankrig,
Spanien og Algier. 1864 ansattes han som Stutmester og fungerede
som saadan, til Stutteriet, i 1871 blev ophævet som Statsinstitution.
Da C. F. Tietgen overtog Stutteriet, vedblev T. imidlertid at
bestyre det. 1873 kjøbte han i Rusland nogle orientalske Hingste
og Hopper til Stutteriet. Da dette endelig ophævedes i 1876,
overtog T., som i 1872 var udnævnt til Generalkrigskommissær,
Posten som administrerende Direktør for Kjøbenhavns
Sporvognsselskab, hvilken Stilling han beklædte til Begyndelsen af 1894. I
1878-87 var T. Medlem af Stutterikommissionen og udgav dens
Aarsberetninger.

T. døde 20. Juni 1894 af et Hjærteslag i Reinbeck ved Hamborg.
Han havde i 1854 ægtet Catharina Maria Volckers, Datter af
Jægermester V. i Holsten. Hun døde 28. Avg. 1887.

Erslev, Forf. Lex.
Milit. Tid. 1894.

B. Bang.



Torp, Jens, 1783-1849, Generaldecisor, var Søn af Kjældermand 
Mikkel Jensen T. (d. 1812) og Kirstine Larsdatter, begge fra
Jylland. Han blev født i Kjøbenhavn 14. Jan.. 1783 og besøgte
indtil sin Konfirmation Frue Latinskole. Han kom saa som
Skriverdreng til Land- og Søkrigskommissær Pflueg (XIII, 89) i
Kalundborg. Da Pflueg gik af 1803, tog T. tilbage til Kjøbenhavn og
læste til dansk-juridisk Examen, som han absolverede 1805.
Samtidig var han som Volontær traadt ind i General-Kommissariatskollegiet, 
og i dette skulde han fra den laveste Stilling efterhaanden 
rykke op i en af de højeste Poster i Administrationen. 1806 blev
han Kancellist, 1807 Fuldmægtig og virkelig Krigskancellisekretær,
1808 tillige Kommissariatssekretær i Feltkommissariatet, der var
blevet oprettet 1805 til Hjælp for de Troppeafdelinger, som paa Grund
af de urolige Tider i Evropa næsten altid maatte være samlede
ved Landets Sydgrænse. 1809 blev han i. Expeditionssekretær i
1. Departement, hvorfra han 1810 afgik for at blive i. Fuldmægtig
i «Bureauet for den danske Armees Forflegning.» 1819 udnævntes
han til Chef for General-Kommissariatskollegiets 1. Departement, det 
samme, i hvilket han for kun 16 Aar siden var indtraadt som
Skriver. 1834 blev han virkelig Generalkrigskommissær og 2.
Civildeputeret i General-Kommissariatskollegiet og ved dettes
Omdannelse 1842 dets eneste Civildeputeret samt Chef for Sektionen for
Kasse- og Revisionsvæsenet. Da Krigsministeriet i 1848 blev
oprettet, blev han Generaldecisor og Chef for Armeens
Revisionsvæsen, og som saadan døde han i Kjøbenhavn 31. Avg. 1849 efter
længere Tids Svagelighed. Foruden i sin egentlige
Embedsvirksomhed benyttedes hans Arbejdsevne ogsaa i andre Retninger;
han blev saaledes 1835 Medlem af Direktionen for den almindelige
Enkekasse og 1840 Medlem af Pensionslovkommissionen. Han
var ugift.

Selmer, Nekrolog. Saml. II, 440.

Joh. Lesser.



Torup, Sophus Carl Frederik, f. 1861, Læge, Fysiolog. Han 
er en Søn af Skoleinspektør Jacob Møller T. og Gregerssine Juliane
f. Simonsen og fødtes i Nykjøbing paa Falster 15. Avg. 1861. Efter
at være bleven Student fra Odense Skole 1879 og 1885 at have
taget Lægeexamen kastede han sig over videre fysiologiske Studier
her hjemme og i Udlandet og fungerede 1886-87 som Assistent
ved det fysiologiske Laboratorium. 1887 erhvervede han sig
Doktorgraden for en fysiologisk Afhandling. 1889 var han Kandidat
ved Frederiks Hospital. Han var udset til at overtage det nye
Lektorat i Dyrefysiologi ved Landbohøjskolen, men modtog 1889
en Kaldelse til Universitetet i Christiania som Professor i Medicin
med særlig Forpligtelse til at foredrage Fysiologi og til at
overtage Direktørposten for Universitetets fysiologiske Institut. I denne
Stilling virker han fremdeles.

Carøe og Norrie, Den danske Lægestand, 7. Udg.

Jul. Petersen.



Tove, o.1150, Kong Valdemars Frille. Valdemar den store 
havde en Frille T., inden han ægtede Dronning Sophie 1157. Vi
vide om T. intet, undtagen at hun o. 1150 fødte Valdemar en Søn
Christopher (III, 580), som Faderen omfattede med stor Kjærlighed.
Folkeviser fra en langt senere Tid fortælle, hvorledes T. forfølges
af Dronning Sophies Skinsyge og Had og af hende bliver taget af
Dage i den ophedede Badstue, men dette er vilkaarlig Digtning.
Det beror udelukkende paa Misforstaaelse, naar Huitfeldt, P. Syv
og den nyeste Tids Digtere henføre T. til Valdemar Atterdags
Historie. 
Grundtvig, Danmarks gamle Folkeviser III. 
Steenstrup, Vore Folkeviser S. 231 ff. 
(Svensk) Hist. Tidskr. 1891, S. 306 ff. 
Hist. Tidsskr. 6. R. V, 45 ff.

Johannes C. H. R. Steenstrup.



Toxwerdt, Andreas Gabriel, 1765-1848, Generalkrigskommissær, 
var født 22. Avg. 1765 paa Torpegaard (i Boeslunde Sogn),
hvis Ejer hans Fader, Christen T., var. Da denne senere mistede
sin Formue, kunde Sønnen ikke, som paatænkt, komme til at
studere og lod sig derfor antage som Underofficer «paa Avantage»
ved Kronprinsens (fra 1808 Kongens) Regiment. 1785 blev han
Fændrik, 1786 Sekondlieutenant, 1790 Premierlieutenant, 1799
Kapitajn, 1808 Major. Han blev 1789-1801 anvendt ved
«Regimentsartilleriet » og var 1794 ved den store Udrustning af Flaaden
udkommanderet paa Orlogsskibet «Den prægtige». 1801 deltog
han med en halv Bataillon af sit Regiment i Slaget paa Reden
om Bord paa Batteriet Trekroner. S. A. benyttede Artillerikorpsets
Chef T.s Hjælp ved Udarbejdelsen af et Manøvrereglement.

I 30 Aar havde T. tjent i «Vort eget Regiment», som
Frederik VI altid nærede særlig Interesse for, og hvor han nød Anseelse
som en ualmindelig dygtig og pligttro Officer, da Kongen 1813
skjænkede ham Embedet som Land- og Søkrigskommissær i Fyens
og Langelands Distrikt. Aaret efter fik han Karakter af
Oberstlieutenant, 1823 af Generalkrigskommissær og 1829 Rang med
Generalmajorer, efter at han 1826 var bleven virkelig
Generalkrigskommissær for Danmark. Han havde i denne Stilling
Overbestyrelsen af hele Udskrivningsvæsenet i Kongeriget, og den
«Redelighed og Duelighed», hvormed han ogsaa her varetog sine Pligter,
fandt Anerkjendelse ved, at Kongen, da T. var fyldt 70 Aar, i en
egenhændig Skrivelse tilbød ham at gaa af med fuld Gage i
Pension og tillige, da T. med Tak tog imod Tilbudet, udnævnte ham
til Kommandør af Danebrog (1835).

T. døde i Faaborg 15. Maj 1848. Han var gift 1. (22. Avg.
1802) med Nicolaidine Petra f. Toxwerdt (døbt 20. Jan. 1775 f
8. Okt. 1803), Datter af hans Næstsøskendebarn Henrik T. til
Boderupgaard paa Falster; 2. (21. Maj 1812) med Sophie Cathrine
f. Maes (f. 23. April 1786 d. 2. Dec. 1853), Datter af Krigsraad,
Kirurg J. N. H. M. i Kiel.

Personalhist. Tidsskr. 4. R. V. 
Selmer, Nekrolog. Saml. I. 
Grandjean, Stamtavle ov. Fam. Toxværd.                                                   

H. W. Harbou.



Trampe, Adam Frederik Rigsgreve, 1650-1704, Officer,
Søn af Befalingsmand over Uckermünde Philip v. T. og Elisabeth
f. v. Krassow, var født 4. Marts 1650 paa Tentzerow i Pommern.
Som 18aarig tog han dansk Krigstjeneste, 1670 blev han Fændrik
i Feltherrens Regiment, hvor han 1672 blev Lieutenant og 4 Aar
efter Kapitajn. I den Skaanske Fejde avancerede han rask; 1677
blev han Major og Aaret efter Oberstlieutenant, men han maatte
ogsaa døje adskilligt: han blev fangen i Helsingborg 1676, undveg,
men blev Aaret efter saaret ved Stormen paa Malmø. Som saa
rnange andre tyskfødte Officerer fæstede T. en dansk Brud; 24. Maj
1683 ægtede han Generaladmiral Cort Adelers (I, 82) Datter, Sophie
Amalie (f. 10. Avg. 1666 d. 1734), og tilbragte nu en Række
fredelige Aar i Hjemmet, som kun afbrødes af det lille hamborgske
Felttog 1686, hvori T. deltog med det sjællandske Infanteriregiment,
hvis Chef han var ble ven 2 Aar forinden. T., som var en dreven
Hofmand, var meget yndet af Christian V, der gjorde ham til
Mentor for sin Søn, Christian Gyldenløve; og fra 1691-94 fulgte
han sin unge Myndling i den pfalziske Arvefølgekrig. Stillingen
var ikke altid behagelig, den unge Kongesøn chikanerede sin
besværlige «Aufseher», men Kongen lønnede ham ved 1693 at gjøre
ham til Brigader, og Marechal Luxembourg fremhævede hans
Tapperhed.

Næppe var T. kommen hjem og havde etableret sig som
Godsejer ved at kjøbe Løgismose og Flenstofte, før han paa ny
maatte udenlands, men denne Gang som Generalmajor og Chef
for det lille Hjælpekorps, der fra 1696-98 stod i kejserlig Tjeneste.
Sidstnævnte Aar bleve Korpset og dets Chef overladte til August II,
og T. erhvervede sig den polske Konges Gunst, som han alt
havde opnaaet Kejserens. Han kom hjem 1699, men Aaret efter
sendtes han i diplomatisk Ærende til August II for at forlange
Hjælpetropper til den Krig, som Danmark førte mod Gottorp og
dets Garanter. Sendeisen lykkedes, for saa vidt som Sachsen
virkelig sendte nogle Regimenter til Undsætning for Frederik IV,
men Hjælpekorpset gjorde kun ringe Gavn. T. forblev nogle Aar
hos August II; 1701 led han den Skuffelse, at han ikke blev Chef
for det danske Hjælpekorps, som udlejedes til Kejseren, der gjærne
havde set ham i Spidsen for det, men Frederik IV trøstede ham
ved 1702 at give ham det hvide Baand, og Aaret efter blev han
Generallieutenant og fik Ordre til at afløse Chr. Gyldenløve som
Hjælpekorpsets Chef. Han førte det fra Italien til Ungarn og 
kæmpede tappert og dygtig mod Oprørerne, hvem han i Foraaret
1704 leverede en Træfning paa Donauøen Schiitt. Han var dog
allerede den Gang syg til Døden, og 26. April udaandede han i
Presburg, kort efter at Kejser Leopold I havde udnævnt ham til
Rigsgreve. Hans Lig førtes til Kjøbenhavn.

Milit. Tidsskr. XVII. 
Bidrag t. den store nord. Krigs Hist., udg. af Generalstaben, I. 
Rockstroh, Et dansk Korps' Hist. S. 24. 85 f.

A. Tuxen.



Trampe, Adam Johan Frederik Poulsen Greve, 1798-1876, 
Amtmand, Søn af nedennævnte Fred. Christ. Greve T., var født i
Kjøbenhavn 10. Sept. 1798, blev Student fra Throndhjems Skole
1818 og juridisk Kandidat 1821. 1826 blev han konstit. Politimester
i Throndhjem, 1829 Amtmand i Nordlands Amt og 1833 i Nordre
Throndhjems Amt. I hans Amtmandstid indtraf i 1851 de bekjendte
Arbejderopløb paa Levanger. Fra sidstnævnte Stilling tog han
Afsked 1857 og levede derefter i Throndhjem til sin Død, 8. Avg.
1876. T. beklædte derhos forskjellige Stillinger ved det norske
Hof, hvor han 1829 blev Kammerjunker, 1832 Kammerherre og
1860 til Kong Carls Kroning i Throndhjem Øverste Kammerjunker.
Gift 4. Juli 1828 med Angelique Christiane Pihl (f. 19. Avg. 1800
d. 1. Febr. 1885), Datter af titulær Professor, Grosserer Ole P. (XIII, 110).

Halvorsen, Norsk Forf. Lex.

Yngvar Nielsen.



Trampe, Frands Joachim, --1660--, Officer. Det første, 
vi høre om ham, er, at han i Foraaret 1657 var i de spanske
Nederlande; her traf Udnævnelsen (af April) til dansk Oberst ham.
I Efteraaret s. A. stod han med sit Regiment Rytteri i Skaane og
blev i Sept. Generalmajor. En Maaneds Tid efter kom han til
Sjælland, og kort før Roskildefreden forlagdes hans Regiment til
Roskilde; han skal have været Talsmand for Kamp til det yderste.
Under det første Afsnit af Kjøbenhavns paafølgende Belejring havde
han Garnison i Hovedstaden og kommanderede Stormnatten 11. Febr.
1659 paa Volden fra Helmers Skanse til Nørreport. Derefter
sendtes han til Hertugdømmerne og fik i Sept. Ordre til at slutte sig
til Feltmarskal Hans Schacks Korps under Angrebet paa Fyn.
Saaledes kom han til at spille en betydelig Rolle under Slaget ved
Nyborg 14. Nov. og havde Befalingen over venstre Fløj af den
danske Hær. I Avg. 1660 fik hans Regiment Ordre til at ligge
paa Fyn, men ved Forberedelserne til Statsforandringen overdroges
det ham n. Okt. at tage Kommandoen i Jylland over det
derværende Rytteri. Han blev efter Statsforandringen Medlem af det 
nyoprettede Krigskollegium -- var i dette en Modstander af en
omfattende Indskrænkning af Hæren --, men opholdt sig i Regelen 
ved sine Tropper paa Halvøen. 1666 var der Tale om at
stille ham for en Krigsret for disciplinær Forseelse, men han skal
paa Dronningens Forbøn være sluppen med at blive afskediget og
forpligte sig til ikke at tjene mod Danmark. Hans senere Skæbne
kjendes ikke.

Becker, Saml. t. Fred. III's Hist. I-II.
Eberstein, Kriegsberichte Ernst Albrecht v. Ebersteins.
Bobé, Af Ditlev Ahlefeldts Memoirer S. 212.

J. A. Fridericia.



Trampe, Frederik Christoffer Greve, 1779-1832, Stiftamtmand, 
Søn af Major Adam Greve T. og Gertrud Hoffmann f. Poulsen, 
var født paa Krabbesholm 19. Juni 1779, blev Student 1794
og juridisk Kandidat 1798. Efter at have været Volontær i Danske
Kancelli blev han 1800 Vicelandsdommer paa Laaland og Falster,
senere Kapitajn ved fynske Landeværnsregiment og derpaa ved
søndre sjællandske Infanteriregiment, indtil han 1804 tog Afsked
fra Militærtjenesten. 1801 blev han Dr. jur. i Kiel. I 1804 
udnævntes han til Amtmand i Vesteramtet paa Island og 1806 til
Stiftamtmand paa Island, hvorhos han 1808 blev Kammerherre.
Som Stiftamtmand paa Island var han om Sommeren 1809 udsat
for megen Ubehagelighed, i det han af «Kong» Jørgen Jürgensen
(IX, 7 ff.) blev berøvet sin Myndighed og holdt arresteret. Efter
at være sluppen løs kom han om Høsten s. A. til England, hvor
han dog intet kunde udrette til Islands Fordel eller til at faa de
skyldige straffede for deres Forhold. Han vendte ikke mere 
tilbage til Island, men blev 1810 udnævnt til Stiftamtmand over
Throndhjems Stift og Amtmand i Søndre Throndhjems Amt. I 1814
sluttede han sig nær til Christian Frederik og mistænktes ogsaa
efter dennes Afrejse for at nære vel stærke Sympathier for ham,
hvorfor man til en Tid var bange for, at han skulde blive afskediget. 
Han var virkelig i Begyndelsen stillet under Opsigt af
Politidepartementets Chef. Men det lykkedes ham at afvende al
Mistanke, og han modtog snart Tegn paa den nye Regents Bevaagenhed. 
Som Stiftamtmand stod han i mindre godt Forhold
til sin Kollega i Stiftsdirektionen, Biskop P. O. Bugge. Han døde
18. Juli 1832. -- Gift 1. (1797) med Sophie Frederikke Heinrich (f.
1765 d. 1801, gift 1. med Baron Heinrich v. Bolten, sep.); 2. (8. Maj
1808) med Anna Dorothea Colbjørnsen (f. 21. Jan. 1792 d. 13. Okt.
1808), Datter af J. E. C. (IV, 39); og 3. (20. Dec. 1810) med Amalia 
Ulrica Frederika f. Komtesse Schmettow, (f. 29. April 1791 d. 27. Okt.
1856), Datter af General Carl Jac. Vald. Greve S. (XV, 198).

Moe, Tidsskr. f. d. norske Personalhist. II, 135 f.
Øst, Materialier t. et dansk biogr.-lit. Lex. Sp. 767 f.
Ræder, Danmarks Krigs- og politiske Historie III.

Yngvar Nielsen.



Trandberg, Peter Christian, 1832-96, Præst, fødtes paa
Bornholm 18. Avg. 1832. Hans Forældre vare Selvejer Christen
Mortensen T. og Gjertrud Christine f. Andersen. I sin Barndom
vogtede han Faar, men da han viste Lyst lil Bogen, blev han sat
i Rønne Latinskole, fra hvilken han blev dimitteret 1851. I Jan.
1858 blev han theologisk Kandidat og s. A. ordineret af Biskop
Laub efter at være udnævnt til personel Kapellan for Tjele og Vinge
i Viborg Stift. Allerede 1860 opgav han imidlertid Kapellanstillingen 
i Jylland for som fritvirkende Rejsepræst paa Bornholm
at forjage «Vankundighedens skumle Mørke og Vantroens og
Verdenskjærlighedens dybe Midnatssøvn» paa Øen. Han var i sin
Studentertid bleven paavirket af S. Kierkegaard, og under Arbejdet
paa Bornholm traadte denne Paavirkning stærkere og stærkere
frem, saa at Øens Præster til sidst lukkede Kirkerne for ham. 
Overalt hvor han kom frem, vakte han en vældig Bevægelse, og han
stod for mange af Øens Beboere som Idealet af en Prædikant;
naar de bornholmske Bønder vilde sige Biskop Martensen, der
1862 visiterede paa Øen, en Behagelighed, sagde de, at han 
prædikede «akkurat som T.» Martensen erkjendte hos T. en redelig
Vilje til at blive paa den gamle Kirkegrund, men han frygtede
for, at det methodistiske Væsen, Sammenblandingen af Lov og
Evangelium og de haarde Domme, skulde føre ud i det sekteriske.
Efter Martensens Visitats kom Fripræsten Grunnet (VI, 251) til
Øen, og han og T. holdt da, efter hvad der blev meddelt
Martensen, «extravagante Forsamlinger, fulde af exalterede Ytringer
mod Folkekirken og dens Præster».

St. Hansdag 1863, da flere Tusende Mennesker samledes til et
stort Møde i Almindingen, meldte T. sig højtidelig ud af den
danske Folkekirke, og derpaa dannede han en evangelisk-luthersk
Frimenighed. I Følge Menighedsraadets Protokol fandt den første
store Optagelse af Medlemmer Sted i Allinge Søndagen den 9. Avg.,
og ialt o. 1500 (Børn iberegnede) bleve da indmeldte i den nye
Frimenighed. Denne besluttede at fastholde den rene evangelisk-
lutherske Lære, men i Modsætning til Folkekirken hævdede den:
1) Guds Kirkes Frihed og Uafhængighed af den verdslige Magt i 
alle kirkelige Anliggender, 2) Menighedernes Ret til selv at kalde,
vælge og afsætte deres Lærere og Forstandere og 3) deres
Myndighed og Forpligtelse til at haandhæve Tugt og Orden i
Overensstemmelse med Matth. 18, 15-18. Foruden Hovedforstanderen,
T. selv, fik Frimenigheden strax forskjellige Lægprædikanter og
ældste, der tilsammen dannede Menighedsraadet, som skulde
samles mindst én Gang om Aaret og have en raadgivende, men ikke
en lovgivende Magt. Faa det første Menighedsraadsmøde i Marts
1864 enedes man om at hævde de enkelte Menigheders
Selvstændighed ; men T. var i Virkeligheden Bevægelsens enevældige Leder.
Da en svensk Methodist, Student G. E. Rosander, fik Tilladelse til
at tale i Frimenighedens Bedesale, blev Grunnet fortrydelig, og
det kom til et aabent Brud mellem ham og T. Senere lykkedes
det Grunnet at drage den bornholmske Lægprædikant, H. C.
Møller (XII, 59), over til sig, og Møller lod sig, uden sin Menigheds
Raad og Samtykke, ordinere af Grunnet. Da Møller tillige
udtalte, at der under hans Ophold i Kjøbenhavn, navnlig ved
Paavirkning af en Skomager Andersen, var gaaet «et stort evangelisk
Lys op i hans Sjæl», kom det ogsaa til et Brud mellem ham og T.,
der var saa medtaget af den haarde Kamp, at han maatte rejse
til Ems. I Taunusbjærgenes Skygge skrev han da: «Aabent
Sendebrev til Udgiveren af «Budskab fra Naadens Rige» (*c: Møller)»
(Kbhvn. 1866), der indeholder et Opgjør imellem de gamle Venner.

Faa Vejen til Ems havde T. besøgt Birkedal i Ryslinge, hvor
en Frimenighedsdannelse var i Gjærde (II, 307). Birkedal rejste
senere over til Bornholm og færdedes meget i T.s Kreds; men
til egentligt Fællesskab kom det ikke. Birkedal følte sig frastødt
af den «Hovmodsdjævel, Herskesyge og Selvklogskab», der mødte
ham i den bornholmske Frimenighed, og han mærkede Tegnene
til dennes Opløsning. Efter Valgmenighedslovens Udstedelse
omdannede T. imidlertid (1872) sin Frimenighed til en Valgmenighed
inden for Folkekirken; men 1877 nedlagde han Præstegjerningen
paa Bornholm for som Fripræst at drage rundt i Jylland, hvor
han snart prædikede i Kirkerne, snart under aaben Himmel, i
Skove og Gaarde.

I Juni 1882 drog han til Amerika. Først var han 4 1/2
Maaned i Warren i Pennsylvanien Præst for en Del Bornholmere,
men der fra rejste han til Chicago, hvor han haabede at udrette
større Ting ved at arbejde for Dannelsen af «bibelske Menigheder»
og ved at oplive Haabet om Christi Gjenkomst. Han udsendte 
et Opraab «Til Skandinaverne i Chicago », der vakte en Del
Opsigt der ovre, og 1884 fik han dannet et evangelisk-luthersk
Kirkesamfund, som holdt sit første Aarsmøde i Argo (Nebraska); senere
(1887) blev der paa et Møde i Albert Lea vedtaget en Konstitution
for det nye Samfund, der skulde lægge Vind paa «den rette
bibelske Menighedsdannelse og Menighedshusholdning».

1885 blev T. kaldet til Professor ved det kongregationalistiske
theologiske Seminarium i Chicago, der ønskede at have en
dansknorsk Afdeling ved Siden af den engelske, tyske og svenske. I
Begyndelsen gik alt godt; det hed sig, at T. skulde have fuld Frihed
til at virke som Lutheraner. Men lidt efter lidt viste det sig, at
Kongregationalisterne vilde bane Vej for deres reformerte Tanker
blandt Skandinaverne. Det kom derfor til et Brud med dem
(1890), men T., som mente, at han havde særlige Gaver til at
virke som Præstelærer, oprettede strax efter paa egen Haand
«The Evangelical Free-Church Seminary of Chicago», der dog
allerede maatte nedlægges 1893, fordi T.s Helbred var svækket.
Den evangeliske Frikirke voldte ham mange bitre Timer. Han
saa med Sorg, at ogsaa dette lille Kirkesamfund styrede Kursen
hen imod «Masseherredømmets plumrede Farvande», og at man ved
Optagelsen i det «indførte taagede, svævende Udtryk i Stedet for
det oprindelige klare Krav paa sand Omvendelse». Gennem Bladet
«Hyrderøsten», som han ledede, søgte han at bevare sit Samfund
paa den rette Vej; men i mange Henseender stødte hans Arbejde
paa Hindringer, for hvilke han i forskjellige Smaaskrifter har gjort
Rede.

Paa flere Steder i de Forenede Stater var der dannet omtr.
20 smaa «Trandbergske» Menigheder, som han tidlig og silde
ofrede sig for, indtil han døde i Minneapolis 18. Juni 1896 efter
et bevæget Dagværk, der havde sat sig Spor i to Verdensdele.

9. Nov. 1863 havde han ægtet Hansine Christiane Gottholdine
Lüttichau (f. 4. Nov. 1835), Søster til Kammerherre C. D. L. (X,
559)) som fra 1860-63 havde været Diakonisse i Hannover og
Strasburg. I hende fik han en religiøst bevæget og forstaaende
Hustru, der med stor Offervillighed fulgte ham paa hans bugtede,
ofte i høj Grad tornefulde Veje og efter hans Død har udgivet et
Par Samlinger af hans «Efterladte Skrifter» og «Bibelske Af
handlinger» (1901).

Elvius, Danmarks Præstehist. 1869-1884. 
«Høvdingen», Tidende f. Kirken og Menneskelivet, Nr. 4-6, Brooklyn 1896. 
«Kirkebladet» Nr. 23, Blair 1896. 
Protokol for Menighedsraadet i den evang.-luth. Frimenighed p. Bornholm (utrykt).
Biskop Otto Laubs Levned II, i, Brevvexling med H. L. Martensen (1886).
V. Birkedal, Personlige Oplevelser i et langt Liv II, 61. 
H. Martensen, Af mit Levned III, 94.                                                                      

Fr. Nielsen.



Trane, Paul, --1650, Præst, Søn af Foged over Ryfylke 
og Jæderen Christen Christensen T. (f. 1533 d. 1600) og Magdalena 
Nilsdatter, var født i Stavanger, hvis Latinskole han gjennemgik.
En anselig Faderarv satte ham i Stand til at foretage en vidtløftig
Udenlandsrejse, som varede fra 1600-7, og hvorunder han
opholdt sig ved de fleste tyske Universiteter. Over Genf, hvor han
1606 udgav en latinsk Afhandling om Retsvidenskabens Studium,
kom han til Frankrig og endte sin Omflakken med et længere
Besøg i Paris. Hans paa Rejsen førte og siden fortsatte Stambog,
der nu findes i Kjøbenhavns store kongl. Bibliothek, indeholder
adskilligt af Interesse. Sommeren 1607 var han atter hjemme i
Stavanger. S. A. blev han -- uden at have Magistergraden, som
han heller ikke siden tog -- Rektor ved Oslo Skole. 1611 fik
han Kaldelse som Sognepræst til Næs paa Romerige og blev snart
derefter Provst. Han nød Anseelse som en lærd og dygtig
gejstlig. Han døde 1650. Siden 1611 var han gift med Ellen
Svendsdatter.

Budstikken III, 308 f.

A. E. Erichsen.



Trane, Thure, o.1680-o.1750, Søofficer i russisk Tjeneste,
født i Stavanger, nævnes blandt de gode Styrmænd, som hans
Bysbarn Cornelius Cruys (IV, 118) 1703 antog til Officerer ved
den russiske Østersøflaade, Czar Peter stod i Begreb med at
skabe. I 1704 kom han som Underlieutenant til Rusland;
derefter deltog han i Forsvaret af det nys anlagte St. Petersborg,
førte 1707 en Brander og blev s. A. Lieutenant. 1710 blev
han Kapitajnlieutenant. Medens han derpaa deltog i forskjellige
Togter mod svenske Kapere, avancerede han 1715 til Kapitajn.
Imidlertid knyttedes han nøjere til Skibsekviperingen i Reval.
Han var her. kommen paa sin rette Hylde, og 1732 udtaler
Westphalen, den danske Gesandt i St. Petersborg, i det han nævner T. s
store Fortjenester under en Ildebrand i Kronstadt, at Cruys faa
Dage før sin Død (1727) havde hvisket ham i Øret, at hvis vi
kunde erhverve T. for Kongens Tjeneste, vilde vi gjøre en gylden
Akkvisition for Danmark, da der efter C.s Mening næppe i Evropa 
var en saa dygtig Ekvipagemester som T. 1723 blev denne
Havnekapitajn i Reval, 1729 i Kronstadt. 1730 avancerede han til
Kommandørkapitajn og 1732 til Ekvipagemester. 1740 blev han paa
Grund af Sygdom afskediget med en Pension, som 3 Aar efter
forhøjedes. Hans senere Skæbne er ukjendt.

Den Omstændighed, at officielle russiske Kilder fastslaa, at
han allerede 1703 opføres blandt de gode Styrmænd, der udtoges
til Officerer, og allerede 1723 paa Grund af «Alderdom» og
Svagelighed søgte Afsked (som han dog den Gang ikke fik), gjør det
formentlig tvivlsomt, hvorvidt man med rette har hævdet hans
Identitet med den Thøger eller Torger T., der døbtes 9. Maj 1689
i Stavanger som Søn af Konsumtionsskriver sammesteds Thøger
Mikkelsen T., om end andre Omstændigheder tale derfor.
Westphalen kalder hans Fornavn Thure; i russiske Kilder nævnes han
Tønes Tran.

Lister ov. Officerer i den russiske Flaade fra Peter den Stores Tid (Russisk).
Materialier t. den russiske Flaades Hist. (Russisk). 
(Norsk) Hist. Tidsskr. 2. R. IV, 446. 
Personalhist. Tidsskr. 3. R. IV, 55. 
A. Kielland, Fam. Kielland S. 256.

G. L. Grove.



Trant, Frederik Carl, 1738-98, Kollegiedeputeret, var Søn 
af Amtsforvalter i Neuenburg Friedr. Carl T. og Anna Margrethe
f. Gülich, fødtes 28. Marts 1738 i Neuenburg og kom i sit 11. Aar
efter Forældrenes Død til Kjøbenhavn i Huset hos Farbroderen
Kammerraad Gabriel Sigismund T., Renteskriver i det oldenborgske
Renteskriverkontor. Som ustuderet Mand blev han først Kopist
og o. 1769 Fuldmægtig i sidstnævnte Kontor, 1771 Chef for 2.
Bureau i tyske Kammer og 1772 Sekretær i Finanskollegiet. Efter
Struensees Fald blev han Sekretær ved Kommissionen til
Reguleringen af Kollegierne, udnævntes 1773 til Kammerraad og blev
s. A. Kommitteret i Rente- og Generaltoldkammeret, tillige indtil
1776 Sekretær ved sammes Kammerkancelli. Fra 1774 var han
Medlem af Kanalkommissionen, 1775-7& Kommitteret i
Økonomi-og Kommercekollegiet. Fra 1777 henlagdes Generalmagasinets
Anliggender under ham, og Aaret efter udnævntes han til
Administrator ved vestindisk Kompagni. 1790 blev han Deputeret i
Rente- og Generaltoldkammeret, fra hvilket Embede han efter mange Aars
tiltagende Svagelighed traadte tilbage 1797 og udnævntes til
Konferensraad.

Ved Siden af disse talrige Tillidshverv var T. i Ny og Næ
ogsaa litterær virksom. Han skrev udmærket Dansk, redigerede 
1767 de ugentlige Tillæg til «Adressekontorets Efterretninger» og
udgav senere forskjellige Smaapjecer. Han stod A. P. Bernstorff,
E. Schimmelmann og Brødrene Reventlow nær og vandt særlig
gjennem Ludvig Reventlow Interesse for Skolevæsenet. 1789 udgav
han «paa højeste Befaling» et Skrift «Ueber Schulen u.
Schulanstalten in Danemark», i hvilket han tog Ordet for Skolernes
Omdannelse og Nødvendigheden af Nedsættelsen af en
Generaldirektion paa 5 Medlemmer, som skulde organisere og lede
Skolevæsenet. S. A. nedsattes Kommissionen til de danske Skolers
bedre Indretning, af hvilken han blev Medlem. I de første Aar tog
han virksom Del i Kommissionens Arbejder, i hvilke man
gjenfinder Hovedtankerne i hans tidligere trykte Program. T. døde
25. Nov. 1798. Han skildres som en meget dygtig og nidkjær
Embedsmand og en sjælden elskværdig og fin Personlighed. T.
havde 26. Maj 1775 ægtet Cornelia Schumacher (døbt 6. Dec. 1746
d. 29. Marts 1810), Søster til Regeringsraad Jens Reimert S. (XV, 370).

Lahde, Mindesmærker p. Assistens Kirkegaard, III. 
Kbhvns. Univers. Journ. VI, 189. 
J. Larsen, Bidrag t. den danske Folkeskoles Hist. S. 65 ff. 
F. Brun, Wahrheit aus Morgenträumen (1824) S. 84 f. 
Breve til P. C. Schumacher (Rigs-ark.). 
H. Trier, Gaarden Nr. 8 Amagertorv S. 82 ff.

Louis Bobé.



Trap, Cordt Einar, f. 1859, Nationaløkonom og Statistiker.
C. T., Søn af nedennævnte Gehejmeraad J. P. T., er født i
Kjøbenhavn 31. Avg. 1859. Efter at være bleven Student i 1878 fra Hauchs
Latin- og Realskole lagde han sig efter Nationaløkonomi og tog i
1882 statsvidenskabelig Examen, hvorefter han supplerede sin
Uddannelse ved at studere Jura; i 1885 tog han fuldstændig juridisk
Examen. Umiddelbart derefter fik han Ansættelse i Finansministeriets 
Kontor for udenlandske Betalinger og blev i denne Stilling,
indtil han fra Begyndelsen af Aaret 1896 som M. Rubins Efterfølger
blev Chef for Kjøbenhavns statistiske Kontor. I 1899 blev han
Medlem af Arbejderforsikringsraadet og i 1893 Lærer ved
Officersskolen. Efter Opfordring fra de statsvidenskabelige Professorer
paatog han sig i Aaret 1903 midlertidig at holde Forelæsninger ved
Universitetet over Danmarks Statistik.

T. s For fatter virksomhed er særlig gaaet i 2 Retninger. Paa
den ene Side har han dyrket Finansvidenskab, hvad det lille
vel-skrevne Grundrids i dette Fag vidner om, der stammer fra hans
Lærergjerning ved Officersskolen (1895); paa den anden Side har
han beskæftiget sig med den sociale Lovgivning og Statistik og 
skrevet en Række Afhandlinger og Beretninger om disse Æmner,
særlig i «Nationaløkonomisk Tidsskrift», saaledes om Arbejdsretter
og Enighedskamre, om Arbejderboliger, om Ulykkesforsikringslovgivning, 
om Fagforeninger og om Antallet af Børn i de kjøbenhavnske 
Lejligheder osv.; om hans Interesse for disse Spørgsmaal
vidner ogsaa hans Deltagelse i forskjellige udenlandske Kongresser,
saaledes f. Ex. Arbejderboligkongresserne i Paris og Düsseldorf (1900
og 1902), hvortil han i Forening med Arkitekt O. Schmidth leverede
Oplysninger om Arbejderboliger i Danmark. I sin Egenskab af
Leder af den kommunale Statistik har han udarbejdet en Række
Beretninger, særlig over Befolkningsstatistik. Hans Hovedarbejde
er den i 1892 udkomne Bog om Statens Stilling til ubemidledes
Alderdomsforsørgelse i flere evropæiske Lande, der giver en
udførlig Fremstilling af hele dette Spørgsmaals Historie. 

H. Westergaard.




Trap, Jens Peter, 1810-85, Kabinetssekretær, topografisk 
Forfatter, er Søn af Kjøbmand Niels T. og Karen Margrete, f.
Caspersen og blev født i Randers 19. Sept. 1810. Efter at han 1828
var bleven Student fra den derværende Skole, tog han 1833
juridisk Embedsexamen og ansattes Aaret efter som Kancellist i det
kongl. Kabinetssekretariat. Som Sekretær hos Kabinetssekretæren
J. Feddersen ledsagede han Kongeparret Christian VIII og
Dronning Caroline Amalie paa dets store Rundrejse i Riget 1840, efter
Salvingsakten i Frederiksborg. T. blev 1842 Fuldmægtig, 1849
Expeditionssekretær og 1852 Referendar i Kabinetssekretariatet.
1842 udnævntes han til Kancelliraad, 1848 til Justitsraad og 1852
til Etatsraad. Under de forskjellige Chefer, han havde haft i
Sekretariatet, nemlig foruden Feddersen de efterfølgende: C. L.
Tillisch, F. F. Tillisch, C. A. Bluhme, Lunding og igjen F. F.
Tillisch, havde han udmærket sig ved Dygtighed, Flid og
Samvittighedsfuldhed som Embedsmand og vundet dyb Indsigt og stor
Øvelse i Forretningerne. Det var ham derfor en stor Skuffelse, at
han ved Tillisch's Afgang i December 1854 blev forbigaaet ved
Besættelsen af Kabinetssekretærposten, der overdroges til
Højesteretsadvokat Liebenberg, Lensgrevinde Danners private juridiske
Raadgiver, skjønt han havde haft Talsmænd for sig i det nye
Ministerium. T., hvis Valgsprog var, at man skulde fare i Mag i
Medgang og ikke forsage i Modgang, fortsatte imidlertid med
usvækket Iver sin Virksomhed i Kabinettet og hengav sig i sin
Fritid til litterære Sysler (se ndfr.). Da Liebenberg, der ikke 

havde lagt Skjul paa sin Uvilje over Udenrigsminister Scheeles
Bestræbelser for at faa Grevinde Danner ophøjet til Hertuginde,
traadte tilbage, blev T. midlertidig Kabinetssekretær Oktober 1856
og ansattes definitivt Juli 1857. Han ledsagede Frederik VII paa
dennes store Rejser i Jylland og Slesvig i dette og de følgende
Aar. Ved Frederiksborg Slots Brand 17. December 1859 fik T.,
der havde et meget indgaaende Kjendskab til Slottet, Lejlighed til
at indlægge sig en virkelig Fortjeneste af vor Kulturhistorie, i det
han med Bistand af Adjunkt Kønigsfeldt (IX, 634), nogle Disciple
ved Skolen og et Par Haandværkere reddede henved 300 Malerier
og en Del antike Møbler fra at blive et Rov for Flammerne, Kongen
belønnede ham med Gehejmeetatsraadstitelen. Som Sekretær ved
Komiteen for Indsamlingen til Frederiksborg Slots Gjenopførelse og
som Formand for Kunstflidslotteriet, der afgav sit Overskud til
denne Komité, udfoldede T. en anerkjendelsesværdig Energi. T.
var paa Glücksborg, da Frederik VII døde 15. Nov. 1863, og han
i Forening med Admiral Irminger overbragte Christian IX
Dødsbudskabet i Kjøbenhavn. Den afdøde Konge havde i det hele
vist T. Velvilje, og kom det stundum til Rivninger mellem dem,
endte det dog med, at Kongen anerkjendte sin Kabinetssekretærs
Pligttroskab og Tjenstiver og gav ham et forsonende Ord.
Christian IX overdrog T. i Forening med Overkammerherre Oxholm og
Gehejmearkivar Wegener det Hverv at gjennemgaa Frederik VII's
Breve.

T., der stadfæstedes i sin Stilling som Kabinetssekretær af
den nye Konge, ledsagede denne ved Aarsskiftet 1864 til Gottorp
og var altsaa paa nært Hold Vidne til de følgende skæbnesvangre
Begivenheder for vort Fædreland. Han udnævntes 1865 til
Direktør for Døvstumme- og Blindeinstitutet og besøgte s. A. tilsvarende
Institutioner i Tyskland, Østerrig, Italien og Schweits for at skaffe
sig et dybere Indblik i deres Organisation og Ledelse; han
indlagde sig i denne Stilling ikke ringe Fortjenester, var saaledes
meget virksom for Oprettelsen af «Foreningen til blindes
Selvvirksomhed». Han indtog en høj Rang som Frimurer og baade som
saadan og ellers udførte han et betydeligt Arbejde til Fremme af
humane Formaal. T. ledsagede 1869 Kongeparret til 
Formælingshøjtidelighederne i Stockholm og kaldtes i Marts 1872 til Kongen,
der da opholdt sig i Italien, ved hvilken Lejlighed han ved en
Samtale har paavirket Kongen med Hensyn til Opfattelsen af de
politiske Forhold i Hjemmet, hvor Fengers Afgang som

Finansminister havde fremkaldt en Krise i Ministeriet. To Aar senere
var T. i det kongl. Følge, da Christian IX besøgte Island i
Anledning af Tusendaarsfesten. Som Belønning for sin Hengivenhed
mod Kongehuset dekoreredes T. 1875 med Danebrogsordenens
Storkors, og 1881, da han havde fungeret 25 Aar som
Kabinetssekretær, udnævntes han til Gehejmeraad. Ved Universitetets
Jubilæumsfest 1879 modtog han det juridiske Doktordiplom. I
Februar 1884 tog han sin Afsked og døde den 21. Januar 1885 i
Kjøbenhavn. T. efterlod sig Optegnelser og Erindringer fra sit Liv
i Hoffets og Statens Tjeneste, der ere i Familiens Besiddelse og
mulig en Gang ville blive udgivne. T. ægtede 1. (14. Okt. 1841)
Christiane Marie Feddersen (f. 1. Maj 1820 d. 6. Marts 1849), Datter
af ovennævnte Kabinetssekretær Josias F. og Viveke Birgitte f. Krey,
og 2. (2. Maj 1850) Malvine Louise Hoskiær (f. 24. Jan. 1826), Datter
af Mægler Frederik H.

Erslev, Forf. Lex. 
Levnedsbeskr. af de 1879 promov. Doktorer S. 75 ff.
Fremragende danske Frimurere II, 123 ff. 
Illustr. Tid. 1878 Nr. 966. 
Geogr. Tidsskr. VIII, 2 ff.                                                                      

A. Thorsøe.

-- J. P. Traps ret betydelige litterære Virksomhed i statistisk,
topografisk og historisk Retning begyndte 1842 med Udgivelsen af
den danske «Hof- og Statskalender», hvorpaa han Aaret i
Forvejen havde faaet kongl. Privilegium; af denne nyttige Haandbog
udgav han 44 Aargange (1853-63 kom tillige en tysk Udgave),
men allerede 1858 fratraadte han selv som Redaktør; senere 
redigerede han dog Aargangen 1877. Den første af ham udgivne
Aargang holdt sig væsentlig i det en Gang givne Spor, men
efterhaanden udvidedes Bogen betydelig, og trods Tabet af de 3
Hertugdømmer var Sidetallet i hans sidste Aargang (1885) omtrent
blevet fordoblet. Mange af disse Tilføjelser maa betegnes som
meget heldige, men nægtes kan det paa den anden Side ikke
heller, at man i Aarenes Løb paa flere Punkter gik vel vidt uden
for de ved Bogens Titel angivne Rammer. -- 1856-60 falder
Udgivelsen af «Statistisk-topografisk Beskrivelse af Kongeriget
Danmark» (5 Dele). Der var da paa det nærmeste gaaet 100 Aar,
siden Pontoppidans og Hofmans «Danske Atlas» begyndte at
udkomme, og ligesom der derfor trængtes til en tidssvarende,
vidtløftigere Beskrivelse af Danmark, saaledes viste den store
Udbredelse, det nye Værk fik, at T. løste Opgaven paa en Maade, der
tilfredsstillede Læseverdenen. Allerede 1871-79 udkom en stærkt 

forøget 2. Udgave (6 Dele), og nu (siden 1895) er en 3. Udgave i
Færd med at udkomme. I Aarene 1856-60 kom en tysk
Oversættelse ved Chr. Sarauw, men der udkom kun 5 Hæfter,
indeholdende Øerne. T. sad da ogsaa inde med sjældne Betingelser
for at kunne yde noget godt: en betydelig Energi, et praktisk
Blik og en ikke almindelig Evne til at kunne benytte, andres
Hjælp; dertil kom hans Stilling, der bragte ham i Forbindelse
med mange og gav ham Lejlighed til at se sig om i Landet.
Men Videnskabsmand var T. ikke; han forstod at samle Traadene,
men har vistnok kun i mindre Grad selv kunnet yde Bidrag til
Arbejdet, og navnlig i historisk Henseende er der ikke lidet at
indvende mod hans Plan. Med fuld Føje har man derfor ogsaa
i 3. Udg. væsentlig udvidet denne. -- Et Supplement til
Danmarks-beskrivelsen blev «Statistisk-topografisk Beskrivelse af
Hertugdømmet Slesvig», der udkom 1861-64 (2 Dele).

Endelig skyldes der T. et Arbejde af en helt anden Art,
nemlig «Billeder af berømte danske Mænd og Kvinder» I-III
(1867-69), der udkom anonymt. Som allerede Titelen angiver,
ere Portrætterne, 130 i Tallet, egentlig Hovedsagen, og de dertil
knyttede Biografier af Mænd og Kvinder fra Reformationen til
Midten af det 19. Aarhundrede ere kortfattede og uden større
Værd.

C. F. Bricka.



Trappaud, Ditlev, 1700-68, Amtmand, er født 27. Avg. 1700 
paa Hammergaard (Vrads Herred), som ejedes af Faderen, Poul T.,
der døde i Ungarn 1707 som Oberst og Chef for et Rytterregiment
i kejserlig Tjeneste; Moderen var Christine Sofie f. v. d. Decken
(d. 1704). Fra 1718 var han nogle Aar Page ved Hoffet, hvor han
synes at have bevaret gode Forbindelser, eftersom han uden forud
at have staaet hverken i den civile eller militære Statstjeneste ved
Tronskiftet 1730, da store Forandringer foretoges i Administrationen,
afløste den under det tidligere Regimente vel anskrevne Jens
Jørgensen Seerup (XV, 472) som Amtmand over Dronningborg, Silkeborg
og Mariager Amter. 1734 udnævntes han til Justitsraad, 1744 til
Etatsraad og 1752 til Konferensraad. Som Amtmand boede han
paa den under det skanderborgske Ryttergods hørende Søbygaard;
da imidlertid Ryttergodset 1767 afhændedes, kjøbte han den
ligeledes under samme hørende Tvilumgaard, hvor han døde 22. Avg.
1768. 27. Juli 1731 havde han ægtet Anna Dorothea Vieth (d. paa
Estvadgaard 8. Maj 1785), Datter af Renteskriver i 
Fyrstendømmernes Renteskriverkontor i Rentekammeret Liebhart V. og Anna
Margrethe f. Junge.

C. E. A. Schøller.



Tratziger (Dratzieher), Adam, o.1523-1584, Jurist og 
Historiker, gottorpsk Kansler, var født i Nürnberg, hvor hans Fader, 
Conrad T., var Borger; hans Morfader var en meget anset Jurist, 
Joh. Letscher, efter hvem T. mulig har arvet det juridiske Anlæg,
som senere bragte ham frem i Verden. Ogsaa i andre
Henseender var han af Naturen udrustet med fortrinlige Evner. Fra 1540
studerede han i Leipzig Filosofi og Veltalenhed, men lagde sig
samtidig efter Retsvidenskab og tog 1543 Graden som Baccalaureus
juris. Senere drog han til Universitetet i Frankfurt a. d. Oder,
hvor han tog Doktorgraden og optraadte som Docent i
Retsvidenskab. Den Sikkerhed, hvormed han uden Brug af skriftlige
Optegnelser kunde citere Retskilderne, vakte Tilhørernes Beundring.
1546 kaldedes han til juridisk Professor i Rostock. Allerede Aaret
efter valgtes han til Universitetets Rektor og udfoldede i det hele
en betydelig videnskabelig og praktisk Virksomhed. Men da han
havde vakt Forargelse ved frivole Ytringer om sædelige Forhold,
rejste der sig en saadan Storm mod ham, især fra Theologernes
Side, at han fandt det rigtigt at opgive sin Plads. Han gik nu
til Hamborg, hvor han blev Stadens Syndikus og vandt stor
Anseelse ved den Dygtighed og Energi, hvormed han førte Stadens
Retssager. Tillige syslede han med historiske Studier og
udarbejdede Hamborgs Historie fra de ældste Tider indtil Samtiden.
Arbejdet blev ikke trykt før langt senere (udg. 1865 af Lappenberg),
men har dog været en af Ar. Huitfeldt meget benyttet Kilde.

Under T.s Virksomhed i Hamborg blev Hertug Adolf af
Holsten-Gottorp opmærksom paa ham og kaldte ham 1558 til sit Hof,
hvor han som Hertugens Kansler og Arkivar snart blev en
overordentlig indflydelsesrig Personlighed. For mange kom han
imidlertid næsten til at staa som Hertugens onde Aand. Den
Omstændighed, at han skaffede sig Hertugens Tilladelse til at nedbryde
en mærkelig gammel Kirke paa Holmen ved Slesvig og anvende
Materialerne til Opførelse af sin egen prægtige Bolig, satte ondt
Blod. Man tillagde ham Skylden for den hensynsløse og
voldsomme Adfærd, Hertugen viste over for Domkapitlet i Slesvig.
Kannikerne hadede ham derfor af deres fulde Hjærte, og da han 1575
havde opnaaet et Præbende i Hamborgs Domkapitel, blev han
næsten lige saa forhadt af sine Kolleger der. -- I Anledning af 
det 1559 forestaaende Angreb paa Ditmarsken skal han have
forfattet en kort historisk Udsigt over Ditmarskens Historie og dette
Landskabs tidligere Sammenstød med Holstenerne. Hans korte
Beskrivelse af Byen Slesvig er trykt hos Westphalen (Monum. ined.
III, 520 ff.). En Mængde juridiske og politiske Indlæg og
Erklæringer haves fra hans Haand. Han er Hovedforfatteren af den
slesvig-holstenske «Landgerichts-Ordnung» (Hamb. 1573). Indtil 1564
ejede han Wandesburg ved Hamborg, som Henrik Rantzau kjøbte
af ham, og hvor Tyge Brahe senere en Tid fandt et Tilflugtssted.
-- Til det hertugelige Hus vedblev T. at staa i det intimeste
Forhold indtil sin Død, der indtraf 17. Sept. 1584, da han paa
Hjemrejsen fra Hamborg omkom ved, at hans Vogn væltede med ham
paa Vejen gjennem Holsten. Hans Fjender saa i dette hans bratte
Endeligt en Gudsdom. En upartisk samtidig kalder ham: «Vir
magno ingenio, sapientia et eloqventia, sed parum pius». Han
var gift, men Ægteskabet var ulykkeligt.

Moller, Cimbria lit. II. 
Krabbe, Die Universität Rostock. 
Rørdam, Hist. Kildeskrifter 2, R. II, 592 f. 659. 
Danske Mag. 5. R. II, 271 f. 
Allg. Deutsche Biographie XXXVIII.                                                            

H. F. Rørdam.



Traustedt, Margar Peter Andresen, 1853-1905, Zoolog. 
Han er Søn af Skolelærer Jørgen Petersen T. og Rasmine f. Hansen
og er født i Oksager, Husby Sogn, Flensborg Amt, 14. Avg. 1853.
Under Krigen 1864 blev Faderen afsat, og Familien bosatte sig i
Kjøbenhavn, hvor Sønnen blev sat i Efterslægtselskabets Realskole.
1866 kom han i Borgerdydskolen paa Christianshavn, hvorfra han
dimitteredes 1871. Efter at han 1878 havde taget Magisterkonferens
i Zoologi, var han i 4 Aar Medhjælper hos Professor Jap.
Steenstrup paa Zoologisk Musæum og beskæftigede sig især med Studier
over Tunicaterne. 1882 ansattes han som Adjunkt ved Herlufsholm,
hvor hans videnskabelige Syslen efterhaanden fortrængtes af de
Krav, som Undervisningen i Geografi og Naturhistorie stillede til
ham. Paa sine Studiers Vegne har han, i Regelen med offentlig
Understøttelse, gjort flere Rejser; han har saaledes (1882 og 1888)
opholdt sig ved den berømte zoologiske Station i Neapel og
studeret ved det zootomiske Institut i Heidelberg samt foretaget
Indsamlinger ved Norges, Skotlands og Grønlands Kyster. Af T.s
videnskabelige Arbejder kunne nævnes: «Oversigt over de fra
Danmark og dets nordlige Bilande kjendte Ascidiæ simplices» (1880),
«Vestindiske Ascidiæ simplices» i-2 (1882-83), «Die einfachen 
Ascidien des Golfes von Neapel» (1883), «Bidrag til Kundskab om
Salperne» (1885), «Karahavets Søpunge» (1886). -- 3. Okt. 1887
ægtede han Louise Forchhammer, Datter af Rektor J. N. G. F.
(V, 255), og døde 26. Okt. 1905.

Jonas Collin.



Trautner, Theodor Martinus, 1838-1903, Læge, var en 
Søn af Garvermester, Agent Mogens Johannes T. og Ane Marie
Fobian f. Adler og fødtes 27. Juli 1838 i Sorø, fra hvis Akademi
han dimitteredes 1858. Under Krigen 1864 var han militær
Underlæge og udmærkede sig i saa høj Grad, navnlig i Dybbølskanserne,
ved sin Utrættelighed og Uforfærdethed, at han, skjønt ung
Student, efter Regimentets Indstilling dekoreredes med Ridderkorset.
1865 tog han Lægeexamen, fungerede derefter som Kandidat ved
Almindeligt Hospital og nedsatte sig som praktiserende Læge i
Bogense 1866. Her gjorde han sig snart bemærket og vel anset,
ikke blot som en energisk Læge og Hygiejniker, navnlig ved en
udbrudt heftig Tyfusepidemi, men ogsaa som en for videre sociale
Opgaver virkende reformatorisk Kraft. Med Iver arbejdede han
for Fremme af Husflidssagen og fik derfor Husflidsselskabets
Sølvmedaille (1878); med end større Ihærdighed satte han sine Kræfter
ind paa den store og nærliggende Opgave at forbedre og
organisere Sygeplejen paa Landet, udgav 1881 en praktisk «Vejledning i
Sundhedspleje og Sygepleje for Landboere og andre» og fik
hurtig stiftet «Sygeplejeforeninger» rundt om i Provinserne, saa at
denne Institution, ogsaa ved Støtte af Staten, efterhaanden har
faaet en stor og velsignelsesrig Betydning. Fra 1882 fungerede
han som Regeringens Konsulent angaaende denne Sag. Ogsaa for
Sygekassevæsenets Fremme virkede han med stor Iver og foretog
med Regeringens Understøttelse gjentagne Rejser til Udlandet til
nærmere Undersøgelse deraf.

Da han 1881 blev udnævnt til Stiftsfysikus i Fyns Stift, kunde
han derefter med Medicinalavtoritetens Stempel udfolde sin
socialreformatoriske og filanthropiske Virksomhed. Og hans
overordentlige Arbejdsevne og Arbejdsvillighed blev der lagt Beslag paa i
bestandig videre Omfang. I Bestræbelserne for Organisation af
Arbejderforsikring, for Fremme af Ædruelighed, i de sidste Aars
Arbejde til Tuberkulosens Bekæmpelse tog han saaledes Del, som
altid med fuld Energi. Ogsaa inden for sin Stand modtog han
forskjellige Tillidshverv, saaledes var han i en Aarrække (1883-89)
Formand for den danske Lægeforening. Midt under al sin 
ihærdige Virksomhed angrebes han af en ondartet, tiltagende Sygdom,
for hvilken han 17. Marts 1903 bukkede under. -- 2. Avg. 1867
ægtede han Sophie Amalie Thykjær, Datter af Farver Henrik Chr. T.

Carøe og Selmer, Den danske Lægestand, 6. Udg. 
Ugeskr. f. Læger 1903, Nr. 14. Illustr. Tid. 1903, Nr. 26.                                         

Jul Petersen.

 --1540--, kongl. Sekretær og Tolder">

Trebbou, Frans, --1540--, kongl. Sekretær og Tolder, 
var vistnok fra Byen Brandenburg, hvor hans Broder Hans 1547 var
Borgmester. Fra 1532 nævnes han som Sekretær hos Frederik I
og siden hos Christian III. Som dennes Afsending var han
tilstede paa Rigsdagen i Kjøbenhavn 1533, og det var til ham, at
Jürgen Wullenwever og Jørgen Kock henvendte sig med deres
Tilbud om at hjælpe Christian III paa den danske Trone. Han
brugtes væsentlig i Sendelser til Udlandet, saaledes 1534 og 1535 til
Sverige og 1537 og 1538 til Preussen. Vistnok fra 1536 var han
tillige Tolder paa Falsterbo. 1540 flygtede han til Sverige
formedelst Uorden i sine Regnskaber og traadte i svensk Tjeneste. 1541
var han svensk Afsending i Holland og Frankrig, og i de følgende
Aar boede han i Sverige, ivrig sysselsat med Saltsydning og
forskjellige Handelsforetagender. Disse synes dog ikke at være gaaede
særlig godt, og 1547 flygtede han til Norge. Gustav Vasa lod ham
forfølge, men de norske Embedsmænd vilde ikke udlevere ham og
sendte ham i Stedet til Kjøbenhavn. Her holdtes han i Fængsel
en kort Tid, men frigaves saa paa Kurfyrsten af Brandenborgs
Forbøn og vendte tilbage til sin Hjemstavn.

L. Laursen.



Tregder, Eiler Hagerup, 1778-1858, Postembedsmand, 
var en Søn af Kjøbmand Paul T. og Benedicte Christiane f. Hagerup
paa Kongsberg, hvor han fødtes 25. Marts 1778. Han tog 1797
Bjærgexamen ved det norske Bjærgseminarium, ved hvilket han
strax efter konstitueredes som Lektor i Mathematik, blev s. A.
Fuldmægtig og konstit. Guardein ved Kongsberg Mønt, 1802 fast ansat
som Møntguardein, fra hvilket Embede han ved Sølvværkets
Nedlæggelse afskedigedes 1806. S. A. rejste T. til Kjøbenhavn, hvor
han 1810 tog dansk-juridisk Examen og 1812 blev Møntrevisor;
men allerede s. A. udnævntes han til Chef for Postvæsenets
Revisionskontor. Som saadan virkede han med Dygtighed og
Akkuratesse i 35 Aar, indtil han 1847 tog sin Afsked. 1826 blev han
Kancelliraad, 1837 Justitsraad og 1847 Etatsraad. Død i
Kjøbenhavn 24. Sept. 1858. I Aaret 1820 blev det ham overdraget at 
berejse Landets Hovedpostrouter for paa enhver Poststation at
afsætte Middagslinjen og derved bringe Ensartethed i Posturenes
Gang til Fremme af en nøjagtig Postbefordring. De paa denne
Rejse indsamlede Notitser benyttede han ved sin 1824 udgivne,
fortrinlig ordnede og nøjagtige «Haandbog for rejsende», den
første i sin Slags; den blev ogsaa oversat paa Tysk. Desuden er
T. Forfatter til nogle poetiske Forsøg m. m. Gift 22. Okt. 1814
med Maria Magdalena Thams (f. 22. Okt. 1782 d. 26. April 1853),
Datter af Provst og Sognepræst til Ejdsberg Johan Peter T.

Nyerup, Lit. Lex. 
Erslew, Forf. Lex. 
Halvorsen, Norsk Forf. Lex.

G. L. Wad.



Tregder, Paul Hagerup, 1815-87, Filolog og Skolemand,
var Søn af den nærmest forud omtalte Etatsraad E. H. T. og
fødtes i Kjøbenhavn 21. Juli 1815. Han dimitteredes 1832 fra det
v. Westenske Institut og fik Udmærkelse i alle Fag ved Artium
samt Universitetets Sølvmedaille; ligeledes fik han Udmærkelse ved
anden Examen 1833 og ved filologisk Embedsexamen 1838. For
Besvarelsen af Universitetets filologiske Prisopgave i 1837 (om det
historiske og antikvariske i Demosthenes' «Aristocratea») vandt han
Guldmedaillen. Fra Efteraaret 1839 virkede han som Lærer i de
gamle Sprog ved det v. Westenske Institut; 1839 erhvervede han
Magistergraden for en latinsk-grammatisk Afhandling og holdt
derefter som Privatdocent Forelæsninger ved Universitetet i 3
Vintersemestre over forskjellige græske Forfattere. 1843 konstitueredes
han som Lærer i latinsk Litteratur ved Sorø Akademi med
Forpligtelse til ogsaa at docere græsk Litteratur; 1845 forflyttedes han
som Rektor til Aalborg Kathedralskole og fik Professortitel 1853;
1857 blev han Medlem af en Kommission, Ministeriet nedsatte til
Drøftelse af Spørgsmaal om Forandringer i de lærde Skolers
Undervisningsplan. Fra Aalborg vendte han 1863 tilbage til Sorø
som Rektor for. Akademiets lærde Skole og forblev her, til han
paa Grund af Svaghed entledigedes 31. Juli 1882. Efter at være
flyttet til Kjøbenhavn kunde han dog som gammel Skolemand ikke
opgive sin Lærervirksomhed, men underviste som Privatlærer i en
Skole paa Frederiksberg, indtil han pludselig døde efter et
apoplektisk Anfald 20. Maj 1887.

T. var en mild og human Skolestyrer og en dygtig Lærer,
men i nærmere personligt Forhold kom han ikke til mange af
sine Disciple. Som filologisk Videnskabsmand kom han ikke til
at udrette, hvad man maaske havde ventet af ham, i det 
Skolegjerningen optog ham stærkt; hans eneste betydeligere
videnskabelige Arbejde var en Udgave af Ciceros «Disputationes Tusculanæ»
(1841). Derimod leverede han en Række Skolebøger: en græsk
Formlære (1844), som var et for sin Tid særdeles dygtigt Arbejde;
en Haandbog i græsk og latinsk Litteraturhistorie (1845) og en
Haandbog i græsk Mythologi (1853), ret solide, men noget tørre
Bøger; en mere tarvelig «Udsigt over den græske Kunsts Historie»
(1846) og en «Anthologia Græca» (1842). Enkelte af disse Bøger
benyttedes meget i vore Skoler og udkom i flere Udgaver, bleve
ogsaa oversatte paa Tysk, Hollandsk og Svensk. -- 8. Avg. 1848
ægtede han Charlotte Amalie v. d. Recke (f. 24. Febr. 1832), yngste
Datter af Kapitajnlieutenant Johan Adolph v. d. R., Ejer af
Sohngaardsholm ved Aalborg.

Erslew, Forf. Lex. 
Hundrup, Lærerstanden ved Aalborg Kathedralskole S. 57 ff. 
Vor Ungdom 1897, S. 502 ff.

M. Cl. Gertz.

 --1600--, Musiker">

Trehou, Gregorius, --1600--, Musiker, blev 1. Marts 1590 a
nsat som Kapelmester ved det danske Hof. Han var en Hollænder 
og kom her til fra Tyskland. At han, en ellers ubekjendt
Komponist, fik optaget en 6-stemmig Cantio sacra: «In dedicatione
templi, hæc est domus» i 4. Del af Joanellis «Thesaurus musicus»,
der udkom i Venedig 1568, kunde tyde paa, at han i sin
Ungdom har opholdt sig og faaet sin Uddannelse i denne vidt
berømte Musikby, hvor baade Tyskere og Nederlændere søgte hen
for at studere Musik, og hvor det ogsaa under hans Ledelse af
det danske Hofkapel blev Skik at lade de mest lovende af
Kapellets unge Musikere oplære. Om hans Liv og Virken vides i øvrigt
kun lidt; men det store Opsving i Musikken ved Hoffet, som fandt
Sted under Christian IV's Regering, og som først og fremmest
skyldtes Kongens levende Interesse for Tonekunsten, begyndte,
medens T. var Kapelmester. Hans Fortjenester bleve ogsaa
paaskjønnede. I 1601 fik han Brev paa et Hus i Helsingør, og 1606
benaadedes han med et Vikarie i Roskilde. Ved Kalmarkrigens
Udbrud blev Kapellet betydelig indskrænket. T. afskedigedes
10. April 1611, og Kapelmesterposten inddroges. Han maa være
død i Begyndelsen af Aaret 1621. Den 14. Februar 1621 blev
nemlig Sangeren Hans Brachrogge forlenet med det Vikarie i
Roskilde, som nu var ledigt efter afg. Gregorius T.

Hammerich, Musiken ved Chr. IV's Hof.

V. C. Ravn



Trellund, Find Nielsen, 1594-1663, Borgmester, fødtes 26. 
Marts 1594 i Ribe, hvor hans velhavende Fader, Niels Pedersen T.
(d. 1597), gift med Lene Findsdatter, en Borgmesterdatter fra Vejle,
var bosat. Tidlig bestemtes det, at Sønnen skulde uddannes til
Kjøbmand, og som Barn opholdt han sig derfor et Par Aar i
Hamborg og Liineburg. 1608 kom han i Tjeneste hos en af
Kjøbenhavns Borgmestre, hos hvem han forblev en halv Snes Aar,
og efter at han derpaa ved en større Udenlandsrejse havde udvidet
sine Kundskaber, nedsatte han sig som Kjøbmand i Kjøbenhavn.
Her blev han Raadmand 1642, Borgmester 1645, og i denne
Stilling sad han til sin Død, 14. Juli 1663, kom altsaa til at opleve
de bevægede Dage under Byens Belejring og det store
Stændermøde. Som Handelsmand hørte han til Byens første. Han var
Medlem af det karaibiske (vestindiske) Handelskompagni, som fik
sine første Privilegier 1653, men næppe var et fordelagtigt
Foretagende, og ligeledes af. det 1662 oprettede islandske Kompagni, i
hvilket han var en af Hovedlederne. Om hans Velstand vidnede
den store Gaard, han beboede, og forskjellige Gaver til Byens
fattige. Han ægtede 1. 1627 Margrethe Pedersdatter (f. 1610 d. 1652),
en Borgmesterdatter fra Malmø, 2. 1654 sin berømte Kollega Hans
Nansens (XII, 129) Datter Dorthe (f. 1633 d. 1675), der som Enke
blev gift med Peder Pedersen Lerche (X, 225). Ingen af Hustruerne
skjænkede ham Børn. Kun i sine yngre Dage brugte han
Slægtsnavnet T.

Universitetsprogr. Saml. t. Jydsk Hist. og Topogr. VIII, 53 ff. 
O. Nielsen, Kjøbenhavns Hist. og Beskr. III, 218 f.                                        

C. F. Bricka.



Trellund, Johannes, 1669-1735, Biskop, er født 5. Okt. 1669 
i Kjøbenhavn, hvor Faderen, Iver eller Edvard T., af jysk Slægt,
var en anset Handelsmand (d. 1677). Moderen, Catharine
Mølmann (d. 1714), stammede fra Flensborg. Efter sin Daab kom han
i Huset hos Dorothea Moth, Enke efter Hofpræst J. Bremer (III, 53).
Hendes Slægtning, den senere Professor H. G. Masius (XI, 179),
der den Gang som Student opholdt sig i Kjøbenhavn, tog sig af
Drengen og førte ham sammen med 2 jævnaldrende, Ditlev Wibe
og Carl Ahlefeldt (I, 124), Sønner af Gehejmeraad Mich. Wibe og
Storkansler Fr. Ahlefeldt (I, 136), i hvis Huse de fik deres første
Undervisning indtil 1683, da T. kom i Frue Latinskole, hvorfra
han blev Student 1686. Han kom derefter i Huset hos Professor
Masius, hvor han var Kostgænger tillige med Fr. Rostgaard (XIV, 
337), S. Lintrup (X, 336), J. Ocksen (XII, 376) og flere. 1692 tog
han theologisk Examen og besøgte derefter 1692-97 tyske,
hollandske og engelske Universiteter -- i Berlin traadte han i
Forbindelse med den bekjendte Pietist Ph. J. Spener, hvilket fik
Betydning for ham i hans senere Virksomhed, i det han hørte til det
første Hold af theologiske Professorer her hjemme, som uden selv
at være Pietister stillede sig mildt dømmende over for denne
Livsretning. Masius, som havde planlagt hans Rejser, udvirkede, at
han kaldtes tilbage 1697 med Løfte om et Professorat, først i
Filosofi og derefter i Theologi, men da der intet Professorat var
ledigt, blev han 1699 Lektor i Theologi i Christiania og 1701
Feltprovst ved de danske Lejetropper i Italien. 1704 fik han Orlov
og gjennemrejste derefter Italien med et længere Ophold i Rom.
1705 blev han Professor Eloqventiæ, 1707 Stiftsprovst i Christiania
og 1711 kaldet tilbage som Professor i Theologi. 1712 blev han
Medlem af Missionsbestyrelsen. Da Professor H. Bartholin og Præsten
M. C. Wolfburg rettede vægtig Indsigelse imod den ostindiske
Missions Arbejdsmethode, tog T. til Gjenmæle herimod, og der
blev fra begge Sider vexlet adskillige Stridsskrifter, de fleste dog
utrykte, indtil Striden standsedes 1718 ved en kongelig Forordning.
1715 blev det overdraget ham tillige med Professor H. Steenbuch
og Stiftsprovst J. Lodberg at gjøre Forslag til en bedre. Ordning
af de norske og særlig de nordlandske Kirkeforhold, og 1716 fik
han Befaling til at forfatte et Forsvar for Barnedaaben imod den
slesvigske Sværmer O. L. Strandiger (XVI, 477). Disse og andre
offentlige Hverv hindrede ham dog ikke i at opfylde sine
Forpligtelser som Professor. 1712-24 udgav han 19 Disputatser over
exegetiske og kirkehistoriske Æmner.

1725 blev T. udnævnt til Biskop i Viborg -- et Misgreb, som
forbitrede ham Resten af hans Liv. Han blev der stillet over for
store Vanskeligheder, som han ikke magtede. 1726 brændte en stor
Del af Viborg. Domkirken og Bispegaarden gik op i Luer tillige
med en stor Del af hans store Bibliothek, hvori mange Afhandlinger
i Haandskrift, færdige til Udgivelse. Det lykkedes ham dog at
redde Stiftsarkivet. T. visiterede flittig i sit Stift, og Præsternes
Pligtforsømmelser paatalte han med stor Strænghed, men han kunde
ikke gjøre sig gjældende med tilstrækkelig Vægt, fordi han var i
højeste Grad upraktisk og ligefrem uvidende paa mange Omraader.
Jyderne paastode, at han kjendte ikke en Ko fra en Hest. Man
anerkjendte hans store Lærdom, men Fristelsen laa alt for nær til 
at have ham til bedste, naar Lejligheden frembød sig. Hans
Tyende løb med ham, Præsterne drillede ham paa den smaaligste
Maade, og over for Almuen frembød han store Blottelser, især i
sine Katekisationer. Ingen forstod den sprænglærde Mands
Spørgsmaal. Hertil kom legemlig Svækkelse, som øgedes ved de mange
Ærgrelser, han var udsat for. Christian VI, der ønskede at gjøre
ham til sin Konfessionarius -- maaske for at hjælpe ham ud af
hans vanskelige Stilling -- kaldte ham 1730 til Kjøbenhavn, men
fandt ham for affældig og hædrede ham i Stedet for med
Etatsraads Rang. I sine sidste Aar led han i høj Grad af Stensmerter,
der bandt ham til Sygelejet. Men da hans Aand var usvækket,
brugte han Tiden til at oversætte en stor Del af Bibelen og Luthers
lille Katekisme metrisk paa Latin. Han døde 12. Juni 1735. 10. Juni 
1711 havde han ægtet Catharina Treschow (d. 1727), Datter af
Admiralitetsraad Gerh. T. (ndfr. S. 500) i Christiania. -- I sit
Testamente skjænkede han 20000 Rdl. til offentlig Brug, deraf 6000 Rdl.
til Universitetsbibliotheket til Anskaffelsen af theologiske og
filologiske Værker. Med Legatet fulgte hans Portræt, som endnu findes
paa Bibliotheket.

Stiftsprovst Chr. Tychonius, der, skjønt han bøjede sig for
hans store Lærdom, ofte havde gjort ham til Skive for sit bitre
Vid baade privat og paa Prædikestolen, rejste dog sin Biskop et
smukt Minde i sin Ligprædiken over ham -- maaske en af de
længste, der er holdt i Danmark; den varede 3 1/2 Time.

C. L. Tychonius, Ligpræd. ov. T. (1737). 
Saml. t Jydsk Hist. og Topogr. IV, 300 ff.; VIII, 58.                                                                

S. M. Gjellerup.



Trellund, Jonas (Jon) Jensen, --1663--, Handelsmand,
var en Søn af Ribe-Raadmanden Jens Jonsen T. (d. 1655), en
Fætter til ovennævnte Find Nielsen T., og Maren Madsdatter Kold.
Faderen var af velstaaende Slægt, men det gik helt tilbage for
ham. Sønnen J. drog i sin Ungdom bort og bosatte sig som
Kjøbmand i Amsterdam, hvor han vistnok opholdt sig temmelig
længe; men o. 1661 vendte han tilbage til Fædrelandet og
nedsatte sig i Kjøbenhavn. 1662 kjøbte han af Christoffer Gabel
Eneretten til den færøske Handel, og efter at han allerede 1660
havde faaet Ret til Hvalfangst under Island og derved var bleven
indviklet i Stridigheder med det islandske Kompagni, blev han
1662 Participant med en Fjerdedel i det nye islandske Kompagni,
i hvis Oprettelse efter det gamles Nedlæggelse han havde 
væsentlig Andel. 1663, omtrent samtidig med at han udnævntes til
Assessor i Admiralitetet, fik han et vidtrækkende Privilegium, der
overlod ham en stor Plads paa Christianshavn til Skibsbyggeri, til
en Savmølle og en Reberbane med store Begunstigelser for hans
Skibe og Tilladelse til at forfærdige spansk Læder. 2 Aar senere
blev han en af de 3 Generaldirektører for det Kompagni, til
hvilket Salthandelen bortforpagtedes for 100000 Rdl. aarlig, men som
ophævedes allerede 1667. T.s store Planer sloge imidlertid fejl,
han gik 1669 fallit og rømte ud af Landet. Hans senere Skæbne
er ukjendt.

Bruun, Curt Adelaer S. 286 f. 
Saml. t. jydsk Hist. og Topogr. VIII, 55 f.
O. Nielsen, Kjøbenhavns Hist. og Beskr. V, 137 ff.

C. F. Bricka.



Trenckner, Carl Vilhelm, 1824-91, Orientalist, var Søn af 
en indvandret Tysker, Rugbrødsbager G. T., og, fødtes i
Kjøbenhavn 26. Febr. 1824. Sin første Uddannelse fik han i Petri tyske
Realskole og blev efter privat Undervisning Student 1841. Ved
Læsning af Rasks Skrifter vaktes tidlig hans Interesse for
Sprogvidenskaben, især de orientalske Sprog, og han fordybede sig i
Begyndelsen navnlig i Arabisk, Syrisk og andre semitiske Sprog
under Professor Hermansens Vejledning. Disse Studier udvidedes
efterhaanden til at omfatte Persisk og de indiske Sprog, ligesom
han heller ikke forsømte at dyrke de nyere europæiske Sprog.
Oprindelig havde han valgt klassisk Filologi til Brødstudium og
studerede i flere Aar med Iver under Madvig, men Kjærligheden
til de orientalske Sprog fik ham til at opgive denne Plan. Hans
Hu stod til Bibliothekerne, hvor de store Samlinger af
Manuskripter laa delvis ubenyttede, og i 1853 ansøgte han om en
Assistentpost ved det store kongl. Bibliothek, varmt anbefalet af
Professorerne Hermansen og v. Mehren; han fik dog lige saa lidt denne
Post som en lignende, han søgte 10 Aar senere ved
Universitetsbibliotheket, og en Tid saa det derfor ret sort ud for ham, der
stod uden Examen og næsten havde opbrugt sin Kapital. Omsider
fik han i 1860 Timer ved Vaj senhuset, og her virkede han som
Lærer indtil sin Død, 9. Jan. 1891. Han var ugift.

Det var dog ikke de semitiske Studier, der skulde blive T.s
Hovedgjerning og kaste Glans over hans Navn. Da Fausbølls
Udgave af «Dhammapada» udkom i 1855, drejedes T.s Interesse
helt mod Indien, og fra nu af helligede han sig til Pâli-Sproget,
et Omraade, hvor der var Problemer nok for hans sjældne 
Skarpsindighed og en stor Arbejdsmark for hans overordentlige Flid og
Nøjagtighed. I Løbet af 20-30 Aar afskrev han næsten alle de
Palmebladshaandskrifter, som vore Bibliotheker ejede, og
excerperede dem Ord for Ord til Brug for sine Samlinger til et
Pâli-Lexikon og en Pâli-Grammatik, vistnok de bedst anlagte
Samlinger, der overhovedet findes. Des værre afbrødes hans store
Arbejde ved Døden, inden det havde nærmet sig nogen Afslutning.
Minutiøs nøjagtig som han var, holdt han sine Arbejder tilbage
saa længe som muligt, for at de kunde naa den Fuldkommenhed,
han tilstræbte; hvad han fik publiceret, var derfor kun lidt i
Forhold til hans store Lærdom. I sit første Skrift «Pâli Miscellany»,
Part. I (London 1879) fik han Lejlighed til at behandle en Række
vanskelige, kritiske og grammatiske Spørgsmaal; derefter fulgte
hans Textudgave af den berømte «Milinda-pañha» (1880) og senere
1. Bind af «Majjhima-nikâya» (Buddhas Dialoger, 1888). Resten af
sidstnævnte store Text laa trykfærdig ved hans Død og er senere
besørget udgivet af andre. T.s Arbejder blive overalt omtalte med
enstemmig Beundring og opstilles som Mønstre for fremtidige
Arbejder paa dette Omraade. Her hjemme var han kun kjendt af
faa og førte en ensom Tilværelse. Skjønt hans Kaar vare meget
beskedne, kunde han dog som Følge af det overordentlig
nøjsomme Liv, han førte, efterlade sig en lille Formue, hvoraf 25000 Kr.
tilfaldt Vajsenhuset som Legat. Alle hans kostbare Manuskripter
skjænkedes efter hans Død til Universitetsbibliotheket.

Politiken 14. Jan. 1891. 
Nord. Tidsskr. f. Filologi, N. R. X, 256.
Beretning om det kongl. Vajsenhus 1891, S. 11 f.

Dines Andersen.

Trepka, Christian Frederik, 1779-1864, Officer">

Trepka, Christian Frederik, 1779-1864, Officer, blev født 
23. Marts 1779 i Kjøbenhavn og var Søn af Major Simon T. (f.
30. Nov. 1732 i Sachsen, d. 13. Febr. 1795 i Nyborg), der 1757
var traadt i dansk Krigstjeneste, og dennes 2. Hustru Martha
Maria f. Silberschild (døbt 20. Okt. 1757 i Kjøbenhavn, f 1807).
Han var Landkadet ved Faderens Død, blev 1798 ansat ved
sjællandske Infanteriregiment og s. A. udkommanderet med
Linjeskibet «Ditmarsken» paa en Rejse til Ostindien, hvorfra han
kom hjem det næste Aar. Som Sekondlieutenant laa han 1801
paa Kronborg, og med sit Batteri deltog han med et Tab af
flere døde og Saarede i Beskydningen af den engelske Flaade,
da den 30. Marts forcerede Passagen gjennem Sundet. I de
følgende Aar fik han Anvendelse dels som Aide-Ingeniør paa 
Kronborg, dels som Tegner for Kronprinsens (Frederik VI)
Kortarkiv og endelig som Adjudant ved det med det sjællandske
Infanteriregiment sammensmeltede Marineregiment.

I Maj 1813 afgik T., der 1803 var avanceret til Premierlieutenant,
1809 til kar. Kapitajn og 1811 til Stabskapitajn, til Armeen i Holsten
som Adjudant hos General Grev Schulenburg, der førte 1. Brigade
af det Korps, som under Frederik af Hessen Side om Side med
Franskmændene under Davout kæmpede imod de allierede Magter.
T. fik under dette for de danske Vaaben saa hæderlige Felttog
Lejlighed til at deltage i Fægtningerne ved Zarenthin, Gross Zecher,
Meuslingen, Bornhøved og i det af de danske saa energisk udførte
Gjennembrud ved Sehested, hvor han ligesom sin Chef lagde stort
personligt Mod for Dagen samt viste ualmindelig Aktivitet og
Snarraadighed. Fra dette Felttog lyder Dommen over ham saaledes:
«en sjælden rask, solid Officer med gode militære Indsigter,
utrættelig og villig.»

Efter endt Felttog 1814 blev T. forsat til Generalstaben og
deltog i Okkupationen af Nordfrankrig som Chef for General
Waldecks Brigadestab til 1817, da han blev Major og Adjudant hos
Frederik VI, der 1824 udnævnte ham til Militærbefuldmægtiget for
Holsten og Lauenborg ved det tyske Forbunds Militærkommission
i Frankfurt a. M. Denne vanskelige Stilling beklædte T. til sin
Konges fulde Tilfredshed, hvorom vidner hans Udnævnelse til
Kammerherre (1836) og til Kommandør af Danebrog (1840) samt hans
Avanceren op til Generalmajor (Oberstlieutenant 1827, Oberst 1834,
Generalmajor 1842). Da hans Stilling i Frankfurt ved Krigens
Udbrud 1848 blev umulig, entledigedes han som Generallieutenant.

Gift 1. (1805) med Oliva f. Bugge (d. 17. Marts 1807), Datter af
Proviantforvalter Matthias B.; 2. (1809) med hendes Søster
Mathiane B. (døbt 25. Sept. 1786 d. 30. Maj 1858). Han døde 29. Okt.
1864 og oplevede saaledes, at baade hans ældste Søn (se ndfr.) og
dennes eneste Søn fandt Døden paa Valpladsen.

Dansk milit. Tidsskr. 1865. 
Milit. Tidsskr. XII. 
Meddelelser fra Krigsark.

Joh. Lesser.



Trepka, Johan Christian Mathias, 1809-50, Officer, ældste 
Søn (i andet Ægteskab) af ovennævnte Generallieutenant C. F. T.,
var født i Kjøbenhavn 28. Dec. 1809. Kun 8 Aar gammel blev
han Landkadet, 16 Aar gammel Sekondlieutenant med Aldersorden
fra 1823. Han gjorde Tjeneste ved sjællandske Jægerkorps, indtil
han 1830 blev Elev paa den nyoprettede militære Højskole, hvis 
Generalstabsafdeling han gjennemgik. 1833 blev han
Premierlieutenant, 1834 Adjoint i Generalkvartermesterstaben, 1839
Divisionskvartermester og s. A. Kapitajn af Generalstaben. T. blev især
anvendt ved Stabens taktiske Tjeneste, Rekognosceringer, statistiske
Arbejder o. l. Gjentagne Gange blev han sendt til Udlandet:
1837 gjennemgik han et Kursus paa den franske Generalstabsskole,
1841 var han delegeret ved Forhandlingerne om Organisationen af
det 10. Forbundsarmékorps, og 1843 deltog han som
Generalstabsofficer ved den holsten-lauenborgske Brigade i nævnte Armékorpses
Manøvrer ved Lüneburg. Men 1846 traadte han ud af
Generalstaben og blev Major ved 13. Bataillon i Fredericia. Denne
Bataillon kommanderede han i største Delen af Treaarskrigen, nemlig
fra 23. April 1848, da Kommandøren Oberst Krabbe (IX, 397) var
bleven haardt saaret ved Slesvig, medens T. selv havde faaet et
Strejfskud, og til sin Død. Han blev Oberstlieutenant i Juli 1848,
Oberst i Maj 1850.

I Spidsen for 13. Bataillon tog T. Del i Kampene i Sundeved
i Dagene fra 28. Maj til 5. Juni 1848 og havde 30. Juni endnu et
Sammenstød med Fjenden ved Bjerning, nord for Haderslev.
Allerede i disse Kampe vandt T. sig og sin Bataillon et smukt Navn.
I 1849 laa han paa Als og kom ikke i Kamp; men i 1850 rykkede
han med ind i Slesvig. 13. Bataillon, der hørte til Brigaden
Baggesen, kom allerede 24. Juli i Ilden, i det den blev beordret til at
støtte Divisionen Moltkes Fremrykning over Helligbæk ved en
Flankebevægelse over Popholt Skov; den smukke Holdning,
Ba-taillonen viste den Dag, tilskrives for en stor Del T.s personlige
Indgriben. 25. Juli marcherede 13. Bataillon sidst i Hovedstyrken
af Divisionen Schleppegrells midterste Kolonne. T. havde derfor
Grund til at tro sig sikret til alle Sider, da han paa Marchen
gjennem Landsbyen Øvre Stolk pludselig blev angreben i venstre
Planke af v. d. Horsts Brigade. Trods Overraskelsen forsvarede
Bataillonen sig tappert, opildnet af Kommandøren, der viste sig
overalt, hvor Faren var størst. For at komme til Klarhed over
Situationen sprang han op paa et Gærde, men i samme Nu sank
han død til Jorden, ramt af en Kugle i Brystet. Bataillonen
maatte rømme Landsbyen; men det ridderlige Mod, T. i det
kritiske Øjeblik havde lagt for Dagen, havde meddelt sig til hele
Afdelingen. Tilbagetoget udartede, som v. d. Horst udtalte i sin
Beretning om Slaget, ingensteds til Flugt, og da Divisionens 
Reserve under Henckel kom til, var 13. Bataillon rede til at hjælpe
til med at tage Byen tilbage.

T. var anerkjendt som en af Hærens talentfuldeste og
kundskabsrigeste Officerer. Læssøe havde, da han var Stabschef, tænkt
sig T. som sin Efterfølger, hvis han selv skulde falde. T.s Bortgang
var derfor ogsaa blandt dem, der især blev beklaget. For ham
selv var Døden maaske snarest en Befrielse. Hans medfødte
Tungsind, der i visse Maader havde hindret hans fortræffelige
Egenskaber i fuldt ud at gjøre sig gjældende, var bleven næret ved
hans Hustrus Sygelighed og tidlige Død. 2. Juni 1841 havde han
ægtet Ida Louise Mathilde Falbe (f. 30. Juni 1822), Datter af
Kammerherre C. T. F. (V, 41); hun blev brystsvag og døde 27. Nov. 1849
paa en Sørejse, hun foretog af Helbredshensyn. -- Deres eneste
Søn, Christian T., blev dødelig saaret paa Als 29. Juni 1864. En
Datter var gift med Maleren Carl Bloch (II, 399).

Den dansk-tyske Krig, udg. af Generalstaben, III, 2, 1491 ff. 
N. P. Jensen, Den første slesvigske Krig II, 524 ff. 
Gandil og Duus, 13. Bataillons Hist. 
Vort Forsvar Nr. 376 (1895).

H. W. Harbou.



Treschow, Frederik Conrad Bugge, 1822-93, Udgiver af 
Postadressebog, blev født 31. Dec. 1822 i Kjøbenhavn og var Søn
af Told- og Konsumtionskasserer i Holbæk, Justitsraad Andreas T.
og Anna Maria f. Wandell. Han var først Landmand, blev 1854
Kopist i Holmens Kontor, 1861 Fuldmægtig og 1869 Kontorchef
ved Orlogsværftet og Overkrigskommissær; 1891 avancerede han til
Chef for Orlogsværftets Regnskabsvæsen, en Stilling, som ellers
baade før og senere har været besat med en Søofficer. Igjennem
sin Svoger Justitsraad Erichsen, der redigerede Hof- og
Statskalenderen, kom han ind paa statistiske Arbejder. Den til
Statskalenderen 1854 udarbejdede Stedfortegnelse førte ham til i 1869 at
udgive «Postadressebog for Kongeriget Danmark», et nyttigt og
omhyggelig udarbejdet Værk, der med offentlig Understøttelse udkom
i forøgede Udgaver 1877, 1883 og 1890 foruden adskillige Tillæg.
-- T., der døde 22. Avg. 1893, havde 26. April 1858 Bryllup med
Augusta Axelsen, Datter af Kasserer ved Sorø Akademi
Kammerraad Nic. Bouthée A. og Caroline Aug. f. Randrup. 

Sofus Elvius.



Treschow, Frederik Wilhelm (efter Daabsattesten: Willum 
Frederik), 1786-1869, Højesteretsadvokat og Politiker, blev født 
15. Sept. 1786 i Kjøbenhavn  som Søn af nedennævnte 
Højesteretsassessor Michael T. Han blev 1803 Student fra Roskilde Skole
og 1806 juridisk Kandidat; 1809 Overretsprokurator og 1811
Højesteretsadvokat. I denne Stilling forsvarede han 1820 Dr. Dampe
(krævede hans Frifindelse) og førte 1825 Grundtvigs Sag over for
H. N. Clausen, ja betalte selv den idømte Bøde af 100 Rdl.; han
havde ogsaa tidligere understøttet Grundtvig til hans Gjerning som
Oversætter. 1828 blev han Generalfiskal og var som saadan C. N,
Davids Anklager 1836 og Orla Lehmanns 1842, men tog sin Afsked
1846, da Regeringen mod hans Raad vilde føre Sagen videre mod
Talerne ved Studentermødet 1845 (O. Lehmann, H. F. Poulsen og
Fr. Helweg), der alle bleve frifundne. Som en udmærket
Forretningsmand blev han 1828-33 samt paany 1840-45, 1849-54 og
1858-63 Repræsentant for Nationalbanken og udnævntes 1838 til 
Medlem af Kommissionen i den saakaldte Tolvmillionsag (om 
Statskassens Mellemværende med Banken); han tog virksom Del i
Ordningen af dette indviklede Forhold og var ellers forinden af
begge Parter udset til at være deres Sagfører, hvis en mindelig
Løsning ikke opnaaedes.

1832 blev han en af de «oplyste Mænd», der skulde raadslaa
om Provinsialstændernes nærmere Ordning, og 1835-40 var han
kongevalgt Medlem af Stænderforsamlingen i Roskilde. Han hørte
i disse Aar til Forsamlingens mere fremtrædende Medlemmer (blev
ogsaa 1838 dens Viceformand). Vel tog han ikke nogen stor Del
i selve Forhandlingerne, men han indvalgtes i mange og vigtige
Udvalg og affattede ogsaa flere Betænkninger. Han var saaledes
1836 Medlem af Udvalgene om den nye Toldtarif, om Rigets
Finanser, om Hoveriets Afløsning og om Fæstevæsenet, 1838 om den
nye Straffelovgivning o, s. fr. I Landbospørgsmaal var han afgjort
konservativ; derimod fremsatte han 1838 det af Grundtvig
udarbejdede Forslag om Sognebaandets Løsning og var tillige dets
varme Talsmand over for Biskop Mynsters udprægede Modstand..
Ligeledes tog han 1840 aabent Ordet for Forlangendet om de
kongerigske Forsamlingers Forening og om forøget Myndighed for
dem, særlig i finansielle Spørgsmaal. At Kongen ikke vilde lytte
til dette Ønske, var rimeligvis Grunden til, at T. ikke vilde
modtage fornyet Udnævnelse til Stænderforsamlingen for Aarene 1842-46,
hvorimod han 1848 paany blev Medlem, da Stænderne sidste Gang
kom sammen.

Derefter blev han kongevalgt Medlem af den grundlovgivende
Rigsforsamling; men han fik ikke Lejlighed til at udøve dette 
Hverv ret længe. Thi efter at have medvirket som Mellemmand
ved Novemberministeriets Dannelse drog han i Dec. 1848 til
London i diplomatisk Hverv -- afsluttede senere Statslaanet med
Hambro -- og efter Vaabenstilstanden i Juli 1849 til Berlin for at
deltage i de nærmere Forhandlinger. I Dec. s. A. valgtes han i
Kjøbenhavn til Landstinget, hvor han nærmest sad som
Repræsentant for den konservative Retning og indtog en vigtig Stilling
som Medlem af og til Dels Ordfører for flere af de betydeligste
Udvalg. Han var saaledes i 3 Aar Medlem af Finansudvalget, end
videre af Udvalg om Presseloven, om Rigsrettens Ordning, om
borgerligt Ægteskab, om Hoveriets Afløsning og om Jagtretten
samt om Anlæg af den sjællandske Jærnbane. Særlig tog han
Ordet for at indføre Arvefæste for det Bøndergods, der hørte til
Len og Stamhuse, netop for at Bondestanden ikke her skulde blive
fortrængt fra Jorden.

Ogsaa i den almindelige Politik stillede han sig paa den
konservative Side. Han var saaledes 1852 en Modstander af den
paatænkte Mistillidsadresse imod Ministeriet Bluhme og støttede
dette i Arvefølgesagen som Medlem af den forenede Rigsdags
store Udvalg. Han blev derfor heller ikke gjenvalgt 1853 i
Kjøbenhavn, men blev 1854 kongevalgt Medlem af Rigsraadet og var
1855 Formand for det Udvalg, der raadslog om Helstatsforfatningens 
Omarbejdelse i konstitutionel Retning. Et halvt Aar tidligere
havde han været Mellemmand ved Dannelsen af
Decemberministeriet Bang-Scheele, ligesom 1848 ved Novemberministeriets
Sammensætning, og fik derfor den spøgefulde Titel af ministeriel
Fødselshjælper. I Rigsraadet var han ogsaa Medlem af flere vigtige
Udvalg, medens han kun sjælden tog Del i selve Ordskiftet, og
han støttede gjennemgaaende Ministeriet, saaledes 1858 i
Spørgsmaalet om Kjøbenhavns Søbefæstning. I Marts 1863 frasagde han
sig Hvervet som Medlem af Rigsraadet og stod i sine sidste Aar
helt udenfor det politiske Liv.

Desuden var der 2 andre Sider af hans offentlige Virksomhed,
som vel fortjene at fremhæves, og som have efterladt sig tydelige
Spor; den ene er som ypperlig Styrer af offentlige Institutioner og
Fond, den anden som selvstændig Grundlægger af velgjørende
Stiftelser og Legater. T. var saaledes 1831-47 Medlem af
Tontinens Direktion og 1823-53 af Bestyrelsen for det oktroierede
Brandassurancekompagni samt 1850-55 en af de 3 Præsidenter
for Landhusholdningsselskabet. 1853 blev han den ene af 
Kuratorerne for Vemmetofte Kloster og havde som saadan væsentlig
Del i dets betydelige Udvidelse 1861, saa vel som i Havneanlægget
ved Faxe 1862 ff. sammen med Bregentveds Ejer Grev V. Moltke.
1813-55 styrede han M. Gjøes Legat, hvis Kapital i dette
Tidsrum næsten fordobledes, og var siden 1839 Styrer af det
Hielmstierne-Rosencroneske Bo, hvoraf det paagj ælden de Fond stiftedes
1862. Endelig var han siden 1826 Bestyrer af «Trøstens Bolig»,
der ogsaa blev væsentlig udvidet, og førtes maaske derved ind paa
Tanken om selv at oprette lignende Stiftelser. 1847, 1853 og 1857
opførte han 3 Saadanne for ialt 150 trængende Kvinder, den ene i
Klerkegade, de 2 andre paa Christianshavn, og 1859 gnmdlagdes
det Treschowske Fideikommis (nu 1,231,000 Kr.), hvoraf en Mængde
Legater underholdes. Dertil kom 1864 et særligt Legat for Enker
efter faldne Officerer.

End videre var T. 1837 Medlem af Komiteen for Thorvaldsens
Musæum, 1847 Medindbyder til Mindesmærket for Tyge Brahe og
1851 baade til J. P. Mynsters Jubilæumslegat og til Legatet for
A. S. Ørsteds Medaille. Senere gav han selv en betydelig Sum
(5500 Rdl.) til Mindesmærket for Mynster, til hvem han i sin ældre
Alder havde knyttet sig stærkt, medens han kom i skarp
Modsætning til Grundtvig, hvis politiske Retning og Højskoletanke han
slet ikke billigede.

T. havde 1828 kjøbt Brahesborg paa Fyen og 1835 Grevskabet
Laurvig i Norge og tilskjødede 1854 disse 2 Ejendomme til sine 2
Sønner, hvorhos han efterlod en Del af sin Formue til sin
adopterede Stifsøn Frederik Vilhelm T. -- Han var efterhaanden
rykket op fra Justitsraad (1824) til Gehejmekonferensraad (1854) og til
Storkorsridder (1850). Han døde 2. April 1869.

2. Juli 1812 ægtede han Jensine Palæmona Rosenkilde, f.
Aagaard (f. 27. Juli 1786 d. 21. Okt. 1826), Enke efter
Maanedslieutenant J. J. R. (d. 10. Dec. 1811) og Datter af Sognepræst i Roskilde
J. P. A.

Erslew, Forf. Lex.
Barfod, Dansk Rigsdagskal.
Illustr. Tid. 11. April 1869.

Emil Elberling.



Treschow, Gerhard, --1719, Industridrivende, var Søn af 
Raadmand i Stege Gert Rasmussen T. Han er vistnok ikke, som
tidligere antaget, identisk, ja maaske ikke en Gang beslægtet
med den Gerhard T., der 1655 indskreves ved Leidens Universitet
og siden var Sekretær ved det norske Statholderskab (Danmarks
Adels Aarbog 1889). Vor G. T. forekommer 1683 som Tolder i 
Christiania, hvor han senere drev store Forretninger. I Aarene efter
1690 drev han et Teglværk, hvorfra leveredes Sten til Vor
Frelsers Kirke i Christiania. Paa sin Gaard Bjølsen ved samme By
havde han i Forening med Mads Wiel i Urammen et stort
Savbrug, Oliemølle og et Sæbesyderi (det første i Norge). Mest
bekjendt blev hans Papirmølle ved Akerselven, paa hvis Anlæg han
fik Privilegium 1698 tillige med Toldfrihed for 30,000 Pund Klude
samt 10 Aars Frihed for «Paabud, Udskrivning, Skyds og
Indkvartering» for sine Betjente m. m. Hans Fabrikat af finere og
simplere Papir synes at have været meget tilfredsstillende. I en
senere Tid har der været fortalt (Danm. og Norges økonom. Mag.
II, 171 f.) forskjellige Anekdoter om dette Anlæg. Han havde,
hedder det, antaget en hollandsk Papirmester, der af hans
Konkurrenter i Holland blev underkjøbt til at «fordærve» Papiret.
T. rejste saa selv til Holland for at tilegne sig Hemmelighederne
ved Fabrikationen, men da han selv ej fik Adgang til Fabrikkerne,
lod han en medbragt Gudbrandsdøl, Svend Hugen, forklædt gaa
omkring, og denne lykkedes det at komme paa Spor efter den
rette Methode. T., der i 1706 ogsaa havde anlagt en Skibskran
og i 1710 byggede sin ret mærkelige, kostbare Gaard i Strandgaden,
som endnu er et Minde om ham, blev ved en Ligning i 1709
opført som en af Byens rige, om end ikke allerrigeste Mænd, men
i den lange Krig gik det stærkt tilbage for ham, og i 1717 saa
han sig nødt til at sælge Papirmøllen for en ringe Pris. Et
Par Aar efter døde han, 23. Maj 1719. Efter at have været
Sekretær var han 1704 bleven udnævnt til Admiralitetsraad. Han
havde været gift med Karen Lemmich (d. 1727) og efterlod flere
Børn, hvoriblandt en Søn Johannes (f 1751), der tog
Magistergraden, ejede et smukt Bibliothek, skjænkede forskjellige Legater
til velgjørende Stiftelser i Danmark og Norge, men ikke blev
Embedsmand.

Collett, Gamle Christiania-Billeder, passim. 
Nyrop, Strandmøllen S. 59. 104. 155. 
C. B. Dunker, Gamle Dage, passim. (De der meddelte Efterretninger ere
dog urigtige eller tvivlsomme.)                                                            

L. Daae.



Treschow, Gerhard, 1703-65, Præst, blev født i Lesje 
5. Juli 1703. Hans Fader, Herman T. (d. 1723) ejede Lesje
Jærnværk og blev senere Generaltoldforvalter i Throndhjem. Moderen,
Mette Margrethe f. Krenchel (d. 1727), havde tidligere været gift
med Postmester L. C. Wildhagen. Da en Halvbroder, Mag. Casper 
Wildhagen var ble ven tysk Præst paa Kongsberg, fulgte den
11-aarige Dreng med ham for at undervises. Han blev Student 1720
og boede i Kjøbenhavn hos daværende Professor Johs. Trellund,
hvis Hustru var hans Søskendebarn. 1723 kom han paa Borchs
Kollegium, hvor han var Alumn i 5 Aar. Medens han laa paa
Kollegiet, udgav han 1726 under Mærket «Michel Hansen,
Brændevinsbrænder og Øltapper i Kalundborg» et versificeret Angreb
paa Holbergs «Metamorphosis», som Digteren tog meget unaadig
op og ansaa for under sin Værdighed at besvare. 1730 fik han
Attestats, og Aaret efter kaldede Dronning Sophie Magdalene ham
til Præst i Birkerød. Her forblev han over en Menneskealder.
Han opfordredes 1765 til at flytte til Kjøbenhavn som Sognepræst
ved Trinitatis Kirke, men han nærede mange Betænkeligheder
derved, ikke mindst paa Grund af sin fremrykkede Alder. Hans
Modstand overvandtes dog; men i Hovedstaden kom han ikke til
at virke mere end et halvt Aar. Han døde allerede 20. Nov. 1765.
T. nød stor Anseelse som Prædikant og lærd; men det satiriske
Træk i hans Karakter fornægtede sig sjælden. Han var en
heftig Modstander af den Klopstockske Odedigtning, og hans
Parodier fik vid Udbredelse. Da J. Riis (XIV, 104) i sin «Spectator»
(1745) rettede Angreb paa Præsterne, kaldtes T. frem paa
Kamppladsen med et Par velskrevne Modskrifter, i hvilke han viste sig
Riis fuldstændig voxen, om ikke overlegen. Man har ogsaa af T.
et Oratorium og nogle Salmer, dels oversatte, dels originale,
«trykte paa Overkammerherre Plessens Bekostning». Men mest er
dog hans Navn bekjendt for Efterverdenen ved Skriftet «Danske
Jubellærere» (1753), som paa Titelbladet angiver: «I Trykken
udgivet af G. T.». Denne Betegnelse udelukker ikke, hvad
andetsteds fra er bekjendt, at Biskop P. Hersleb er den egentlige
Samler af Bogen. -- T. var 2 Gange gift: 1. (1734) med Marie
Dorscheus (d. 1735, 32 Aar), Datter af Stiftsprovst Hans D. (IV, 314);
2. (1740) med den 17aarige Marie Berg (d. 1799 i Farum), Datter
af Vinhandler Hans B., en af Kjøbenhavns 32 Mænd.

Giessing, Jubellærere I, Fortalen. 
(Norsk) Hist. Tidsskr. III, 82 ff. 
Stolpe, Dagspressen i Danmark IV, 218 ff. 
Rahbek og Nyerup, D. danske Digtekunst under Fred. V. S. 65 ff. 237 f. 
Nyerup, Lit. Lex.

A. Jantzen.



Treschow, Herman, 1739-97, Præst, forriges Brodersøn, 
blev født 11. Dec. 1739 i Vaage i Gudbrandsdalen, hvor hans
Fader, Herman T. (f. 8. Nov. 1705 d. 19. Juni 1774), den Gang var 
Præst; senere kom han, da Sønnen kun var 5 Aar gammel, til
Sjælland og døde som Præst i Søllerød; Moderen hed Anna
Schielderup f. Arentz. Han blev Student 1755 og laa i 5 Aar
(1758-63) paa Borchs Kollegium. 1764 tog han Attestats. I
Aarene 1768-72 rejste han i Tyskland, Frankrig og England og blev
i Leipzig nøje kjendt med den berømte Filolog, Professor Joh. Jac.
Reiske, med hvem han senere fortsatte litterær Brevvexling. Da
Reiske døde 1774, ønskede hans Enke at afhænde hans efterladte
Samling af orientalske og græske Haandskrifter og Collectanea m. v.;
ved T.s Mellemhandling erhvervedes Samlingen af P. F. Suhm for
en aarlig Livrente til Enken, og Skatten er nu indlemmet i det
store kongl. Bibliothek. 1773 blev T. theologisk Professor i
Kjøbenhavn, men ombyttede allerede Aaret efter sit Professorat med
Stillingen som Sognepræst ved Garnisons Kirke. Der var megen
Gravitet over hans Fremtræden; men hans Foredrag og hans hele
Væsen, siger Mynster, var stift og koldt. Med Iver tog han sig
af Skolevæsenet og fik oprettet en Fattigskole for Soldaterbørn,
hvormed der tillige for gamle fattige var en Arbejdsanstalt
forenet. 1780 blev han Medlem af Videnskabernes Selskab.
Foruden flere akademiske Afhandlinger samt Prædikener og
Lejligheds-taler har man af ham en Levnedsbeskrivelse af Grev Fred.
Danneskjold-Samsøe (1796, optrykt 1834); forud havde han anmodet
Schack-Rathlou om at gjennemlæse Manuskriptet, da «Materien paa mange
Steder er delikat». I øvrigt var T. bekjendt som en stor
Kunstelsker. Hans betydelige Malerisamling regnedes blandt
Hovedstadens Seværdigheder (Ramdohr, Studien auf einer Reise S. 172 f.).
Han døde 2. Maj 1797. 1774 ægtede han Sophie Elisabeth f. Wleugel
(d. 1798), hvis Fader, Oberst W., havde været Kommandant i
Throndhjem.

Worm, Lex. ov. lærde Mænd. 
Mynster, Medd. om mit Levnet S. 34.
Badens Universitetsjournal V (1797) S. 95. 
Fallesen, Magazin for Religionslærere VII, 396, 
Personalhist. Tidsskr. 2. R. VI, 176 ff.

A. Jantzen.



Treschow, Herman Gerhard, 1780-1836, Amtmand, en 
Søn af nedennævnte Højesteretsassessor Michael T., fødtes 18. Juli
1780 i Kjøbenhavn, blev 1797 privat dimitteret til Universitetet
og 1800 juridisk Kandidat. S. A. udnævntes han til
Protokolsekretær i Højesteret, 1804 til Assessor i Hof- og Stadsretten i
Kjøbenhavn og 1807 tillige til Premierlieutenant i Kongens
Livkorps. 1811 beskikkedes han til Amtmand over Nordre Bergenhus 
Amt; efter at han paa Grund af Norges Tab i 1814 var bleven
afskediget med Ventepenge fra denne Stilling, konstitueredes han
1815 som Herredsfoged og Skriver i Hads og Ning Herreder og
beklædte denne Stilling, indtil han 1820 udnævntes til Amtmand
i Vejle Amt, hvorfra han 1826 forflyttedes til det tilsvarende
Embede i Frederiksborg Amt, i hvilken Stilling han døde 12. Febr.
1836 under et Ophold i Kjøbenhavn. Han nød almindelig
Anerkjendelse som en dygtig og virksom Embedsmand, og Regeringen
lagde derfor ogsaa gjentagne Gange Beslag paa hans Arbejdsevne
ved at udnævne ham til Medlem af vigtige Kommissioner til at
undersøge Forhold af kriminel Natur.

Han blev 8. Okt. 1813 gift med kongl. Skuespillerinde Juliane
Maria Funck (f. 6. Maj 1786 d. 18. Febr. 1868), Datter af daværende
Porcellænshandler Peter F. og Sina Catharina f. Wøhlers.

G. Kringelbach.



Treschow, Michael, 1741-1816, Højesteretsassessor, Amtmand,
ovennævnte Præst Herman T.s Broder, fødtes i Vaage i Norge
5. Marts 1741, blev 1755 privat dimitteret til Universitetet, studerede
først Theologi, men forandrede senere Studium og tog 1764
latinsk-juridisk Embedsexamen. 1766 blev han Sekretær i danske
Kancelli, gjorde sig i de følgende Aar fordelagtig bemærket ved sin
Virksomhed som Sekretær ved forskjellige vigtige
Regeringskommissioner og udnævntes 1771 til Assessor i Højesteret. Efter at
han 1775 havde foretaget en videnskabelig Udenlandsrejse, var han
1776-78 tillige Medlem af Direktionen for det kongl. Theater og
1784 Medlem af den da nedsatte Kommission til at undersøge
Theatrets Forfatning. 1800 opgav han sin Stilling i Højesteret for
at overtage Embedet som Amtmand over Roskilde Amt; men
allerede 1808 søgte og fik han paa Grund af nedbrudt Helbred sin
Afsked herfra. 1811 blev han Medlem af Kommissionen angaaende
Sundhedspolitiets Forbedring. Han døde 5. Juni 1816 i Kjøbenhavn,
1774 var han bleven Justitsraad, 1779 Etatsraad, 1784 Konferensraad,
1812 Kommandør af Danebrog og optoges senere s. A. i den
danske Adelstand. Allerede 1781 blev han Medlem af det kongL
danske Selskab for Fædrenelandets Historie og Sprog, hvis
Forstander han blev 1798, og han leverede til det af Selskabet
udgivne «Nye danske Magasin» et ret betydeligt Antal Bidrag. -- 
Han blev 8. April 1778 gift med Christina Elisabeth Wasserfall (døbt 
26. Juli 1753 d. 31. Marts 1823) en Datter af Kjøbmand Peter W.
og Enke efter Deputeret i tyske Kancelli Peter Henningsen.

Erslew, Forf. Lex.

G. Kringelbach.



Treschow, Niels, 1751-1833, norsk Statsraad, Filosof, Søn
af Kjøbmand Peter T. (f 1773) og Anne Judithe Nielsdatter f.
Hegdal (Boesen), der betegnes som «lidet bemidlede, religiøse og
forstandige Forældre; var født i Drammen 5. Sept. 1751 og blev,
som privat dimitteret af Sognepræsten til Aker, Johannes Green,
Student 1766. Ved Universitetet kastede han sig til en Begyndelse
over meget forskjellige Videnskaber, men samlede til sidst sine
Studier om Theologi og Filosofi, medens han skaffede sig sit
Underhold ved at give Undervisning i Musik. Han foretog dog i denne
Tid en længere Rejse til Drammen og besøgte Holland «i sine
Forældres Ærende», d. v. s. for at ledsage en yngre Broder til en
herrnhutisk Skole. I Kjøbenhavn fandt han en Velynder i Suhm,
og til hans Omgang hørte Nordal Brun og Edvard Storm. Han
blev 1773 Decanus paa Kommunitetet og udnævntes 1774 til
Konrektor i Throndhjem, hvorpaa han s. A. tog Magistergraden.
For denne Gang blev han kun nogle faa Aar i Norge, da han
1780 efter Jacob Baden blev udnævnt til Rektor i Helsingør. I
1789 blev han der fra forflyttet til Christiania som Rektor og blev
Aaret efter Dr. theol. Han kom saaledes til at leve i sit
Fødeland netop i de Aar, da der var kommet nyt Liv i Bevægelsen
for at grundlægge et eget norsk Universitet. T. hørte dog ikke til
denne Tankes varme Forkæmpere. Han nærede nemlig Betænkeligheder 
med Hensyn til Landets Evne til at skabe og underholde
et fuldstændigt Universitet, der vilde være en kostbar Indretning.
T. frygtede for, at man i Stedet for et til sin Hensigt helt svarende
Universitet blot vilde opnaa at faa noget ufuldstændigt og
ufuldkomment, der vilde splitte Kræfterne og under et prunkende Navn
blot vilde bevirke en falsk Tilfredsstillelse. Hellere end at tilraade
et saadant Skridt, der snarere havde Udsigt til at skade end gavne
Videnskaben, foretrak han at anbefale en mindre vidtrækkende
Foranstaltning, hvorved der imidlertid vilde vindes en væsentlig
Forbedring af de bestaaende Forhold. Saaledes mente han, at
Norge burde lade sig nøje med én Udvidelse af de
forhaandenværende fire Kathedralskoler, hvor der kunde ansættes nogle
Lektorer, og hvor saaledes Studenterne kunde tilbringe de første
akademiske Forberedelsesaar, medens de afsluttende Studier maatte 
drives i Kjøbenhavn. Bevægelsen førte denne Gang ikke til
noget Resultat, uden for saa vidt det i 1796 blev tilladt at
underkaste sig Examen artium ved de norske Skoler,

Om Vinteren 1796-97, da en Del Videnskabsmænd og
Dilettanter havde forenet sig om at holde offentlige Forelæsninger i
Christiania, deltog ogsaa T. deri og foredrog Kants Filosofi. Men
disse, for øvrigt stærkt besøgte, Forelæsninger kunde naturligvis
ikke byde mere end et tarveligt Surrogat for et norsk Universitet.
For at kunne virke til Fremme af sin mere indskrænkede Plan
rejste T. selv til Kjøbenhavn, hvor han sammen med Moldenhawer,
Kierulf og Rahbek udarbejdede et Forslag til ny Organisation af
Christiania Kathedralskole, ved hvilken der paa, den før af ham
antydede Maade skulde ansættes Lektorer. Forslaget blev
imidlertid ikke nærmere paaagtet, uagtet T. for øvrigt netop i
Spørgsmaalet om et norsk Universitet synes at have været en Mand, paa
hvis Meninger der særlig har været lagt Vægt.

I 1800 blev T. titulær Professor og kaldtes 1803, uden
Ansøgning, til Kjøbenhavn som Riisbrighs Efterfølger i det filosofiske
Professorat. Han aabnede om Høsten s. A. sine Forelæsninger,
til hvilke han samlede et stort Avditorium. Han holdt i denne
Tid ogsaa populære Forelæsninger. Hans Stilling var behagelig,
og han nød megen Anseelse. Alligevel opgav han af eget
Initiativ sit Professorat i Kjøbenhavn for at kunne vende tilbage til
Norge, da omsider Tanken om det norske Universitet blev
virkeliggjort.

T. blev mod Slutningen af 1811, samtidig med at han
udnævntes til Etatsraad, Medlem af den Komité, som da blev
nedsat for at udarbejde Planen for det nye Universitets Ordning, og
lod sig, efter at dette Arbejde var ført til Ende, overflytte til
Christiania, hvor han 16. Jan. 1813 udnævntes til første Professor
ved det filosofiske Fakultet. Ved Afrejsen fra Kjøbenhavn i Maj
1813 blev der af de studerende overrakt ham hans Portræt og en
Guldmedaille (Doctori abeunti U. H. cives. 1813»). Han blev i
Christiania tillige den første Formand i det midlertidige akademiske
Kollegium. Som saadan foretog han 5. Juli 1813 den første
Immatrikulering af de nye norske akademiske Borgere og begyndte
derefter sine Forelæsninger.

Aaret 1814 bragte for T. som for mange andre store
Forandringer. Han blev under 2. Marts sammen med Biskop Bech og
Professor G. Sverdrup Medlem af den da nedsatte Komité til 
Bestyrelse af Oplysnings- og Skolevæsenet, og omtrent samtidig
udarbejdede han, paa Prins Christian Frederiks Opfordring, et Udkast
til en Forfatning for Norge. Ved det overordentlige Storting 1814
mødte T. som 3. Repræsentant for Christiania. Han var paa
dette Medlem af Lagtinget og Fuldmagtskomiteen saa vel som af
den Komité, der var nedsat til at forhandle med Kong Carl XIII's
Kommissærer. I denne Komité var han Formand. Dette Valg
skyldtes hovedsagelig den Anseelse, han havde erhvervet som
Videnskabsmand, og det viste sig snart, at han ikke kunde fylde
Stillingen. Det bebrejdedes ham, at han var alt for imødekommende
og eftergivende. Fra 26. Okt. blev Komiteen tiltraadt af
Stortingets Præsident, Christie, som derved faktisk blev dens ledende
Sjæl og den, som gav Underhandlingerne et fuldstændig nyt Præg.
T. havde ogsaa været Ordfører for den Deputation fra Stortinget,
som 10. Okt. havde Foretræde for Christian Frederik og modtog
hans Tronfrasigelse. Ved Sammensætningen af det nye Statsraad,
der udnævntes 18. Nov., blev T. efter nogen Overvejelse
foretrukken for Georg Sverdrup. Grev Wedel, som her var den, hvis
Raad Carl Johan fulgte, har derom selv udtalt, at han hellere
vilde have en, som intet gjorde, end en, som af Ensidighed
handlede galt. Efter Stortingets Opløsning traadte T., i Henhold til
sin Udnævnelse, ind i den norske Regering, hvor han overtog
Bestyrelsen af det nyoprettede Departement for Kirke- og
Undervisningsvæsenet. Han vedblev at staa som dettes Chef, saa længe
han havde Sæde i Regeringen, med Undtagelse af 3 Afbrydelser,
hvori han opholdt sig i Stockholm som Medlem af Statsraadsafdelingen. 
Tillige var han 1823-28 Prokansler ved Universitetet.

I en Nekrolog over T. hedder det i Anledning af den
Forandring, der saaledes var foregaaet i hans ydre Forhold: «Med
denne forandrede Stilling begyndte i T.s Liv en Periode, der
rigtignok syntes meget glimrende, men udfordrede en Sjælsstyrke,
som er falden i faa dødeliges Lod. Indtil sit 63. Aar yndet og
agtet af alle bedre Mennesker, mødte han med ét Miskjendelse,
Uvilje, Modstræben, Krænkelser, endog aabenbart Fjendskab». Hvad
der i en ikke ringe Grad bidrog til at vanskeliggjøre den nye
Statsraads Stilling, var hans religiøse Standpunkt. Udgaaet fra et
kristeligt Hjem havde han i Studenterdagene tilegnet sig
Anskuelser, der i den nævnte Nekrolog skildres i følgende Ord:
«Selvtænkningen opvaagnede, Dømmekraften skærpedes, og Følgen var,
at der tidlig ytrede sig en afgjort Skepticisme hos ham, uden dog 
at virke farlig paa hans Hjærte». Om hans religiøse Opfattelse
er det ogsaa sagt, at «han antog en dobbelt Dannelse i kirkelig
Henseende, de oplystes og Almuens, for hvilken sidste han troede,
at en Del Lærdomme vare bestemte». Som Politiker vandt han
ringe Tilslutning: «Folket manglede Tillid til ham som Statsmand».
Ligesom hans religiøse Synsmaader havde sin selvstændige
Udformning, saaledes var det ogsaa med hans politiske, der i flere Dele
vare afvigende fra, hvad hans Landsmænd mente. Han savnede
ogsaa den administrative Fordannelse.

I en Alder af 74 Aar tog T. 1825 sin Afsked og trak sig
tilbage til Universitetets Ejendom Mellem-Tøjen (Bellevue) ved 
Christiania. Ogsaa i sine Statsraadsdage havde han holdt
Forelæsninger ved Universitetet og fortsat sit Forfatterskab (jvfr. ndfr.). I
sit Otium paa Mellem-Tøjen kunde han nu helt hengive sig til
disse Interesser. Fremfor alt sysselsatte han sig med theologiske
og filosofiske Funderinger over Troslærdommene, navnlig angaaende
det evige Liv: «Han beskæftigede sig med Saadanne Tanker
under sine Spadsereture og selv ved Kortspillet».

I 1828 udgav han et Skrift «Kristendommens Aand eller den
evangeliske Lære». Dette fremkaldte et Modskrift af W. A. Wexels
og drog sin Forfatter ind i en skarp Avisfejde. Han fortsatte
ogsaa efter dette sin litterære og videnskabelige Virksomhed.
Ligeledes var han i denne Tid sysselsat med Løsningen af
mathematiske Problemer. Fra 1782 havde han været Medlem af
Frimurerordenen, «som han nøje undersøgte og fandt at være af
afgjørende Indflydelse paa Menneskehedens Udvikling». I lang Tid
var han Stormester for Frimurerlogen i Christiania. Til sin høje
Alderdom nød han et fortræffeligt Helbred. Et af de sidste Besøg,
han modtog, var 15. Sept. 1833 af Schleiermacher, som den Gang
besøgte Christiania; med ham underholdt den gamle Filosof sig
længe «om deres Videnskabs Standpunkt, i hvis Bedømmelse de
stemmede overens». Rolig og tilfreds imødesaa han Døden, der
indtraf 22. Sept. 1833. Ved Begravelsen viste den almindelige
Deltagelse, hvilke Følelser hans Bortgang havde vakt.

Han var 3 Gange gift: 1. (3. Sept. 1780) med Gunhild
Christine f. Thurmann (d. 1781), Datter af en Smed i Throndhjem; 2.
med Christiane Frederikke f. Oldeland, om hvem det hedder:
«Hans anden Kone, der elskede ham, tilfredsstillede ham ikke;
han følte sig nødt til Skilsmisse, uagtet de havde 3 Døtre
sammen»; 3. (1802) med Catharine f. Devegge, «der var munter, 
dannet og talentfuld og forenede med disse Egenskaber Huslighedens
Dyder» (f. 1771 d. 7. Juni 1838), Søster til Numismatikeren Ole D.
(IV, 253).

Morgenbladet 1833 Nr. 267 og 273. 
Halvorsen, Norsk Forf. Lex. 
C. B. Dunker, Gamle Dage. 
Mærkelige Nordmænd II. 
Moe, Eidsvolds-Repræsentanter.
(Dansk) Hist. Tidsskr. 4. R. IV.

Yngvar Nielsen.

- Allerede tidlig havde Filosofien tiltrukket sig N. Treschows
Interesse; en stor Del af sin Tid har han anvendt paa den, og
han vedblev at sysle med den til det sidste. Da han 1803 blev
kaldet til Professor i Filosofi ved Kjøbenhavns Universitet, havde
han allerede som Rektor ved Kathedralskolen i Christiania holdt
stærkt besøgte Forelæsninger over Kants Filosofi og udgivet flere
filosofiske Arbejder. Ogsaa denne Virksomhed fortsatte han til det
sidste og efterlod sig saaledes en betydelig Række Skrifter, hvori
han har behandlet samtlige filosofiske Omraader. De væsentligste
af hans Arbejder ere: «Forsøg om Guds Tilværelse af theoretiske
Grunde» (1794), «Aforismer over den Kantiske Filosofi» (1797),
«Forelæsninger over den Kantiske Filosofi» (1798-99), «Indledning
til den hele Filosofi» (1805), omarbejdet og udgivet paa ny under
Titelen «Om Filosofiens Natur og Dele» (1811), «Filosofiske
Forsøg» (1805), «Moral for Folk og Stat» (1810-11), «Elementer til
Historiens Filosofi» (1811), «Om den menneskelige Natur» (1812),
«Almindelig Logik» (1813), «Lovgivningsprincipper» (1820-23), «Den
filosofiske Sædelæres første Grunde» (1824), «Kristendommens Aand»
(1828), «Svar til Pastor Wexels» (1828), «Om Gud, Ide- og
Sanseverdenen, et filosofisk Testamente», indledet med Forfatterens
Selvbiografi (1831-32). Hertil komme endnu forskjellige Afhandlinger
i det danske Videnskabernes Selskabs Skrifter, af hvilket Selskab
T. var et anset Medlem.

Sine filosofiske Anskuelser fremsatte han i et klart, jævnt og
flydende Sprog. Hans Skrifter vare derfor let læste og vandt en
ikke ringe Udbredelse. I sine Meninger sluttede han sig nærmest
til den Leibniz-Wolfiske Filosofi; dog har han ogsaa optaget
forskjellige Elementer fra Plato, Locke, Kant, Schelling og flere. En
egentlig skarp eller stringent Tænkning var ikke hans Særkjende.
Paa de store Grundspørgsmaals Omraade bevægede han sig derfor
med en vis Vaghed og Usikkerhed. Skjønt han ingenlunde som
f. Ex. Steffens var fortryllet af den opdukkende romantiske
Retning, røbede han dog paa den anden Side en mærkelig ringe 
Forstaaelse af de Kantiske Problemer. Paa de konkrete
Enkeltspørgsmaals Omraade er han derimod i langt højere Grad paa sin
Plads. Hans store Belæsthed, hans alsidige Interesser og hans
fremtrædende Taktfølelse komme ham her til Nytte, og baade i hans
Psykologi, hans Ethik og hans Historiens Filosofi vil man overraskes
ved en Mængde træffende og fine Bemærkninger, der lyde som
fra en langt senere Tidsalder. Hans nærmest rationalistiske
Opfattelse af Kristendommen bragte ham i Strid med «den norske
Grundtvigianer» Pastor Wexels. I sin sidste Bog «Om Gud,
Ide- og Sanseverdenen» har han givet en Fremstilling af sin hele
filosofiske Anskuelse, «Identitetssystemet», som han holdt af at
kalde den.

C. Molbech, Vidensk. Selskabs Hist.

K. Kroman.



Treschow, Peter, 1760-1827, Agent for Brødremenigheden,
var yngre Broder til ovfr. anførte Statsraad Niels T. og blev født
i Drammen 17. Avg. 1760. En nær Slægtning af hans Fader var
gift med den bekjendte herrnhutisksindede Præst Johs. Green (VI,
195). Denne Forbindelse forklarer, at Drengen, kun 8 Aar
gammel, blev sendt til Zeist i Holland. 1774 kom han paa
Pædagogiet i Niesky og blev Medlem af Brødremenigheden. Som
Kandidat var han i flere Aar Lærer i Barby og Zeist. 1789 blev han
Præst i Amsterdam og ægtede s. A. Johanne Frederikke Køber
(d. 1817) i Herrnhut. 1792-98 var han Forstander for Menigheden
i Kjøbenhavn; 1799-1811 i Christiansfeld. 1811-17 var han
Præst i Zeist. Derefter drog han til England for at virke for
Israelsmissionen. 1825 flyttede han til Neuwied, hvor han døde
27. Dec. 1827. Han var en meget begavet Taler og en dygtig
Præst. I 2. Ægteskab efterlod han som Enke en Datter af
Kniplingshandler N. M. Røding fra Tønder. Hun var født i
Kjøbenhavn og døde i Christiansfeld 1857.

Nyerup, Lit. Lex.

A. Jantzen.



Trier, Adolph Meyer, 1817-89, Handelsmand. A. T. var 
født i Kjøbenhavn 24. Sept. 1817. Hans Forældre vare Kjøbmand
Meyer Seligmann T. (d. 3. Okt. 1837) og Esther f. Lazarus (f. 1780
d. 21. Dec. 1857). Efter at have gaaet i Skole i det Schouboeske
Institut kom han i Urtekræmmerlære først hos sin Fader og
senere hos sin ældre Broder Jacob T. Han aflagde Svende- og
Interessentprøven og etablerede sig 1841 som Urtekræmmer. Aaret 
efter ægtede han Sophie Bing (f. 24. Juni 1817 f 18. Juli 1890),
Datter af Papirhandler Heyman Jacob B. T. drev sin Forretning
med megen Energi og Dygtighed, og den udvidedes fra en
Urtekramhandel til en stor Engros-Forretning i Kolonialvarer.
Udvidelsen fandt navnlig Sted, efter at T.s Søstersøn Sigfred
Goldschmidt (VI, 141) var bleven hans Kompagnon, og under de to
Chefers Ledelse blev Firmaet Adolph Trier & Goldschmidt et af
Danmarks største og rigeste Handelshuse. T. døde 16. Dec. 1889.

H. Trier, Gaarden Nr. 8 Amagertorv.

E. Meyer.



Trier, Ernst Johannes, 1837-93, Højskoleforstander, var 
Søn af Grosserer Jacob Stephen T. og Billa f. Nathanson og født
i Kjøbenhavn 23. Jan. 1837. Forældrene, der hørte til ansete
jødiske Familier, lod Sønnen døbe, da han var 2-3 Aar, og bleve
senere selv døbte. T. gik først i Mariboes Realskole og derpaa i
Metropolitanskolen, hvorfra han blev Student 1855. Han levede et
rigt Ungdomsliv i Studenterforeningen og mellem Kunstnere samt
flere af de Mænd, der siden bleve ledende i Højskolegjerningen,
deltog i nordiske Kirkemøder og Studentertog og gjorde lange
Fodture i Danmark og Norge. Vakt af N. G. Blædel og siden
paavirket af P. C. Kierkegaard blev han endelig Grundtvigs
Discipel og kom meget i hans Hjem. 1863 blev han Cand. theol.
og Lærer ved Blaagaards Seminarium. Under Krigen 1864 gik
han med som «Feltdegn» og holdt tillige Prædikener og folkelige
Foredrag for de Soldater, der laa paa Fyn. Her besøgte han
ogsaa C. Kold (IX, 346) og blev vunden for Højskolegjerningen
som et Middel til Folkets nationale Oprejsning, saa at han i. Nov.
1865 aabnede en Folkehøjskole i et lejet Lokale i Vallekilde i
Ods Herred paa Opfordring af daværende Kapellan V. J. Hoff.
Aaret efter opførte han her for egne og Slægtninges Midler en 
statelig Skolebygning, kjøbte megen Jord og, efterhaanden som han
føjede Haandværket og Sømandsskole til den egentlige Højskole,
og Tilstrømningen til denne voxede, saa at den med sine 200 Elever
af hvert Køn i nogle Aar var den stærkest besøgte danske
Højskole, byggede han videre, bl. a. et prægtigt Gymnastikhus
(ligesom Foredragssalen smykket med Malerier), hvor svensk
Gymnastik første Gang øvedes i Danmark. Til sidst udgjorde Højskolens
Bygninger med den af ham rejste Valgmenighedskirke en hel lille By.

Med sin virkelystne, koleriske Natur, altid frugtbar paa Ideer,
var T. Midtpunktet i denne store Virksomhed, hvis Ledelse til 
Tider lagde Beslag paa hele hans Arbejdskraft og fremskyndede
hans forholdsvis tidlige Død, 29. Dec. 1893. Han deltog ikke i
Højskolemøder, heller ikke i Politik og skrev kun Begyndelsen til
«Fem og tyve Aars Skolevirksomhed i Vallekilde» (I 1890, II 1894).
Naar han desuagtet blev en af de betydeligste Personligheder paa
Højskolens Omraade, skyldtes dette hans ualmindelige Gaver som
Lærer og Opdrager for Ungdommen. Af hans Foredrag, der altid
samlede sig om det centrale i Æmnet og fandt slaaende, jævne
Udtryk selv for de højeste Ting, lyste en dyb Gudsfrygt og en
Overbevisningens Varme, der gav hans Ord en fængende Glød og
en vækkende Magt over for Tilhørerne. Og i sin Trang til
personlig Paavirkning af Omgivelserne forstod han ved sin aabne,
hjærtelige Natur at vinde Eleverne og fik stor Betydning for mange
ved at føre dem ind i et sundt Menneskeliv. Ægtede 1. (24. April
1867) Marie Abel (f. 2. Sept. 1845 d. 23. Juni 1873), Datter af
Sognepræst i Dalum, Provst Leonard A. og Ida Elisabeth Dorothea
f. Ostenfeld, og 2. (5. April 1876) Julie Vilhelmine Marstrand (f.
5. Maj 1850 d. 6. Dec. 1881), Datter af Dampmøller Troels Casp.
Dan. M. (XI, 145) og dennes 1. Hustru.

E. Trier, Femogtyve Aars Skolevirksomhed i Vallekilde. 
L. Schrøder, E. Trier. 
Povl Hansen, E. Triers efterladte Papirer i Udvalg. 
Povl Hansen, Fra Vallekilde Folkehøjskole.                                               

Joakim Larsen.



Trier, Frederik Jacob, 1831-98, Læge. F. T. fødtes i
Kjøbenhavn 14. Juni 1831 som en Søn af nedennævnte Læge S. M. T.,
dimitteredes 1849 fra Metropolitanskolen, fungerede 1853 som
Koleralæge i Kjøbenhavn og tog Lægeexamen 1855. Som Kandidat,
senere (1860-62) som Reservemedikus ved Frederiks Hospital
ligesom ogsaa paa Studierejser i Udlandet kastede han sig efter
Impulser fra sine Lærere og nærmeste Forbilleder, sin Fader og
G. E. Fenger, særlig over Studiet af den kliniske Medicin, og
erhvervede sig 1860 Doktorgraden for en dygtig og grundig
Afhandling om den tyfoide Feber; i den følgende Tid fremkom der i
Tidsskrifterne flere større og mindre kliniske Publikationer fra hans
Haand (saaledes en vigtig Monografi om «Ulcus duodeni»). I
Overlægestillinger, under Krigen 1864 ved et Lasaret i Kjøbenhavn
og i Begyndelsen af Halvfjerdserne ved Koppelasarettet sammesteds,
dyrkede han praktisk sine videre Særstudier, samtidig med at han
blev en bestandig mere benyttet og skattet praktiserende Læge.

1861 blev han Redaktør af «Ugeskrift for Læger» og fortsatte 
denne Virksomhed til 1874, det første Aar sammen med S.
Engelsted, senere som Eneredaktør. Han viste her en overordentlig
journalistisk Evne og Dygtighed i Behandlingen af de mange
forskjellige aktuelle Spørgsmaal, som i hans Redaktionstid kom til at
ligge for, ikke blot egentlig .lægevidenskabelige, men ogsaa
organisatoriske og Standsspørgsmaal, for hvilke sidste Tidsskriftet mere
og mere blev det særlige Organ i Tilslutning til den almindelige
danske Lægeforenings Virksomhedsomraader. Da han desuden
efterhaanden viste sig at være i Besiddelse af en usædvanlig
parlamentarisk Evne, var det naturligt, at han knyttedes nær til
Foreningen som Dirigent ved dens Møder, som Medlem af dens
Bestyrelse (1869-75) og i nogle Aar som dens Formand. Ogsaa i
Bestyrelsen for flere andre medicinske eller dog i Forbindelse med
Medicinen staaende Organisationer fik han Sæde og var overalt
en virksom og højt skattet Kraft ved sin alvorlige og kyndige
Interesse, sin Energi og sin mandige bestemte Optræden, altid parret
med Maadehold og Besindighed. Som varm Skandinav knyttedes
han ogsaa tidlig til den videnskabelige Samvirken, der udfoldedes
i de nordiske Lande, saaledes var han dansk Medredaktør af
«Nordisk med. Arkiv» fra dets Stiftelse 1869 og i en lang Aarrække
Medlem af de skandinaviske Naturforskermøders Bestyrelse. 1881
fik han Professortitelen.

Imidlertid vedblev dog under hele denne omfattende Virksomhed
den kliniske Medicin at være Hovedgjenstanden for hans Interesse
og Tragten, og 1874 erholdt han Posten som Overlæge ved den ene
af de store medicinske Afdelinger paa Kommunehospitalet. Ogsaa
i denne fremskudte kliniske Stilling vandt han megen
Paaskjønnelse baade i sin Læge- og Lærergjerning ved sin aldrig trættede
Nidkjærhed, Grundighed og Samvittighedsfuldhed, og om hans
uomtvistede Avtoritet som videnskabelig Kliniker vidnede det, at
han ved den internationale Lægekongres i Kjøbenhavn 1884
valgtes til Præsident for den medicinske Sektion. Han fik ligeledes
i sin kliniske Stilling Lejlighed til at anvende sine organisatoriske
Evner til bedste for Hospitalets indre Forhold, navnlig til en
vigtig Omorganisation af hele Sygeplejen. Efter 18 Aars Funktion
trak han sig overanstrængt af Hospitalsvirksomheden 1892 tilbage
fra sin Afdeling, men vedblev i øvrigt at virke i stor Udstrækning
som Læge, altid lige varmt interesseret for sin Lægegjerning og
sin Videnskab, fremdeles som tidligere ivrig optagen af videre
lægevidenskabelige Opgaver, saaledes som Formand i
Farmakopékommissionen og Formand i Repræsentantskabet for
Brystsygesanatorier. Men i Begyndelsen af 1898 ramtes han af en snigende og
ondartet Sygdom, som afbrød hele hans frugtbringende Virken og
17. Maj s. A. voldte hans Død. -- 5. Maj 1861 havde han ægtet
Sophie Ballin, Datter af Professor S. J. B. (I, 465).

Carøe og Selmer, Den danske Lægestand, 6. Udg. 
Bibl. f. Læger 7. R. IX, 371 ff. 
Ugeskrift f. Læger 5. R. V, 481 ff. 
Hospitalstid. 4. R. VI, 556 ff.
Illustr. Tid. XXXIX, 574.

Jul. Petersen.



Trier, Herman Martin, f. 1845, Politiker og Pædagog. 
H. T. blev født 10. Maj 1845 i Kjøbenhavn som Søn af ovennævnte
Grosserer Adolph T. Han blev 1862 Student fra v. Westens Skole
sammen med J. H. Deuntzer (IV, 250) og næste Aar Cand. phil.,
studerede et Par Aar Retsvidenskab, men opgav dette for at kaste
sig over Pædagogik. Det var hans Ønske 1869 at underkaste sig
en Magisterkonferens i dette Fag; Fakultetet vilde dog den Gang
ikke erkjende Pædagogik som en særlig Videnskab, men kun som
en Gren af Filosofien, og han maatte derfor opgive sin Plan.
Han sluttede sig i 70erne til den Brandesske Bevægelse og skrev
flere Artikler til «Det nittende Aarhundrede» samt udgav en Række
«Kulturhistoriske Personligheder» (3 Bind 1876-83), hvoraf han
selv behandlede saa afvigende Æmner som Beethoven og Leonardo
da Vinci, Lessing, Pestalozzi og Zwingli. Senere skrev han ogsaa
et lille Skrift om Grundtvig (1886), hvem han -- skjønt selv
Fritænker -- satte meget højt. Han var 1882 med at stifte
Studentersamfundet og var 1884-89 dets Formand, var desuden den
egentlige Grundlægger af dets Arbejderundervisning 1882 og siden
uafbrudt Leder herfor samt 1888-94 tillige Formand for dets Udvalg
til Udgivelse af Smaaskrifter. End videre tog han virksom Del i
Indførelse af Sløjdundervisning og er siden 1889 Formand for
Afholdssamfundet.

T.s Virksomhed i Studentersamfundet dannede en naturlig
Overgang til hans Deltagelse i det politiske Liv, ligesom det var
hans Iver for Arbejderundervisningen, der skaffede ham
Socialdemokraternes kraftige Støtte, da han i Juni 1884 stillede sig til
Valg til Folketinget i Kjøbenhavns 1. Kreds. Allerede ved sin
første Optræden i Valgkampen vakte han Opmærksomhed ved sin
ejendommelige, svulmende Veltalenhed, sin smukke, fuldtonende
Røst og sit brede og klare, maaske noget docerende Foredrag;
hans udprægede Retsind og Hensynsfuldhed over for Modstanderne 
vandt ham ikke mindre Tilslutning blandt Vælgerne end hans
afgjorte Frisind, og det lykkedes ham ogsaa imod Forventning at
fortrænge selve Højres daværende Fører, Højesteretsassessor Chr.
Rimestad (XIV, m) fra en Kreds, han næsten ubestridt havde
haft i 20 Aar. Vel faldt T. igjennem ved Valget i Jan. 1887 under
det almindelige politiske Tilbageslag, men 1890 sejrede han paa ny
og har siden holdt sig med voxende Overtal, selv efter
Kredsomlægningen 1895, der især skilte ham ved mange
Arbejderstemmer. Ogsaa tog han i Aarene efter 1884 Del i den politiske
Agitation imod Ministeriet Estrup. I selve Rigsdagen holdt han
sig derimod meget tilbage, og det var egentlig først efter
Gjenvalget 1890, at han noget tiere tog Ordet. Han udtalte sig da
imod det formalistiske Visnen, altsaa imod C. Berg, og for
Bestræbelserne efter igjen at skaffe Rigsdagen konstitutionel Grund under
Fødderne, medens han et Par Gange var Venstres Ordfører, dels
for at gjøre Indsigelse mod Kjøbenhavns Befæstning, dels for at
klage over, at der øvedes politisk Tryk over for Arbejderne paa
Statens Værft.

De Spørgsmaal, der ellers fortrinsvis optoge hans Interesse og
stillede Krav til hans Arbejde, vare enten Skoleforhold eller
almindelige humane Forslag; han var saaledes Medlem af Udvalgene
om Forskolelærerinders Uddannelse og om Seminariernes
Undervisning, om Sygekassers Ordning og om Fæstevirksomhed, saa vel
som om Patentlov og Forfatterret. Ogsaa indbragte han 1893
Forslag om kommunal Valgret for Kvinder. Det var ligeledes
ham, der først rejste Spørgsmaalet, om der ikke burde vises større
Omhu for Lovenes sproglige Affattelse, dels ved en Forespørgsel
til Regeringens Leder, dels ved Forslag om Nedsættelse af et
særligt Udvalg i dette Øjemed (1894). I de første Aar holdt han sig
uden for Partierne, men fulgte nærmest Hørup; han deltog baade i
Kampen mod Ølskatten (1891) og i Modstanden mod det politiske
Forlig 1894. Efter Valgene 1895 og Venstre-Reformpartiets
Dannelse indtraadte han i dette, og i de følgende Aar spillede han
en større Rolle: han blev stiax valgt til Tingets 2. Viceformand
og var et overmaade virksomt Medlem af Udvalget om
Folkeskoleloven, ja havde ved sin mæglende Optræden en væsentlig Del i
Lovens endelige Vedtagelse (1899). Endelig blev han i Okt. 1901
valgt til Tingets Formand og har endnu denne Værdighed.

Det var dog ikke alene som Folketingsmand, at T. tog Del
i det offentlige Liv. I Foraaret 1893 valgtes han til Medlem af
Kjøbenhavns Borgerrepræsentation som en af de første 6, hvem
den samlede Opposition kunde sætte ind i denne Forsamling.
Ogsaa her var det særlig Skolevæsenets Ordning, han viede sine
Kræfter. Da der ved nye Valg 1897 og 1898 var blevet Flertal
for Oppositionen, valgtes han til Formand, og siden er han stadig
bleven gjenvalgt. Det faldt saaledes i hans Lod 12. Jan. 1903 at
lede Borgerrepræsentationens Overflytning til det nye Raadhus.
Hans Evner som Fredsmægler kom til udmærket Nytte under den
store Strid mellem Arbejdsgivere og Arbejdere i Sommeren 1899,
i det han var en af de 3 Mænd, hvem det lykkedes at faa
tilvejebragt et endeligt Forlig. En Paaskjønnelse af hans Dygtighed
som Formand var det ogsaa, at Regeringen 1902 overdrog ham at
føre Forsædet i Forsvarskommissionen.

Uagtet sin flittige Deltagelse i Statens og Stadens Styrelse fik
han dog Lejlighed til at fortsætte sin litterære Virksomhed (jvfr.
ndfr.). 1900 udgav han en ejendommelig historisk Monografi:
«Gaarden Nr. 8 paa Amagertorv» (siden 1594). T. ægtede 1. (26. Juli
1875) Anna Henriette Johanne Holm (f. 27. Jan. 1855 d. 28. Juli
1888), Datter af Guldsmed Johan H. (f. 1809 d. 1882), 2. (27. Maj
1903) Emma Adler (f. 14. Avg. 1855), Datter af Grosserer D. B. A.
(I, 100).

Nutiden 14. Jan. 1885. 
N. Bransager, Den danske Regering og Rigsdag S. 442 ff. 
Illustr. Tid. 29. Sept. 1901.

Emil Elberling.

-- H. M. Triers pædagogiske Virksomhed falder i en dobbelt
Retning: dels som Lærer og Undervisningsleder, dels som
Forfatter, Udgiver og Foredragsholder.

I henved en Menneskealder underviste T. baade i Hjem og
Skoler (bl. a. i v. Westens Skole og ved Femmers
Kvindeseminarium) især i Dansk, Litteraturhistorie og Pædagogik. Han
fængslede Eleverne ved sin fuldendte Form og vandt deres Hengivenhed
ved sin sympathetiske, fint dannede Personlighed. Som Leder af
Studentersamfundets Aftenundervisning har han udført et betydeligt
praktisk Oplysningsarbejde, der har givet Stødet til de kommunale
Fortsættelseskursus, og for Sløjdens Fremme har han virket
særdeles meget som Medlem af «Dansk Sløjdforening»s Bestyrelse fra
1886. og Lærer for de kursussøgende paa «Dansk Sløjdskole».

T. debuterede som pædagogisk Forfatter med nogle
Afhandlinger til Gunst Tor den konfessionsløse Skole og pointerede
yderligere sit Standpunkt ved at oversætte Smaaskrifter af A. 
Diesterweg og F. Buisson. Hans levende Interesse for Pædagogikkens
Stormænd fremkaldte «Kort Overblik over Frøbels Opdragelsestanker» 
(1871), «A. Comenius' Grundtanker om Opdragelse og Undervisning» 
(1874), «H. Pestalozzi, et Livsbillede fra Schweits»
(1876) og senere i Studentersamfundets Smaaskrifter Skildringer af
Rousseau, Pestalozzi og Grundtvig. Mod den paa Filologmødet
1876 førte Forhandling hævdede han «Pædagogikken som
Videnskab» (1878). En Del af sine Afhandlinger, baade historiske og
ræsonnerende, samlede han i «Pædagogiske Tids- og
Stridsspørgsmaal» I-III (1892-93), hvortil som Fortsættelse sluttede sig en
Række Studier og Udkast «Af Dagen og Vejen» (1902). Større
Fortjeneste end ved denne Forfattervirksomhed, der mere er præget
af hans klare Tankegang og humane Livssyn end af Dybde og
Originalitet, har T. erhvervet sig, i det han med betydelige Ofre
har udgivet vort fyldigste og længst bestaaende pædagogiske
Tidsskrift «Vor Ungdom» 1879-1903 (sammen med P. Voss og til 1883
tillige med J. Pio). Med stor Frisindethed har han her givet Plads
for Indlæg fra forskjellige Lejre. Ved talrige Skolemøder har T.
holdt Foredrag, endvidere 1882 efter Indbydelse i Christiania, og i
Soerne fremkaldte han en Række stærkt besøgte pædagogiske
Diskussionsmøder i Kjøbenhavn. Naar hertil kommer hans
Virksomhed for Skolesager i Rigsdag og Borgerrepræsentation, maa T.
regnes for en af de Mænd, der har gjort flest Indsatser i vor
pædagogiske Udvikling i den sidste Menneskealder. 

Joakim Larsen.



Trier, Salomon Meyer, 1804-94, Apotheker, fødtes i 
Kjøbenhavn 29. Marts 1804 og var Broder til ovennævnte Grosserer
Adolph T. Efter at han 1825 havde bestaaet «Examen chemicum
et pharmaceuticum» med Udmærkelse, anlagde han allerede 1827
Nysted Apothek, som han atter solgte 1830; s. A. kjøbte han
Lyngby Apothek og oprettede 1840 en Filial deraf i Hørsholm.
1843 underskrev han, i Forening med 3 Kolleger, en Opfordring
til at stifte «Danmarks Apothekerforening», og da Foreningen var
bleven stiftet i 1844, valgtes han strax til Foreningens Formand og
forblev i denne Stilling til 1872, uagtet han allerede 1856 solgte
Lyngby Apothek og ikke senere kjøbte noget andet Apothek.
1844  paabegyndte han Udgivelsen af Danmarks første farmacevtiske
Tidsskrift: «Arkiv for Farmaci», som i 1847 blev omdannet til
«Arkiv for Farmaci og teknisk Kemi», i det det teknisk-kemiske
Afsnit i de 3 første følgende Aar redigeredes af P. Faber; senere 
overtog T. ogsaa dette Afsnit og redigerede Tidsskriftet i 50 Aar.
1860 fremsatte han paa det skandinaviske Naturforskermøde i
Kjøbenhavn Forslag om en fælles Farmakopé for de 3
skandinaviske Riger, og 1865 var han et virksomt Medlem af den
skandinaviske Kommission, som i Stockholm vedtog fælles
Grundregler for de 3 skandinaviske Farmakopeer. T. var ogsaa Medlem
af den kongl. Kommission, som udarbejdede «Pharmacopoea Danica
1868»; 1856 fik han Titel af Assessor pharmaciæ. T. var en
velbegavet, kundskabsrig og meget flittig Mand, som, i en lang
Aarrække indtog en ledende Stilling i den danske Farmaci. -- 
29. Avg. 1827 ægtede han i Kjøbenhavn Sophie Ballin (f. 10. Juni
1798 d. 22. Juni 1865), Søster til Professor S. J. B. (I, 465). Han
døde 7. Marts 1894 i Kjøbenhavn.

Archiv for Pharmaci og Chemi I (1894) S. 121 f.

H. J. Møller.



Trier, Seligmann Meyer, 1800-63, Læge, var Broder til 
ovennævnte A. M. T. og Sal. M. T. og fødtes i Kjøbenhavn
7. Juni 1800. I det orthodoxe og i det hele gammeldags jødiske
Hjem med dets meget store Børneflok vare Kaarene kun smaa,
og Sønnen skulde som Faderen være Handelsmand, den eneste
Vej, der under de daværende for Jøderne trykkende Forhold laa
aaben og naturlig for. Men hans Anlæg og Drift stod allerede
meget tidlig afgjort til boglige Studier, og Familiens Huslæge,
Professor Herholdt, opdagede dette, fik Interesse for Drengen og
fik sat igjennem, at han efter foregaaende Privatundervisning kom
i den kjøbenhavnske Borgerdydskole, hvorfra han med Udmærkelse
afgik til Universitetet 1818. Herholdt stod for ham som det store
Forbillede; han kastede sig over Studiet af Medicinen og gjorde
saa store Fremskridt, at han endnu som ung Student kunde
begynde at praktisere som Læge under formelt Tilsyn af sin Lærer
som Medlem af Sundhedskollegiet. Ligeledes blev han snart en
skattet Manuduktør, og det ikke blot i de lægevidenskabelige Fag,
men ogsaa i Latin og Græsk.

Efter at han 1823 havde absolveret den medicinske Examen,
blev han 1825 Læge ved det mosaiske Trossamfunds Fattigvæsen
og s. A. medicinsk Kandidat ved Frederiks Hospital samt
Hjælpelæge ved Koppeanstalten. S. A. disputerede han for den
medicinske Licentiatgrad. 1826 avancerede han til Reservemedikus ved
Hospitalet under O. L. Bang, der da havde afløst Herholdt som
Overlæge. 1827 erhvervede han sig Doktorgraden i Medicinen og 
indgik 31. Okt. s. A. Ægteskab med sit Søskendebarn Sophie Trier
(f. 3. Okt. 1800 f 1. Jan. 1874), Datter af Kjøbmand Moses
Seligmann T. Sammen med sin Hospitalsvirksomhed erhvervede han
sig snart en betydelig privat Praxis ved sin sympathetiske,
tillidvækkende Lægepersonlighed og sin anerkjendte Dygtighed.

Hospitalsstillingen fik imidlertid stor Betydning ikke blot for
hans egen videre kliniske Uddannelse, men for hele den unge
Lægestand og den danske Lægevidenskab. Hans Velynder
Herholdt, der stadig nærede levende Interesse for de
lægevidenskabelige Bevægelser i Udlandet, havde tidlig gjort sin videbegjærlige
Discipel opmærksom paa den store franske Læge Laennecs
banebrydende Arbejder for den pathologiske Anatomi og Klinikken og
ogsaa paa den af ham opfundne Brystundersøgelse (Avskultation)
med et dertil konstrueret akustisk Instrument (Stethoskopet) -- 
skjønt Herholdt selv ikke forstod Betydningen heraf. T.s nye
Overlæge Bang kjendte fra sit nylige Ophold i Paris af Selvsyn alt
dette mærkelige, som foregik der, men forstod dog heller ikke ret
at tilegne sig det. Som ren Avtodidakt arbejdede T. sig saaledes
med sædvanlig Energi ind i Spørgsmaalet og offentliggjorde 1830
med en anbefalende Fortale af O. L. Bang sin «Anvisning til at
kjende Lunge- og Hjærtesygdomme ved Perkussion og middelbar
Avskultation» (svensk Oversættelse ved Elliot, Stockholm 1831).
Det beskedent udseende lille Skrift har ingen selvstændig
videnskabelig Betydning; det er kun en Overførelse paa Dansk af de
franske Forskeres Resultater, men det fik en overordentlig stor
praktisk Betydning ved længe at være den eneste danske Lærebog
i Stethoskopi, inavgurerede saaledes hos os denne yderst vigtige
Undersøgelsesmethode og skaffede den Borgerret i vor
Lægevidenskab. Samtidig erhvervede han sig en anden litterær Fortjeneste
ved at være Medudgiver af de instruktive «Samlinger til Kundskab
om Kolera» (1831-32).

Ved den voxende Avtoritet, han nød, var det i og for sig
naturligt nok, at han allerede 1836 blev udnævnt til Medlem af
Sundhedskollegiet, hvor hans Virken ogsaa blev meget betydningsfuld.
En stor Del af de af Kollegiets Betænkningskomité afgivne
omfattende og indgaaende Erklæringer ere forfattede af ham i hans
lange Medlemstid. Men Udnævnelsen vakte en ikke ringe
Sensation, da han var Jøde. I øvrigt sigtede han selvfølgelig paa at
erholde en overordnet klinisk Stilling; han søgte det 1838 ledige
Overmedikat paa Almindeligt Hospital, men havde den Tort, at 
den da endnu lidet ansete M. Christensen (III, 473) blev ham
foretrukken. 1842 naaede han imidlertid Maalet, idet han ved O. Bangs
Afgang fra Frederiks Hospital fik dennes saa anselige Post som
Overmedikus og med stor og almindelig Anerkjendelse derefter
beklædte Stillingen i 18 Aar. Skjønt han aldrig rejste udenlands,
blev han stærkt paavirket af den nye Wiener-Skole, Fortsættelsen af
den franske Skole, og lignede de wienske kliniske Celebriteter
baade i den minutiøs-stringente Sygeundersøgelse og i overlegen
Skepsis med Hensyn til Behandlingen. Men forud for de fleste af
disse besad han den ægte Læges fine og gjennemførte Humanitet,
og derfor blev han i overordentlig Grad skattet og elsket ikke
blot i sit store private Klientel, men ogsaa paa sin store
Hospitalsafdeling, baade af Patienter og Funktionærer. Som klinisk
Lærer var han i høj Grad paaskjønnet af de unge, navnlig ved
sine grundige Praktikantkliniker. Hans store Avtoritet som
Praktiker førte ogsaa til, at han efterhaanden benyttedes i stor
Udstrækning i Konsultation af sine Kaldsfæller i og uden for
Kjøbenhavn, ligesom en stor Mængde syge fra Sverige søgte hans kyndige
og omhyggelige Bistand.

Saa optagen, som han nu var, kunde han ikke afvinde megen
Tid til litterært Arbejde i sin Videnskab, og han var overhovedet
ikke litterært anlagt. I hele sin Overlægeperiode har han heller
ikke offentliggjort andet end mindre Meddelelser i Tidsskrifterne,
saaledes adskillige i «Hospitalsmeddelelser», hvoraf han som
Overlæge var Medudgiver (1848-53). Men klart, koncist og vel
overvejet er alt, hvad der foreligger fra hans Haand. -- Ydre
Anerkjendelse og Tillidsmandater kom han heller ikke til at mangle.
1847 fik han Titel af Professor, 1850 blev han Medlem af
Børnehospitalets Direktion, 1857 Etatsraad, ved sin Afgang fra
Overlægestillingen i 1860 blev han Medlem af Hospitalets Direktion, 1863
Medlem af den til Udarbejdelse af en ny Farmakopé nedsatte
Kommission og dens Formand.

I sine sidste Leveaar begyndte han at blive svagelig, navnlig
lidende af Hjærtetilfælde. Han var dog fuldt arbejdsdygtig og
stadig nidkjært virkende i sin forskjelligartede Gjerning, indtil han
20. Dec. 1863 pludselig døde midt under en Lægekonsultation
sammen med en Kollega.

Smith og Bladt, Den danske Lægestand, 4. Udg. 
Erslew, Forf. Lex.
Bibliothek f. Læger 5. R. VIII, 217 ff. 
Hospitalstid. VII, 1 f. 
Illustr. Tid V, Nr. 222.                                                                                 

Jul. Petersen. 



v. Tritzschler, Hans Ernst, 1647-1718, Officer, var Søn af 
en sachsisk Adelsmand, Georg Abraham v. T. til Lauterbach og
Anna Maria f. v. Kamerstat af Huset «Sthenfelt». Han blev født
3. Okt. 1647 og var Lieutenant i Norge 1670, da han omtales i
Anledning af en Duelaffære, hvori han maa være bleven alvorlig
saaret. Under Gyldenløvefejden nævnes han ved Marstrands og
Carlstens Erobring 1677 og fungerede en Tid som Kommandant i
denne Fæstning. Han var allerede da -- knap 30 Aar gammel
-- Oberstlieutenant ved smaalenske Regiment; 1680 blev han Oberst
og Chef for nævnte Regiment, 1686 Brigader, 1693 forsat til Chef
for det ene norske gevorbne Regiment, men fratraadte 1696
Regimentskommandoen, da han blev udnævnt til Generalmajor. T. har
utvivlsomt i sine unge Dage været anset for en meget «vigilant»
Officer. Gyldenløve benyttede ham ikke saa lidt og maa -- efter
det raske Avancement at dømme -- have sat adskillig Pris paa ham.
Som Medlem af Generalitetet fik han imidlertid senere
selvstændige Opgaver at løse, og disse laa til Dels langt over hans Evner.
Under den kortvarige Krig 1700 blev rigtignok ikke hans
Dygtighed sat paa Prøve, da den Kommando, som var ham tiltænkt,
ikke blev opsat; men 1704 fik han Sæde i det nyoprettede norske
Kollegium «Slotsloven paa Akershus», 1708 blev han tillige
Generallieutenant og kommanderende General søndenfjælds i
Feltmarskal G. W. Wedels Fravær, og Aaret efter fik han endelig først
«Inspektionen» og siden -- efterat Krigen var brudt ud -- 
Kommandoen ogsaa nordenfjælds.

Det var nærmest i Mangel af nogen anden og som Følge af
sin Anciennitet, specielt sin lange Tjenestetid i den norske Hær,
at T. fik denne høje Kommando. Tilliden til hans Evner som
Administrator og Hærfører var hverken i Kjøbenhavn eller i Norge
overvældende stor; værst var det kanske, at han ikke engang
selv ansaa sig Stillingen voxen. Denne var forøvrigt ogsaa
vanskelig nok: Hæren var ikke krigsberedt, og Mangler herskede
mangfoldige Steder; den militære og civile Centralmyndighed i
Landet var delt, og Maskineriet virkede tungt og langsomt, -- 
ikke mindst fordi T. stod paa en temmelig spændt Fod med
Vicestatholderen Johan Vibe. Paa den anden Side krævedes der ikke
glimrende operative Resultater ved de norske Grænser, men kun
den kraftigst mulige Demonstration for at binde fjendtlige Kræfter,
saa de danske Operationer i Skaane kunde lettes. Dette havde
imidlertid T. ikke det rette Syn for; han drømte om 

Gyldenløvefejdens stærkt offensive Felttog, og da det viste sig, at Kræfterne
ikke strakte til herfor, hengav han sig til fuldstændig
Uvirksomhed. Hans Mangel paa administrativ Forudseenhed og Overblik
var dertil bedrøvelig stor. Han samler Hæren i Okt. 1709 for at
føre den over Svinesund; men da han tror sig marchfærdig, bliver
han overrasket og standset ved Underretningen om, at Magasinerne
mangle Brød. En Maaned senere faar han først ved Inspektionen
af den paa hans eget Bud samlede Skjær gaar dsflaade at vide, at
denne mangler fornøden Bestykning m. v.

Det varede ikke ret længe, før man fandt det nødvendigt at
se sig om efter en Mand, der kunde afløse T.; men først 25. Juli
1710 blev Valdemar Løvendal udnævnt til Statholder og
kommanderende General i Norge, og først 26. Avg. ankom han til
Christiania. T. blev nu sat helt ud af Virksomhed, og der blev endog
indledet en alvorlig Undersøgelse mod ham som Følge af en anonym
Angivelse for Landsforræderi. At Saadanne Rygter kunde opstaa
og endog vinde nogen Tiltro, skyldes utvivlsomt T.s Hustru, der,
upassende nok, efter Krigens Udbrud skal have rejst en Tur i
Sverige uden Mandens Vidende og herunder endog have optraadt
ved Hove i Stockholm. Beskyldningen mod T. savnede imidlertid
ethvert virkeligt Grundlag, og Undersøgelsen har vistnok ikke
kunnet bringe noget frem, hvortil Retsforfølgning kunde støttes,
ellers var denne næppe udebleven. T. opnaaede dog aldrig den
ham tilkommende officielle Æresoprejsning, men fik 7. Dec. 1714
endelig Afsked fra den militære Tjeneste. Han var 1704 bleven
hvid Ridder. T. døde 23. Juni 1718.

T. var 2 Gange gift: 1. (1681) med Margrethe Huitfeldt (f.
18. Marts 1669 d. 9. Marts 1683), Datter af Oberst Tønne H. (VIII,
166), 2. (1684) med Anne Cathrine Toller (f. 1666 d. 1720), Datter
af den rige Assistensraad Niels T. og Kirsten Andersdatter f.
Tonsberg. Efter hans Død ægtede Enken Oberst Johan Henrik
Garman. T. blev ved sine Giftermaal, specielt det sidste, en
meget rig Mand. I Christiania ejede han en stor Gaard ved
Torvet (det senere militære Sygehus) og uden for Byen den under
Navnet «Mangelsgaarden» senere kjendte, betydelige Ejendom. Thom
Sædegaard, som han havde faaet med sin første Hustru, overdrog
han 1701 til sin Svigersøn, den senere Generallieutenant Barthold
Heinrich Lützow (X, 569).

Personalhist. Tidsskr. 2. R. III. 
Bidrag til den store nord. Krigs Hist., udg. af den danske Generalstab, I-II. 
A. Collett, Gamle Christiania-Billeder.

C. O. Munthe.



Trojel, Frants Petersen, 1666-1731, Søofficer, var Søn af 
Borgmester i Bergen Peter T. (d. 1696) og Inger f. Schellerup og født
i Bergen 1666. Han kom tidlig til Søs og fór med Koffardiskibe
mellem sin Fødeby og England. 1685 antoges han til Lærling i
Flaaden, blev 1688 Lieutenant, 1691 Kapitajnlieutenant, 1695
Kapitajn, 1701 Kommandørkapitajn, 1708 Kommandør, 1711 Schoutbynacht, 
1714 Viceadmiral og 1719 virkelig Admiral. 1685-87 gjorde
T. nogle Togter med danske Orlogsskibe, 1687-88 var han med
I. Hoppe (VIII, 73) som Styrmand i Vestindien, 1689 Chef for
Fregatten «Mynden»; Niels Juel giver ham det paafølgende Aar
det Skudsmaal, at han er «en gild og dygtig» Officer. 1691-93
gjorde T. Tjeneste paa den engelske Flaade og deltog i flere Slag.
1695 var han Chef for Fregatten «0rnen» og led Havari under
Møen, men fik dog Skibet bjærget. Under den store Søudrustning 
1700 var han Flagkapitajn hos den øverstkommanderende,
U. C. Gyldenløve, 1704 blev han Indrulleringschef i Bergen. Ved
Udbruddet af den store nordiske Krig kom han strax i aktiv
Virksomhed og deltog 1710 som Flagkapitajn hos Gyldenløve i Slaget
i Kjøge Bugt. Aaret efter førte han en Eskadre paa 8 Skibe i
Nordsøen, kom senere til Hovedflaaden og var beskæftiget med
forgjæves Forsøg paa at samle og dække den Transportflaade, der
skulde have ført Artilleri til Pommern. 1712 var han først Eskadrechef
i Kattegat, hvor han afløste D. Wilster og arresterede denne paa
Grund af hans Uvirksomhed; samme Efteraar deltog han i
Gyldenløves Kamp under Rygen, hvor den svenske Transportflaade
ødelagdes. 1715 var T. i Admiral Rabens Flaade om Bord i
Orlogsskibet «Louise» og kæmpede i Avg. i Slaget ved Jasmund; Raben
anbefalede ham ved denne Lejlighed for hans gode Konduite.
1716 var han i Gyldenløves Flaade, som, forenet med Englænderne, 
observerede den russiske Flaade; dette var T.s sidste
Søtogt. 1720 deltog han i den Kommission, der under Rabens
Forsæde skulde ordne Søetatens Regnskabsvæsen, 1722 udnævntes han
til Indrulleringschef for Sjælland, 1724 fik han Sæde i Politi- og
Kommercekollegiet og blev 1728 -- som ældste Flagmand -- 
Patron for Holmens Kirke. I Maj 1731 erholdt T. Afsked og
døde 4. Okt. s. A. D. Wilster, der efter sin uheldige Optræden her
hjemme først gik i svensk og sluttelig i russisk Tjeneste, omtalte T.
i en Indberetning til den russiske Regering som en særlig paalidelig
Officer; Riegels nævner ham som en hæderlig og stræbsom
borgerlig Officer, der havde ondt ved at staa sig mod den adelige 

Klike i Marinen. Ganske fri for Intrigespil var T. imidlertid ikke;
i Striden mellem Judichær og Admiralitetet, ligesom i de Rabenske
Rænkespil, spillede han en ret virksom Rolle, men kom ikke frem
i forreste Række. Han blev 17. Novbr. 1697 gift med Alhed
Lorck (f. 1677 d. 1737), Datter af Kommandørkapitajn, senere
Amtmand i Finmarken Erik Madsen L. I sit Ægteskab havde T.
11 Børn, hvoraf 4 Sønner bleve Søofficerer.

C. P. Rothe, Tordenskjolds Liv og Levnet I-III. 
Garde, Den dansk-norske Sømagt 1700-1814. 

C. With.



Trojel, Frants Vilhelm, 1746-1819, økonomisk Forfatter,
Søn af Præst til Vissenbjærg i Fyn Thomas T. (f. 1702 d. 1769) og
Elisabeth f. Ancher (f. 1733 d. 1793), Søster til Professor P. K. A.
(I, 202), var født i Fuglevig Præstegaard 27. Febr. 1746. Efter
sammen med sine Brødre at være bleven undervist i Hjemmet
dimitteredes han af sin ældre Broder, ndfr. nævnte J. K. T., til
Universitetet 1762, blev Alumnus paa Walkendorffs Kollegium og tog 1766
theologisk Examen, men forlod Studeringerne for at blive Landmand, 
hvortil han altid havde haft Lyst. Efter at han nogle Aar
havde været Forvalter paa Billeskov ved Assens og paa Anneberggaard 
og Ellingegaard paa Sjælland, udnævntes han 1781 til kongl.
Inspektør ved de nye Indretninger i Ods Herred og 1790 tillige
til Forvalter ved det kongelige Gods sammesteds; paa dette Gods
foretoges i hans Bestyrelsestid store Forbedringer, i det
Hovedgaardene bleve forsynede med nye Bygninger, deres Jorder
udskiftede og hensigtsmæssig Drift indført, hvorpaa de bortforpagtedes
uden Tiende og Hoveri, medens samtidig Landsbyerne bleve
udskiftede paa en saa fortrinlig Maade, at Udskiftningen i Ods
Herred ansaas for den bedste i Danmark paa Grund af Loddernes
regulære Figur. T. var tillige i mange Aar Landvæsens- og
Forligskommissær og i Krigens Tid en virksom Chef for
Kystmilicen. T. havde 1784 udgivet 2 mindre landøkonomiske
Afhandlinger, der bleve prisbelønnede af det kongl. Landhusholdningsselskab; 
senere skrev han jævnlig i flere Tidsskrifter om samme
Æmne og var 1817-19 Medudgiver af «Den økonomiske
Korrespondent». 1809 tog han sin Afsked og døde i Kjøbenhavn
10. Okt. 1819. 1782 havde han ægtet Christine Margrethe Hansen
(f. paa Anneberggaard 1. Maj 1763, d. i Kjøbenhavn 29. April 1816),
Datter af Kammerraad, kongl. Godsforvalter i Ods Herred Jacob H.

Erslew, Forf. Lex. 
Den oeconom. Correspondent 1819 S. 343. 

C. E. A. Schøller.




Trojel, Frants Vilhelm, 1814-88, Præst, Søn af daværende 
Proprietær, senere Præst, Frants Vilh. T. (d. 1855) og Elisabeth f. Trojel, 
var født 9. April 1814 paa Kjeldgaard i Salling. Han dimitteredes 
1834 fra Aalborg Skole og tog 1840 theologisk Embedsexamen.
1842 blev han personel Kapellan i Sjørring og Torsted i Aalborg
Stift og 1848 hos sin Fader i Kornum og Løgsted i Viborg Stift.
1856 blev han Sognepræst for Helligsø og Gjettrup i Aalborg Stift
og 1863 i Rynkeby og Revninge i Fyns Stift. Efter at have taget
sin Afsked 1887 døde han 5. Nov. 1888 i Kjøbenhavn. Han ægtede
1. (1853) Emilie Vilhelmine Fabricius (f. 1830 d. 1857), 2. (1858)
Elisabeth Marie Fabricius (f. 1826 d. 1895), begge Døtre af Præsten
Johs. F. i Sjørring og Torsted. -- T. var Medstifter og
Medbestyrer af det af Victor Bloch (II, 407) stiftede græsk-danske
Missionsselskab. Han har skrevet flere Digte og Salmer samt Artikler i
forskjellige Tidsskrifter.

Erslew, Forf. Lex.
Elvius, Danmarks Præstehist. 1869-84 S. 415.

L. Koch.



Trojel, Frederik Christian Ludvig, 1815-67, Skolemand,
blev født 27. Juni 1815 i Nebbelunde paa Laaland, hvor hans
Fader Thomas T. (f. 1779 d. 1854) den Gang var Præst. Moderen
hed Johanne Louise Sybille f. Birch. 1832 blev han dimitteret fra
Nykjøbing Kathedralskole og tog Aaret efter 2. Examen med
Udmærkelse. 1838 underkastede han sig den filologiske
Embedsexamen, hvorefter han 1839 blev Adjunkt ved den lærde Skole i
Frederiksborg; 1844 blev han forflyttet til Kolding og s. A.
forfremmet til Overlærer. Da den lærde Skole i Kolding imidlertid
blev nedlagt 1856, modtog han en Adjunktpost ved Odense
Kathedralskole, men blev ved sin Forflyttelse til Sorø lærde Skole 1859
atter udnævnt til Overlærer. Her virkede han nu til sin Død
8. Jan. 1867. -- 23. Juli 1841 havde han ægtet Margrethe Frederikke
Augusta Mohr (f. 1816 d. 1896), Datter af fhv. Apotheker L. E. M.
i Nykjøbing paa Falster.

T. var en ualmindelig kundskabsrig og begavet Mand, hvis
store Evner dog næppe kom til deres fulde Ret i hans
Skolegjerning. Men ved Siden af denne har han trods sit svage Helbred
udfoldet en ikke ubetydelig Forfattervirksomhed. Foruden en Del
Anmeldelser og mindre Afhandlinger i forskjellige Blade og
Tidsskrifter har han skrevet «Tysk Grammatik, nærmest til Brug ved
den elementære Undervisning» (1852), som P. Hjort betegner som
det første ordentlige Arbejde i dette Fag, siden hans egne udkom, 
men rigtignok ogsaa som ganske upædagogisk tung, især for
elementær Undervisning. Desuden har han leveret særdeles
omhyggelige Skoleudgaver af Ciceros «Disputationes Tusculanæ» (1854), af
Talerne for Archias, Ligarius og Dejotarus (1861) samt af de 8 første
Sange af «Odysseen» (1866-68), hvoraf 5.-8. Sang først udkom
efter hans Død. I sine yngre Dage syslede T. ogsaa med
Digtekunsten. Saaledes udgav han 1841 «Smaadigte» og Aaret efter
«Canova», et Skuespil i 2 Akter.

Erslew, Forf. Lex.

A. K. Hasselager.



Trojel, Hans, 1674-1738, Præst, blev født 14. Febr. 1674 i 
Himmelev (ved Roskilde), hvor Faderen, Thomas T., var Præst.
Moderen, Maren Schade (d. 1677) var Datter af Rektor i Roskilde
H. P. Kalundborg (IX, 91). Han blev Student 1693 fra Roskilde.
1700 blev han sin Faders Medhjælper og succederede ham 1702.
Strax efter at han var bleven ordineret, fik han Magister grad en og
s. A. ægtede han Margrethe Borch (d. 1751), en Præstedatter fra
Nabosognet Hvedstrup. I Himmelev forblev han til 1714 og
gjennemlevede saaledes dér den trange Pesttid (jvfr. hans Beretning
herom i Evang. Ugeskr. 1853, II, 133 ff.). Ved forskjellige Intriger
skal han have forstaaet at gjøre sig bemærket af Regeringen og
derved opnaaet (1714) Sognekaldet ved Vor Frelsers Kirke paa
Christianshavn. Han var ikke uden digterisk Begavelse, hvorom
hans Sang ved Reformationsjubilæet 1717 bærer Vidnesbyrd. 1721
blev han udnævnt til Sognepræst i Skogn i Throndhjems Stift, i det
han ventede betydelig økonomisk Fremgang ved denne Forflyttelse;
men efter at være nøjagtigere underrettet fortrød han Byttet og
fik udvirket, at han ikke alene beholdt sit hidtidige Embede, men
endog aarlig skulde oppebære 200 Rdl. af Skogns Kald. Sit Navn
har han imidlertid skæmmet ved sin løgnagtige Adfærd. Forledet
af Assessor P. Ryssel (XIV, 468) fandt han paa at tilskrive
Kongen (April 1725), at der overalt i Hovedstaden Mand og Mand
imellem taltes om, at «et vist Parti tænkte paa, naar Kongen en
Gang døde, at ophæve Souveræniteten». Det hele var frækt
Opspind; men i hin urolige Tid tillagdes der virkelig Angivelsen
Betydning. Ikke alene blev T. stillet for den gehejme
Kommission, men der blev nedsat en særlig Kommission til at lede
Undersøgelsen, og saa vel Hoffet som hele Hovedstaden blev i højeste
Grad optaget af de vildeste Rygter, der sattes i Forbindelse med
T.s Angivelse. Kommissionen bragte imidlertid snart for Dagen, 
at ene og alene personlige Bevæggrunde -- dels Nag, dels et
taabeligt Haab om at kunne indynde sig hos Kongen ved at
foregive Omsorg for Kongevældens Bevarelse -- havde forledet
Bedrageren, som tilstod, at han ved det «Parti», han havde talt om,
ikke alene havde ment Dronningens paarørende (Familien Holstein),
men ogsaa Dronning Anna Sophie selv. Han kunde saaledes ikke
undgaa at blive dømt for Majestætsforbrydelse til at miste Ære,
Liv og Gods. «Paa Dronningens Forbøn» formildede Kongen
Straffen til Fængsel paa Livstid paa Munkholm (16. Juli 1725); der
maatte ikke tilstedes ham Brugen af Pen, Blæk og Papir; ej heller
maatte han staa i Kommunikation med nogen; hans Ejendele
kunde overlades hans Hustru og Børn. -- Saaledes forflyttedes
han dog til Throndhjems Stift; som Fange paa Munkholm
henlevede han 13 Aar, til sin Død i 1738, men Forbudet mod Brugen
af Pen og Blæk i Fængselet blev ikke overholdt.

Thottske Saml. Fol. Nr. 1153. 
O. Nielsen, Kbhvns. Hist. og Beskr. VI, 34 ff.
E. Holm, Danm.-Norges Hist. 1720-1814, I, 341 f. 
Chr. Bruun, Fred. Rostgaard I, 376 f; II, 316 ff. 
Erlandsen, Biogr. Efterretn. om den nordenfj. Geistlighed S. 300 f. 
Kirkehist. Saml. 4. R. I, 291. 293 f. 
Personalhist. Tidsskr. II, 287. 
Worm, Lex. ov. lærde Mænd.

A. Jantzen.



Trojel, Jacob Kofod, 1736-1812, Præst, landøkonomisk Forfatter, 
er født 12. Sept. 1736 i Poulsker Sogn paa Bornholm og
Broder til ovfr. nævnte Godsforvalter F. V. T. Han blev Student
1751 og tog theologisk Attestats 1754. 1765 blev han personel og
1771 resid. Kapellan i Vissenbjerg og 1774 Sognepræst for
Nebbelunde og Sæddinge Menigheder paa Laaland, fra hvilken Stilling
han tog sin Afsked 1805. Han var gift med Regitze Sophie
Støedt, Datter af Provst Ole S.; han døde 10. Marts 1812. T.,
der kort efter Landhusholdningsselskabets Oprettelse blev
korresponderende Medlem af det, interesserede sig meget for
Landbruget og var en dygtig Havedyrkej og Botaniker. Han indsendte
flere Afhandlinger til Selskabet, saaledes om «Kvægsygen og
Middel derfor», om Kartoffeldyrkning og Havedyrkning, om en
hensigtsmæssig Plov osv. 1766 udgav han et lille Skrift «om
Kartoflers Avl og Brug», der paa Landhusholdningsselskabets
Foranstaltning blev oversat paa Islandsk og gratis uddelt i Danmark,
Norge og Island. En Afhandling af ham om Humleavlen blev i
1774 indført i Landvæsenskommissionens økonomiske Prisskrifter. 

Nyerup, Lit. Lex. 
Worm, Lex. ov. lærde Mænd. 
Wiberg, Alm. Præstehist. II, 430. 
Rhode, Saml. t. Laalands og Falsters Hist., udg. af Friis, I, 584.

H. Hertel.



Trojel, Peder Kofod, 1754-84, Retskyndig, Digter. 
Han var født i Fuglevig Præstegaard 5. Maj 1754 og Broder til ovfr.
nævnte F. V. T. og J. K. T. Efter at være bleven privat
dimitteret i 1768 studerede han Jura og blev juridisk Kandidat 1773.
1775 blev han Prokurator ved Hof- og Stadsretten og 1777
Decanus ved Kommunitetet. Han lagde sig derefter særlig efter den
theoretiske Side ved Juraen, blev 1779 Dr. juris og gjorde sig kort
efter Haab om at blive nærmere knyttet til det juridiske Fakultet
som Adjunkt, men dette Haab blev skuffet, i det Nørregaard (XII,
372) blev foretrukket. I 1782 blev han Byfoged i Faaborg og
Herredsfoged i Salling Herred, men døde allerede 9. Nov. 1784.
Han var faa Aar i Forvejen bleven gift med Vilhelmine Schmaltz,
Datter af Regimentskirurg S. i Odense.

Af juridiske Skrifter har T., foruden sin Doktordissertation
«De acquisitione Juris in re» (1779), efterladt sig 1. Bind af et
«alfabetisk Register over Love, Forordninger» m. m. (1777), og en
«Commentære ell. Forklaring over den danske og norske Lovs første
Bog» i 2 Bind (1780-81). Disse Skrifter vidne dog mere om Flid
end om nogen selvstændigere juridisk Begavelse.

Nyerup, Forf. Lex.

H. Munch-Petersen.

-- P. K. Trojel debuterede som Digter med en Ode til
Indfødsretten, der, men rigtignok i en stærkt beskaaret Form, blev
optaget i den Samling Sange «Over Indfødsretten», som det danske
Litteraturselskab udgav i 1777. Senere offentliggjorde han, til Dels
under Navnet «Eivind Skaldaspiller den yngre», i «Alm. dansk
Bibliothek» og «Dansk Musæum» forskjellige Digte, mest af
alvorligt Indhold; et enkelt af, disse («Dagen fløj med Lysets
Vinger») har stemningsfulde Enkeltheder, men de mest bekjendte af
hans Digte ere dog de to Satirer «Ode til min Skrædder», -- som,
efter Rahbeks Udsagn, «en af dansk Vittigheds kompetenteste
Dommere» troede var af Wessel -- og «Til Skræk for mange
Herremænd», en satirisk Skildring af en ond Herremands Død.
Intet af T.s Arbejder røber særlig poetisk Begavelse. Et Udvalg
af hans og Broderens Digte er givet i «Udvalgte Digte af P. M. 
og P. K. Trojel» (1801), hvori tillige findes Biografier af de 2
Brødre.

F. Rønning, Rationalismens Tidsalder II. 

F. Rønning.



Trojel, Peder Magnus, 1743-93, Digter, Retskyndig, blev 
født 3. (ell. 6.) Juni 1743 i Fuglevig Præstegaard og var Broder til
ovfr. nævnte F. V. T., J. K. T. og P. K. T. Efter at være privat
forberedt i Hjemmet blev T. Student 1759; han tog theologisk
Attestats 1762 og juridisk Examen 1773, begge med Udmærkelse.
Samtidig syslede han meget med Studiet af nyere Sprog og var
godt hjemme i dem. En Tid var han Huslærer hos Grev H.
Wedell-Wedellsborg, der da var Overhofmester hos de kongl. Prinsesser, og
blev derved nødt til at følge med Hoffet. Dette blev T.s Ulykke; 
han blev revet med ind i det letsindige Liv, der udgik fra
Frederik V's Hof. Efter Grev Wedells Død maatte Trojel, hvis
Pengesager vare i stor Uorden, tage forskjellige Huslærerpladser.
Gjennem Bekjendtskab fik han senere, samme Aar som han tog
juridisk Examen, Pladsen som Avditør ved det daværende falsterske
Regiment; han blev dog snart kjed af Militærvæsenet og tog sin
Afsked (1778). Han levede saa nogle Aar (omtr. 1778-83) i
Kjøbenhavn af at manuducere til juridisk Examen, medens han stadig
forgjæves søgte om Embede. Til sidst opgav han Haabet om at
faa noget, og da han var svagelig af Helbred, tog han ud til sin
yngre Broder F. V. T., der da var Inspektør paa Anneberggaard
i Ods Herred; her levede han til sin Død, 16. Dec. 1793.

T. debuterede som Digter med «Prøver af danske Satirer»
(1773); de fik en anerkjendende Omtale i «Kritisk Journal» af
W. H. F. Abrahamson, men vakte for Resten meget ringe
Opmærksomhed. De fleste af hans Arbejder bleve til, medens han
levede som Manuduktør i Kjøbenhavn. Han havde i sin Tid et
ret anset Navn som Satiriker; men Nutiden kan ikke nyde hans
Arbejder. De mest bekjendte af dem ere: Satiren «Ode til
Dumhed» og Drikkevisen «Jeg er en Mand, som har saa vidt
omvandret».

Nyerup, Forf. Lex.
F. Rønning, Rationalismens Tidsalder II.

F. Rønning.

-- T.s juridiske Forfattervirksomhed er ikke af nogen
nævneværdig Betydning. Han blev i 1764 Dr. juris ved en Dissertation
af nærmest retshistorisk Indhold «De legum Daniæ atque Norvagiæ
in naufragos humanitate», som i noget bredere Form findes 
gjengivet paa Dansk i «Jurid., medic. og økon. Tidende» for 1767.
Desuden udgav han i 1776 et Tidsskrift «Juridisk Tilskuer».

H. Munch-Petersen.



Trolle, Børge, 1501-71, Rigsraad, var Søn af nedennævnte 
Jacob T. (d. 1546) og født 14. Juli 1501. Efter at have tilendebragt
sin Skolegang i Roskilde Skole blev han Smaadreng hos Hertug
Frederik af Gottorp og 1523 Hofsinde hos samme. 1532 fulgte
han med Biskop Knud Henriksen Gyldenstjerne til Norge som
Høvedsmand og deltog i Kampene mod Christian II. Under
Grevefejden tjente han som Ritmester paa Christian III's Side, og 1536
nævnes han som dennes Fodermarsk. S. A. blev han forlenet
med Gjorslev Gaard og Gods, som han dog Aaret efter ombyttede 
med Aahus Len, hvilket han beholdt til 1550. 1539 ægtede
han Pernille Gjøe (f. 1506 d. 5. Marts 1552), Datter af Rigshofmester 
Mogens G. og Enke efter Anders Pedersen Galt (d. 1529).
Hun bragte ham betydelig Rigdom, deriblandt Pantelenene St.
Agnete Kloster i Roskilde og Jungshoved Len, hvilke han beholdt
lige til sin Død. Efter Faderen arvede han Lillø i Skaane og
Knabstrup paa Sjælland, desuden Faderens Pantelen Gers Herred,
hvorom han allerede havde faaet Løfte 1532. Som formuende
Mand maatte han ofte forstrække Kongen med betydelige Summer
-- mod Forhøjelse af Panterne i ovennævnte Len -- og gaa i
Borgen for ham, særlig under Syvaarskrigen. 1540 blev B. T.
Rigsraad og benyttedes i høj Grad baade af Christian III og
Frederik II som Raadgiver og Medhjælper i Administrationen. 1558-59
var han saaledes i længere Tid Mogens Gyldenstjernes Stedfortræder 
som Statholder i Kjøbenhavn, og under Syvaarskrigen var
han 1563-65 en af de hjemmeladte Raader paa Kjøbenhavns Slot.
Han var personlig yndet af de to Konger; Christian III satte ham
til at være Hofmester for sine Sønner Magnus og Hans, og ved
sin Kroning hædrede Frederik II ham med Ridderslaget. I 
Sendelser til Udlandet brugtes han ogsaa flere Gange: han deltog i
Kalmarmødet 1540, ledsagede i 1548 Prinsesse Anna til Sachsen og
var 1554 en af de danske Kommissærer ved Grænsemødet i
Elfsborg. Da Birgitte Gjøe 1567 frasagde sig Forstanderskabet for
Herlufsholm Skole, valgte Rigsraadet B. T. til Forstander. Ligesom
Broderen Herluf var B. T. en alvorlig og religiøs Natur; han
roses meget for sin Godhed mod sine Bønder og sin Gavmildhed
mod fattige; ligeledes tog han sig ofte af fattige Studenter og 
betænkte Roskilde, Herlufsholm og Væ Skoler med betydelige
Summer. Han døde barnløs 27. el. 28. Juli 1571 paa Jungshoved og
blev begravet i Herlufsholms Kirke.

N. Hemmingsen, Ligpræd. ov. B. T. (1571). 

L. Laursen.



Trolle, Børge, --1610, til Braade, som han kaldte Trolholm 
(nu Holsteinborg), og Tvis Kloster, som han kjøbte 1602,
var Søn af nedennævnte Niels T. (d. 1565). Efter at have studeret
udenlands, bl. a. 1576 i Rostock og 1584 i Orleans, blev han 1586
Hof- og Jagtjunker, men fik 1587 Bestalling som Skibshøvedsmand.
Som saadan førte han 1588, om Bord paa «Gideon», en Eskadre
paa 5 Skibe, der ved de jyske og norske Kyster skulde oppasse
spanske og nederlandske Kapere; 1595 var han Admiral for 4 Skibe,
der overførte et Gesandtskab til Rusland, 1597 sejlede han med
Kongen til Baahus, Bornholm, Gulland osv., og endelig var han
1599, atter om Bord paa «Gideon», Admiral for den Eskadre paa
7 Skibe, der ledsagede Kong Christian IV og dennes Skib
«Victor» paa den bekjendte Nordlandsfærd. I Aarene 1596-99 var han
Befalingsmand paa Holmen. For øvrigt havde han fra 1592-97
Nedenæs Len i Norge, var 1597-99 Lensmand paa Kjøbenhavns
Slot og 1599-1602 paa Lundenæs; men i Resten af sin Levetid
havde han, besynderlig nok, ingen Forlenipg. B. T., der havde
Ord for at være en dygtig Sømand og en Mester saa vel ved
Ringrenden som ved Drikkebordet, døde 1610 paa Tvis Kloster.
Han havde 5. Juni 1597 ægtet Anne Poulsdatter Munk til
Pallisbjærg (f. 2. Juni 1580 d. 27. Jan. 1641).

Lind, Kristian IV og hans Mænd p. Bremerholm S. 68 ff.

Thiset.

 1628-84, Gehejmeraad">

Trolle, Corfits, 1628-84, Gehejmeraad, en Søn af ndfr. 
nævnte Niels T. (d. 1667) i dennes 1. Ægteskab, med Mette Rud,
fødtes 17. Marts 1628 paa Vallø, studerede i sin Ungdom i Sorø,
hvor han 1647 holdt en latinsk Parentation over den udvalgte
Prins Christian, senere i Udlandet (immatrikuleret i Orleans 1651)
og blev 1656 Kammerjunker hos Kong Frederik III, der 1658
lønnede ham med Bøvling Len, hvormed han fra 1661 forbandt
Inspektionen over Kongens reserverede Regalia i Ørum og Vestervig
Amter. I de for Danmark og hans Herre saa farlige Krigsaar
spillede C. T. en særdeles virksom Rolle, dels som Mellemmand
mellem Kongen og de Mænd, der havde lagt Planen til Kronborgs
Gjenindtagelse, dels som Leder af den i Skaane, særlig i Malmø, 
mod Svenskerne rejste Bevægelse. Det er de smukkeste Aar af
hans Liv, og hans modige Optræden mangler ikke et Stænk af
Romantik, da han i Dec. 1658 henter sin Fæstemø, den skjønne
Birgitte Rantzau (f. 9. Juni 1641), en Datter af Frederik R. til
Asdal (XIII, 429), til Kjøbenhavn, hvor deres Bryllup stod 12. Sept. 1660.

Fra 1664-70 var han Amtmand over Skanderborg Amt med
Aakjær, de sidste Par Aar dog kun af Navn, i det Kongen drog
ham til Kjøbenhavn og betroede ham vigtige Embeder. I
Begyndelsen af 1669 udnævntes han til Gehejmeraad, Assessor i
Statskollegiet og i Højesteret, og en særlig Virksomhed fik han som
den, der skulde skaffe Kongen hemmelige «Kundskaber». Hos
Kong Christian V stod han, om muligt, i endnu højere Yndest
end hos hans Fader, og ved Danebrogsordenens Oprettelse 1671
var han blandt de første Riddere. Uagtet C. T. vistnok hørte til
Griffenfelds nærmeste Omgang, lod han sig som Kongens
højtbetroede hemmelige Politichef bruge til at udspejde Rigskansleren og
var saaledes blandt dem, der foranledigede hans Fald, ligesom han
var mellem hans Dommere, hvor Gehejmeraad Ove Juul (VIII, 640) 
førte Forsædet. Og den Vanskæbne, som
virkelig synes at have ramt flere af disse, traf ogsaa C. T., i det
han døde som en fattig Mand 21. Marts 1684. Hans økonomiske
Elendighed er saa meget mærkeligere, som han fra 1670 var aflagt
med 4000 Rdl. aarlig; desuden havde han allerede 1649 tiltraadt
sit fædrene Gods Skarholt i Skaane, som han solgte 1661, og
senere arvet Sandholt i Fyn. Han har været en daarlig
Husholder, hvad han viste baade ved Bestyrelsen af sit eget Gods,
der var stærkt behæftet, og ved Administrationen af Herlufsholm,
hvis Skoleherre han til Stiftelsens Uheld var fra 1675 til sin Død. 
-- Hans Enke, der i sine senere Aar var sindsforvirret, døde paa
Brahetrolleborg 1. Febr. 1695.

Worm, Lex. ov. lærde Mænd. 
A. D. Jørgensen, Griffenfeld I-II. 
Danske Herregaarde I: Sandho1t. 
Melchior, Efterr. om Herlufsholm S. 119 f.

G. L. Wad.



Trolle, Gustav, o. 1488-1535, Ærkebiskop, var Søn af den 
svenske Rigsraad Erik T. til Bergqvara i Smaaland og den
danskfødte Ingeborg Philipsdatter Thott. Han var ved Fødselen nøje
knyttet til de mest ansete danske Adelsætter. Den bekendte
Anders Bille til Søholm var saaledes en Halvbroder til hans Moder.
Hans Farfader, Arvid Trolle, var ved sit Ægteskab med Iver
Axelsen Thotts Datter Beate kommen i Besiddelse af Lillø i Skaane,
der efter hans Død var tilfalden hans yngre Søn, Jacob T. (S. 541). 

1511 studerede den unge G. T. i Køln; 1512 blev han Domprovst i
Linkøping, og da den gamle Ærkebiskop Jacob Ulfsen faa Aar
efter trak sig tilbage, træt af Striden med Sturerne, udsaa han G. T.
til sin Efterfølger. Denne var da o. 27 Aar gl. og opholdt sig i Rom.
Han kunde fortsætte Ættens Traditioner; hans Farfader Arvid havde
i Kampen med Sturerne staaet paa Ærkebispens Side og mod
Slutningen af sit Liv lidt drøje Ydmygelser; hans Fader Erik havde
efter Svante Nielsens Død været udset til Rigsforstander, men var
blevet fortrængt af den unge Sten Svantesen (Sture). G. T. blev
ogsaa valgt af Domkapitlet i Upsala, ja det lykkedes endog Jacob
Ulfsen at faa en Slags Anbefaling for ham fra Sten Sture til
Paven mod Løfte om, at G. T. skulde tilsige ham Huldskab og
Troskab paa Sveriges Krones Vegne. Sten Sture synes dog
hurtig at være kommet under Vejr med G. T.s sande Sindelag og
hemmelig at have modvirket ham i Rom. Dog opnaaede G. T. i
Maj 1515 pavelig Indvielse; men allerede paa Tilbagevejen synes
han at være traadt i Forbindelse med Christian II, og da Sten
Sture imidlertid havde besat Stæke Len og ikke vilde udlevere det
til Ærkestolen, før dennes Ret dertil var undersøgt, udbrød strax
Kampen mellem den unge Ærkebiskop og den endnu yngre
Rigsforstander.

Denne Kamp førtes fra begge Sider, dog ikke mindst fra
G. T.s, med en Hævngjerrighed, en Halsstarrighed og en
Voldsomhed som faa tidligere Kampe i Norden mellem den gejstlige
og den verdslige Magt og førte til sidst til det stockholmske
Blodbad. Alle Forsøg paa Mægling fra de andre Biskoppers og
Stormænds Side bleve resultatløse. Sten Sture betragtede
Ærkebiskoppen som en Landsforræder og støttede sig i Kampen til
Sveriges Almue. Allerede i Oktober 1516 begyndte han at belejre
Ærkebiskoppen paa Stæke Slot. Da det Tog, som Christian II i
Aaret 1517 sendte til Undsætning under Anførsel af Jacob Trolle,
mislykkedes, holdtes i Nov. s. A. et stort Rigsmøde i Stockholm,
hvortil G. T. stævnedes under Lejde. Ene stod G. T. her over
for den store fjendtlige Forsamling. I et Møde i Stockholms
Raad-stue havde han allerede (14. Nov.) maattet høre Stockholms Raad
og Menighed enstemmig erklære, at Stæke burde nedrives Sten for
Sten. Lige over for det store Rigsmøde, der bestod af Udsendinger
fra alle Sveriges Landskaber, hævdede han med Kraft, at hans
Embede var givet ham af Paven, og at ingen anden kunde
fratage ham det igjen; men 23. Nov. vedtog det samlede Rigsmøde, 
at Stæke skulde nedrives, og at de aldrig mere vilde anse G. T.
for Ærkebiskop, hvad Skade der end kunde opstaa heraf fra Paven
i Rom eller andre. G. T. førtes tilbage til Stæke, men maatte
kort efter overgive Slottet, opgive Ærkestiftet og overgive det i
Pavens Haand. Han førtes som Fange til et Kloster i Vesteraas, 
hvor han endogsaa var Gjenstand for et voldeligt Overfald,
senere til sin Gaard Ekholmen, ligeledes som en Slags Fange. I
Dec. 1518 maatte G. T. paa en Rigsdag i Arboga i Nærværelse af
den pavelige Legat Arcimboldus, der var blevet vundet for Sten
Stures Sag, nedlægge sit Embede; men for øvrigt klagede Christian II
og han til Rom og vandt Romerhoffet for deres Sag, saa at
Interdikt blev lagt over Sverige.

Fri for sit tvungne Ophold paa Ekholmen blev G. T. først,
da den danske Hær under Otto Krumpens Anførsel 1. Febr. 1520
havde sejret i Slaget ved Bogesund og rykkede frem mod Upsala,
hvor G. T., der viste en umaadelig Iver for Christian II, bidrog
meget til, at en Del af det svenske Rigsraad (6. Marts) «paa
menige Sveriges Riges Raads og Indbyggeres Vegne» tilsagde Kong
Christian Huldskab og Troskab, mod at der paa Kongens Vegne
lovedes, «at al Ugunst og Mistanke skal tilgives, og aldrig arges
paa nogen af dem efter denne Dag».

En særlig Reservation med Hensyn til G. T. og Overgrebene
mod Kirken indeholdt Upsalaforliget ikke. Da Sten Stures Enke,
Christina Gyllenstjerna, og Stockholm Slot og Stad overgave sig til
Christian II, var man fra disses Side meget ivrig for at faa
bindende Tilsagn i denne Henseende. I Overgivelsesakten af 5. Sept.,
der des værre kun kjendes af forskjelliglydende Udkast eller
Afskrifter, blev der ogsaa indsat Bestemmelser i denne Henseende,
uden at man dog kjender de endelig fastslaaede Udtryk. En
udtrykkelig, af G. T. selv udstedt, Erklæring om, at han frafaldt
Erstatning, blev ikke givet. Søndag d. 4. Nov. salvede G. T. derpaa
Christian II; Kroningen var efter gammel Sædvane bestemt til at
holdes i Upsala, men faa Dage før blev det bestemt, at den skulde
foregaa i Stockholms Storkirke. Onsdag d. 7. Nov. fremtraadte G. T.
med en Klage mod afdøde Sten Sture, Stockholm Stad og en
Mængde andre, fordrede en umaadelig Erstatning for Stækes
Ned-rivelse og andre Overgreb mod Kirken og forlangte Straf over dem
som Kjættere. Torsdag d. 8. Nov. fandt derpaa det stockholmske
Blodbad Sted, hvorved saa godt som alle de af G. T. udpegede
og en Mængde andre henrettedes. Det var navnlig Stureætten og 

dens Tilhængere, det gik ud over. At der i Forvejen havde fundet
hemmelige Aftaler Sted mellem Kongen og G. T., lader sig maaske
ikke juridisk bevise, men maa betragtes som en historisk
Nødvendighed. Begges Hævnfølelse havde faaet Luft.

Da Kongen i Januar 1521 forlod Sverige, var G. T. tillige med
Biskop Jens Andersen (Beldenak) blevet Medlem af Regeringen, i
hvis Spidse Diderik Slagheck stod. Han gjorde sig herved end
mere forhadt af det svenske Folk; hans Bestræbelser for at faa
Gustav Eriksen Vasa og Dalkarlene til at slutte Forlig og hans
Deltagelse i de frugtesløse Kampe imod dem førte ikke til noget
Resultat, og i September 1521 maatte han forlade Sverige, som han
aldrig mere skulde gjense -- uden i Frastand.

I Danmark fandt han Tilhold hos sine Slægtninge, navnlig
hos sin Morbroder Anders Bille paa Søholm; det kom til et
Arveskifte mellem ham og Billerne, og en Del af sine Ejendomme i
Danmark solgte han derpaa til A. Bille. Ogsaa Dronningholm ved
Arresø var han blevet forlenet med. I Begyndelsen af Januar 1523
vilde han med Christian II's Anbefalinger begive sig til Rom for
at fremme sin Sag hos Paven; men han kom ikke længere end til
Hamborg. Oprøret mod Christian II var imidlertid i fuld Gang. Han
anmodede nu Frederik I og Lybek om at mægle for sig i Sverige og
vendte tilbage til Danmark. Alle Forsøg baade fra disses og fra
Pavens Side strandede dog paa det svenske Folks berettigede Had
til denne Mand. Paa en Rigsdag i Upsala havde det svenske Folk
erklæret aldrig at ville taale ham i Sverige, og paa Rigsdagen i
Strængnæs i Juni 1523, hvor Gustav Vasa toges til Konge, blev han
dømt til evig Landflygtighed. -- Dronningholm, som han endnu
besad i Avgust 1523, var imidlertid blevet forlenet til Klaus
Eriksen Ravensberg (Slippeslot). Bønderne vilde dog ikke have denne
forhadte Mand til Lensmand og holdt med G. T., ja truede med
at jævne Slottet med Jorden. Hvor længe G. T. under disse
Forhold beholdt Dronningholm, er ukjendt. 1524 kronede han, da der
ikke var nogen pavelig viet Ærkebiskop i Lund, Frederik I; men da
han ikke ved dennes Hjælp havde faaet nogen Udsigt til Forsoning
med Kongens Forbundsfælle Gustav Vasa, forlod han, meget mod
sine danske Slægtninges Raad, Danmark og indtraf 18. April 1526 i
Lier, sluttede sig atter til Christian II og var i uafbrudt travl
Virksomhed i disse Aar, dels i Nederlandene, dels i Meklenborg hos
Hertug Albrecht. Naar det derfor hedder hos Huitfeldt, at G. T. 
i Aaret 1528 «blev forvist Riget» samtidig med andre svenske
landflygtige Biskopper, maa heri være en Misforstaaelse.

G. T. havde vistnok stor Del i, at Christian II atter sluttede
sig til Katholicismen (1530). I en Mængde Breve til de danske
Biskopper og sine danske Slægtninge skildrer han Kongen som
den omvendte og milde, som de nu burde tage til Konge. Da
Christian II havde besluttet sig til at drage til Norge, begav G. T. 
sig hemmelig der op; i Avg. 1531 var han, forklædt som
Baadsmand, hos Biskop Mogens af Hamar og kom med dennes Hjælp,
forklædt som Bjærgmand, til Ærkebiskop Olaf i Throndhjem. Da
Christian II derpaa i November Maaned landede i det sydlige
Norge, aflagde Ærkebispen Hyldingsløfte til G. T. paa Kongens
Vegne. G. T. begav sig selv til Oslo, fulgte senere med Kongen
paa Toget mod Viken og deltog i Belejringen af Baahus, hvor han
forgjæves søgte at formaa sin Slægtning Claus Bille til at overgive
Borgen, samt i Kampen mod Ny Lødese -- lige paa svensk
Grund. Da dette Tog maatte opgives, fulgte han med Kongen
tilbage til Oslo og førtes Juli 1532 tillige med Kongen som Fange
til Danmark, hvor han sad i et lempeligt Fængsel i Kjøbenhavns
Slots Taarn. Anders Bille og flere andre Slægtninge udvirkede
dog, at han 24. April 1533 fik sin fulde Frihed, mod at de gik i
Borgen for, at han ikke «argede ind paa Danmarks Rige».
Herover blev Gustav Vasa forbitret; i Henhold til Lødesetraktaten af
1528 beklagede han sig stærkt herover. G. T. maatte da (11. Juli)
forpligte sig til ikke at forlade Danmark uden Rigsraadets
Samtykke, og samme Dag maatte han opsige Christian II Huldskab
og Troskab. Samtidig gik Anders Bille i Borgen for, at han ikke
«argede ind paa Sveriges Rige».

Da Jørgen Kock i Maj 1534 rejste Oprøret i Malmø, holdt han
en Tid lang G. T. i Forvaring; men Anders Bille fik ham atter fri. Da
Grev Christoffer landede, gik G. T. selvfølgelig strax over til denne.
Han udvirkede under Søholms Belejring, at A. Bille sluttede sig til
Greven, og blev derpaa af denne paanødt Domkapitlet i Roskilde
som Biskop i Stedet for Joachim Rønnov; men da denne kort efter
kjøbte Stiftet tilbage af Greven, og da Greven imidlertid kom i
Besiddelse af Fyn, fik han 1. Avg. s. A. af Greven Brev paa Fyns
Bispestol. I omtr. 10 Maaneder var han derpaa Biskop i Fyn.
Hans gejstlige Virksomhed mærker man intet til; derimod var han
en Slags grevelig Statholder paa Fyn. Det sidste Brev, man har
fra hans Haand, er udstedt fra Kjærstrup Bispegaard paa Taasinge, 

hvori han -- i Modsætning til sin sædvanlige Haardhed -- gaar i
Forbøn for den fangne Rigsraad Knud Urne, at hans Gaard maatte
blive skaanet for Plyndring, 11. Juni 1535 blev han som en af
Hovedførerne i Slaget ved Øxnebjærg saaret og døde kort efter,
kun 47 Aar gl., som Fange paa Gottorp. Han undgik saaledes at
falde i Hænderne paa sin Dødsfjende Kong Gustav, der fordrede
ham udleveret.

A. Heise.



Trolle, Herluf, 1516-65, Søhelt, var det 12. i Rækken af 
nedennævnte Jacob T.s 15 Børn og blev født 14. Jan. 1516,
antagelig paa Lillø. Faderen roses som en stilfærdig og gudfrygtig
Mand, der aabenbart har opdraget sine Børn i samme Aand.
Skjønt 19 Aar gammel gik H. T. endnu 1535 i Vor Frue Skole
i Kjøbenhavn, og det skyldes antagelig hans Skolegang eller
maaske Hensynet til hans nys afdøde Søskendebarn, Ærkebisp
Gustav Trolles Fortjenester af Kong Christian II's Sag, at han i
Jan. 1536 undgik at dele Skæbne med de andre Herremænd, som
da opholdt sig i Kjøbenhavn og bleve fængslede af de grevelige.
Snart efter sendtes han til Wittenberg, hvor han studerede i
Aarene 1536-37 og navnlig sluttede sig til Melanchthon, med hvem
han siden i mange Aar stod i Forbindelse. Efter at have fuldendt
sin Uddannelse tjente han en Tid som Hofsinde, til han 1543 fik
sin første Forlening, Gladsaxe i Skaane. Dette Len ombyttede
han dog alt 1544 med Krogen Slot og Len, og samtidig holdt
han Bryllup med den nys afdøde Rigshofmester Mogens Gjøes
Datter Birgitte (VI, 57). Med hende fik han en stor Arv,
deriblandt et Pantelen, Ring Kloster, som han beholdt sin Livstid
og Enken efter hans Død. Med 6 Heste red han i det pragtfulde
Brudetog, som 1548 førte Prinsesse Anna til Sachsen. Krogen
mistede han 1554, men fra 1557 fik han atter anselige Forleninger,
først Roskildegaard 1557-61. Af andre offentlige Hverv, der
betroedes ham, kan nævnes, at han 1554 deltog i svenske
Grænseforhandlinger, og 1557 fik han Sæde i Rigens Raad. Alt
Christian III skattede saaledes H. T. som en duelig og paalidelig
Mand, og ikke ringere Gunst og Tillid viste Frederik II ham. I
Anledning af Kroningsfestlighederne fik han Tilsigelse til at møde
med 6 Heste for at rende og turnere, og han var blandt de
Adelsmænd, hvem Kongen ved samme Lejlighed tilbød Ridderslaget.
Et afgjort Vidnesbyrd om hans gode Forhold til Kongen er det, at
han ikke, som de fleste andre, afslog den tiltænkte Ære, skjønt 
han sikkert lige saa lidt som de satte stor Pris paa den; selv
kaldte han sig i alt Fald aldrig Ridder. 1562 betroede Kongen
ham en vigtig Sendelse til Lifland for at bistaa Broderen Hertug
Magnus i hans indviklede Forhandlinger med Polen og
Ordensmesteren.

H. T. var rigt udstyret fra Naturens Haand. Med smukke,
indtagende Ansigtstræk forbandt han et muntert, belevent Væsen,
der gjorde ham afholdt af alle. I rent ydre Henseende kunde
hans Hustru ikke maale sig med ham, hun var tilmed 5 Aar ældre
end han, men ellers var hun i enhver Henseende et godt Parti.
Først bragte hun ham stor timelig Velfærd, nemlig foruden det
førnævnte Pantelen Hovedgaarden Hillerødsholm og en Halvpart i
Græse Hovedgaard og i de Gjøers fædrene Gaard Krænkerup paa
Laaland. Ved et Mageskifte 1552 med Svogeren Albert Gjøe skilte
H. T. sig dog ved Krænkerup, men blev til Gjengjæld Eneejer af
Græse. Paa denne sidste Hovedgaard havde Hustruen 1549 givet
ham Livsbrev, medens han forskrev hende alt sit Jordegods, kun
et ringe Antal Bøndergaarde, som han synes at have faaet udlagt
af sin Broder Børge som Vederlag for sin Arvepart i Lillø.
Ægteparret havde aabenbart alt den Gang opgivet Haabet om at se
deres ellers saa lykkelige Ægteskab velsignet med Børn. Som
Ejer af Hillerødsholm, hvor han opførte en Hovedbygning, blev
han Nabo til sin Hustrus siden saa berømte Søstersøn Peder Oxe,
der ejede Favrholm; men dette Naboskab gav naturligvis
Anledning til Markeskjelstrætter med denne godskjære og nøjeregnende
Mand, og da tillige den vidtløftige Arveopgjørelse efter Hr. Mogens
Gjøe havde sat Splid mellem de Oxer og de øvrige Arvinger, har
det mindre gode Forhold mellem de to Frænder og Naboer sikkert
lettet H. T. det Hverv, som 1558 overdroges ham, nemlig at føre
Sagen mod den i Unaade faldne Peder Oxe og gjøre Kongen
Indførsel i dennes Gods. Af dette fik han selv som en Belønning
Tølløse Hovedgaard i Forlening og beholdt den til sin Død.
Hillerødsholm og Græse bortbyttede han som bekjendt 1560 til Kongen,
der dog lod ham beholde den første, nu kaldet Frederiksborg, i
Forlening til 1562. Til Gjengjæld overdrog Kongen ham
Skovkloster, som han gav det siden saa velkjendte Navn Herlufsholm.

Men H. T. havde ikke blot vundet sig en rig, men ogsaa en
god Hustru. Begge Ægtefæller mødtes i sand Gudsfrygt, -- H. T.s
Valgsprog var: Alting kommer af Gud, Livet, Døden, Armod og
Rigdom --, og ikke blot de selv levede derefter, men ogsaa hele 
deres Husstand; thi hvem der ikke vilde følge Herskabets Exempel
maatte søge anden Tjeneste. Begge vare de i høj Grad
omgængelige og godgjørende, og begge havde de udprægede
aandelige Interesser. H. T. lod samle og afskrive gamle historiske
Aktstykker, Afskrifter, der siden kom paa de rette Hænder hos hans
berømte Søstersøn Arild Huitfeldt. Selv oversatte han den
ambrosianske Lovsang og bearbejdede paa Dansk Davids 31. Salme.
Disse Salmer vare hans kjæreste Læsning, og han havde dem altid
hos sig, til Lands og til Vands. Ogsaa skyldes det hans Omsorg, at
Christiern Pedersens Oversættelse af Saxos Krønikke ikke gik tabt.
Ikke blot Peder Palladius og Niels Hemmingsen, men endog Philip
Melanchthon dedicerede Bøger til Ægteparret, der for øvrigt ganske
særlig tog sig af Ungdommens Opdragelse. Medens Birgitte var
omgivet af unge adelige Jomfruer, hvis Optugtelse hun havde
paataget sig, underholdt H. T. 2 eller flere Studenter ved Kjøbenhavns
eller fremmede Universiteter, og begge gave store Gaver til
Latinskolerne i Helsingør, Næstved og Roskilde.

1559 var H. T. bleven beskikket til Admiral og tilsynshavende
med Flaaden og dens Tilbehør, og i de følgende Aar var han
flere Gange til Søs. 1561 blev han desuden Lensmand paa
Kjøbenhavns Slot, men fra denne Bestilling fritoges han alt Aaret efter
paa egen Begjæring. Flaadens Udrustning i Anledning af den
truende Krig har sikkert ogsaa givet ham nok at varetage; da
Krigen 1563 kom, blev Overanførselen over Flaaden dog ikke
betroet til ham, men til den gamle, forlængst som Admiral
afskedigede Peder Skram. H. T. derimod blev sat til øverste
Proviantmester for Sjælland, og senere paa Aaret ledsagede han,
vistnok som Krigskommissær, Hæren paa Toget mod Elfsborg; men
da Flaaden -- 21 Orlogsskibe og 5 mindre Fartøjer -- 10. Maj
næste Aar løb ud fra Kjøbenhavn, var H. T. dens Admiral. Efter
at have forenet sig med en lybsk Flotille paa 6 Orlogsskibe og 3
Jagter traf den 30. Maj under Øland en overlegen svensk Flaade
paa mindst 38 Skibe under Anførsel af Jacob Bagge og kom strax
i Kamp med denne. Støttet af 2 andre danske Skibe under Otto
Rud og Jørgen Brahe angreb H. T. det svenske Admiralskib
«Ma-kalos», der til da ansaas for Nordens største Orlogsskib; men
forgjæves søgte de at entre det. Først ved Nattens Frembrud
standsedes Kampen. Natten anvendtes til at udbedre den værste
Skade, navnlig H. T.s Admiralskib «Fortuna» var stærkt medtaget,
og Kl. 6 om Morgenen gjenoptoges Slaget. Jacob Bagges Plan, 
at adskille den lybske Flaade fra den danske, mislykkedes, fordi
Vinden vendte sig; men medens «Fortuna» droges ud af Slaget
for at repareres, entredes «Makalös» af Otto Rud og 2 lybske
Skibe, blev tvunget til Overgivelse, men sprang snart efter i
Luften, hvorved 300 lybske og danske omkom; Jacob Bagge selv
blev fangen. Dermed var Slagets Skæbne afgjort; Resterne af
den svenske Flaade søgte ind til Stockholm, medens H. T., uagtet
Skibsbesætningerne vare svækkede af Sygdom og Savn, uagtet han
manglede Skyts og mødte megen Vrangvilje hos sine lybske
allierede, ikke blot kunde holde Søen til 13. Okt., men endog
14. Avg., atter under Øland, udfægte en for øvrigt uafgjørende
Kamp med en ny svensk Flaade under Glas Christersson Horn.

Vinteren over sad H. T. hjemme, dels paa Herlufsholm, dels
i Kjøbenhavn, her førende Tilsyn med en ny Flaades Udrustning.
I Ligprædikenen over H. T. beretter Niels Hemmingsen, hvorledes
han en Dag paa Holmen, da et nyt Skib blev sat i Vandet,
raadede H. T. fra paa ny at tage til Søs og udsætte sit Liv for Fare,
hvortil denne svarede: «Mister jeg mit Liv, jeg faar vel Liv igjen.
Vide I, hvorfor vi hedde Herremænd, hvi vi bære Guldkjæder og
have Jordegods og ville være yppermere og højere agtet end
andre? Derfor have vi denne Ære for andre, at naar vor Konning
og Herre, Land og Rige have det behov, da skulle vi Rigens
Fjender afværge, beskytte og beskjærme med Magt og al Formue
vort Fædrenerige, at vore Undersaatter maa bo og være udi Fred
og Rolighed. Ja ville vi have det søde, saa maa vi og have det
sure med». Men samtidig drøftedes og modnedes i Hjemmet den
Plan, som det barnløse Ægtepar havde fattet, af Herlufsholm at
oprette en Skole og et Hjem for adelige og ikke adelige Børn,
og trods megen Uvilje fra deres Slægtninges Side, der harmedes
over, at Peblinger skulde faa saadant Gods at løbe med, udfærdigedes 
23. Maj 1565 Stiftelsesbrevet for Skolen, med hvilken de for
Livstid forbeholdt sig Overtilsynet, og selv underskriver han sig i
et Brev 8 Dage senere: H. T., Forstander for Adelens fri Skole
Herlufsholm.

Samme Dag nys nævnte Brev var skrevet, 1. Juni 1565, var H. T.
sejlet fra Kjøbenhavn med en nyudrustet Flaade paa 28 Orlogsskibe,
der under Femern forstærkedes med 5 lybske Skibe. Alt tidligere var
Clas Horn stukket i Søen med en overlegen svensk Flaade, der endog
fra Kjøge Bugt havde indgydt selve Hovedstaden Frygt. 4. Juni
mødtes begge Flaader ved Femern. H. T. benyttede, efter at en 

kort Bøn var holdt -- thi selv til Søs vaagede han over, at en
daglig Gudstjeneste blev afholdt -- en gunstig Vind til at aabne
Angrebet, i det han med sit nye Admiralskib «Jægermesteren» søgte
at entre det svenske Admiralskib «St. Erik» og nogle andre Skibe,
hvilket disse dog hindrede ved udlagte Rundholter. Kun med et
enkelt af disse Skibe, «Troilus», ført af Niels Schenck, kom det
til en længere Kamp paa nært Hold, under hvilken H. T. fik et
Skudsaar i venstre Skulder og Laar. Vindstille afbrød om Aftenen
Kampen, og i Løbet af Natten bugserede Svenskerne deres Skibe
bort, og nogle Dage efter søgte ogsaa H. T. til Kjøbenhavn med
sin medtagne Flaade. Først efter at Saarlægen havde hjulpet alle
de andre i Slaget haardt Saarede, havde H. T. ladet sine egne
Saar forbinde, og som Følge deraf bleve disse hans Bane. Da
Flaaden 8. Juni kom til Dragør, modtoges han her af sin Broder
Børge, der lod ham bringe i Land og føre til Kjøbenhavn, men
ankommen hertil gik han selv ved Broderens Arm og bærende sit
Sværd over Skulderen, som om intet skadede ham, op til sin
Gaard paa Amagertorv, den samme, som fordum Mor Sigbrit havde
beboet, og her modtoges han af sin bekymrede Hustru, som han
ved et skaansomt Brev havde underrettet om det passerede og
bedt møde sig i Kjøbenhavn. Han blev selv hurtig paa det rene
med, at det stundede mod Døden, og sørgede kun over, at han
ikke skulde opleve at se sin Skole ret i Gang. For øvrigt vidner
hans Sjælesørger, Niels Hemmingsen, at han fandt større Trøst
hos den syge, end han selv formaaede at yde denne; deres
Samtaler førtes paa H. T.s Anmodning paa Latin, for at ikke deres
Indhold skulde ængste Birgitte. Flere Dage i Forvejen forudsagde
han sin Død den 25. Juni, og da denne Dag oprandt, lod han
sig løfte af sin Seng, og siddende i sin Stol døde han, en af
Danmarks ædleste Sønner, om Aftenen stille og rolig uden Dødskamp.
Med sin Hustru ligger han begraven i Herlufsholms Kirke.

T. de Hofman, Danske Adelsmænd I, 173 ff. 
Mag. for Natur- og Menneskekundskab, Ny Suite, 1849, 3. Hæfte S. 1. 11. 
Skandinavisk Folkemag. 1852, S. 513. 795. 803. 
Illustr. Almanak 1854, S. 37. 
Folkekalender for Danmark 1865. 
T. A. Becker, H. T. og Birgitte Gøie. 
Nordisk Billed-Magazin 1868, S. 131. 
G. L. Wad, Breve til og fra H. T. og Birg. Gjøe I-II.

Thiset.



Trolle, Jacob (el. Joachim), 1475-J546, til Lillø og Knabstrup,
var Søn af den svenske Rigsraad Arvid T. og Beate Thott og
blev tillige med en Tvillingsøster født 21. Maj 1475 paa Gaarden 
Ed i Jønkøping Len. Uagtet sin mere end halv svenske Herkomst
blev han dog dels gjennem sine Skaanske Godser, dels ved 1498
at tage sig en dansk Hustru, Kirsten Herlufsdatter Skave (d. 18. Sept.
1534), helt draget over til Danmark. Fra senest 1502 og til sin
Død havde han Gers Herred og Væ By i Forlening, 1503 var
han Ridder og 1505 Lensmand paa Kalmar. 1517 var han
sammen med den berømte Søren Norby Admiral for den Flaade, der
sendtes til Undsætning for hans af Sten Sture paa Stækeborg
belejrede Halvbrodersøn Ærkebisp Gustav Trolle, men Undsætningen
mislykkedes, og Togtet indskrænkede sig til en Plyndring af
Skjærgaardens Kyster og varslede kun lidet om den Hæder, hans
Sønner skulde indlægge sig paa Søen. Skjønt han af ukjendte
Grunde ingensinde fik Sæde i Rigsraadet, maa han dog have været
en anset og betydelig Mand. Han er den først nævnte verdslige
Adelsmand uden for Raadet, der besegier Frederik I's
Haandfæstning 1523, ligeledes 1524 den først nævnte i Forbundet mod
Lutheranismen. Sit fædrene Gods i Sverige, deriblandt Fødegaarden Ed,
der i lang Tid havde været beslaglagt, gjenfik han 1527, ja Kong
Gustav skal endog have forlenet ham med et svensk Herred. Han
har antagelig under Grevefejden benyttet den første Lejlighed til
at erklære sig for Kong Christian III, thi han modtog 1535
sammen med Knud Bille (II, 234) Hyldingen i Skaane paa denne
Konges Vegne, og 1536 var han den første af den Skaanske Adels
befuldmægtigede til den vigtige Herredag i Kjøbenhavn; men
dermed var hans Rolle i det væsentlige udspillet, skjønt han først
døde 26. Febr. 1546 paa Lillø.

Thiset.



Trolle, Jacob, --1601, til Trudsholm, Sonnerup og Brudager, 
var Søn af nedennævnte Niels T. (d. 1565). Han blev 1576
immatrikuleret ved Universitetet i Rostock, tjente fra 1581-92 som
Sekretær i Kancelliet, dog gjorde han i alt Fald det sidste Aar
nærmest Tjeneste som Sekretær hos Enkedronningen. 1588 havde
han faaet Ventebrev paa et Kannikedømme i Roskilde; 1592 blev
han Lensmand paa Frederiksborg, 1596 tillige paa Abrahamstrup,
men endnu s. A. forflyttedes han til Throndhjem, hvilket Len han
beholdt til sin Død, 16. Jan. 1601, i Kjøbenhavn. 16. Okt. 1597
havde han ægtet Mette Jacobsdatter Høg, der alt i deres
kortvarige Ægteskab erhvervede sig et daarligt Rygte. Hun synes
nemlig at have staaet i Forhold til Kongens Broder Hertug Ulrik,
der havde gjort hendes Bekjendtskab paa Kongens Nordlandsfart. 
Hun skal siden have ægtet en tysk Herremand, Franz Ernst
v. Mandelsloh og døde 12. Jan. 1639.

Thiset.



Trolle, Mette, 1637-- , Datter af nedennævnte Niels T. 
(d. 1667) og født 14. Avg. 1637, blev 4. Juni 1654 gift i Odense 
med Jørgen Reedtz til Vedø (XIII, 562). Ægteskabet velsignedes
med ikke færre end 15 Børn, men synes ellers ingenlunde at have
været lykkeligt, i det Jørgen Reedtz stod langt tilbage for sin
begavede, kundskabsrige og indtagende Frue. Hun, der ikke uden
Held forsøgte sig i Digtekunsten og det endog paa Fransk og
Hollandsk, kom desuden tidlig, vistnok igjennem sin Broder
Corfits T. (S. 531), til at staa i et ømt Forhold til Griffenfeld, da
endnu Peder Schumacher, hvilket imidlertid hævedes, da denne
strax efter Tronskiftet 1670 ønskede at gifte sig og derfor
foranledigede Jørgen Reedtz udnævnt til Gesandt i Madrid for saaledes
at blive af med M. T., der, om end meget mod sin Vilje, maatte
følge sin Ægtefælle til Spanien. Griffenfeld vedblev dog at
interessere sig for hende og gjennem den bekjendte Gabr. Milan
(XI, 337) stod han i Brevvexling med hende. I hendes Breve, der
ret lægge hendes lidenskabelige og intrigante Natur for Dagen,
omtaler denne «Fandens Frue af en Madame», som Klevenfeldt
kalder hende, stedse sin Ægtefælle med den største Ringeagt.
Hendes og flere af Børnenes Overgang til den katholske Tro
foranledigede da ogsaa et fuldstændigt Brud mellem Ægtefællerne, og
ved Mandens Hjemkaldelse 1679 forblev hun i Spanien, hvor hun
i den Grad skal være kommen i Gunst hos Dronningen, at hun fik
Titel af Hertuginde af Avera og en stor aarlig Pension. Hendes
senere Liv er ubekjendt.

Thiset.



Trolle, Niels, 1520-65, til Braade, som han 1562 tilbyttede 
sig med Stervede og Raade Len af Kronen for Torupgaard paa
Halsnæs, var Broder til Søhelten Herluf T. og blev født 23. April
1520. Efter en Tid at have tjent som Hofsinde ægtede han 19. Sept.
1557 Anne Henriksdatter Friis (f. 1. Sept. 1540). I Dec. 1564 fik
han Ordre til at møde med sine Heste og Harnisk i Skaane;
men 2 Maaneder efter fik han Kontraordre at skulle tjene til Søs.
Om Sommeren førte han da ogsaa Orlogsskibet «Danske
Christopher» under sin berømte Broders Kommando. Han deltog i
Kampen under Femern 4. Juni og kom uskadt derfra, medens
Broderen fik sit Banesaar; men i det paafølgende blodige Slag 
under Bornholm 7. Juli bortrev en Kugle begge hans Ben, og da
Skibet blev skudt i Sænk, er han sikkert druknet. Hans unge
Enke døde alt 1570.

Lind, Fra Frederik II's Tid S. 273.

Thiset.



Trolle, Niels, 1599-1667, Rigsviceadmiral og Statholder i Norge, 
Søn af ovennævnte Børge T. (d. 1610), blev født 20. Dec.
1599 paa Lundenæs, hvor Faderen den Gang var Lensmand. Han
gik 2 Aar i Herlufsholms Skole, sendtes saa til Leipzig, kom hjem
her fra 1615, var en Tid i Huset hos Kansleren Chr. Friis til
Borreby og derefter hos den daværende Professor, senere Biskop
Jesper Brochmand, studerede derpaa i Giessen og foretog endelig
efter et fornyet Ophold i Danmark en længere Udenlandsrejse i
den sædvanlige Stil med Ophold bl. a. i Strasburg, ved
Universitetet i Padua, hvor han immatrikuleredes 1621, og i Frankrig og
England. Hjemkommen var han Hofjunker 1623-25 og fulgte
Christian IV til Tyskland i Kejserkrigens første Aar. 23. Juli 1626
giftede han sig med Mette Corfitsdatter Rud, blev 1628 Ritmester
ved den sjællandske og 1633 ved den Skaanske Rostjeneste og
1634 Lensmand paa Kjøbenhavns Slot, hvilken Post han beholdt
til 1641, da han ombyttede den med Roskilde Len. Imidlertid
var hans Hustru død 25. Febr. 1632, og han havde giftet sig anden
Gang 16. Okt. 1636, med Helle Rosenkrantz, Datter af Holger R.
til Glimminge (XIV, 231). Efter flere Gange at have været
befuldmægtiget for Adelen paa Stændermøder var han ogsaa 1638
blevet valgt til Landkommissær i Sjælland og var 1639 blevet
Medlem af Admiralitetsretten paa Bremerholm.

Ved Svenskekrigens Udbrud 1643 blev han Generalproviantkommissær, 
men i Foraaret 1645 tilbød Kongen ham en langt
større Stilling, nemlig som Rigsviceadmiral. Han vilde dog først
ikke modtage den, i det han med megen Grund «prætenderede sin
Uforfarenhed udi slig en høj Office» -- han havde tidligere saa
godt som slet ikke haft med Søvæsen at gjøre --; til sidst gav
han alligevel efter og overtog den nævnte Post o. 1. Juni;
samtidig blev han Medlem af Rigsraadet. Nogen større Rolle som
Flaadefører kom han ikke til at spille; i Juni fik han vel Ordre
til at søge at undsætte Bornholm, men allerede før Ordrens
Udstedelse var Øen falden i Fjendernes Hænder. Flaaden var
ogsaa, som han klagede over, i slet Tilstand, og hans Virksomhed
kom til at indskrænke sig til at holde den inden for Kjøbenhavns 
Havn; med stor Bitterhed saa han paa Nederlandenes Optræden.
Saa kom Brømsebrofreden i Avg.; i Sept. deltog N. T. i
Ratifikationernes Udvexling i Markaryd, hvorpaa Flaaden blev aftaklet.
Et Efterspil fik dog Krigsbegivenhederne for hans Vedkommende,
i det Christian IV blev meget forbitret paa ham for hans Holdning
under Processen for Herredagen 1646 mod hans Svigerfader Holger
Rosenkrantz i Anledning af Bornholms Overgivelse (XIV, 232).
1647 var han Medlem af en Kommission til at undersøge
Finansernes Tilstand, i Avg. 1648 fulgte han Frederik III til Hyldingen
paa Akershus og modtog s. A. Ridderslaget af Kongen. I Febr.
1650 var han end videre Medlem af en Kommission til at give
Betænkning om Søstaten, men i Jan. 1651 fik han sin Afsked som
Rigsviceadmiral paa Grund af Svagelighed. Han hørte nu til
Hannibal Sehesteds og Corfits Ulfelds Modstandere, og efter den sidstes
Fald fik han i Juli 1651 Sæde i den Revisionskommission, der
skulde undersøge Leverancerne til Holmen. 1655 blev han
Medlem af det nyoprettede Admiralitet.

En langt vigtigere Virksomhed var ham dog endnu forbeholdt,
i det han, der allerede havde været stærkt paa Tale som
tilkommende Statholder i Norge 1651 efter Hannibal Sehesteds Fald,
1656 efter Gregers Krabbes Død udnævntes dertil og samtidig fik
Akershus Len i Stedet for Roskilde. Rimeligvis har han dog ikke
heller her været den rette Mand til Pladsen; i alt Fald angreb
senere Generallieutenant Jørgen Bielke (II, 338) ham stærkt for
hans Modløshed og Uvirksomhed under den anden Krig med
Sverige 1658-60; ikke mindre lader J. Bielke det gaa ud over hans
Hustru. 1660 var han tilstede ved det store Stændermøde i
Kjøbenhavn; han regnedes da for en af de Rigsraader, der vare
mest forbitrede over Kongens Planer; i Dagene omkring 10. Okt.
tillagdes der ham den Ytring: «Er det saaledes ment, at vi paa
denne Maade skulle miste vor Frihed?» medens der paa den anden
Side gik Rygter om, at han var bleven pryglet af en kjøbenhavnsk
Borger. Som sine Fæller bøjede han sig dog, var Rigsraadets og
vel ogsaa Adelens Ordfører ved Arveerklæringens Overdragelse
13. Okt., og ved Arvehyldingen 18. Okt. bar han Rigssværdet;
7. Nov. aflagde han den nye Raadsed. Samtidig havde han ogsaa
haft personlige Fortrædeligheder i Anledning af Oberst Jørgen
Løvenklaus Angreb paa ham (X, 600); i Okt. var det kommet til
heftige Sammenstød mellem dem ved Forhørene for en i den
Anledning nedsat kongelig Kommission. I Marts 1661 fik han dog
den Oprejsning, at Højesteret frikjendte ham for alle Løvenklaus
Beskyldninger og dømte hans Modstander til at lide som en
Løgner; han havde dog beklaget sig over, at han skulde dømmes
af en Domstol, hvori der sad andre end hans Lige.

Snart efter vare imidlertid hans Dage som Statholder endte,
i det han i Sept. 1661 afløstes af Iver Krabbe. Han tog derefter
Ophold i Kjøbenhavn, men optoges ikke i noget af de nye
Forvaltningskollegier; kun Højesteret blev han Medlem af som de andre
gamle Rigsraader. Han følte sig ogsaa stærkt tilsidesat ved de
nye Rangbestemmelser af 1662 og regnedes endnu flere Aar efter
iblandt Regeringens Modstandere; tilmed havde han den
Græmmelse, at hans Gaard paa Østergade afbrændte 1666. Dog kom
han endnu til Hoffet, og paa en Kjøretur med Kongen ved
Frederiksborg i Juli 1667 kom han til Skade. 20. Sept. s. A. døde han.
Han blev begravet i Roskilde Domkirke i det Kapel, som han
1644 havde faaet Tilladelse af Christian IV til at indrette. Hans
Hustru overlevede ham til 22. Nov. 1685. Foruden Trolholm, til
hvilket Gods han 1648 havde faaet Birkeret, ejede han paa
Sjælland Rygaard, Jonstrup og Snedinge, Krumstrup paa Fyn,
Pallesbjærg i Jylland samt Skarholt i Skaane, hvilken sidste Gaard han
dog allerede tidlig havde afstaaet til sin Søn Corfits T.

O. Rosenkrantz, Statua triumphalis Nicolai Trolle (1669). 
Lind, Kristian IV og hans Mænd paa Bremerholm S. 53 ff. 
Fridericia, Jørgen Bjelkes Selvbiografi, fl. St. 
Danmarks Adels Aarbog 1891, S. 419 f.

J. A. Fridericia.



Tromholt, Sophus, 1851-96, Meteorolog, født i Husum 
2. Juni 1851, var Søn af Toldassistent Johan Peter T. og Ane
Cæcilie f. Keller. Familien flyttede senere til Randers, hvor T.
først gik i Skole; der fra kom han til Blaagaard Seminarium, og
allerede her syslede han med Nordlysiagttagelser, en Interesse, som
han havde arvet fra sin Fader. Efter at han havde taget
Skolelærerexamen i 1871, var han først Lærer her i Landet, men fik
1876 Ansættelse ved Tanks Skole i Bergen. Denne Stilling opgav
han 1882 og kastede sig nu over Nordlysstudiet, hvortil han
modtog Hjælp baade fra den norske Regering og fra Brygger J. C.
Jacobsen i Kjøbenhavn. Han ledede Nordlysiagttagelser paa flere
hundrede Stationer og foretog selv Rejser til Finmarken og Island,
hvilke han har beskrevet i sine Bøger «Under Nordlysets Straaler»
(1885) og «Breve fra Ultima Thule» (1885). Den første af disse
var oprindelig udgivet paa Engelsk. 1886 drog han til Tyskland, 
hvor han boede til sin Død, 17. April 1896. I sine sidste Leveaar
udfoldede han en omfattende Virksomhed som Foredragsholder med
Forevisning af Lysbilleder; i denne Egenskab gjennemrejste han
ogsaa de Forenede Stater i Nordamerika. 27. Nov. 1887 havde han
ægtet Mary Jess, Datter af Skomager J. H. Jess i Flensborg. -- 
T. har udfoldet en meget omfattende litterær Virksomhed. Foruden
de ovennævnte Bøger, der baade vidne om Iagttagelsesevne og
ikke ringe stilistisk Færdighed, har han udgivet flere mindre
Skrifter af pædagogisk og underholdende Indhold. Desuden
mangfoldige Tidsskriftsartikler, mest om astronomiske Æmner. Blivende
Betydning have hans Samlinger af Nordlysiagttagelser, navnlig «Om
Nordlysets Perioder» (i «Dansk meteorologisk Aarbog» for 1880) og
«Catalog der in Norwegen bis Juni 1878 beobachteten Nordlichter»,
som efter Forfatterens Død udgaves af Videnskabsselskabet i
Christiania.

Halvorsen, Norsk Forf. Lex.

C. Christiansen.



Tromp, Cornelis Martenz, 1629-91, Admiral, Søn af 
den hollandske Admiral-Lieutenant, Marten Harpertz T. (f. 1597
d. 10. Avg. 1653) og Dina de Haas, var født i Rotterdam 9. Sept.
1629; han kom i en meget ung Alder til Søs, men om hans første
Togter foreligger kun den Oplysning, at han hurtig tjente sig op
gjennem de forskjellige Grader. Allerede 1650 var han Kapitajn
og Chef for en Fregat, der i Joh. v. Galens Eskadre optraadte
mod Barbareskerne i Algier og Tunis. I Krigen 1652-54 mod
Englænderne kæmpede T. saa vel i Nordsøen som i Middelhavet;
1653 forfremmedes han til Schoutbynacht, og sammen med v. Galen
kæmpede han mod Englænderne under Appleton i et Slag 13. Marts;
senere optraadte han i Nordsøen, deltog 10. Avg. i det store
Søslag ved Scheweningen, hvor Faderen faldt. Efter Freden med
England 1654 tjente han under Admiral Rujter i Middelhavet; 1656
gik han med Admiral Obdam van Wassenaer til Østersøen med
en Flaade, der opererede mod Svenskerne ved Danzig; da Wassenaer
senere hjemkaldtes, forblev T. i Østersøen med 12 Skibe til ud
paa Efteraaret; han besøgte ved denne Lejlighed det danske Hof
paa Kronborg og blev meget feteret. 1662-63 var han paa ny i
Middelhavet og kom hjem med en vestindisk Returflaade, som
han havde frelst fra Undergang. 1665 udnævntes T. til
Viceadmiral og ansattes ved Hovedflaaden i Nordsøen under Wassenaer,
indtil denne faldt i Slaget ved Lowestoft 1665 mod Englænderne, 
senere under Rujter, bl. a. i det store Slag 11.-14. Juni 1666;
ved flere Lejligheder lagde han glimrende Tapperhed for Dagen,
men viste samtidig en stædig Selvstændighed, der kulminerede 1666
og medførte, at han paa Foranledning af Raadspensionæren Jan
de Witt afskedigedes. Først 1672 udsonedes han med Rujter og
traadte paa ny i aktiv Tjeneste; i Mellemtiden var der Tale om,
at han skulde have overtaget Kommandoen over den franske
Flaade; men Underhandlingerne strandede paa Grund af hans
brutale Væsen. I det blodige Slag ved Kijkduin i Avg. 1672 udmærkede
han sig paa ny, som Lieutenant-Admiral førte han 1674 en Flaade
til de franske Kyster, erobrede Noirmoutier og spredte Rædsel,
hvor han viste sig.

1676 ansattes T. paa Foranledning af Griffenfeld som
General-Admiral og øverstbefalende for den danske Flaade. Niels Juel
havde endnu ikke tilstrækkelig vundet Christian V's Tillid, og denne
ønskede stærkt at erhverve sig en anset Flaadechef under den
Skaanske Fejde og samtidig at smigre sine hollandske allierede.
T. slog 1. Juni 1676 Svenskerne i Slaget ved Øland, men viste
efter Kampen et uretfærdigt, hovmodigt Væsen over for Niels Juel
og de danske Skibschefer, i det han samtidig drog det hollandske
Element i den danske Marine alt for stærkt frem. I Anledning af
Sejren udnævntes han til Elefantridder og Greve af Sølvitsborg;
senere erobrede han efter kun ringe Modstand Ystad. I Vinteren
1676-77 sendte Kongen ham til Holland for at paaskynde
Underhandlingerne med Generalstaterne om en Hjælpeflaade og Subsidier.
I denne Sag var T. imidlertid ikke heldig paa Grund af den
Upopularitet, han i sit Hjemland havde paadraget sig. Ikke før
end i Begyndelsen af Juli 1677 kom han til Sundet med den
hollandske Hjælp; men da havde Niels Juel allerede to Gange
besejret Svenskerne først 1. Juni ved Møen og senere 1. Juli i det
store Slag i Kjøge Bugt. T.s Optræden i Eftersommeren blev
alligevel mere og mere anmassende, uagtet Flaaden under hans
Kommando kun udrettede lidet, og Christian V, hvis Tillid til
Juel var stigende, blev ham mindre og mindre bevaagen. I
Vinteren 1677-78 steg T.s Fordringsfuldhed bestandig; da det
samtidig blev Regeringen klart, at den ikke længere kunde vente
Hjælp fra Holland, erholdt T. Afsked i Maj 1678. Den
paafølgende Sommer og Vinter tilbragte han derefter hos sin Velynder,
Kurfyrsten af Brandenborg, senere rejste han tilbage til Holland
og bosatte sig i Delft. 1683 og 1689 var der Tale om at give ham 
Overkommandoen over den hollandske Flaade, men paa Grund af
hans Fordringsfuldhed og Stridigheder med Vilhelm af Oranien
blev Planen atter opgivet. Det lykkedes dog senere at tilvejebringe 
en Udsoning, og 1691 udnævntes T. til Lieutenant-Admiral-General 
for den hollandske Sømagt, der forinden havde lidt et
Nederlag under Evertsen; men inden Flaaden var stukket i Søen,
døde han i Amsterdam 29. Marts. -- T. var en fremragende dygtig 
Sømand, elsket af sine Matroser, til hvis Hjærte han forstod
at tale i et kort og djærvt Sprog; men han var raa, hensynsløs
og stædig. -- T. var gift med Margrethe Helmont f. v. Raephorst;
Ægteskabet var barnløst.

La vie de Corneille Tromp, Haag 1694. 
De Jonge, Geschiedenis van het nederlandsche Zeewezen. 
Bruun, Niels Juel og Hollænderne (Dsk. Saml. 2. R. I.)

C. With.



Tronier, Carl Christian, 1809-77, Politiker, blev født 8. Sept. 
1809 i Helsingør og var Søn af Georg Christian T., af fransk Byrd,
(f. 12. Jan. 1774 d. 19. April 1871), senere Materialskriver paa Kronborg 
og Toldbetjent i Kjøbenhavn; hans Moder hed Sophie Frederikke 
f. Weltzien (f. 13. Sept. 1779 d. 8. Sept. 1868). Han blev 1836
Kopist i Vejkontoret, var 1848-50 Depotforvalter i Odense og
blev 1855 Branddirektør, siden 1871 i Næstved, hvor han 1869-75
havde Sæde i Byraadet. Døde 7. Avg. 1877. T. var 1852-54
Sekretær ved Bondevennernes Selskab, 1853 Medstifter og 
Medbestyrer af Folkevennernes Selskab og 1854 af den danske 
Haandværkerforening, begge Forsøg paa at skaffe Bondevennerne Indgang
i Hovedstaden. Efter forgjæves at have søgt Valg til Folketinget
i 2 fynske Kredse blev han i Avg. 1853 valgt i Kjøbenhavns Amts
5. Kreds (som Balth. Christensens Afløser); men han sluttede sig
siden til den Tscherningske Gruppe (stemte i Okt. 1854 imod 
Forslaget om Rigsretsanklage mod Ministrene) og blev derfor ikke
gjenvalgt i Dec. 1854. -- T. var gift 2 Gange, 1. med Helga
f. Petersen, Datter af Lottoassistent Cand. phil. Otto Darries P.,
2. med Frederikke Jacobine f. Gram, Enke efter en Styrmand
Brinckmann; hun døde 5. Sept. 1894.

Erslew, Forf. Lex.
Barfod, Rigsdagskal.
Berl. Tid. 19. Avg. 1867.

Emil Elberling.



Tronæs, Ole, 1745-91, Præst, født i Værdalen, hvor Faderen 
Erik Simonsen Hustad og Moderen Martha Larsdatter (begge
d. 1773), vare Bønder, kom 18 Aar gammel i Throndhjems Skole, 
deponerede 1767 og fik Attestats 1774, blev 1776 Missionær i Varanger
og erhvervede sig i de 6 Aar, han var i denne Stilling, en betydelig
Dygtighed i Finnernes Sprog. 1781 blev han Sognepræst til Vadsø
og Provst over Østfinmarken, forflyttedes 1788 til Fosnæs, men
det anstrængende Liv i Finmarken havde svækket ham, saa han
døde allerede 1791 (begr. 28. April). Han omtales af samtidige
som en formelig Beundrer af Finnernes Sprog, og han viste, at
han kunde bruge det, ved 1780 at indsende en Oversættelse af
Johannes' Breve. 1785 tilbød han at oversætte Kollekterne, 
Epistlerne, Evangelierne og Pontoppidans Forklaring, og 1789 havde
han udarbejdet en Oversættelse af Katekismen og en finsk ABC.
Det blev alt liggende, og det er forklarligt, da Biskopperne M. F.
Bang (I, 485) og J. C. Schønheyder (XV, 441) vare meget ugunstig
Stemte mod alle Foranstaltninger, der sigtede til at hjælpe 
Finnerne i deres eget Sprog. Gift med Anna Catharina f. Mosling
(døbt 20. April 1758 d. 7. Dec. 1828), Datter af Kjøbmand, siden
Toldinspektør, Abraham Dreyer M. (f. 1723 d. 1792) og Bolette
Margrethe Hoë (f. 1726 d. 1774). Hun blev 3. Juli 1797 gift med
Kapitajn Christian Dietrich (f. 1742 d. 1816).

Erlandsen, Biogr. Efterretn. om Geistligheden i Throndhjems Stift S. 369.
Thrap, Bidrag t. d. norske Kirkes Hist. i 19. Aarh. I, 319; II, 240 ff.

D. Thrap.



Tryde, Eggert Christopher, 1781-1860, Præst, Søn af 
Sognepræst Holger T. (f. 1740, d. i Birkerød 1800) og Maria 
Margrethe f. Clausen (f. 1754 d. 1829), er født i Fensmark i Tybjærg
Herred 8. Dec. 1781. Han dimitteredes 1799 fra Borgerdydskolen
i Kjøbenhavn og tog 1804 theologisk Embedsexamen. Efter at
have været Lærer ved Christianis Institut blev han 1807 Sognepræst 
i Fensmark og Rislev, hvorfra han 1812 forflyttedes til Glumsø
og Bavelse. 1829 udnævntes han til Sognepræst i Raklev og Provst
for Arts og Løve Herreder, men endnu s. A. til Sognepræst i
Herlufmagle og Tybjærg og Provst for Tybjærg Herred. Det næste
Aar lagdes Hammer Herred til Provstiet. 1838 blev han Sognepræst 
for Frue Kirke i Kjøbenhavn og Sjællands Stiftsprovst, 1854
blev han kgl. Konfessionarius og fik Rang med Biskopper. Ved
sit 50aars Jubilæum 1857 blev han Kommandør af Danebrog og
Æresdoktor i Theologi ved Universitetet. Han havde da kort 
forinden taget sin Afsked og døde 23. Nov. 1860 i Kjøbenhavn. -- 
Han ægtede 14. Avg. 1807 Kirstine Dorothea Kongslev (f. 23. Febr.
1780 d. 18. Juli 1839), Datter af Prof. Laur. L. K. (IX, 366). 

Som Stiftsprovst fik T. mange forskjellige Hverv. Han blev
1839 Meddirektør af Bibelselskabet og Medlem af den Kommission,
der skulde gjennemgaa Mynsters Udkast til et nyt Ritual og en
ny Alterbog, 1840 Medlem af den kongl. Direktion for Borger- og
Almueskolevæsenet i Kjøbenhavn, 1841 Meddirektør af
Pastoralseminariet og Lærer ved dette i praktisk Theologi. Da
Baptistspørgsmaalet vakte saa stærkt et Røre, fik han det Hverv 1842 at
forhandle med Baptisternes Fører, P. C. Mønster (XII, 106), der
sad fængslet, for at bevæge ham til at fremlægge en Trosbekjendelse; 
dette lykkedes ikke, men T. misbilligede den Maade,
hvorpaa Regeringen gik frem; han udtalte til Kancelliet, at det maatte
indrømmes Baptisterne at lade deres Børn gaa udøbte til
Konfirmationsalderen, og 1848 nægtede han at døbe et Baptistbarn uden
Forældrenes Samtykke. -- Han havde særlig Interesse for
Ordningen af Forholdet mellem Kirke og Stat. Allerede 1838, da der
i Roskilde Stænderforsamling forhandledes om Sognebaandets
Løsning, udtalte han, formodentlig paavirket af H. N. Clausen, at
Stænderforsamlingerne maatte anses for uskikkede til at afgjøre
kirkelige Spørgsmaal. -- I Aaret 1853 blev han Medlem af den af
A. S. Ørsted nedsatte Kirkekommission, og 1856 var han mellem
de 12 Mænd, der indgave et Forslag om Grundlag for Dannelsen
af et kirkerepræsenterende Organ. Men han synes at have
opgivet sin Tro paa Sagen eller i det mindste paa Muligheden af at
gjennemføre den, da Gejstlighedens Interesse for den hurtig
kølnedes.

T. har udgivet en Del enkelte Prædikener og Taler og
deltaget i en stor Del af de Forhandlinger om kirkelige og filosofiske
Æmner, der førtes i hans lange Liv. Han har her bestræbt sig
for at forstaa ogsaa dem, som han ikke helt kunde stemme med.
Saaledes stillede han sig paa Grundtvigs Side, da denne 1817
angrebes med stor Bitterhed af sin fordums Ven C. Molbech, og
han har Mod til at sige, at Grundtvigs Theologi er netop den, som
Luther og Reformatorerne forkyndte. Da Grundtvig og Lindberg
1826 angrebe A. S. Ørsted for hans Ytringer om Præsteeden, udtalte
T. atter sin store Agtelse for Grundtvig, med hvem han var enig
i, at de symbolske Bøgers Anseelse burde hævdes, men uenig i
den Betydning, han tillagde det apostoliske Symbol. T.s
Betydning ligger dog ikke i, hvad han har skrevet, men han har som
Præst og især som Sjælesørger haft Betydning for mange
Mennesker, saaledes ogsaa for det Heibergske Hus, og han kan ikke 
karakteriseres smukkere end Fru Heiberg har gjort det, naar hun
siger: «Hvad T. var som Præst i de mange Aar, han havde
virket, tilkommer det vægtigere Stemmer end min at bedømme. Men
Hovedsagen til sit Kalds Udøvelse havde han, en usigelig
Kjærligheds Fylde. De unge trak han til sig, og de havde altid i hans
Hus et Hjem, hvor de bleve modtagne af en Ven, en Fader.
Ydmyg i Sindet lyttede han gjærne til de yngres Tale, og hvor
han troede at spore aandelig Begavelse, var han altid til Rede
med Raad og Bistand. Mange fandt ham alt for anerkjendende
mod alt. Nu vel! der er nok, som ikke anerkjende noget».

Erslew, Forf. Lex. 
Joh. Luise Heiberg, Et Liv gjenoplevet i Erindringen II, 8 f. 

L. Koch.



Tryde, Frederik Christian, 1785-1818, nationaløkonomisk Forfatter, 
Broder til ovennævnte Stiftsprovst E. C. T., blev født i
Fensmark Præstegaard 17. Maj 1785. Han blev Student 1804 og
tog i 1810 juridisk Embedsexamen, blev s. A. Kopist i Fabriks- og
Industrikontoret under Økonomi- og Kommercekollegiet, 1811
Registrator i samme Kollegium og 1813 Kommercesekretær, men blev
ved den Reduktion af Embedspersonalet, som fandt Sted ved
Kommercekollegiets Forening med Generaltoldkammeret i 1816, sat
paa Ventepenge og døde 4. April 1818 ugift i Kjøbenhavn, altsaa
ikke 33 Aar gammel. -- T. udgav i 1816 et Par Afhandlinger,
hvori han med Varme sluttede sig til Malthus' Befolkningslære:
«Nogle frimodige Tanker om det kjøbenhavnske Fattigvæsen», og
«Malthus mod Crome eller om Danmarks alt for store Befolkning».
Som Midler mod den befrygtede Overbefolkning anbefaler han en
Reform af Fattig væsenet, foruden at Staten skal gjøre det
vanskeligere at stifte Ægteskab; end videre tager han Ordet for en
planmæssig Udvandring, særlig til Ny Guinea. -- Han har ogsaa
skrevet et Par varmtfølte Indlæg mod Rationalismen, saaledes
Skriftet: «Kom Jesum Christum ihu, som er oprejst fra de døde»
(1817), der efter hans Død udkom i svensk og tysk Oversættelse.

Erslew, Forf. Lex.

H. Westergaard.



Tryde, Just Adam Christian, 1834-1904, Læge. Chr. T. 
fødtes i Kjøbenhavn 16. Marts 1834 som en Søn af Urtekræmmer
Caspar Christian T. og Emma Cecilie Marie f. Stinck. Dimitteret
fra Metropolitanskolen 1852 tog han 1858 Lægeexamen, fungerede
derefter som Underlæge ved Garnisons Sygehus og Kandidat ved
Frederiks Hospital og blev 1860 udnævnt til 4. Læge ved 

Sindssygeanstalten ved Slesvig. 1861 erhvervede han Doktorgraden for
en Afhandling om Elektrotherapi, 1862 blev han 3. Læge ved
Anstalten og 1863 2. Læge. 29. Juli s. A. indgik han Ægteskab med
Thora Marie Augusta Drejer, Datter af Præst Hans Jacob D.
Fordreven fra Slesvig 1864 fungerede han en kort Tid som
Kandidat ved St. Hans Hospital og var 1864-66 Reservemedikus ved
Frederiks Hospital. 1865 oprettede han et Institut for medicinsk
Elektricitet i Kjøbenhavn og optraadte som Privatdocent i sin
Specialitet. 1867 konkurrerede han til det nyoprettede Lektorat
ved Universitetet i Retsmedicin og Hygiejne. Han blev besejret
af Gædeken, men hans Konkurrenceafhandling (om Tilregnelighed)
vandt megen Anerkjendelse i kompetente Kredse. 1869 foretog
han en Udenlandsrejse for at undersøge Fængsler og
Sindssygeanstalter, 1870 modtog han det Mandat af Regeringen at
undersøge Cellefængselsstraffens Indflydelse paa Forbrydernes mentale
Tilstand. 1869-77 var han Distrikts- og Kommunelæge i
Kjøbenhavn, 1874-87 Censor ved Lægeexamen, 1875-86 Læge ved
Straffeanstalten paa Christianshavn, 1877-86 Politilæge i
Kjøbenhavn. Han fordybede sig i hygiejnisk-bakteriologiske Studier, særlig
over Drikkevandet og Tyfussmitte, som hvis Frugt han
offentliggjorde flere Afhandlinger, der 1886 udkom samlede. Samtidig
blev der paa forskjellig Maade lagt Beslag paa hans
Specialindsigter og Arbejdsevne; han var saaledes Medlem af Komiteen for
Oprettelse af et Asyl for uhelbredelige aands- og legemssvage
Børn, af Kommissionen til Fremme af de aandssvages Vel og
af Kommissionen til Ordning af Retslægevæsenet i Anledning af
Nævningerettens Indførelse.

1886 udnævntes han ved Schleisners Afgang til Stadslæge i
Kjøbenhavn og fik i denne ansvarsfulde Stilling en overordentlig
omfattende og brydsom Reformgjerning at udføre, særlig for at
bringe alle de i den nye Sundhedsvedtægt for Kjøbenhavn
fastslaaede Foranstaltninger til effektiv Gyldighed. Utrættelig
arbejdede han, og hans hygiejniske Avtoritet blev yderligere befæstet
-- ved den hygiejniske Kongres i Kjøbenhavn 1888 var han dens
Præsident -- men hans Helbred svækkedes, og 1897 maatte han
paa Grund af Svagelighed tage sin Afsked som Stadslæge. Han
vedblev dog at beskæftige sig videnskabelig og litterært og
publicerede (1901) en større retsmedicinsk Afhandling: «Sindssygdom
og Strafskyld for dansk Domstol». -- Han døde 6. Dec. 1904.

Den danske Lægestand, 6. og 7. Udg.

Jul. Petersen.



Trægaard, Hans, --1641, Handelsmand, sandsynligvis Søn 
af Borger i Kjøbenhavn, kongl. Skibshøvedsmand Jakob T., hørte
1621 til de Participanter i Islandsk Kompagni, der fik Ret til at
opføre en Reberbane uden for Østerport. Han var 1626 blandt de
større handlende, der klagede over, at deres Toldfrihed blev mere
og mere beskaaret, og næste Aar blandt de ansete Borgere, der
toges paa Raad angaaende Reformen i Vagttjenesten, og en af
Kjøbenhavns 4 befuldmægtigede til at afgive en Erklæring
vedrørende Rigets Skatteevne. Efterhaanden naaede han utvivlsomt op
blandt Byens største og driftigste Handelsmænd. 1636 nævnes han
i Spidsen for de kjøbenhavnske Borgere, der oprettede et
østersøisk Kompagni for at handle paa Polen, Rusland og «andre
østerlandske Steder». Paa Christian IV's Forbøn faar han i samme
Anledning af Zar Michael Feodorowitsch Tilladelse til at komme
til Pskof og Novgorod med sine Varer, at anlægge Magasiner der
og udføre Hør og Hamp. Han nævnes som Forvalter i Ostindisk
Kompagni, og i 1637 faar han med flere Participanter Privilegium
paa alene i 6-7 Aar at fare og handle paa Kina, Japan, Siam
og omliggende Pladser.

Han var Kirkeværge for Nicolai Kirke, til hvilken han
opførte et Benhus. Og i samme Kirke nedsattes hans Hustru Maren
Johansdatter Fiurens Lig 18. Nov. 1636, hans eget 11. Marts 1641.

Personalhist. Tidsskr. I-III. 
Lind, Kristian IV og hans Mænd paa Bremerholm. 
Kbhvns. Dipl. I-VI. 
O. Nielsen, Kbhvns. Hist. IV. 
Kr. Erslev, Rigsraadets og Stændermødernes Hist. 
Schtscherbatschef, Dansk Arkiv (Russisk) og Russiske Aktstykker i Rigsarkivet i Kbhvn. (Russisk).             

G. L. Grove.




Tscherning, Anton Frederik, 1795-1874, Officer og Politiker, 
var Søn af nedennævnte Oberst E. P. T. og født paa
Frederiksværk 12. Dec. 1795. I den lille Fabrikby levede han en
lykkelig Barndom; hans dygtige Forældre ledede hans Opdragelse og
vakte hans Interesser, der i lige Grad delte sig mellem Landbrug,
Fabrikdrift og Krigsvæsen. Begivenhederne i 1807 gave Stødet til,
at han valgte Soldaterstanden; 1809 blev han Kadet og 4 Aar efter
Sekondlieutenant i Artilleriet. Han kom strax i Krig: 1813 fulgte
han Kongen til Fyn og Aaret efter General Kardorff til Tyskland;
men begge Felttog vare ublodige. Hans Forsøg paa at komme i
norsk eller fransk Tjeneste strandede, og da han i 1816 kom til
Frankrig med et dansk Korps, herskede der Fred over den ganske
civiliserede Verden, og det saakaldte 3. Auxiliærkorps vandt ingen 
Lavrbær. T. havde dog stort Udbytte af sit Ophold i Frankrig;
han studerede Artilleri og Naturlære i Paris og Metz, og efter sin
Hjemkomst 1818 udarbejdede han en Række Forslag til
Artillerimateriellets Forbedring. Ved sin Udnævnelse til Premierlieutenant
1820 blev han Assistent hos Faderen, der var Inspektør paa
Frederiksværk, og bidrog meget til, at «Værket» kom igjennem de trange
Aar efter Krigen. Han vilde dog ikke overtage Inspektørposten,
men indtraadte 1828 paa ny i sit Vaaben. Han blev strax med
et Par andre Officerer sendt til Grækenland for at følge den
franske Hærs Operationer; men disse vare afsluttede inden T.s
Ankomst; han fik dog Lejlighed til at deltage i nogle fortifikatoriske 
og organisatoriske Arbejder, og paa Hjemvejen studerede
han paa ny nogen Tid i Frankrig.

I Kjøbenhavn ventede der T. en ærefuld Virksomhed: han
blev Kapitajn, Lærer for Artillerikadetterne og Medlem af de
Kommissioner, der skulde reformere Hærens Undervisningsvæsen.
Ved den militære Højskoles Oprettelse 1830 blev han i.
Skoleofficer og Lærer i Artilleri ved denne, og han vandt hurtig sine
Elevers Agtelse og Hengivenhed, ikke just ved sin Kundskabsfylde,
men ved sin Menneskekundskab og sit pædagogiske Greb. T.
vilde dog ikke nøjes med at opdrage unge Officerer, han vilde
vække hele Folkets Interesse for Fædrelandets Forsvar. Den danske
Krigsmagt befandt sig den Gang i en Affældighedsperiode, dens
Udvikling var standset, den betragtedes af Nationen som en tung
og overflødig Byrde; dens Medlemmer, høje og lave, levede i
kummerlige Kaar og nøde, til Dels af den Grund, ikke nogen høj Grad
af Anseelse i Samfundet. Omkring 1830 søgte en Kreds af dygtige
Officerer at klargjøre den sørgelige Tilstand for Almenheden, og
T. deltog med Iver i Bevægelsen. I 1831-33 udgav han 4 Piecer
om «det danske Væbningssystem»; ubarmhjærtig blottede han
dets Mangler, men samtidig viste han ogsaa, hvorledes de kunde
afhjælpes. Endnu efter 70 Aars Forløb læses disse Smaaskrifter
med Interesse og Udbytte, baarne, som de ere, af den varmeste
Kjærlighed til Fædrelandet og den ægteste Humanitet. Han vil
opdrage Ungdommen til Fædrelandsforsvarere, vække dens
Pligtfølelse, lade et Folk i Vaaben afløse den saakaldte staaende Hær.
Han kræver almindelig Værnepligt, human Retspleje, bedre
Livsvilkaar, retfærdige Forfremmelsesforhold, Aldersgrænser og mange
flere Reformer, som det var forbeholdt senere Tider at indføre.
Det mærkes dog ofte, at T. ikke var praktisk Officer; han mangler 
Øje for, at Officerer og Soldater maa uddannes med Krigen
for Øje, han har ikke forstaaet, at denne maa være Endemaalet
for enhver militær Opdragelse; han undervurderer Nytten af den
rutinemæssige Færdighed, og, skjønt han har et fortrinligt Blik for
Administration i Krig og Fred, savner han Forstaaelsen af den
taktiske Organisations Betydning, og hans strategiske Begreber ere
noget uklare.

Tiden var ikke moden for T.s Ideer; adskillige af hans
Kammerater rettede mere eller mindre berettigede Angreb paa hans
Væbningssystem, medens Publikum mente, at «han havde kastet
sit Had paa den gode gamle Konge» og «udbredte republikanske
Ideer». Fra allerhøjeste Sted fik han en Irettesættelse, men skjønt
T. ønskede at gaa af med Pension, vilde Kongen ikke afskedige
ham, men foretrak at fjærne ham paa en pæn Maade; 6. Juni 1833
udgik et Reskript, der i naadige Udtryk beordrede T. til at
tiltræde en Studierejse, der vilde «tage lang Tid». Ved Afrejsen
hædredes han paa forskjellig Vis af Kammerater, Medborgere og
Elever; de sidstnævnte overrakte ham en Æreskaarde med
Indskrift: «Klar Erkjendelse, ædel Vilje, kraftig Haand».

I samfulde 5 Aar varede T.s «milde Landsforvisning». Rastløs
flakkede han omkring i næsten hele Evropa, han studerede flittig de
forskjellige Landes Hærvæsen og sendte udførlige Beretninger hjem,
skjønt han var ganske overbevist om, at der ikke blev taget
Hensyn til dem. Større Opmærksomhed vakte hans Korrespondancer
til «Kjøbenhavnsposten», de paadroge ham en skarp Irettesættelse
med Trusel om Afsked. Endelig slog Forløsningens Time: et nyt
Reskript 1838 kaldte T. hjem, «da det ham overdragne Hverv nu
var tilendebragt». Kort efter sin Hjemkomst udgav han en ny
Piece om Væbningssystemet, hvori han hævdede, at «Løsningen
af Problemet om Væbnings- og Forsvarsvæsen medfører Løsningen
af alle de vigtigere Problemer, der høre til den danske Stats
Reorganisation», han fordrede det indrettet saaledes, at Folkets
hele Kraft anvendtes. Danmark maatte «ikke forsømme at udvikle
sin Slagfærdighed; thi først ved at besidde en sand indre Kraft
vil det vinde behørig Anerkjendelse hos sine medforbundne».

I Slutningen af 1838 traadte T. uden for Nummer og opholdt
sig 2 Aar i Frankrig som Ingeniør. I 1841 blev han Batterichef,
men gik s. A. efter Ansøgning af med Pension; kort forinden
havde han haft et Sammenstød med Artilleriets Officerer, der ikke
delte hans Anskuelse om Ønskeligheden af at besætte en Del 
Lieutenantspladser med Underofficerer. I de følgende Aar levede
T. som Privatmand, sysselsat med Ingeniørarbejder og
Handelsforetagender; samtidig deltog han med Iver i det politiske Liv,
særlig som Journalist. I «Fædrelandet» skrev han en Række
Artikler, der i 1844 udkom samlede som Nr. 6 af Smaaskrifterne om
det danske Væbningssystem. Danmark havde 2 Aar forinden faaet
en ny Hærplan, der i mange Retninger betegnede et Fremskridt;
men T. kritiserede den skarpt; han kalder den en Overgangsform,
hvor alt kun er halvfærdigt, medens «intet bærer Præg af
Fuldendthed». Trods sin Travlhed og sine smaa Kaar fik T. dog Tid
og Raad til at gifte sig; 27. Avg. 1845 ægtede han Eleonore
Christine Lützow (f. 4. Juli 1817 d. 3. Juli 1890), Adoptivdatter af hans
Morbroder, Generalmajor A. T. L.

T., der allerede paa Frederiksværk havde faaet nøje
Kjendskab til Landalmuen, blev 1846 Formand for «Bondevennernes
Selskab» og blev mere og mere en politisk Forgrundsfigur; han
tog fremtrædende Del i de Begivenheder, der førte til den
fredelige Statsomvæltning i 1848, og intet var derfor naturligere, end
at han blev kaldet til at bære sin Del af Ansvaret. Modstræbende
fulgte han Kaldelsen; han vidste jo, at han ikke var populær i
Officerskorpset, og han forudsaa, at Hæren, hvis Brøst han nøje
kjendte, vilde blive sat paa en haard Prøve. Til sidst gav han
dog efter, og 24. Marts blev han Danmarks første konstitutionelle
Krigsminister. Han havde stillet den Betingelse, at Kongen ikke
maatte gribe ind i hans Virksomhed; han mindedes Frederik VI's
Parolbefalinger. Ingen var for Øjeblikket bedre skikket til at
overtage den vanskelige Post end T. Han havde netop de
Egenskaber, der krævedes: et klart Hoved, eminent Arbejdsevne,
Ihærdighed, Mod til at paatage sig et Ansvar. Hertil kom, at han
besad den store Befolknings Tillid og formaaede at faa Nationen
til at yde den Hjælp, der krævedes, om Værket skulde vinde
Fremgang. Forholdene vare yderst vanskelige: Rigets sydlige
Provinser vare i fuldt Oprør, en Del af Hæren havde brudt Faneeden,
Tyskland stod bag den oprørske Bevægelse, en Krig var
uundgaaelig. De Mænd, i hvis Hænder Danmarks Styrelse var lagt,
vare næsten alle uprøvede, Hæren var lille og ikke belavet paa
hurtig Udrykning. T. tabte dog ikke Modet; med en mageløs
Energi tog han fat paa Arbejdet og udrettede, dygtig og loyalt
støttet af sine underordnede, i kort Tid det utrolige. Alt maatte
saa at sige skabes: Centralstyrelse, Feltinstitutioner, ja selve 
Felthæren. Med sikker Haand samlede T. de spredte Organer, der
hidtil havde administreret Hæren, til en Enhed; han dannede et
Krigsministerium, der hurtig funktionerede tilfredsstillende, han
ordnede Forplejnings-, Sundheds- og Trænvæsen saa godt det lod
sig gjøre, han mobiliserede den troblevne Del af Hæren, inddelte
den i større Troppeenheder, valgte med gjennemgaaende heldigt
Blik Førere for disse og gav Hæren en Overkommando. Hans
Fremgangsmaade herved er bleven stærkt kritiseret. Med rette
har man dadlet, at han lagde større Vægt paa Valget af
Stabschefen end af Overgeneralen, men dette hang sammen med hans
Opfattelse af en konstitutionel Krigsministers Stilling: T. vilde selv
være Overfeltherre; derfor forbigik han den højt ansete, men
selvbevidste General C. Høegh-Guldberg og valgte Oberst H. C. G. F.
Hedemann i den Tro, at denne var villigere til at følge
Stabschefen, Kapitajn W. H. F. A. Læssøe, der nød Krigsministerens
Tillid. Som Organisator fulgte T. i Hovedtrækkene sine tidligere
fremsatte Grundsætninger; dog opgav han Folkevæbningen, hvorom
kun nogle faa og svage Frikorps mindede. Mobiliseringen foregik
rolig og uden Overilelse, man nøjedes foreløbig med at stille de
bestaaende Afdelinger paa Krigsfod, og det Hærkorps, der 9. April
slog Insurgenterne ved Bov, og som 14 Dage senere kæmpede
tappert ved Slesvig, bestod udelukkende af Linjetropper. I Løbet
af Felttoget blev der imidlertid organiseret en Del nye Afdelinger,
og da T. 15. Nov. 1848 traadte tilbage som Krigsminister, havde
han ikke blot formeret en brugelig Felthær paa 30000 Mand, men
han havde tilvejebragt Muligheden for en endnu videre Udvikling,
lige som han ved at indføre almindelig Værnepligt havde sørget
for, at hele Nationens Kraft kom Forsvaret til gode.

Som Krigsminister var T. aabenbart den rette Mand paa den
rette Plads; som Overfeltherre var han mindre heldig. Det var
vistnok rigtigt, at han ikke forsøgte paa at kvæle Oprøret i
Fødselen ved at sende alt disponibelt Linjemandskab til Holsten,
inden Slesvig-Holstenerne havde organiseret sig, thi Krigen var næppe
bleven undgaaet derved; men senere vare hans Dispositioner ofte
urigtige, og han gjorde ved sin Indgriben i Ledelsen af
Operationerne Overkommandoens Stilling vanskelig og usikker. Over for
Kongen, der havde givet ham Obersts Karakter, optraadte han
ikke altid med Takt, han gik ofte uden om ham og lod ham paa
en saarende Maade mærke, at han ikke var Krigsherre. Da
Hæren efter Slaget ved Slesvig gik tilbage til Als, foraarsagede 
T. halv anarkiske Tilstande i den, først ved delvis at stille
Overkommandoen under Øens civile(!) Kommandant og senere ved at
tilforordne den en tilsynshavende i Departementschefen, Oberst
C. F. Hansens Person. Da General Hedemann med en Del af
Hæren senere stod paa Fyn, existerede der endog en Tid 2 af
hinanden uafhængige Overkommandoer, i det Hansen selvstændig
kommanderede Styrken paa Als. I Slutningen af Maj blev den
samlede Hær ganske vist atter underlagt Hedemann, men i Juli
blev denne paa en krænkende Maade fjærnet fra sin Stilling. I det
hele nærede T. kun ringe Tillid til de danske Hærføreres
Duelighed og pønsede stadig paa at sætte en udenlandsk Feltherre i
Spidsen for Armeen. Paa det operative Omraade manglede T.
alle Forudsætninger, hans Felttogsplaner ere ganske dilettantmæssige
og synes ofte snarere at skyldes en Stemning end en nøjere Afvej en
af Forholdene. Efter Tilbagegangen til Als syslede han saaledes
med Tanken om en Landgang i Holsten, der umulig kunde føre
til et gunstigt Resultat, og senere paabød han Defensiven, hvor
Offensiven havde været tjenligere. Det er bekjendt nok, at
Overkommandoen saa at sige maatte liste sig til Sejrene paa Dybbøl
28. Maj og 5. Juni. Det skal dog indrømmes, at T.s Stilling ved
denne Lejlighed var vanskelig; han maatte vogte sig for at
forstyrre de Bestræbelser, som Danmarks Venner gjorde for at faa
Fredsunderhandlinger i Gang.

Hans Tilbagetræden i Nov. 1848 sammen med Martsministeriet
skyldtes kun politiske Hensyn; T. var misfornøjet med de for
Tiden opnaaelige Fredsbetingelser og troede ikke paa Muligheden
af at fortsætte Krigen. I sin korte Ministertid havde han udrettet
saare meget; ham skyldes det i første Linje, at det blev muligt
at optage Krigen og at føre den i 3 Aar med Hæder, ofte med
Held, og en gunstig Skæbne bevirkede, at hans Fejlgreb ikke fik
afgjørende Følger. Med 1848 er T.s militære Saga ude, Resten af
hans offentlige Liv tilhører Politikken. Selvfølgelig vedblev han at
interessere sig for Krigsmagtens Udvikling, og han opgav aldrig
Tanken om Folket i Vaaben, der, som han selv siger, «holder
Folket friskt og disciplinerer det».

Erslew, Forf. Lex. 
Af A. F. Tschernings efterladte Papirer I-III.
O. Vaupell, Læssøe. 
N. P. Jensen, Den første slesvigske Krig. 
J. Harbou, Nogle Erindringer og Betragtninger osv. 
Museum 1894, I, 140 ff. 

A. Tuxen.

-- Tschernings Deltagelse i det politiske Liv begynder allerede
1831 med hans to første Flyveskrifter om de preussiske 
Provinsialstænders Historie og om det danske Væbningsvæsen, og hans
Kritik var i Virkeligheden rettet mod hele det daværende
Regeringssystem. Brevene fra hans Forvisningsrejse indeholde ogsaa
mange skarpe Udfald mod Frederik VI og hans Styrelse. Under
Opholdet i Wien 1833 skriver han om Faren ved den alt for nøje
Sammenknytning mellem Slesvig og Holsten, og 1834 udtaler han
sig bestemt for at tage Norges Grundlov til Mønster og agte paa
det skandinaviske Slægtskab. Han vil derfor heller ikke lytte til
Lehmanns Opfordring 1838 om at lade sig gjøre valgbar til
Stænderne, fordi han fandt hele denne Ordning taabelig som «et
preussisk Aberi». Fra Udlandet sendte han mange Artikler hjem til
«Kjøbenhavnsposten», men efter sin Hjemkomst skrev han
fortrinsvis i «Fædrelandet», baade om de statsretlige Spørgsmaal og
om Landboforholdene. Medens han fra første Færd indsaa
Urimeligheden af at have særskilte Forsamlinger for Øerne og for
Nørrejylland, var han tidlig inde paa Tanken om Slesvigs selvstændige
Stilling og vilde ikke drage det ind i nærmere Forbindelse med
Kongeriget, ej heller virke for det danske Sprogs Fremgang, naar
man blot kunde værge det mod ligefremme tyske Overgreb. Han
var 1842 Hovedmanden for Marksubskriptionen til P. H. Lorenzens
Drikkehorn, nærmest som Middel til at vække Folket af dets
politiske Søvn, og han blev ogsaa senere af Tyskerne regnet for en
af deres bitreste Modstandere; dog søgte han 1844 -- ligesom
P. Hjort -- at komme til Forstaaelse med Hertugen af
Augustenborg. Hans stærke Retfærdighedsfølelse og varme Kjærlighed til
Menigmand bragte ham naturlig i Spidsen for Bondevenneselskabet,
da det stiftedes 1846, og han vedblev at være dets Formand
indtil Maj 1854, naar fraregnes den Tid, han 1848 var Minister.

I Marts 1848 tog T. virksom Del i begge Casinomøderne,
hævdede paa det første (12. Marts), at Slesvig lige saa lidt som
Laaland havde Ret til at skille sig fra Kongeriget Danmark, og
var paa det andet (20. Marts) med at stille de bekjendte
Resolutioner, hvori Ejderprogrammet udformedes. Han havde allerede i
Begyndelsen af Maaneden gjennem P. G. Bang søgt at formaa
Regeringen til at sende danske Tropper over til Holsten for at
standse Oprøret i Fødselen. Som Minister var han -- næst at
røgte sin egen store Gjerning -- ivrig for at faa den udstrakte
Valgret slaaet fast for den nye grundlovgivende Rigsforsamling,
medens han afgjort misbilligede Optagelsen af en Fjerdedel
kongevalgte Medlemmer, og han var desuden Ophavsmand til 
Septemberanordningen om en særlig Udskrivning blandt den hidtil
værnepligtsfrie Befolkning, hvorved Indførelsen af almindelig Værnepligt
væsentlig fremskyndedes. I hans Øjne vare nemlig almindelig
Valgret og almindelig Værnepligt i Virkeligheden Grundlag for
Samfundslivet. Naar han 10. November trak sig tilbage fra
Ministeriet tillige med de Ministre, der hældede til Tanken om Slesvigs
Deling, var det ingenlunde, fordi han personlig foretrak en saadan
Løsning, men alene fordi han mistvivlede om, at Krigen kunde
føres til en lykkelig Ende, med mindre de nevtrale Stormagter vilde
hævde Danmarks politiske Betydning, og derfor ønskede at faa en
snarlig Afgjørelse af Striden, som kunde redde dog en Del af
Slesvig for Danmark. Efter Udtrædelsen af Ministeriet blev han
kongevalgt Rigsdagsmand, fik Sæde i Udvalget om Værnepligtsloven og
forsvarede med Styrke baade den almene Værnepligt og
Stillingsvæsenet, fordi han i den militære Tjeneste saa et Middel til at
opdrage netop de daarligste Individer. Ogsaa var han Talsmand
for, at den en Gang tilstaaede Valgret ikke igjen indskrænkedes,
men var dog villig til at gaa ind paa et Landsting, valgt halvt
af Kongen og halvt af Folketinget, ja endog for at lade Kongen
første Gang vælge det alene.

Ved det første Folketingsvalg i Dec. 1849 valgtes T. i
Holbæk Amts 2. Kreds og gjenvalgtes uafbrudt, hver Gang ved
Kaaring, lige indtil 1866, da han ikke vilde søge Valg; kun i 3
Maaneder, Febr.-Maj 1853, sad han ikke i Tinget, fordi han havde
forladt sin sikre Kreds og forgjæves søgt at fortrænge Professor
C. Kayser fra Lyngbykredsen. Skulde man give en nøjagtig
Fremstilling af hans Virksomhed i Folketinget, maatte man skrive
selve dettes Historie i det nævnte Tidsrum; thi ingen anden -- 
det skulde da være Monrad -- har øvet saa stor og mangesidig
Indflydelse som T. Han var en af Venstres (Bondevennernes)
Førere og utvivlsomt deres bedste Ordfører, havde i hver
Samling, især i den sidste halve Snes Aar, Sæde i mange og som
Regel i de vigtigste Udvalg (sad fra første Færd i Finansudvalget
og var siden 1859 dets Formand) og udfoldede i disse en
overordentlig Flid og Arbejdskraft. I Rigsdagstiden tilbragte han det
meste af Dagen i Tinget. Han havde skaffet sig Indsigt i
mangfoldige praktiske Forhold, havde omfattende, om end ikke altid
grundige Kundskaber og et sjældent Greb paa at finde Udveje og
nye Løsninger under de parlamentariske Kampe. Han var desuden
en saare ivrig Taler (talte tit flere Gange daglig), og kunde hans
Taler end være lange og vidtsvævende, virkede de aldrig
trættende; thi man mærkede snart, at et lyst Hoved og et varmt
Hjærte stod bag ved. Hans Veltalenhed var stærkt improviserende
og tit springende; den kunde skifte fra det pathetiske til det
burleske og stundum give sig Udslag i mærkelige Paradoxer, men var
baade livfuld og aandfuld.

Næst at kæmpe for at hæve Almuen og særlig Bondestanden
til bedre Livsvilkaar gik hans Stræben ud paa at gjennemføre
Stræng Sparsommelighed i Statens Husholdning og paa at indskrænke
Embedsmændenes Tal og Magt. Den Uvilje og Ringeagt, han
tidlig havde indsuget imod Frederik VI's Embedsvæsen, og som
senere skærpedes ved den politiske Modsætning til det
nationalliberale Parti, udvikledes til en stærk Bitterhed mod hele
Embedsstanden («det lærde Lav», «Levebrødsmændene», «de skrivende
Haandværkere», som han kaldte dem). Det var end ikke langt
fra, at den nationale Brydning i Sønderjylland for ham kom til at
staa som Udslaget af en Kamp mellem Kjøbenhavns og Kiels
Universiteter om, hvem der skulde uddanne Embedsmændene der
ovre. Han ønskede at indskrænke Statens Virksomhed til saa faa
Omraader som muligt og at holde Statsmagtens Indblanding borte
fra alle Opgaver, som privat Foretagsomhed kunde eller burde
magte. T. var ikke alene en Modstander af, at Staten drev
Fabrikker, Stutterier o. desl., men vilde ogsaa helst, at alt højere
Skolevæsen, Seminarier, Theater gik over i private Hænder; han
misbilligede afgjort Oprettelsen af Landbohøjskolen og stemte imod
Bevillinger til Folkehøjskolerne, saa vel som til alskens
Næringsvejes, ogsaa Landbrugets Fremme. Han kæmpede for
Næringsfrihed og Rentefrihed, ja selv for Udstyknings- og
Sammenlægningsfrihed, stik imod Flertallet af sine Partifæller. Han vilde give
Kommunerne fuldt Selvstyre, i det Statens Tilsyn nærmest skulde
øves ved en lovbunden Begrænsning af den kommunale Skatteydelse.
Paa samme Maade skød han Fastsættelse af Undervisningsplaner
o. desl. bort fra Rigsdagen og over til Regeringen, i det han nøjedes
med Rigsdagens middelbare Indflydelse gjennem Pengebevilling.
Skjønt han ingenlunde savnede Forstaaelse af eller Agtelse for de
aandelige Interesser, kunde han af sin Uvilje mod Statstilskud til
disses Fremme lade sig henrive til meget nedsættende Udtalelser,
som vakte stor Forargelse; særlig omtalte han de offentlige
Samlinger, som om de kun rummede lærde Snurrepiberier.

Den ledende Tanke i hele T.s Rigsdagsgjerning er en ensidig 
Fremhævelse af Rigsdagens, særlig Folketingets Bevillingsmyndighed, 
som om den alene var Grundlaget for Folkets politiske Frihed
og Magt samt Vilkaaret for dets Udvikling. Faa den anden Side
var han dog langt fra at ville bruge den af ham selv lovpriste
Ret til at fremkalde noget Slags parlamentarisk Styrelse. Tvært
imod raadede han altid sine Venner til at gaa varsomt frem for
ikke at sætte Grundlovens Frihed i Fare, advarede imod ethvert
Forsøg paa «Ministerstormen» og var gjennemgaaende nøjsom til
at modtage de Fremskridt, der lod sig opnaa, selv om hans egne
Ønsker gik langt videre. Derfor blev han, der tilsyneladende var
en udpræget Oppositionsmand, i Aarene 1852-54 Regeringens
bedste Støtte. Tidligere end de andre ledende Politikere havde
han faaet Øjet op for Nødvendigheden af at slaa ind paa
Helstaten eller, som han foretrak at kalde den, «Samstaten», der
ogsaa stemmede mest med hans egen Opfattelse af Monarkiets
Ordning. Det lykkedes ham efterhaanden at overtale de fleste af
sine Partifæller til at lade Ejderstatstankerne falde og understøtte
Regeringen i at gjennemføre den paatænkte Helstat, helst saa
rimlig som muligt, for at ikke den reaktionære Strømning i Evropa
skulde vende sig mod Kongerigets egen frie Grundlov og særlig
den frie Valgret.

T. blev derfor den ivrigste Forkæmper for Toldenheden og
senere den egentlige Leder for Grundlovens Indskrænkning. Han
holdt ogsaa fast ved Ministeriet Ørsted, selv da Flertallet af hans
Parti i Febr. 1854 brød med det, og trak sig først tilbage, da
Ministeriet haardnakket krævede Værnepligtens Fastsættelse gjort til
et fælles Anliggende og saaledes rørte T. paa et af hans ømmeste
Steder. Dog vilde han ikke stille sig i ligefrem Opposition imod
det, skjønt han ønskede dets Fjærnelse eller Omdannelse, og tog
endog mod Udnævnelse til konge valgt Rigsraad i Juli 1854. Han
vilde heller ikke erkjende, at Forordningen af 26. Juli 1854, som
kundgjorde den nye Helstatsordning, var ulovlig, da den over for
den frit besluttende Rigsdag kun var at regne som et Udkast fra
den kongelige Regering. T. forblev ogsaa Ministeriet tro lige til
dets Fald, endskjønt de nye Valg til Folketinget fjærnede de
fleste af dem, der endnu fulgte ham. Men skjønt ogsaa han
havde ønsket Rigsraadet udstyret med virkelig lovgivende
Myndighed, optraadte han dog med største Kraft imod den nye
Fællesforfatning 1855, som indrømmede dette, fordi den ikke lod de
folkevalgte Medlemmer udgaa alene af Landsdelenes repræsentative
Forsamlinger, men oven i Kjøbet oprettede en ny Klasse
højtbeskattede Vælgere og saaledes gjorde Brud paa to af hans
kjæreste Grundsætninger. Hvor ivrig han end havde været for en
hurtig Tilendebringelse af For fatnings værket, var han dog nu rede
til hellere at standse det helt.

I Rigsraadet 1856-63. gik T. i Regelen sammen med de
konservative Helstatsmænd og raadede gjentagne Gange til at vise
Holstenerne Imødekommen, men dadlede samtidig disse for deres
rent negative Holdning, der gjorde enhver Udsoning umulig. Han
stemte imod Kjøbenhavns Søbefæstning, saa vel som imod
Danevirkes Befæstning, og vilde, at Hovedvægten skulde lægges paa
Dybbøls Forsvar, og at Flaaden skulde forlægges til Hørup Hav paa
Als, der var Rigets naturlige Midtpunkt. Han misbilligede
Holstens Udskillelse 1858 og kæmpede mod enhver Foranstaltning,
som kunde hindre dets Gjenoptagelse under Fællesforfatningen ;
men han var dog baade ved Rigsdagens Adresse 1861 og i
Rigsraadet 1863 rede til at støtte Regeringen, for saa vidt den vilde sikre
Danmark imod tyske Overgreb. Han advarede indtrængende mod
ethvert Skridt, der kunde se ud som et Forsøg paa Slesvigs
Indlemmelse, og mod et Brud med Helstaten, som var den af Evropa
godkjendte Ordning for Monarkiet; frem for alt mod at vove en
Krig, der kunde sætte selve Monarkiet paa Spil. Selvfølgelig
stemte han imod Novemberforfatningen, vel ogsaa af Hensyn til
dens Fastsættelse af Landstingets Sammensætning og finansielle
Myndighed. Efter den ulykkelige Krig og Slesvigs Tab gjorde T.
strax med Styrke gjældende, at Junigrundloven uden videre burde
træde i Kraft igjen, og da han ikke fik Medhold deri, opgav han
i Dec. 1864 sit Sæde i Rigsraadet. Han førte derimod i
Rigsdagens Folketing en haardnakket Kamp imod Novemberforfatningens 
Vedligeholdelse og senere mod Junigrundlovens Ændring
(foreslog Rigsretstiltale baade imod Bluhmes og imod Frijs'
Ministerier). Inden de sidste Valg i Sommeren 1866 drev han en
omfattende Agitation i Nørrejylland, og da de endelige Afstemninger
i Rigsdagen havde fundet Sted, vilde han endog i sidste Øjeblik
prøve et saa ejendommeligt Skridt som at henvende sig personlig
til Kongen og fraraade ham at stadfæste Grundloven; han gik
heri sammen med sin gamle Modstander Grundtvig, der var
Landstingets Aldersformand, lige som han selv var Folketingets. Han
forudsaa nemlig de største Farer for Landets rolige Udvikling i 

Fremtiden af den Modsætning, som formentlig var skabt mellem
de tvende Ting ved Landstingets nye Ordning.

Dermed trak T. sig tilbage fra det offentlige Liv, nægtede at
stille sig til Valg og tog kun stundum til Orde i «Nørrejysk
Tidende», hvori han siden 1854 jævnlig havde udtalt sig. Han
afslog 1868 en Post som Statsrevisor, hvortil Folketinget havde valgt
ham, og ligeledes 1870 en Mindegave, der var ham tiltænkt.
Efter kort Sygdom døde han 29. Juni 1874. Tarvelig og prunkløs,
som han i sit hele Liv havde været, krævede han en aldeles stille
Jordefærd og vilde intet Mindesmærke have paa sin Grav.
Derimod rejstes et saadant 1881 i hans gamle Valgkreds Svinninge og
1883 et andet paa Himmelbjærget. Hans Marmorbuste smykker
Folketingets Finansudvalgs Værelse. 1876-78 udgaves «Af A. F. T.s
efterladte Papirer» i 3 Bd. Rigsdagen bevilgede hans Enke en
Aarpenge af 1000 Rdl.

Erslew, Forf. Lex. 
Barfod, Rigsdagskal. 
J. A. Hansen, A. F. T. 1864.
Illustr. Tid. 1862, 19. Jan. og 1895, 15. Dec. 
Neergaard, Under Junigrundloven I, 594-97. 616-19. 842-47. 
Almuevennen 1851, Nr. 46-48.
Nørrejysk Tid. 1864, Nr. 33-37.

Emil Elberling.



Tscherning, Eilert Adam, f. 1851, Læge, Kirurg. E. T. er 
født 5. Maj 1851 i Kjøbenhavn og Søn af ovennævnte Oberst
A. F. T. Han blev 1868 Student fra Borgerdydskolen i Kjøbenhavn
og tog 1875 Lægeexamen. Efter nogen Tids Hospitalsfunktion i
Kjøbenhavn gjorde han under den russisk-tyrkiske Krig 1877-78
Tjeneste som Læge ved den røde Halvmaanes Lasaret i Erzerum,
fungerede efter sin Hjemkomst som Kandidat ved Kommunehospitalet, 
fik 1881 Doktorgraden for en kirurgisk Afhandling
«Lokaltuberkulosens Betydning for Tumor albus», virkede 1881-83 som
Prosektor, 1884-87 som Reservekirurg ved Kommunehospitalet, i
hvilken Stilling han i lang Tid, under Overkirurgerne Holmers og
Studsgaards Sygdomsforfald, var fungerende Overkirurg. Samtidig
optraadte han som kirurgisk Privatdocent og konkurrerede 1885 til
den ledige Universitetsdocentur i klinisk Kirurgi. 1889 blev han
Censor ved Lægeexamen, 1890 Medredaktør af «Bibliothek for
Læger», 1893 Overkirurg for Kommunehospitalets 5. Afdeling, 1899
for 1. Afdeling og har i disse Stillinger udfoldet en meget betydelig
Virksomhed saa vel i praktisk som i litterær Henseende. 1896-98
var han Formand for det medicinske Selskab i Kjøbenhavn og
udgav i denne Egenskab det medico-historiske Jubilæumsskrift «Det 
medicinske Selskab i Kjøbenhavn» (1897). 1900 fik han Professortitel. 
7. Avg. 1886 ægtede han Henriette (Henny) Schultz (f. 5. Marts
1853), Datter af Postinspektør Theodor S.

Carøe og Norrie, Den danske Lægestand, 7. Udg.

Jul. Petersen.



Tscherning, Eilert Peter, 1767-1832, Officer, Søn af Kræmmer, 
Kapitajn i Borgervæbningen Andreas T. (f. 1707 d. 1781) og
Karen Maria f. Mørch, fødtes 2. Febr. 1767 i Kjøbenhavn. Han
blev Student 1783, tog fat paa Theologien, opgav den for Juraen
og forlod sluttelig den akademiske Vej for at slaa ind paa den
militære. Han traadte 1788 ind i Artilleriet, deltog i Felttoget i
Baahus Len, blev derefter Sekondlieutenant og tjente nu 6 Aar i
Vaabenet dels i Danmark, dels i Norge, samtidig med at han studerede
Mathematik og Teknik. 26. Dec. 1792 ægtede han Marie Lützow
(f. 3. Okt. 1768 d. 6. Febr. 1830), Datter af Viceadmiral Ant. Fr. L.
(X, 568). 1794 blev han Kapitajn og Inspektør paa Frederiksværk.
Det var en stor Virksomhed for saa ung en Mand, men han var
en selvstændig og arbejdsom Natur; fra sit 18. Aar havde han som
forældreløs maattet sørge for sig selv. Han tog fat med Kraft og
Lyst, Heldet fulgte ham, Værket blomstrede og var i en Aarrække
Landets største industrielle Etablissement. T. styrede sine
Værksteder, syslede med sit Landbrug, tog sig faderlig af sine
Arbejdere, opdrog sine Børn og fandt endda Tid til i Ny og Næ at
optræde som Forfatter. Sine militære Interesser glemte han heller
ikke, og da Værkets Personale 1801 fik en militær Organisation,
blev han Major; 4 Aar efter fik han Kommandoen over Korpset.
Da Englænderne 1807 truede Sjælland, sendte T. store
Krudtforsyninger til Kjøbenhavn, og efter Landgangen ved Vedbæk
marcherede han selv med 800 Krudtvogne og en Del af sit Korps ad
Hovedstaden til. Et Par Mil fra Byen blev han stoppet af
Fjenden, mistede nogle Vogne, men førte personlig en Del af
Transporten til Kronborg, medens Hovedstyrken af Kolonnen undslap
til Frederiksværk. Englænderne forfulgte den, men saa langsomt,
at T. naaede Værket før dem; det lykkedes ham at indbilde dem,
at dette var befæstet, og de tilstod ham en fordelagtig
Kapitulation. T.s Forhandlinger med Fjenden vakte Kronprinsens højeste
Mishag, men da han saa, hvor store Værdier den snilde Inspektør
havde reddet, slog han om, og fra nu af stod T. fast i hans
Gunst.

Under Krigen med Sverige 1808-09 spillede T. en stor Rolle; 
paa sine Forretningsrejser havde han erhvervet et ret grundigt
Kjendskab til svenske Forhold og havde rekognosceret store Dele
af Landet; han forsynede stadig den danske Regering med
Efterretninger og udarbejdede en Angrebsplan, som vidnede om et
godt militært Blik, men som naturligvis ikke blev udført. Hans
Virksomhed blev dog paaskjønnet, han blev Oberstlieutenant, og
lige til 1814 blev han stærkt benyttet i Efterretningsvæsenets
Tjeneste. Regeringen stillede betydelige Midler til hans Raadighed,
og fra 1811-13 oversvømmede han Sverige med en Hærskare af
Spioner, dels handlende og Haandværkere, der optraadte som
Agenter for Værket, dels Videnskabsmænd, der samtidig studerede
og indsamlede Efterretninger. T. var ret i sit Element, han holdt
Traadene i sin Haand, instruerede sine Spioner, af hvilke
adskillige, som Chr. Molbech, R. Nyerup og R. Rask, vare noget uvante
med Faget, bearbejdede deres Indberetninger og kontrollerede dem
af og til paa Stedet.

T. havde ogsaa en militær Kommando, i det Kystbevogtningen
fra Frederikssund til Hellebæk var ham underlagt, men først i
Slutningen af 1813 blev han ansat i den aktive Hær. Svenske,
tyske og russiske Tropper havde oversvømmet Holsten og vare
trængte ind i Sønderjylland, Kongen samlede Hæren bag Lille Bælt
og betroede Kommandoen paa Als til T., der havde henledet hans
Opmærksomhed paa Flankestillingens Betydning; med stor Energi
organiserede han i kort Tid af de mest forskjelligartede
Bestanddele et lille Korps paa 1600 Md., hvorpaa han gik over til
Sundeved; det lykkedes ham at imponere Fjenden, der troede, at han
raadede over en anselig Styrke, og den svenske General
Skjøldebrand sluttede en for de danske meget fordelagtig Konvention med
ham. Den russiske General Tettenborn søgte at kuldkaste
Overenskomsten, men T. hævdede med Fasthed Stillingen til Freden i
Kiel. I det Tidsrum, der hengik, indtil Freden definitivt var
sikret, ledede T. Efterretningsvæsenet; derpaa gik han tilbage i
sin gamle Stilling og forlod 1816 Hæren med Obersts Karakter.
Det lykkedes ham, støttet af sin ovfr. nævnte Søn, at holde
Værket oppe i de vanskelige Aar efter Krigen, og da han 1830, kort
efter sin Hustrus Død, tog sin Afsked, var Tilstanden forholdsvis
god. Sine sidste Aar tilbragte han i Kjøbenhavn som
Vicekommandant paa Rosenborg, sysselsat med litterære Smaaarbejder.
Han døde 26. Juli 1832.

Erslew, Forf. Lex.
Medd. fra Krigsark. III. V. VIII.

A.  Tuxen. 



Tscherning, Hans Christian, 1804-86, Veterinær, blev 
født i Middelfart 29. April 1804 som Søn af Apotheker Hans
Christian T. og Marie Sophie f. Viborg. Han lærte først
Apothekerkunsten og tog farmacevtisk Examen 1822. Fra 1824 studerede
han ved kirurgisk Akademi og tog kirurgisk Examen 1829. Hans
Morbroder, Veterinærskolens Forstander, Carl Viborg knyttede ham
derefter til denne Skole, hvor han i Januar 1830 blev ansat som
3. Lærer. Indtil 1837 underviste han i Fysik, Kemi, Botanik og
Farmaci, tillige forestod han (til 1839) Skolens Apothek og
Medicinalhave. 1836 underkastede han sig Dyrlægeexamen (1. Kar. m.
Udm.). Fra Okt. 1837 til Nov. 1838 var han i Udlandet, studerede
et halvt Aar ved Veterinærskolen i Berlin og besøgte derefter
Evropas vigtigste Veterinærskoler og Stutterier. Efter sin Hjemkomst
underviste han i Farmakologi, Farmaci og fra 1840 tillige i
Beslaglære. 1839 fik han Titel af Regimentskirurg og i Nov. 1844 blev
han efter C. Viborgs Død udnævnt til Lektor og 2. Lærer ved
Skolen. Han docerede nu tillige Statsveterinærvidenskab (dog ikke
i Aarene 1846-52) og varetog de dertil knyttede Veterinærpolitiforretninger. 
1851 fik han Professortitelen. Da Veterinær- og
Landbohøjskolen oprettedes i 1858, fik han Afsked som Lektor
(med Ventepenge), men blev udnævnt til Veterinærfysikus for
Danmark (1863 tillige for Slesvig), dog uden fast Lønning, og ansattes
tillige som Docent i Statsveterinærvidenskab (Retslære) ved den nye
Højskole, i hvilken Stilling han forblev til 1869. Som Veterinærfysikus 
vedblev han at fungere til Sept. 1880. Etatsraadstitelen fik
han 1869.

T. var en flittig Mand og nærede utvivlsomt megen Interesse
for sin Lærergjerning, som han passede samvittighedsfuldt.
Alligevel nød han kun ringe Anseelse som Lærer. Hans Undervisning
skal have været vidtløftig og kjedelig, og han havde ikke Evne
til at sætte sig i Respekt hos Eleverne, som dog i Almindelighed
synes at have næret ret velvillige Følelser for ham, i alt Fald i
hans senere Aar. Dyrlægestanden hædrede ham ved i 1874 at
optage ham som Æresmedlem af Dyrlægeforeningen. Til sine
Medlærere stod han som oftest i et daarligt Forhold. Skylden var
vel næppe udelukkende hans, men hans Personlighed har dog
utvivlsomt frembudt Sider, der let kunde fremkalde Rivninger
under de smaa Forhold ved den gamle Skole. Hans Selvfølelse var
større end hans Evner; han var forfængelig, paastaaelig og kritisk
over for andre, og der synes at have været noget smaatskaarent 
over hans Karakter og Væsen. I sine Optegnelser klager han
idelig over Mangel paa Anerkjendelse. Det synes ogsaa som om
Collin og senere Fenger vare tilbøjelige til at skyde With og
Tscherning, der repræsenterede Traditionen fra Viborgernes Tid,
til Side for Bendz, Bagge og Prosch. Planen om at knytte
Veterinærskolen sammen med en Undervisningsanstalt for Landbrugere
bekæmpede T., i det han ikke uden Grund frygtede for, at den
vilde blive til Skade for den egentlige Veterinærundervisning og
for Veterinærvæsenets naturlige Udvikling. Han følte sig i det
hele mere som Veterinær end de Mænd, der paa hin Tid havde
den væsentlige Indflydelse, hvad der var ganske naturligt, da disse
i Virkeligheden savnede egentlig veterinær Uddannelse.

Det var ham i høj Grad imod, at man i 1851 oprettede det
veterinære Sundhedsraad og derved fratog Skolen Ledelsen af
Landets veterinære Anliggender, og det var ham en stor
Krænkelse, at man end ikke optog ham som Medlem, uagtet han uden
Tvivl havde mere Indsigt i hvad der vedkom Bekæmpelsen af
Smitsoter og Organisationen af Veterinærvæsenet end de, der fik
Sæde i Raadet (med Undtagelse af With). I 1858 fik han endelig
den Satisfaktion at komme ind i Raadet, der senere ofte valgte
ham til Formand. Udnævnelsen til Veterinærfysikus indeholdt jo
ogsaa en Anerkjendelse af hans Evner paa det administrative
Omraade, men til Gjengjæld var hans Stilling ved den nye Skole
lidet tilfredsstillende. Han kunde aldrig forsone sig med, at han,
den ældste af Lærerne, nu kun havde en løs Stilling som Docent
i et enkelt af sine gamle Fag og ingen Indflydelse fik paa
Undervisningens Ordning. Hans Virksomhed som sportellønnet
Politidyrlæge i Kjøbenhavn medførte ogsaa mange ubehagelige Forhold.

Som Veterinærfysikus har T. indlagt sig virkelig Fortjeneste.
Med stor Nidkjærhed og solid Dygtighed bekæmpede han de
Smitsoter, der forefaldt, særlig Snive, Oxens ondartede Lungesyge
og Faareskab. Ved flere Lejligheder mødte hans Foranstaltninger
Modstand fra Avtoriteters og indflydelsesrige privates Side, men
han fastholdt sit Standpunkt med Sejhed og satte sin Mening
igjennem. Særlig fortjenstfuld var hans Kamp mod Faareskabet
(saakaldet Svæld) i de jyske Klitegne og mod den ondartede
Lungesyge paa Tyrstinggaard. Af stor Betydning var ogsaa hans
Arbejde for rationel Bekæmpelse af Faareskabet paa Island. Et
stort Parti paa Øen var kommet ind paa den urimelige
Foranstaltning at nedslaa de skabede Faar, men T., som i Forbindelse 
med Arkivar Jón Sigurðsson blev sendt derop i 1859 som
overordentlig Regeringskommissær, satte igjennem, at de syge Dyr bleve
behandlede med Bade og helbredede. Om disse og andre
Smitsoter har han afgivet udførlige og grundige Indberetninger, der for
største Delen ere trykte i «Tidsskrift for Veterinærer».

Om T.s Flid og Interesse for Veterinærvæsenet har man ogsaa
et Vidnesbyrd i hans Skrift «Efterretning om den kongl. danske
Veterinærskole» 1851, en omhyggelig Skildring af Skolens Historie
fra dens Stiftelse til d£t nævnte Aar. Det trykte Arbejde er et
Udtog af et større Skrift, der i Manuskript findes i Højskolens
Bibliothek. Hans trykte Arbejder ere i øvrigt ikke meget
omfattende. Af en «Haandbog i Veterinærfarmakologien» fik han
kun udgivet i. Del (1843). I 1841 udgav han et lille Skrift om
Veterinærskolers Organisation, og i forskjellige Tidsskrifter findes
mindre Arbejder over veterinære Æmner; af disse bør særlig
nævnes «Beretning om Forsøg med Indpodning af Snive» («Tidsskr.
for Veterinærer» 1858 og 1859).

T. var en statelig Mand, høj og svær, ret kjøn i alt Fald
som gammel; særlig klædte ham det prægtige hvide Haar, som
han bevarede til det sidste. Han døde efter et kort Sygeleje
19. Jan. 1886. -- 5. Maj 1860 ægtede han Constance Ludolfine
Schubart, (f. 6. Juli 1823 d. 30. Dec. 1893), Datter af Ritmester,
Toldkasserer Carl Rudolph Jacob S. (Brodersøn af den bekjendte
Grevinde Schimmelmann) og Regitze Sophie f. Sehested.

Erslew, Forf. Lex. 
Personalhist. Tidsskr. 3. R. VI, 232. 
Tidsskr. for Veter. 1886, S. 82. 
Tschernings Dagbøger 1837-38 og 1851-72 (Højskolens Bibliothek).                                                                                       

B. Bang.



Tscherning, Marius Hans Erik, f. 1854, Læge, Ofthalmolog.
M. T. er en Søn af Skolelærer Carl Rasmus T. og Johanne Marie
f. Klug og fødtes ii. Dec. 1854 i Østrup ved Odense. Han blev
Student fra Odense Skole 1872 og tog 1878 Lægeexamen, hvorefter
han fungerede som Reservelæge i Hæren og som Kandidat ved de
civile Hospitaler. Han kastede sig over Studiet af Ofthalmologi og
erhvervede sig 1882 Doktorgraden for en Afhandling om «Myopiens
Ætiologi». Sine Studier fortsatte han derefter i Berlin, Gøttingen,
Køln og Paris; i den sidstnævnte By tog han blivende Ophold
og erholdt allerede 1884 Stillingen som «Directeur adjoint» ved
Sorbonnes ofthalmologiske Laboratorium, hvis Direktør Javal havde
fattet megen Interesse for den unge danske Videnskabsmand ved 
Læsningen af dennes Doktorafhandling i tysk Oversættelse.
Samtidig blev han «Chef de clinique» ved en større parisisk
Øjenklinik. 1887 tog han fransk medicinsk Examen, begyndte at
praktisere som Øjenlæge i Paris og blev i 1888 ansat som Øjenlæge
ved «l'Institution nationale des sourd-muets».

Som exakt Forsker i fysiologisk Optik vandt han snart et
meget anset Navn. Særlig berømt i den ofthalmologiske Verden
blev han ved den af ham paa meget solid Basis opstillede
originale Theori om Øjets Akkommodation, hvorved den store tyske
Forsker Helmholtz' Lære om dette Hovedpunkt kuldkastedes.
Foruden sine banebrydende Tidsskriftsafhandlinger har han publiceret
som omfattende Lærebog en «Optique physiologique» (Paris 1898),
der senere ogsaa er oversat paa andre Sprog. Ligeledes har han
udgivet og med instruktive Noter forsynet en fransk Oversættelse
af Thomas Youngs geniale fysisk-optiske Arbejder (Kbhvn. 1894,
udgivet paa Carlsberg-Fondets Bekostning), hvorved han har reddet
disse fra Forglemmelse. Ogsaa som Lærer i sit Fag har han
vundet et bestandig større Navn og dannet en selvstændig Skole,
unge ofthalmologiske Disciple søge til ham fra alle Lande og
have paa hans Impulser publiceret betydelige Arbejder; saaledes
ere ogsaa flere danske Doktordisputatser udgaaede fra hans
Laboratorium.

Skjønt bestandig mere indlevet i franske Forhold og
udelukkende fransk Videnskabsmand -- fra 1901 Laboratoriets
Direktør efter Javal -- er han dog vedbleven at føle sig stærkt knyttet
til sit Fædreland, hvad han har vist ikke alene ved sin bekjendte
store Gjæstfrihed og Hjælpsomhed mod Landsmænd, men ogsaa
derved, at han 1896 meldte sig som Ansøger til det ved Gruts
Afgang ledige Professorat i Ofthalmologi i Kjøbenhavn. -- 10. Sept.
1884 ægtede han Arnak Frederikke Vilhelmine Myhre, Datter af
Boghandler Carl Ludvig M. i Kjøbenhavn.

Carøe og Norrie, Den danske Lægestand, 7. Udg. 
Hospitalstid. XLI, Nr. 7. 
Illustr. Tid. XLIV, Nr. 37.

Jul Petersen.



Tscherning, Poul, 1627-66, Generalavditør, var født i Bunzlau 
i Schlesien 25. Jan. 1627, blev Student i Leipzig 1641 og skal en
Tid have været ansat ved Hamborg Domkapitels Kantori. 1655
kom han til Danmark og synes det følgende Aar at have været i
Ulrik Christian Gyldenløves Tjeneste; i alt Fald forhandlede han
paa dennes Vegne i Nyborg med Leonora Christina under hendes 
Rejse til Danmark 1656; hun fik et gunstigt Indtryk af ham. 1657
blev han Generalavditør, fungerede som saadan under
Svenskekrigene og beklagede sig i Foraaret 1660 over ikke at have faae.t
sin Gage udbetalt. Under Statsforandringen har han rimeligvis
spillet en vis Rolle og er maaske Forfatter til den trykte Relation
om Arverettens Overdragelse; det paastodes senere, at han paa
Gabels Ordre i Korrekturen fik indsat Ordet absolut i Stedet for
arvelig om den Kongen betroede Magt. Han blev i Nov. Medlem
af det nyoprettede Krigskollegium; ved dettes Forhandlinger om
en Reduktion af Hæren optraadte han bestemt for at gjøre
Indskrænkningerne saa smaa som muligt, og det med den Begrundelse,
at under de nuværende Forhold maatte Regeringsformen
opretholdes med Sværdet. Den Mistillid til Adelen, som udtryktes heri,
var uden Tvivl ogsaa forbundet med et stærkt Nag til den. I
Almindelighed -- men et fuldt Bevis derfor kan dog ikke føres
-- tillægges der ham Forfatterskabet til et 1663 udgivet lille latinsk
Skrift: «De ordine subditorum in regno Daniæ et inprimis de
nobilitate epistola», der nægtede enhver Standsforskjels Berettigelse
og indeholdt skarpe Angreb paa den danske Adel; det fremkaldte
et Modskrift, vistnok af Oluf Rosenkrantz (XIV, 278), som der var
Tale om, at Regeringen vilde lade opbrænde af Bøddelen; det
paastodes dog, at T. selv forhindrede et saadant Skridt. 1664 var
han med til at holde Forhør over den fængslede Otto Sperling,
1666 rejste han i Regeringens Ærende til Kurland og til Hertugen
af Gottorp. 17. Sept. s. A, døde han. Han gav sig ogsaa af med
at skrive tyske Digte, var meget musikalsk og synes at have været
en Mand af ikke ringe Lune.

Af A. Fr. Tschernings efterladte Papirer I, 2 ff. 
Bruun, Gunde Rosenkrantz S. 104 ff. 
Paludan, Renaissancebevægelsen i Danmarks Litteratur S. 173.
Tilskueren 1892, S. 443 ff. 
A. D. Jørgensen, Peder Schumacher Griffenfeld I, 102. 459.                                                                        

J. A. Fridericia.



Tue, Biskop i Ribe, s. Tuve.



Tulle, Hans, 1711-43, Præst, blev født 17. Maj 1711 i Lier, 
Akershus Stift, hvor hans Fader, Lars Eskildsen, den Gang var
 resid. Kapellan (senere Sognepræst i Modum); Moderen hed Bodil
Maren f. Tulle. Allerede i Skolen lagde han sig stærkt efter
Hebraisk og andre østerlandske Sprog. Han blev Student 1733
fra Christiania og begyndte snart at manuducere i Hebraisk. Ved 
Jubelfesten 1736 indgav han en Afhandling om Bibeloversættelser
til Kongen. Skriftet blev sendt til det theologiske Fakultets
Betænkning; men Professorerne tog ham ikke hans Fremgangsmaade
naadig op: det kunde ingenlunde tillades ham at indrette en
Version efter sit eget Hoved, og den unge Mand var ikke fri for
at have store Tanker om sin egen Dygtighed, ihvorvel de
indrømmede, at hans Kundskaber vare betydelige. Da der 1738
blev Vakance i det hebraiske Lærefag, var T. ogsaa paa Tale
ved Besættelsen, men Professorerne ønskede dog ikke at faa ham
til Universitetet. 1739 tog han Attestats og udgav 1740 et
hermenevtisk Skrift «Bibellys, sat imod det exegetiske Mørk» med
Paavisning af Fejl i de danske Bibeloversættelser, mest dog i det
gamle Testamente. Bogen var dediceret Kongen og Dronningen.
S. A. blev han Sognepræst til Hjørlunde i Frederiksborg Amt, men
døde allerede 3. Marts 1743. Aaret efter at han var bleven Præst,
ægtede han Magdalene Cathrine de Falsen (f. 1723, d. i Kjøbenhavn
1809), Datter af Konferensraad Enevold de F. (V, 64). Hun var
efter T.s Død gift med 2 Præster i Jersie ved Kjøge, Mag. Barth.
Chr. Schytte (d. 1745) og Anders Riegelsen (d. 1763).

Geneal. og biogr. Archiv S. 351 f.

A. Jantzen.



Tullin, Christian Braunmann, 1728-65, Digter og Forretningsmand, 
var født i Christiania 6. Sept. 1728. Forældrene,
Guldbrand Hansen og Ragnhild Olsdatter f. Deli, vare ganske jævne,
men agtede Borgerfolk. Hans to Døbenavne bero rimeligvis paa
Opkaldelse efter Overhofretsassessor C. B. (d. 1729). I sin Skoletid
ses han at være kaldet Braunmann; Navnet Tullin skal være efter
Faderens Fødested, Tullien i Ringebo (Gudbrandsdalen). At han
kom til at studere skyldtes Stiftsprovsten Gunder Tøgersen
Weggersløf. Denne talentfulde Mand, der var født og opdragen i
England, har rimeligvis ogsaa henledet T.s Opmærksomhed paa
den engelske Litteratur, af hvilken han snart viste sig at være
paavirket. T. blev Student 1745. Hans Fader var da død, og
Moderen havde ægtet en Toldvisitør Kofod, men Sønnens Fædrenearv
var tilstrækkelig til at give ham gode Vilkaar i Studenteraarene.
Disse anvendte han vel. Medens han forberedte sig til den
filosofiske Examen, lagde han sig med Iver efter Fransk, Tysk, Musik
og Tegning; derefter lod han sig vejlede i Theologi af en lærd
Præst, Christen Nold i Karrebæk paa Sjælland, og tog 1748
theologisk Examen. 

Derefter vendte han for bestandig hjem til Christiania. I
Begyndelsen øvede han sig der i at prædike, og Tilhørerne fandt,
at hans Taler mindede om den afholdte Weggersløf, der nu var
død, men Sygelighed bragte ham til at opgive al Tanke paa
gejstligt Embede. Derimod lagde han sig nu efter Retsvidenskaben,
uden dog at tage nogen Examen heri, og snart overtog han en
Fabrik for Spiger, Stivelse og Pudder ved Lysaker i Christianias
Nærhed. Det akershusiske Toldsocietet valgte ham 1759 til
Toldinspektør, Aaret efter blev han Viceraadmand og 1763 virkelig
Raadmand i Christiania, kort efter tillige Tolddirektør, men
allerede 21. Jan. 1765 døde han af Brystsyge. Med sin Hustru Mette
f. Kruchow, en Præstedatter fra Langeland, hvem han havde ægtet
1760, havde han foruden andre Børn Sønnen Claus (d. 1830 som
Hofintendant i Christiania).

Næppe skulde nogen paa Forhaand ane, at det Liv, hvis
ydre Hovedbegivenheder her ere anførte, tillige var et Digterliv. Og
dog var T., om end kun i en kort Tid, Danmarks og Norges
mest fejrede Digter. Hans Arbejder vare dog rigtignok for det
meste Lejlighedsdigte, fremkaldte enten ved Anledninger i
Christiania eller ved de af «Selskabet for de skjønne Videnskaber»
udsatte Prisopgaver.

T.s første poetiske Forsøg (en Kirkekantate) er fra 1749, og
derefter fulgte i de følgende Aar nogle andre Smaating. 1758
blev Mærkeaaret i hans litterære Liv, thi da var det, at han udgav
sit en Gang berømte Digt «Majdagen» i Anledning af et Bryllup
i Christianias Rigmandsverden. Morten Leuch (X, 235) ægtede
6. Maj den «fornuftige, dydige og dejlige» Matthia Collett (siden
Bernt Ankers Hustru). Digtet, hvori Brud og Brudgom i Datidens
Hyrdestil betegnes som «Menalcas og Melicinda», vakte den højeste
Opsigt. I Kjøbenhavn eftertryktes det gjentagne Gange, oversattes
paa Tysk af Cramer og vakte endog Lessings Anerkjendelse i den
Grad, at han (Sämmtl. Schriften, hrsg. v. Lachmann, VI, 120),
udtalte, at den tyske Litteratur næppe ejede et saadant Bryllupsdigt.
Forfatteren havde pludselig vundet et Navn. I 1761 og 1764
tryktes hans Prisdigte om «Søfarten» og om «Skabningens Ypperlighed»,
hvilket sidste af mange ansaas som hans Hovedværk. Da
Digteren i 1764 med sin Ven James Collett gjorde en Forretningsrejse
til Kjøbenhavn for at gjøre Akkord om Forpagtningen af Told og
Konsumtion i det søndenfjældske Norge, modtoges han der med
de største Æresbevisninger. «Der var ingen Mand af Stand eller 
Lærdom, som jo opvartede ham i hans Herberge». (Rahbeks
Erindringer IV, 33). Men han fik kun kort Tid at glæde sig over
denne Hyldest, da han døde allerede Aaret efter. Hans
Digterbane havde, regnet fra «Maj dagen» i 1758, kun omfattet lidt over
6 Aar.

Han havde selv tænkt paa at udgive sine samlede Poesier,
men ikke naaet at udføre sit Forsæt, hvorimod der i 1763 mod
hans Vidende var udkommen en «Samling af T.s Vers». Efter hans
Død udkom hans Værker i 3 Bind (1770-73). Mange
ubetydelige Ting, især Gravskrifter, bleve her medtagne, og den større
Del af Samlingen optoges af en Række «af brudte Tanker», som
han efterhaanden havde nedskrevet, maaske eller vel endog
sandsynligvis uden at tænke sig, at de skulde offentliggjøres. Det blev
i sin Tid dadlet, at Udgiverne havde medtaget dem; Eftertiden
har derimod Grund til at være dem taknemmelig derfor, da de
indeholde mange interessante Bidrag til Tidens Karakteristik.

T. skrev et for sin Tid rent og ypperligt Sprog, og alt, hvad
han har skrevet, udmærker sig ved Tankens Klarhed og røber
skjønsomt Studium af gode, især engelske Forfattere. Men som
Digter var han dog egentlig en Dilettant i Fristunder, og han
havde desuden ogsaa andre Libhaverier, f. Ex. Malerkunsten
(Personalhist. Tidsskrift 2. R. II, 126 f.). At han en Tid opnaaede saa
stor Berømmelse, skyldtes vel nærmest den Omstændighed, at han
optraadte under et Slags Interregnum i den dansk-norske Poesi.
Saa snart Ewald var fremtraadt, svandt hans Glorie hurtig, hvad
Landsmænd i Begyndelsen ej ret kunde finde sig i, ja hvorimod
endog J. N. Brun tog højrøstet til Orde. Imidlertid kunde dog
Rahbek paa ny udgive et Udvalg af hans Digte (1799), og endnu
N. C. L. Abrahams (Meddelelser af mit Liv S. 25 f.) omtaler T.s
Digte som «en kjær Barndomslæsning».

I norsk Aandslivs Historie vil T.s Navn altid bevare en høj
Plads, thi han var den første betydeligere indfødte Digter, der ikke
alene forblev i Hjemlandet saaledes som Peder Dass, men tillige
formaaede at gjøre sig gjældende i begge Riger. Fremfor alt er
han knyttet til sin Fødebys Historie, hvis Patriciats Stolthed han
var, og i hvis Selskabelighed han til Dels mod sin Vilje maatte
spille en meget fremskudt Rolle.

L. Daae, Det gl. Christiania 2. Udg. S. 186 ff.

L. Daae.



Ture, s. Thure. 



Turesen, s. Thuresen.



Turson, Jon, s. Thursen.



Tuscher, Carl Marcus, 1705-51, Maler, Raderer og Arkitekt, 
var født 1705 i Nürnberg (døbt 1. Juni). Hans Forældre vare
ikke gifte; Faderen, hvis Navn han fik, var en
Possementmagersvend Ferdinand T. Til sit 4.-5. Aar blev Sønnen hos Moderen,
men anbragtes derefter i Niirnbergs «Findelhaus». Her
aabenbarede han snart sine store Evner for Tegning, saa at han, ved
Forstanderens Protektion sattes i Lære hos Maleren Joh. Dan.
Preisler, det nürnbergske Kunstakademis Direktør, hos hvem han
blev i 10 Aar. I 1728 drog T. med en Understøttelse fra sin
Fødeby til Italien. Han opholdt sig i de første Aar i Rom,
uddannede sig til Maler og Arkitekt og stiftede her bl. a.
Bekjendtskab med den bekjendte Baron Stosch, hvis Kabinet af antikke
Mønter og Gemmer var verdenskjendt, og for hvem han nu udførte
en Række Tegninger af Samlingens Pragtstykker. Siden fulgte han
med Stosch til Florens og der fra til Livorno, hvor han opholdt
sig 1734-38 og virkede som Arkitekt. Det var dog fornemmelig
ved sine Tegninger for Stosch, at T. vandt Berømmelse; som Gravør
i Sten har han kun arbejdet et Par Gange og bl. a. skaaret sit
eget Portræt. Efter et Par Aars Ophold paa ny i Florens forlod
T. i 1741 Italien og rejste over Frankrig og Holland til London.
I Italien havde han truffet sammen med den danske Kapitajn
F. L. Norden (XII, 320), der i 1737-38 havde foretaget sin
bekjendte Rejse til Ægypten, og som nu i London fik T. til at
radere et Par af Prøveplancherne til sit store Rejseværk. Forinden
sin Død 1742 havde Norden indsat T. som Udgiver af Værket.
T. fandt kun lidet Behag i den Opgave, der saaledes læssedes paa
ham; men da han gjennem Grev Fr. Danneskjold-Samsøe modtog
et meget gunstigt Tilbud fra Kong Christian VI om at faa
Ansættelse som dansk Hofmaler for efter Nordens efterladte Tegninger
at udføre Tavlerne til Værket, rejste han i 1743 til Kjøbenhavn.

Kort efter T.s Ankomst maatte han gjøre Udkast til en
pompøs Dekoration af Admiralitetets Bygning i Anledning af
Kronprinsesse Louises Indtog. Som Portrætmaler fik han ogsaa snart
en Del at gjøre. I sin Egenskab af Hofmaler malede han et
Par Gange Christian VI, bl. a. i et stort allegorisk Loftsbillede,
der siden brændte ved Christiansborgs Brand. Ogsaa som 
Figurmaler frembragte han adskillige Billeder, bl. a. «Venus og Vulkan».
I disse Billeder, i hvilke i øvrigt sporedes en Indflydelse fra
Poussins heroiske Stil, viste T. sig som en Maler ganske efter det
18. Aarhundredes Hjærte, Han ejede stor Sans for en festlig
Billedvirkning og var en sand Virtuos i Behandlingen, ikke mindst naar
han fik Rød- eller Sortkridtet i Haanden, hvorom hans ypperlige
Tegninger i Kunstakademiets Bibliothek bære Vidne. Af større
arkitektonisk-dekorative Opgaver fik han ingen bragt ud i Virkeligheden;
men han har gjort Udkast til et Mindesmærke om Kjøbenhavns
Brand i 1728 og til et Fontæne-Ryttermonument over Frederik V
paa Amalienborg Plads, hvorved han desuden kom til at bidrage
til den Plan for Bebyggelsen af Pladsen (med de fire Palaiser), som
siden Eigtved fulgte (s. Tidsskr. for Kunstindustri 1899, S. 80).
Samtidig havde T. ihærdig arbejdet paa det Værk, for hvis Skyld
han var bleven indkaldt til Danmark, og ved hans Død, 6. Januar
1751, vare samtlige Raderinger efter Nordens Tegninger til 
Rejseværket færdige, saa at det i 1755 kunde udkomme.

T., der allerede i London havde haft Planer om at danne en
Kunstskole, var hurtig ble ven knyttet til det gamle Malerakademi
i Postgaarden bag Børsen og virkede ogsaa som Lærer under
Akademiets beskedne Tilværelse i Madam Lüders Hus ved Gl. Strand.
Han fik ogsaa Tid til i et haandskrevet Værk (nu i
Kunstakademiets Bibliothek) at forfægte en lærd, af ham opfundet, «norisk»
(
(&#596;: nürnbergsk) Søjleorden, i hvilken bl. a. det omtalte Monument
over Branden i 1728 var tænkt udført. T. var en gjennemdannet
Mand, der navnlig ved Omgangen med Baron Stosch havde
erhvervet sig en stor Lærdom i klassisk Mythologi og Antikviteter.
Et sandt Sprogtalent har han desuden været, saa at han en Gang
«skrev et Brev til Ntirnberg, forfattet i ikke mindre end ni Sprog,
og et andet helt i det armeniske Sprog». Fra 1748 var han
gift med en Datter af Kunstkammerforvalter J. S. Wahl.

Weilbach, Nyt Kunstnerlex. 
Nye dsk. Magazin IV, 145 ff. 
Leitschuh, Die Familie Preisler und Markus Tuscher.                                          

Ch. Been.



Tutein, Frederik Christian Ferdinand, f. 1830, Godsejer og Politiker. 
T. blev født 17. Nov. 1830 paa Marienberg paa Møen
som Søn af nedennævnte P. A. T. Han gik 1847 til Søs og var
1848 frivillig Herregaardsskytte, blev 1849 Student og tog n. A.
2. Examen samt studerede i nogle Aar Retsvidenskab. 1861-65 var
han Ejer af et Fiskerietablissement i Skagen og blev derefter Ejer 
af Hovedgaarden Høgholt i Vendsyssel, men maatte 1899 opgive
denne Ejendom og blev 1903 Klasselotterikollektør. T. var 1866
Medstifter af «Dansk Forening til Lystsejlads» og dens første
Formand 1866-69; var 1887-94 Formand for Hjørring Amts
Landboforening, 1890-93 Medlem af Bestyrelsen for de forenede jyske
Landboforeninger og 1889-95 af Bestyrelsen for
Landhusholdningsselskabet. 1864 valgtes han som nationalliberal til Rigsraadets
Folketing i Hjørring Amts i. Kreds (Frederikshavn) og gjenvalgtes
1865, men kunde ikke opnaa Valg 1864 i samme Kreds til
Rigsdagens Folketing. Derimod valgtes han hertil i Juni 1866 og
stemte for den gjennemsete Grundlovs endelige Vedtagelse. Jan.
1887 valgtes han paa ny til Folketinget i Aalborg Amts i. Kreds
(Nørresundby) og gjenvalgtes 1890 og 1892, men maatte i Sept.
1893 af Helbredshensyn nedlægge sit Valgbrev og søgte 1898
forgjæves paa ny Valg i den. -- Som Folketingsmand 1887-93 hørte
han til det moderate Venstre og kom hurtig til at spille en ret
betydelig Rolle; han blev allerede 1887 Medlem af Finansudvalget
og var dets Ordfører 1890-93; ligeledes 1887-91 Ordfører for
Loven om Landbohøjskolens Ordning og 1891-92 Formand for et
Udvalg om Anlæg af Jærnbaner i Nørrejylland. Han ægtede 1862
Jensine Christine Ørtoft (f. 24. Maj 1840), Datter af Urmager Ø. i
Sæby.

Elvius og Hiort-Lorenzen, Patriciske Slægter I, 345 f.

Emil Elberling.



Tutein, Friederich Johan, 1757-1853, Industridrivende og Handelsmand, 
var født i Kjøbenhavn 9. Dec. 1757 og Søn af den
ndfr. nævnte Grosserer Peter T. Han har sikkert fra ung været
bestemt til Kjøbmand, men først 1798 tog han Borgerskab som
Grosserer, samme Dag som 2 Fættere Didrik og Peter T., med
hvilke han muligvis forud har været i Forbindelse. Sikkert er det
i hvert Fald, at han efter Faderens Død i 1799 overtog og
fortsatte dennes Virksomhed. Han overtog da ogsaa helt for egen
Regning den Iselin-Tuteinske Kattunfabrik paa Østerbro, og det
staar sikkert i Forbindelse hermed, at han bliver Ejer af de
tilgrænsende Ejendomme Rosendal med Rosenvænget (1802) og
Rolighedsdal (1803). For at lære det nyeste ved Kattunfabrikationen
at kjende foretog han en Rejse til England og Schweits, og til
sin Fabriks Udvidelse fik han 1804 et betydeligt Laan af Staten.
Men allerede 2 Aar efter solgte han den; han fandt de ved
Forordningen af 1797 indførte Toldforhold for ugunstige. Som Interessent 
i Sukkerraffinaderiet St. Croix stod han vel herefter stadig
Industrien nær, men sin Hovedvirksomhed havde han paa Handelens
Omraade, og sorn Kjøbmand nød han stor Anseelse. Det er som
saadan, at han strax efter Kjøbenhavns Kapitulation 1807 i et
Brev til Grev Schimmelmann med Varme udtaler sig for, at der
snarest bør sluttes Fred med England, og det er nærmest
selvfølgeligt, at F. Tutein & Co. er med, da den nævnte Minister
Aaret efter forhandler med forskjellige Handelshuse angaaende
vigtige finansielle Forhold. Det Tuteinske Hus førte paa forskjellig
Maade an i Kjøbenhavn. Den statelige Gaard, han ved
Aarhundredskiftet havde bygget sig i Vimmelskaftet, var et gjæstfrit
Hjem, hvor Musikken dyrkedes. 10. Dec. 1785 havde han ægtet
den musikalsk begavede Regine Sophie Wraatz (f. 7. Okt. 1766
d. 9. Marts 1847), Datter af Hofleverandør Jacob W. Foruden i
Kjøbenhavn holdt Ægtefællerne Hus paa Hovedgaarden Edelgave
ved Maaløv, som T. havde kjøbt 1809. Fra 1808 var han preussisk
Konsul, fra 1816 Generalkonsul. 1832 blev den gamle, ansete
Kjøbmand Formand for Grosserersocietetets Komité, hvad han var til
1842, fra 1840 med Etatsraadstitel. Da 1848 kom, var den
90aarige Mand endnu saa aandslivlig, at han harmfuld over Tysklands
Optræden nedlagde sit preussiske Konsulat. Han døde først 6. Marts
1853, rask omtrent til det sidste.

Elvius og Hiort-Lorenzen, Patriciske Slægter I, 340. 
Rubin, 1807-14 og Fra Frederik VI's Tid. 
Carl Bruun, Kjøbenhavn III, 790. 
Personalhist. Tidsskr. 3. R. VI. 
C. Nyrop, J. F. Classen S. 300. 
Vort Folk I, 158.

C. Nyrop.



Tutein, Peter, 1726-99, Handelsmand og Fabrikant, 
var født i Mannheim 11. Okt. 1726, kom i Lære hos en Detailhandler
i Landau og drog der fra til Kjøbenhavn (1748), hvor han fik Plads
hos Grosserer Gustmeyer (VI, 324). Han kom derefter til Peter
de Windtz, der havde samlet sin Formue i Vestindien, og ved
hans Død betroede Enken Marie Cathrine f. Fabricius, senere gift
med Kammerherre Schaffalitzky de Muckadell, ham Forretningens
Ledelse. For egen Regning begyndte han 1756 en Handel med
kinesiske og ostindiske Varer, der voxede til en betydelig
Spekulations- og Kommissionshandel; navnlig fik han en stor Forretning
i Sukker. 1769 blev han Medlem af Grosserersocietetet. Foruden
med Handel beskæftigede han sig ogsaa med industrielle
Foretagender. Han begyndte med en mindre Strømpefabrik, som var
anlagt af den tyske Strømpevæver Jacob Ernst Bruckner, og som 
han overtog, da han i 1756 ægtede hans Enke. Af større
Betydning er det, at han var Interessent i den Kattunfabrik ved
Klampenborg, som Schweitseren Reinhard Iselin (VIII, 325) fik
Privilegium paa 1755, og som 1766 flyttedes til Østerbro, i Nærheden af
det nuværende Rosenvænge, hvor den forenedes med en af
Borgmester Holrøsted (VII, 606) anlagt Fabrik. 1779 fik han selv
Privilegium paa en Silkebaandsfabrik, der skulde oprettes paa
Blaagaard, som han havde kjøbt 1777, men til Trods for at han fik
Statens Garanti for et Banklaan til den, blev den ikke
gjennemført. Blaagaard solgte han i 1780 til Staten. Da Freden i
Versailles (1783) helt forandrede den danske Handels hidtil saa
gunstige Stilling, var han en af de Kjøbmænd, som fik Statshjælp.
Han kom da ogsaa godt over Krisen og var en formuende Mand,
da han 7. Dec. 1799 afgik ved Døden. Just 3 Ugers Dagen efter
døde hans Hustru Pauline Marie Bruckner, f. Rath, der var født i
Stolzenau 24. Dec. 1725, og som han havde ægtet 12. Maj 1756.
Hun skal have været en dygtig Dame, der bl. a. interesserede sig
for Tjenestepigers Opdragelse; hun testamenterede i den Anledning
en Sum til St. Petri Kirkes Skole. Ægtefællerne tilhørte den
tysk-reformerte Menighed; et ejendommeligt Gravmæle af Abildgaard
smykker deres Grav paa Assistens Kirkegaard.

Lahde, Mindesmærker paa Assistens Kirkegaard. 
Elvius og Hiort-Lorenzen, Patriciske Slægter I, 340. 
C. Nyrop, J. F. Classen S. XXXVI. 
C. Bruun, Kjøbenhavn III.                                                                              

C. Nyrop.



Tutein, Peter Adolph, 1797-1885, Godsejer og Politiker, 
var født 10. Dec. 1797 i Kjøbenhavn og Søn af ovennævnte Etatsraad
Fr. J. T. Han blev 1815 Student, privat dimitteret, og 1818
juridisk Kandidat, men søgte derefter Uddannelse til Landmand, bl. a.
under den tyske Agronom A. Thaer, og kjøbte 1821 Hovedgaarden
Marienberg paa Møen med 150 Tdr. Hartkorn foruden o. 500 Tdr.
Hartkorn Fæstegods. Han var en udmærket Landmand, var 1839
Medstifter af Præstø Amts Landboforening og dens Næstformand i
de to første Aar, samt 1842-49 Medlem af Landhusholdningsselskabets 
Agerbrugskommission. Dog blev han 1844-45 stærkt
angreben i «Almuevennen» for sin hensynsløse Godsbestyrelse.
Efterhaanden bleve tre Femtedele af Fæstegodset overdragne Fæsterne
til Arvefæste, især i Tidsrummet 1850-63, og 1871 rejstes en
Mindestøtte for ham ved hans 50 Aars Jubilæum som Godsejer.
1853-54 opførte han en ny Hovedbygning, og 1874 tilkjøbtes den 
tørlagte Kostervig, som nu danner en egen Gaard paa 450 Tdr.
Land. T. var end videre Tiendekommissær 1834-64,
Landvæsenskommissær 1839-62, Repræsentant i Nationalbanken 1828-32,
1837-41 og 1846-49, Medstifter af Møens Sparekasse 1827 og af
Sjællands Stifts Brandassuranceforening 1839, Medlem af Præstø
Amtsraad 1842-48 og blev 1855 Medlem af Kommissionen om
Brandvæsenet paa Landet. 1834 valgtes T. til Stænderdeputeret
for Sjællands, 1841 for Laaland-Falsters og 1847 paa ny for Sjællands
Stifts Sædegaardsejere og gav Møde i Roskilde Stænder i alle
Samlinger 1835-48, med Undtagelse af Samlingen 1842. Han
spillede en fremragende Rolle, især i de første 3 Samlinger, fik Sæde
i flere af de vigtigste Udvalg, ogsaa om Landboforhold, og var
jævnlig deres Ordfører, ligesom han selv gjentagne Gange
fremsatte vigtige politiske Forslag. Allerede 1835-36 var han en af
dem, der rejste Klage over Finansernes slette Tilstand og krævede
alvorlige Indskrænkninger i Udgifterne for at raade Bod derpaa;
ogsaa gav han ved Henvendelse til Kongen Stødet til et Forslag
om Forholdet mellem Jorddrot og Fæster. 1838 stillede han
Forslag om og var senere Ordfører for at give alle Blade
Postfor-sendelsesret (gjentaget 1840) og desuden Ordfører for de politiske
Udvalg om Finansernes Styrelse og om de to kongerigske
Stænderforsamlingers Forening. 1840 var han ligeledes Ordfører for
Forslaget om udvidet Trykkefrihed og Medlem af Udvalgene om
2aarigt Budget, Skattebevillingsret og Provinsialstændernes Ordning,
og baade 1844 og 1846 stillede han selv Forslag om en ny
Ordning af Statsraadet. Han lagde i sine Taler slet intet Dølgsmaal
paa, at hans Ønsker sigtede til en Udvidelse af Stændernes
Myndighed og den politiske Frihed for derigjennem« at fremme Folkets
Udvikling; en stærk Repræsentation af Folket over for et stærkt
Ministerium var Formaalet. De samme Tanker gav han Udtryk i
en Artikel i «Dansk Ugeskrift» 1840 «om de konstitutionelle
Bestræbelsers Værd og Betydning», hvor han bl. a. foreslog et
Over-hus efter engelsk Mønster med arveligt Sæde for Lensbesidderne.
I Landbospørgsmaal stillede han sig afgjort paa Godsejernes Stade;
han var imod de høje Indfæstninger, fordi de skilte Bonden ved
den Kapital, hvormed han skulde drive Gaarden bedre frem, men
vilde udvide Godsejerens Ret til at fjærne uduelige Fæstere og
vilde ogsaa have Sammenlægningsfrihed for Fæstegodsets
Vedkommende for at skabe større Gaarde. Betegnende er det ogsaa, at 
han 1846 i Stænderne udtalte sig misbilligende om Bøndernes
Agitation i Holbæk Amt.

1848 valgtes T. til «de erfarne Mænd», der aldrig kom
sammen, men fik ikke Sæde i den grundlovgivende Rigsforsamling;
han skrev 1849 et Flyveskrift om Valgloven og advarede imod de
Farer, der formentlig vilde opstaa af den udstrakte Valgret. Samrne
Aar rejste han med sin Familie til Schweits og opholdt sig der
indtil 1852. Efter sin Hjemkomst søgte han samme Aar Valg til
Folketinget i Møenskredsen, men vragedes for Fr. Barfod. Hvor
konservativ han end var i hele sin Tankegang, følte hans politiske
Frisind og konstitutionelle Sindelag sig dog krænket ved Udstedelsen
af Forordningen 26. Juli 1854 om Helstatens fremtidige Styrelse, og
han lod sig i Horsenskredsen vælge til Folketinget for her at kunne
indbringe Forslag om Rigsretsanklage for det formentlige
Grund-lovsbrud. Ved det snart efter indtraadte Ministerskifte faldt
Spørgsmaalet herom bort (for den senere Rigsretsanklage stemte han
ikke), og T.s politiske Rolle var dermed ogsaa udspillet; han lod
sig vel Januar 1856 vælge til Rigsraadet, men opgav i April s. A.
sit Sæde i Folketinget og trak sig i Dec. 1857 ogsaa tilbage fra
Rigsraadet. Som varm Fædrelandsven var han 1867 Stifter og i
flere Aar Formand for Marienborg Skytteforening, skrev 1870 et
lille Skrift om «Skytteforeningerne og deres Fremtid» og var 1871-77
Medlem af deres Overbestyrelse. Faa Møen vandt han godt Ry
for sin Godgjørenhed, og et «Tuteinsk Legat» (stiftet 1867, senere
forøget til 24000 Kr.) vidner endnu derom; siden 1893 underholdes
derved en Efterskole i Damsholte. -- T. blev 1847 Hofjægermester
og fik 1881 Danebrogsordenens Kommandørkors af 1. Grad; han
døde 16. Juli 1885. -- Han havde 3. Maj 1828 ægtet Anna Eckard
(f. 24. Maj 1810 d. 31. Marts 1887), Datter af Etatsraad Chr. D. E.
(f. 1774 d. 1843) af holstensk Slægt.

Erslew, Forf. Lex. 
Barfod, Rigsdagskal. 
Elvius og Hiort-Lorenzen, Patriciske Slægter I, 342 f. 
Møens Avis 16. Juli 1885.

Emil Elberling.



Tuve, --1230, Biskop i Ribe, var Frænde af Ribebispen 
Omer (XII, 438) og Kannik ved hans Bispesæde. Ved Omers
Efterfølger Olufs Død (1214) blev han, der da var Ærkedegn, af
Kannikerne valgt til Biskop. Det var første Gang, de valgte en af deres
egne, og første Gang at de overhovedet havde frit Valg.
Udfaldet var ikke efter Valdemar II's Ønske; men han vægrede sig
ikke ved at godkjende T. og brugte snart hans Tjeneste i 
vigtige Anliggender, Mod Kapitlet viste T. sin Taknemmelighed ved
at oprette 2 nye Kanonikater, i det han lagde Møgeltønder og
Ballum Kirker samt en Del Jordegods der omkring til Kapitlet; senere
føjede han St. Johannes' Kirke i Ribe til. Ligeledes rettede han
sig efter Kannikernes Ønske om ikke at være regelbundne; han
tillod dem at flytte ud af «Klosteret» og bo i egne Huse imod at
holde Vikar ved Domkirken og give Afkald paa Del i
Fællesgodset. Dermed var en langvarig Strid mellem Ribebisperne og
deres Kapitel tilendebragt. At T. for øvrigt var nidkjær for de
kirkelige Ideer, ses af hans store Iver for Præsternes Cølibat; han
støttedes heri af Anders Sunesen og den pavelige Legat Gregorius
de Crescentia (Kirkemødet i Slesvig 1222). T. drog dernæst til
Estland for at overtage Anders Sunesens Gjerning som Overleder
af Missionen og Styrer af den danske Nybygd. Det blev en haard
Vinter, han tilbragte i Reval: Øselboerne havde nylig afrystet det
danske Herredømme, og nu rejste de Esterne paa Fastlandet mod
Danskerne og Tyskerne, og Reval var haardt trængt, indtil de
belejrede endelig frigjorde sig ved et heldigt Udfald. 1223 vendte
T. tilbage til Danmark. Da han blev fangen i Slaget ved
Bornhøved (1227), maatte Ribe Domkapitel løskjøbe ham med 700 Mark
Sølv, og Kirken var længe derefter forarmet. Til Gjengjæld var
T. efter Evne gavmild mod sin Bispekirke. 1228 grundlagde han
et Dominikanerkloster i Ribe, det andet i Danmark. I det hele
sluttede han sig nøje til Anders Sunesens Gjerning og var en af
den Tids betydeligste Bisper. T. døde 26. Febr. 1230.

Script, rer. Dan. V, 541. VII, 192. 
Kinch, Ribe Bys Hist. I. 
Hausmann, Das Ringen der Deutschen u. Dänen um den Besitz Estlands S. 50. 58. 87 ff.
H. Olrik, Konge og Præstestand II.

Hans Olrik.



Tuxen, August Peder, 1853-1929 Officer, krigshistorisk Forfatter. 
A. T. er født 4. Marts 1853 i Tandslet paa Als. Hans
Fader, Mandrup Peder T., Sognepræst her, senere i Esbønderup i
Nordsjælland, var Broder til de ndfr. nævnte G. E., J. C., L. C. og
N. E. T.; hans Moder, Louise Antoinette Augusta f. Bournonville,
var Datter af Balletmester A. A. B. (II, 555). I sit Barndomshjem
paa Als oplevede han Krigen 1864 paa nært Hold, kom saa i
Frederiksborg Latinskole, blev 1871 Student, Aaret efter
Ingeniørrekrut, 1874 Sekondlieutenant, 1876 Premierlieutenant i Fodfolket,
1885 Kapitajn, 1899 Oberstlieutenant og Chef for 2. Bataillon.
Han var først som Adjudant (1880-84), siden som Stabschef 
(1893-99) knyttet til 1. sjællandske Brigades Stab. I 1899 blev
han af Krigsministeriet sendt til Italien for at studere de Forsøg,
man der gjorde med en forkortet «militær-gymnastisk»
Rekrutuddannelse.

T. kastede sig tidlig over ældre fransk Krigshistorie, senere
ogsaa over andre historiske Studier. Disse satte Frugt i Foredrag
og Afhandlinger, blandt hvilke exempelvis skulle nævnes «Royal
Danois» (i «Milit. Tidsskr.» XVII) og «Garnisonsliv i Helsingør
under Christian V» (i Museum 1891, II). Denne T.s Virksomhed
gav Stødet til, at han 1891 blev forsat til Kjøbenhavn for at tage
Del i Generalstabens krigshistoriske Arbejder; og især efter S. A.
Sørensens Død 1896 (ovfr. S. 67) har han udført Broderparten
af Arbejdet saa vel ved «Meddelelser fra Krigsarkiverne» som ved
«Bidrag til den store nordiske Krigs Historie». Fra 1901 har han
overtaget Ledelsen af Arbejderne. -- T. ægtede 6. Nov. 1888
Ingeborg Nicoline Sophie Jørgensen (f. 18. Maj 1865), Datter af
Stabslæge J. P. J. i Helsingør.

H. W. Harbou.



Tuxen, Christian Frederik August, 1850-1903, Agrikulturkemiker, 
A. T. var født 29. Dec. 1850 i Kjøbenhavn som Søn af
Major Chr. Fred. Aug. T. og Johanne Mariane f. Jensen og var
Halvbroder til ndfr. nævnte Chr. F. F. E. T. Efter Skolegang i
v. Westens Institut uddannedes han ved Landvæsenet og tog
derefter Landbrugsexamen i 1874. Aaret efter ansattes han som
Assistent ved Landbohøjskolens kemiske Laboratorium og virkede senere
til Stadighed ved denne Højskole, i det han i 1881 udnævntes til
Docent i Jordbundslære, 1892 til Lektor i nævnte Fag og
Agrikulturkemi samt til Bestyrer af det agrikulturkemiske Laboratorium
og 1903 til Professor. T. har særlig beskæftiget sig med kemiske
Undersøgelser af Jordbunden; nævnes skulle saaledes «Nogle
Analyser af Hedejord» (Tidsskr. f. Skovbrug 1877) og de kemiske
Arbejder ved P. E. Mullers «Studier over Skovjord». I Tidsskrift for
Landøkonomi 1881-98 har han publiceret flere, væsentlig
agrikultur-økonomiske, Arbejder, ligesom han har været Medarbejder ved
«Nyt Tidsskrift for Fysik og Kemi» fra 1896 til dets Ophør.
Til Brug for Landbrugs- og Folkehøjskoler har han endvidere
udgivet «Jordbundslæren», hvoraf 3. Udgave udkom i 1899. T., der
var bekendt for sine livlige og vækkende Forelæsninger, døde
ugift 3. Nov. 1903.

Meddel, fra Dansk geolog. Forening Nr. 9.

V. Hintze. 



Tuxen, Christian Frederik Frands Elias, 1837-1903, Officer, 
Krigsminister, var født 14. Febr. 1837 i Kjøbenhavn, hvor hans
Fader, Chr. Fred. Aug. T. (f. 12. Okt. 1797 d. 27. Nov. 1850), var
Major i Infanteriet. Moderen hed Frederikke Elisabeth f. Sommer
(f. 1803 d. 1847). C. T. blev Landkadet 1853, Sekondlieutenant
2 Aar senere med Aldersorden fra 1854 og ansattes ved 10.
Bataillon, indtil han i 1857 kom ind paa den kongl. militære Højskole,
hvis Generalstabsafdeling han gjennemgik 1861-63. Ved Hærens
Mobilisering sidstnævnte Aar blev han Adjudant ved 2.
Infanteribrigade og deltog som saadan i Kampen ved Mysunde og i
Dybbølstillingens Forsvar, særlig i Kampene 17. Marts og 18. April, samt
i Forsvaret af Als. Efter Krigen gjorde han endnu nogen Tid
Tjeneste som Brigadeadjudant og ved 15. Bataillon, men blev ved
Gjennemførelsen af Hærloven af 1867 Premierlieutenant og ansat i
Generalstaben, hvorfra han 1873 afgik til 1. Bataillon. Udnævnt
til Kapitajn i 1875 blev han Kompagnichef ved 18. Bataillon og
vendte i 1878 tilbage til Generalstaben, hvor han navnlig gjorde
Tjeneste ved den taktiske Afdeling, indtil han i 1882 blev ansat i
Krigsministeriet.

Allerede i 1880 var han bleven Lærer i Krigskunst m. m. ved
Officersskolens næstældste Klasse og udgav under sin Virksomhed
som saadan indtil 1887 forskjellige Lærebøger («Krigskunstens
Udvikling», 1880, «Danmarks Militærgeografi», 1882, «Strategiens 
Grundsætninger og de forenede Vaabenarters Taktik», 1884, «Enkelte
Vaabenarters Taktik», 1885) samt «Krigen 1848-50» (1888) og
«Krigen 1864» (1891). Ogsaa i «Militært Tidsskrift» skrev han en
Mængde Artikler, navnlig angaaende Fodfolkets Taktik og dets
Anvendelse i Fæstningskrigen samt om Organisationsspørgsmaal,
medens han til Bladet «Vort Forsvar» oftere ydede forskjellige
Bidrag. Han viste sig herved at være i Besiddelse af en ikke
ringe stilistisk Evne, hvilket bevirkede, at Krigsminister Bahnson
oftere overdrog ham at belyse forskjellige militære Spørgsmaal i
Dagspressen eller andetsteds, ogsaa efter at han i 1886 var udnævnt
til Oberstlieutenant og Chef for 2. Bataillon. Desuden var fyan
Medlem af Kommissionen til at udsøge et befæstet Punkt i Jylland
(1880) og af Befæstningskommissionen af 1883.

I 1889 blev T. Chef for Generalstabens taktiske Afdeling, og
det overdroges ham kort efter at udarbejde den af Generalstaben
udgivne Fremstilling af «Den dansk-tyske Krig 1864», hvilket
betydelige Arbejde i 3 Dele udkom 1890-92 og i 1893 indbragte 
Forfatteren Fortjenstmedaillen i Guld. Desuden var han Medlem
af flere Kommissioner og foretog i Vinteren 1893-94 en
Tjenesterejse til Udlandet; medens han alt i 1876 og 1883 havde
overværet Troppesamlinger i Frankrig og i Sverige. Ved vore egne
Troppesamlinger i 1891 og 1895 fungerede han desuden som
Stabschef og avancerede sidstnævnte Aar til Oberst. 1897 blev T.
Stabschef ved 1. Generalkommando, men allerede 23. Maj s. A.
udnævntes han til Krigsminister i Ministeriet Hørring.

I dette havde han en vanskelig Stilling, navnlig efter at
Regeringen i Sommeren 1898 havde anset det for nødvendigt uden
forud indhentet Samtykke af Rigsdagen at anvende c. Vs Mill. Kr.
til Forstærkning af Kjøbenhavns Søbefæstning. Den Modstand,
som Regeringen, og ikke mindst Krigsministeren, derefter mødte i
Folketinget, gav sig følelig til Kjende ved Behandlingen af enhver
Sag af militær Betydning og satte særlig sit Spor i det militære
Budget, der blev betydelig reduceret. Dette paavirkede ganske
naturlig Stemningen i Hæren, og efter et Par Aars Virksomhed
trak T. sig derfor tilbage (2. Avg. 1899). Han stod derefter en
kort Tid uden for Nummer, men udnævntes i. Okt. s. A. til Chef
for 8. Regiment, hvornæst han 1900 blev Generalmajor og Chef for
1. sjællandske Brigade. 1896 var han bleven Kommandør af
Danebrog af 2. Grad og 1898 af 1. Grad. Han døde 23. Febr. 1903.
-- T. blev 16. Dec. 1863 gift med Johanne Maria Clementine
Lassen (f. 3. Avg. 1842), Datter af Kjøbmand, Formand for
Borgerrepræsentationen i Ringsted H. F. L.

P. N. Nieuwenhuis.



Tuxen, Fanny, f. 1832, Forfatterinde. Hun er Datter af 
kongl. Skuespiller Corfitz Seemann (XV, 471) og blev født 9. Juni
1832. Hendes ypperlige Moder, Skuespiller Ryges Datter, havde
stor Indflydelse paa hende i hendes Opvæxt. 8. Jan. 1852 ægtede
hun Kapitajnlieutenant, senere Lodsbogholder i Helsingør Elias
Chr. Carl Tuxen (f. 9. Nov. 1812 d.f 11. Avg. 1891); da han var død,
flyttede hun til Kjøbenhavn, hvor hendes eneste Barn, en begavet,
musikalsk Datter, var bosat, men havde den Sorg 1 1/2 Aar efter
ogsaa at miste denne. Hende havde hun tidlig fortalt Historier,
og 1866 udgav hun paa Grundlag heraf og under Forfattermærket
«Eva» «En Moders Fortællinger». Hun blev derefter
Medarbejderske ved «Børnevennen» og, da ovennævnte Datter skulde giftes,
udgav hun «Til Bruden fra en Sølvbrud» (1880; 2. Opl. 1883).
Senere udkom «Til Moderen fra en Bedstemoder» (1881), «Til 
Konfirmanden» (1883; 3, Opl. 1901), «Fra Barnets Verden» (1883),
«Husmødrenes Forhold til Tyendet» (1883) og «Til den unge
Tjenestepige» (1883). Til flere af disse Bøger have Mænd som
Stiftsprovst Rothe, Professor Heegaard, Biskop Stein og Pastor
Steen skrevet Fortaler, og Forfatterindens Maal i dem har været
at højne Hjemmenes Forhold. Af hendes Børnebøger kunne
nævnes «Naar Lampen er tændt» (1889), «Julehistorier for Børn» (1894)
og «Nye Julehistorier, Fortællinger for Ungdommen» (1900). I
1888 udgav hun «Den kvindelige Klædedragts Reform». Hun har
skrevet følgende større Fortællinger: «Ellinor Falsen» (1887), «Paa
Lovens Grund» (1891), «Eva Ross» (1895), «Paa Vildspor» (1898),
«Brudt Overmod», bearbejdet efter det Tyske (1898), «Hvorfor?»
(1899), «Forviklinger» (1901) og «Fortællinger» (1902).

Fru T.s Forfatterskab er sundt og naturligt; det røber en
nobel, gjennemdannet, ærlig og gudfrygtig Personlighed. Hun
komponerer godt, slynger Intrigen sindrig og fortæller fængslende;
navnlig Kvinder skildrer hun med psykologisk Skarpsyn. Hendes
Bøger ere oplivende, optimistiske og elskværdige.

A. Andersen, Danske Forfatterinder.

Nic. Bøgh.



Tuxen, Georg Emil, 1814-85, Søofficer, var Søn af nedennævnte 
Kommandørkapitajn Peder Mandrup T. og født 11. Dec.
1814. G. T. blev 1834 Sekondlieutenant i Marinen efter ved
Afgangsprøven at have erholdt Æressablen; 1842 avancerede han til
Premierlieutenant, 1852 til Kapitajnlieutenant, 1864 blev han kar.
Orlogskapitajn og 1869 afskediget af de farende Officerers Række,
samtidig med at han fik Kommandørs Karakter. T. var 1836
udkommanderet paa Søopmaaling og 1837-38 med Briggen «St.
Thomas» i Vestindien. Ved sin Hjemkomst kastede han sig over
Studiet af Astronomi og Navigation, underkastede sig Examen i
disse Fag og ansattes derefter som Inspektionsofficer ved
Søartilleriet. 1842 var han udkommanderet med Fregatten «Thetis» til
Middelhavet, 1846 med Briggen «St. Croix» til Island. Fra
1846-54 virkede T. som Lærer i Mathematik og Navigation ved
Søkadetakademiet, hvilken Virksomhed dog afbrødes i Krigsaarene;
1848 var han nemlig udkommanderet paa Blokade ved Elben med
Fregatten «Gefion», Aaret efter som næstkommanderende med
Briggen «St. Croix», der blokerede Danzig; han deltog ved den
Lejlighed i Briggens Kamp med den tyske Damper «Preussische
Adler», som flygtede; for sit gode Forhold under Kampen 
dekoreredes han med Ridderkorset. 1850 gik han som næstkommanderende 
med Korvetten «Diana» paa Togt til Island. 1854 var
han sidste Gang paa Togt med Kadetskibet, Korvetten «Valkyrien»,
som Navigationslærer for Kadetterne.

1851 ansattes T. som Navigationsdirektør i Kongeriget, fem
Aar senere tillige i Hertugdømmerne. I denne Stilling har han
gjort sig meget fortjent; han indførte ensartet Undervisning i
Navigation for hele Monarkiet, oprettede flere Navigationsskoler og
udarbejdede aldeles fortrinlige Lærebøger og Tabeller for
Navigationsundervisningen sammen med sin Broder J. C. T., der havde
afløst ham som Navigationslærer for Kadetterne. Da Stillingen
som Navigationsdirektør 1869 oprettedes som et særligt Embede,
traadte T. af som farende Officer, men vedblev at virke som
Direktør indtil 1. Jan. 1885. Aaret i Forvejen var han paa en
Inspektionsrejse til Fanø kæntret med en Baad; Følgerne af det
hermed følgende kolde Bad formaaede den 7oaarige Mand ikke
at overvinde, og han trak sig derfor tilbage fra sit Embede; kort
Tid efter, 21. Sept. 1885, afgik han ved Døden.

T. var en rolig, tillidindgydende Personlighed, en fortrinlig
Lærer, en grundig Videnskabsmand og en saare human og
velvillig overordnet. Han blev 23. Sept. 1843 gift med Andrea Meyer
(f. 22. Juni 1817 d. 1. Sept. 1890), Datter af Oberst i Artilleriet
Andreas Bruun M. (f. 1777 d. 22. April 1836) og Sophie Christine
f. Barth (d. 7. Marts 1861).

N. E. Tuxen, Slægten Tuxen.
Tidsskr. f. Søvæsen, Ny R. XXI, 18 ff.

C. With.



Tuxen, Jean Charles, f. 1854, Direktør ved Orlogsværftet,
er Søn af nedennævnte Johan Cornelius T. J. T. er født 31. Okt.
1854 og blev Sekondlieutenant i Marinen 1872; s. A.
udkommanderedes han med Korvetten «Dagmar» til Brasilien og Vestindien,
i det paafølgende Aar med Fregatten «Sjælland» og Panserbatteriet
«Lindormen». 1873 blev T. Premierlieutenant; det paafølgende
Aar rejste han til England og studerede i tre Aar Skibsbyggeri
ved Naval College i Greenwich. 1878 ansattes han som
Inspektionsofficer ved Skibsbyggeriet paa Orlogsværftet, udnævntes 2 Aar
senere til Underdirektør sammesteds og 1895 ved Direktør K.
Nielsens (XII, 249) Afgang til teknisk Direktør, under hvem
Orlogsværftets Skibsbygning, Maskinvæsen o. a. sortere. I den Tid, T. med
Dygtighed har beklædt denne ansvarsfulde Post, ere Panserskibene
«Herluf Trolle» og «Olfert Fischer» samt Panserbatteriet «Skjold» 
løbne af Stabelen; desuden har han forestaaet Bygningen af 3
større Torpedobaade, et Minefartøj og flere mindre Fartøjer. -- 
T. blev 14. Avg. 1886 gift med Margrethe Emma Hansen (f. 18. Maj
1862), Datter af Etatsraad, Grosserer Alfred Peter H. (f. 25. Maj
1829 d. 10. Nov. 1893) og Emmy f. Gotschalk (f. 30. Dec. 1827
d. 7. Febr. 1886).

C. With.



Tuxen, Johan Cornelius, 1820-83, Søofficer, var Søn af 
nedennævnte Kommandørkapitajn Peder Mandrup T. og født paa
Christianshavn 12. Maj 1820. J. T. blev efter at have vundet den 
Gernerske Flidsmedaille paa Søkadetakademiet 1840 Sekondlieutenant 
i Marinen, avancerede 1849 til Premierlieutenant og 1861 til
Kapitajnlieutenant; ved opnaaet Aldersgrænse afgik han 1875 med
Kommandørs Karakter. T.s første Togt som Officer var med
Briggen «Allart» til Vestindien, hvor den forliste 1842; de
paafølgende 2 Aar var han med Briggen «Ørnen» i Brasilien og
Vestindien, 1846 gjorde han Tjeneste ved Vagtskibet i Sundet, 1848
førte han et privat Dampskib, men overgik ved Krigens Udbrud
til Korvetten «Diana»; senere udkommanderedes han en Aarrække
som Lærer i Navigation med Kadetskibene, 1854 med Fregatten
«Bellona», 1861 som næstkommanderende med Dampskibet «Hekla»; 
1864 førte han Skonnerten «Diana», der var paa Blokade i
Østersøen, og 1874 Skonnerten «Fylla» paa Togt til Island. Allerede
paa et tidligt Stadium lagde T. sig efter Studiet af Mathematik,
Astronomi og Navigation og aflagde 1848 Examen i disse Fag;
ved Broderen G. E. T.s Afgang 1854 som Lærer i Navigation for
Kadetterne overtog T. denne Post, som han med stor Dygtighed
beklædte til 1865; i denne Periode udarbejdede han sammen med
Broderen fortrinlige Lærebøger og Tabeller til Brug ved
Navigationsundervisningen. I Kommissionen for Udarbejdelsen af et
nyt Regulativ for Søkadetakademiet og en ny Taktik- og Signalbog
udrettede han et betydeligt Arbejde. 1864-79 repræsenterede
T. Christianshavns Kreds i Folketinget, hvor han sluttede sig til
Højrepartiet og tog livlig Del i Forhandlingerne; i mange Aar var
han Medlem af Havneraadet, 1872 indtraadte han i den af
Industriforeningen nedsatte Kommission for Oprettelsen af en teknisk
Skole, 1875-81 valgtes han til Næstformand i Industriforeningen,
ligesom han i 30 Aar beklædte Stillingen som Formand i Selskabet
til Søfartens Fremme; tillige var han i en Aarrække Medlem af
Bestyrelsen for Livsforsikringsselskabet «Hafnia». Efter at han 
1867 var flyttet til Frederiksberg Kommune, valgtes han til Medlem
af dennes Kommunalbestyrelse. 1879 blev han Kommandør af
Danebrog.

Som Forfatter har T. gjort sig fordelagtig bekjendt. Foruden
de alt nævnte Lærebøger i Navigation har han udgivet en Bog
om Niels Juel og Tordenskjold, en fortrinlig populær Astronomi
«Sol- eller Planetsystemet» (1861), der med Titelen:
«Stjærneverdenen» udkom i 4. Udg. (1886), «Den dansk-norske Sømagts Historie»
(1875), «Søfarten og Skibsbygningskunsten» (1879), samt mange
Afhandlinger; af «Tidsskrift for Søvæsen» var han Redaktør fra
1856 til 1864; senere udgav han et illustreret Tidsskrift for nyere
Rejsebeskrivelser. Han døde 29. Jan. 1883. T. var et lyst Hoved,
udstyret med en Jærnflid og en Blanding af Alvor og tør Humor,
der skaffede ham mange Venner og megen Anseelse i den talrige
og forskjelligartede Kreds, til hvilken han kom i Forhold. Denne
og deriblandt en ikke ringe Kreds af yngre Officerer, der som
Kadetter opdroges i hans Hjem, bevare ham i Erindring som en
højst sympathetisk Personlighed.

T. var gift 1. (17. April 1847) med Vilhelmine Augusta Tegner
(f. 17. Juli 1823 d. 2. Maj 1848), Datter af Kjøbmand Martin Julius
T. i Helsingør og Christiane f. Christensen, 2. (2. April 1852) med
Elise Rosalie Christence Bernhoft (f. i Christiania 12. Marts 1827,
d. 13. Avg. 1895), Datter af Bureauchef Hans Lassenius B. (f. 5. Febr.
1793 d. 19. Maj 1851) og Hermine Andrea f. Bentzen (f. 2. Sept.
1799 d. 18. Jan. 1874).

N. E. Tuxen, Slægten Tuxen.
Tidsskr. f. Søvæsen Ny R. XIX, 15 ff.

C. With.



Tuxen, Laurits Regner, 1810-75, Præst, Sprogmand, var 
født 18. Sept. 1810 i Varde og Søn af Kommandørkapitajn Nicolai
Henrik T. (f. 1785 d. 1844) og Anne Kirstine f. Fogtmann (f. 1788
d. 1858), en Datterdatter af H. A. Brorson. T. blev 1821 sat i
Metropolitanskolen i Kjøbenhavn, blev Student derfra 1830 og
theologisk Kandidat 1837. Som Student og Kandidat var han
dels Huslærer forskjellige Steder, dels Hjælpeprædikant i
Flensborg, hvor han 1840 prædikede til Valg ved den danske Kirke.
Kort efter blev han Lærer ved Frederiks tyske Kirkeskole paa
Christianshavn og 1842 ved Nicolai Kirkeskole i Kjøbenhavn.
1845 udnævntes han til Kateket og Førstelærer ved Borgerskolen
i Stubbekjøbing, og 5. Avg. s. A. ægtede han Augusta Charlotte 
Gerhardine Andrea Høst (f. i Flensborg 23. Nov. 1813, d. 2. Okt.
1882), Datter af Dr. med. Marcus Gerhard H., Læge i Flensborg.
1850 kaldedes han til Sognepræst i Tumby og Strukstrup i Angel,
og 1860 valgtes han til det 5. gejstlige Valgdistrikts Suppleant
ved Slesvigs Stænderforsamling. 1864 blev han afsat af de
preussisk-østerrigske Civilkommissærer og opholdt sig derefter i
Kjøbenhavn, til han 1866 udnævntes til Præst i Borup ved Randers,
hvorfra han tog sin Afsked 1869. Han døde 4. Maj 1875. -- 
T. har udfoldet en ret omfattende, men spredt og uensartet
Forfatter- og Udgivervirksomhed. Hans litterære Produktion var
i høj Grad foranlediget og præget af de Livs Vilkaar, hvorunder
han virkede, og af Forhold af rent personlig og privat Natur. 
Hans tidligste Skrifter ere Bearbejdelser efter Tysk. Indholdet
er pastoraltheologisk og pædagogisk: «Repertorium for bibelske
Texter og Ideer til Lejlighedsprædikener og Taler» (1840), «Skema
til Dyrenes Naturhistorie» (1846), «Dansk Læsebog for
Begyndere» (1848), der udkom i en Mængde Oplag lige til 1866; i
dette Aar udgav han tillige «Læsebog for Borger- og
Almueskolernes øverste Klasser». 1844 udgav han «Italiensk Sproglære»
sammen med Ernesto Dalgas. Da T. som Præst i den sydlige
Del af det 1851 oprettede blandede Sprogdistrikt i Mellemslesvig
blev stillet Ansigt til Ansigt med en Befolkning, der «i en
ubegribelig kort Tid og med en ubegribelig Letsindighed» havde
ombyttet sin gamle sønderjyske Dialekt med Plattysk, kom han paa
den Tanke at beskrive dette Sprog, og 1857 forelaa hans Bog
«Det plattyske Sprog i Angel». Skriftet har foruden den
specielle dialektologiske tillige en almindelig sproghistorisk Interesse
ved dets Paavisning af Maaden, hvorpaa Denationaliseringen
foregik, og de forskjellige Faser, den gjennemløb. Efter sin Afsættelse
udgav T. «H. A. Brorsons egne Salmer» (1865), et i typografisk
Henseende prægtig udstyret Optryk af de gamle Sanghæfter,
hvorimod det med Hensyn til Nøjagtighed lader en Del tilbage at
ønske. Hans sidste Skrift var «Molbohistorier, med Illustrationer
af Marinemaler Blache» (1866). Bogen indeholder Molbohistorier
fra alle Lande, 2. Udg., illustreret af Bernhard Olsen (1875), blot
de nordiske.

Erslew, Forf. Lex.

P. K. Thorsen.



Tuxen, Lauritz Regner, f. 1853, Maler. L. T. er Søn af 
nedennævnte Direktør Nicolai Elias T. og født i Kjøbenhavn 9. Dec. 
1853. Omtrent 14 Aar gammel blev han Elev af Kunstakademiet,
hvor han arbejdede indtil 1872; privat Vejledning i Malerkunsten
fik han af H. Drachmann, senere af V. Kyhn, og udførte samtidig
adskillige Studier, dels Landskaber, dels Mariner. Faa Udstillingen
debuterede han 1875 med et større Billede, «Fra Jyllands Vestkyst;
en Flodbaad bemandet med Fiskere forsøger i haardt Vejr at naa
ud til et strandet Skib»; det vakte Opmærksomhed ved sit Præg
af aandfuldt og ejendommeligt Natursyn og af Evne til at give
Bevægelsen i Luft og Vand Udtryk, mest dog ved den udprægede
koloristiske Begavelse, den unge Maler allerede her lagde for Dagen.
Samme Aar rejste T. for første Gang udenlands, gjorde Studier ved
Englands og Bretagnes Kyster og begav sig der fra til Paris, hvor
han hele Vinteren 1875-?6 malede efter Model under Bonnat.
Efter et kortere Ophold i Hjemmet arbejdede han igjen 1877 i
Bonnats Atelier og udførte flere anselige Arbejder, deriblandt en
«Susanna», der blev udstillet paa Salonen. I Foraaret 1879 vendte
han atter hjem og udstillede et nyt Billede af «Susanna i Badet»,
der gjorde mere end almindelig Opsigt ; Kompositionen var af
sjælden Skjønhed, og Figurerne vidnede om Kunstnerens indgaaende
Formstudier; endnu mere interesserede Værket dog i Kraft af
Farvens ualmindelige Fylde og det brede, marvfulde Foredrag, den
ypperlige Gjennemførelse af de nøgne Partier og det
virkningsfulde Clairobscur. Ved Efteraarstid s. A. rejste T. til Italien og
malede der bl. a. udmærkede Kopier efter Tizians «Den himmelske
og den jordiske Kjærlighed» og Rafaels Dobbeltportræt i Galleria
Doria; de bleve udstillede 1881 sammen med et Dameportræt, der
udmærkede sig ved rig Farvevirkning og prægtig Stofgjengivelse,
og det interessante Friluftsbillede «Trankogning paa Jyllands
Vestkyst», hvor Karakteristikken af Figurerne var lige saa fortræffelig,
som Lysvirkningen fin og slaaende. I 1882 udstillede han en ny
«Susanna og de to gamle», smuk i Farven, men mindre
betydelig i Indholdet end den ældre Behandling af Æmnet; i 1883 og
de nærmest følgende Aar malede han paa Frederiksborg de meget
virkningsfulde Loftsbilleder «Søen og Havet», «Den sejrende
Venus» og «Danmark modtager Stændernes Hylding». Væsentlig var
T. dog i denne Periode sysselsat med de store «Fyrstebilleder»,
der have bragt hans Navn ud til fjærne Egne. Rækken indlededes
af Kolossalmaleriet af Kong Christian IX og hans Slægt, som i
1883 var samlet paa Fredensborg; Arbejdet med de omfattende 
Studier og dermed følgende Rejser optog al Kunstnerens Tid og
alle hans Kræfter indtil Foraaret 1886. 6. Marts 1886 ægtede han
Charlotte Pauline Ursule de Baisieux (f. i Brüssel 5. Dec. 1862,
d. 6. Avg. 1899), Datter af Kjøbmand Charles de B. (f. 1833) og Olympe
f. van Calster (f. 1838), og rejste med sin Hustru til Paris og der
fra til Omegnen af Boulogne sur mer, hvor han malede et større
Billede «Fiskernes Hjemkomst fra Havet», der blev kjøbt af
Kongen af Italien. I Sommeren 1887 blev T. kaldet til Windsor for
der at male et Billede af Dronning Victoria og hendes Slægt; i
de følgende Aar udførte han de store Malerier over lignende
Æmner, Hertugen af Yorks Bryllup, Kejseren af Ruslands Bryllup,
Prins Carl af Danmarks Bryllup samt et «Garden-Party» ved
Dronning Victorias Diamantjubilæum, endelig et mindre Billede af
Sørgehøjtiden i St. Georges Kapel ved Windsor efter Dronningens
Død. Alle disse Kunstværker ere ophængte i Buckingham Palace
i London. I St. Petersborg findes to Arbejder af samme Art,
Kejserens Bryllup, Omarbejdelse af ovennævnte Billede, og
Kejserens Kroning. I 1902 udstilledes paa Charlottenborg «De fire
Slægtled», Kong Christian IX, Kronprins Frederik, Prins Christian
og Prins Frederik, nu paa Frederiksborg; derefter har Kunstneren
været sysselsat med 3 Billeder af Scener fra Kong Edwards
Kroning, som de tidligere nævnte bestemte for Buckingham Palace.

I Vinteren 1888-89 opholdt T. sig i Kairo og nogle Aar
senere i Palæstina; fra begge Rejser foreligger der Billeder. I
Begyndelsen af Halvfemserne udførte han et større Historiemaleri,
«Arkonas Indtagelse», til Musæet paa Frederiksborg. T.s
omfangsrige «Repræsentationsstykker» udmærke sig ved vel overvejet
Komposition, teknisk Virtuositet og slaaende Virkning; af større indre
Værd ere dog hans Portrætter, blandt hvilke General Bahnsons,
Professor William Scharlings og P. S. Krøyers (1903) indtage en
fremragende Plads ved Liv og træffende Karakteristik, hans
Landskaber og ikke mindst hans friske og aandfulde Mariner. Som
Billedhugger har han udført smukke og livfulde Buster. -- En
ikke ringe Virksomhed har T. udfoldet som en af Lederne af
Kunstnernes Studieskole, som Danmarks Repræsentant ved
Verdensudstillinger og som Medlem af Akademiraadet.

Efter sin første Hustrus Død ægtede T. 23. Juni 1901
Frederikke Koës f. Treschow (f. 11. April 1856), Datter af 
Michael T. (f. 2. Avg. 1814 d. 1. April 1901) og Frederikke
Koës f. Brøndsted (f. 5. Maj 1818 d. 12. Sept. 1897). I 1892 fik
han Titel af Professor.

Weilbach, Nyt Kunstnerlex.
S. Müller, Nyere dansk Malerkunst.

Sigurd Müller.



Tuxen, Lorens, 1618-82, Ridefoged og Vicepræsident i Hofretten, 
var født 31. Avg. 1618 paa Søgaard i Angel, der ejedes
af hans Fader Tyge T. og Moderen Maren. Han var i dansk
Krigstjeneste 1643-45 og blev derefter Fuldmægtig hos
Hofmarskallen Adam Henrik Pentz (XIII, 3). Uden Tvivl igjennem denne
kom han i Forbindelse med Dronning Sophie Amalie, der 1651
gjorde ham til sin meget betroede Ridefoged paa Hørsholm; senere
fik han ogsaa Tilsynet med Dronningens Len Hven og Ibstrup
og hendes Ejendomme Ebbekjøb og Dronninggaard. De historiske
Øjeblikke i hans Liv kom ved den anden Krig med Sverige 1658.
Kongen og Dronningen kaldte ham i Avg. til Kjøbenhavn for at
give ham Ordre til fra Hørsholm af at gjøre Fjenden alt muligt
x Afbræk. Denne Ordre udførte han ogsaa paa den mest
udmærkede Maade. Først blev han en af dem, der skaffede de bedste
Oplysninger ind til Hovedstaden om den af Svenskerne planlagte
Storm med Angivelse af deres Lejrs Indretning, deres
Klædedragter og Kjendetegn, deres Broer osv. Derpaa førte han i Forening
med gode Hjælpere en hel lille Krig ude i Nordsjælland, der gik
ud paa at opsnappe Fjendens Munition, fornagle hans Kanoner
og lign., ligesom han fik Plakater med Opfordring til at gaa over
til de danske indsmuglet mellem de svenske Tropper. Endelig
blev han en af Hovedmændene ved den Sammensværgelse, der i
Sommeren 1659 tilsigtede at bringe Kronborg tilbage i de danskes
Hænder; han var med til at vinde den i svensk Tjeneste værende
engelske Oberst Hutchinson og Ingeniøren Oluf Steenwinkel (XVI,
348) for Planen; selv skulde han, ligesom Hans Rostgaard (XIV,
344), anvende de Bønder, der vare pressede til svensk Arbejde paa
Fæstningen. Men Anslaget blev opdaget, T. skal være bleven
fanget, men være sluppet fri ved at betale Pengebøder. Derefter har
han rimeligvis gjenoptaget sine tidligere Bestræbelser mod
Svenskerne, men blev nogen Tid efter eftersporet af dem og skal da
paa en ret æventyrlig Maade have reddet sig ind til Kjøbenhavn,
hvor han saa fra Sept. 1659 til Belejringens Ophør gjorde Tjeneste
som Volontær ved Standkompagniet. Til Belønning for sin
Virksomhed fik han i Jan. 1661 Løfte om en aarlig Pension paa 700 Rdl.
noget senere blev han tillige Godsinspektør paa det under Kronen 
inddragne Gisselfeld, foruden at han vedblev at styre Dronningens
Ejendomme. 1664 forlod han dog disse Stillinger og gik over i
Hoftjenesten, blev Hofkæmmerér og senere Vicepræsident i
Hofretten. Under Christian V gjorde han Forsøg paa at faa udbetalt
Summer af Statskassen, dels som Erstatning for hafte Udgifter,
dels som yderligere Belønning for sit Arbejde i Krigens Tid. Han
døde i Asminderød i Begyndelsen af 1682. Han havde været gift
med Christine Jostens, der var født i Flensborg og havde været
Christian V's Kammerjomfru, medens han var Prins; hun døde
1678, hvorefter han 1680 ægtede Maren Mommsen.

Wolff, Journal for Politik 1821 I, 21 ff. 
Dansk Folkeblad V (1840) S. 37 ff. 
Christensen, Hørsholms Historie S. 362 ff.

J. A. Fridericia.



Tuxen, Ludvig Christian, 1822-87, Departementschef i 
Marineministeriet, Søn af nedennævnte Kommandørkapitajn Peter
Mandrup T., var født 13. April 1822. Han tog 1845 juridisk
Embedsexamen og ansattes kort efter i Admiralitetskontoret i
Marineministeriet, hvor han efterhaanden tjente sig op; 1847 blev han
Kancellist, 1848 Fuldmægtig i Sekretariats- og Kommandokontoret, 1863
Kontorchef i Kommissariats- og Bogholderkontoret og endelig 1874
Chef for Kommissariatsdepartementet. T. var tillige Medlem af
Holmens Kirkes Inspektion. 1881 blev han Kommandør af
Danebrog, og 21. Juni 1887 døde han. -- T. blev 13. Avg. 1870 gift med
Laura Frederikke Nielsen, f. Krieger (f. 6. April 1832), Enke efter
Politiinspektør Just N.

C. With.



Tuxen, Nicolai Elias, 1810-91, teknisk Direktør ved 
Orlogsværftet, var ældste Søn af nedennævnte Kommandørkapitajn Peder
Mandrup T. og født i Frederikshavn 21. Nov. 1810. N. T. kom 1822
paa Søkadetakademiet, erholdt ved Afgangsprøven Æressabelen og
blev 1829 Sekondlieutenant; 1839 avancerede han til Premierlieutenant, 
1847 til Kapitajnlieutenant og 1854 til Kapitajn. 1831 og 1832
var T. udkommanderet med Briggen «St. Jan» til Vestindien,
1833-37 var han som Lærer for Kadetterne ude med Kadetskibene, 
1836 tillige med Linjeskibet «Skjold» i Østersøen. T. følte
imidlertid selv, at det egentlig søfarende Liv ikke laa rigtig for
ham, hvis Hu mere stod til Videnskaberne; allerede strax efter
sin Udnævnelse til Officer lagde han sig derfor efter Studiet af
Mathematik, Skibskonstruktion og Maskinvæsen og underkastede
sig den for Ansættelse paa Orlogsværftet befalede Prøve 1835. 
1832 blev han ansat som Lærer ved Søkadetakademiet, 1838 tillige
som Inspektionsofficer ved Dokken paa Christianshavn. 1843-45
foretog han en Studierejse til England, Nordamerika, Frankrig og
Holland og blev efter Hjemkomsten 1846 udnævnt til Bestyrer af
Mekanik- og Hydravlikfaget paa Orlogsværftet. I denne Egenskab
havde han flere vigtige Hverv, saaledes Anlæggelsen af den nye
Dok paa Nyholm samt Værftets Overflytning fra Gammel- til
Nyholm med Opførelsen af talrige Værksteder og Magasiner
sidstnævnte Sted. Hans Stilling betegnedes senere som Direktør for
Maskin-, Hus- og Vandbygningsvæsenet, fra 1864 forenedes
Skibsbyggeriet hermed og i denne omfattende og ansvarsfulde
Virksomhed forblev T. lige indtil Marts 1883, da han paa Grund af
Alder søgte og erholdt Afsked.

Det var i en vanskelig og livlig Periode, at T. førte Ledelsen
af Skibsbyggeriet her hjemme. Udviklingen foregik med rivende
Hurtighed og under store Omvæltninger; fra Sejlskibe til
Dampskibe, fra Træ- til Jærnkonstruktioner og sluttelig fra upansrede til
pansrede Skibe. Det maa anføres til Ære for T., at medens man
i Udlandet under denne febrilske Reformeren næsten overalt
begik store og bekostelige Misgreb, vare Fejlene her hjemme kun faa
og uvæsentlige, uagtet Materiellet stedse stod paa Højde med
Tidens Fordringer. Stor Ros bør ogsaa tillægges ham, fordi han
hurtig og sikkert fik uddannet en brugbar Styrke af menige
Jærnarbejdere, efterhaanden som Tømmermændene bleve overflødige,
og fordi han med Resoluthed fik indført den rette Type af
Dampmaskiner -- de saakaldte Høj- og Lavtryks Maskiner -- til Trods
for megen Modstand baade blandt Officerer og Teknikere, og
endelig for det organisatoriske Arbejde, han præsterede i Retning af
Personellets tekniske Uddannelse. Næsten hele den Flaade,
hvormed Danmark optog Kampen med Preussen-Østerrig 1864, skyldte
vi T., der tillige har lagt et godt og brugbart Grundlag for den
senere Panserskibsflaade.

I det politiske Liv tog T. virksom Del, 1848 valgtes han for
Nyboder til Medlem af den grundlovgivende Rigsdag, senere var
han i en Aarrække Medlem af Folketinget og Rigsraadet samt fra
1873 kongevalgt Medlem af Landstinget, hvor han bl. a. var et
virksomt Medlem af Finansudvalget. I Folketinget sad han først
for 9. Kreds, men udtraadte 1854 under Kampen mod Ministeriet
Ørsted; 1855 valgtes han for Frederiksværk, men stillede sig ikke
oftere; 1856 indvalgtes han i Rigsraadet. Han hyldede 
konservative Anskuelser, var en paalidelig og arbejdsom Rigsdagsmand; 
hans Taler vare lødige af Indhold, om han end ikke drev det
højt i Formen og havde sit Organ imod sig. Wulff betegner ham
i sin Bog «Den danske Rigsdag» som en Politiker, der foretrak
et magert Forlig for en fed Proces. Denne Betegnelse er sikkert
korrekt og bekræftes af hans Virksomhed i Forsvarssagens
Interesse, hvor mange af Marinens Officerer fandt ham for lunken som
Talsmand for deres Stand. Sandheden var dog nok her, at han
klogt vejrede Stemningen i Landet og foretrak det gode, der
kunde erholdes, frem for det bedste, der ikke kunde naas.

T. har haft Sæde i mange vigtige Kommissioner, bl. a.
Konstruktions- og Regleringskommissionen (1841),
Defensionskommissionen (1846), Kommissionen til Fastsættelse af en ny Flaadeplan
(1857), senere i de fleste af de i Halvfjerdserne nedsatte
Forsvars-kommissioner; ligeledes har der været betroet ham adskillige private
Tillidshverv. Han syslede ogsaa en Del med litterære Arbejder,
skrev saaledes en fortjenstfuld Afhandling om «De nordiske
Langskibe» (i Aarb. f. nord. Oldk. og Hist. 1886) og en Bog om
Slægten Tuxen (1888). Han var en livlig Aand med mange
Interesser, en værdig Repræsentant for den dygtige Familie, hvoraf
han var udsprungen, og da han efter et kort Sygeleje døde 10 Dec.
1891 afsluttedes et sjælden virksomt Liv, der har sat sig betydelige
Spor. 1858 blev han Kommandør af Danebrog, og 1879 fik han
Fortjenstmedaillen i Guld.

T. blev 14. Juli 1838 gift med Bertha Laura Gjødvad (f. i
Aalborg 18. Nov. 1815), Datter af Kapitajnlieutenant Jens Berlin G.
(f. 26. Juni 1782 d. 28. Dec. 1816) og Judithe f. Kiellerup (f. 19. Maj
1788 d. 8. April 1850).

N. E. Tuxen, Slægten Tuxen. 
Tidsskr. f. Søvæsen, Ny R. XXVII, 2 ff.
Wulff, Den danske Rigsdag. 
Illustr. Tid, XXXIII, Nr. 2.

C. With.



Tuxen, Nicolai Henrik, 1785-1844, Søofficer, Søn af 
Kapitajnlieutenant Elias T. (f. 24. Nov. 1755 d. 16. Jan. 1807) og Birgitte
Regine f. Thielo (f. 9. Febr. 1754 d. 29. Okt. 1828) er født i Ringkjøbing
29. Avg. 1785. Som Kadet valgtes han til Legekammerat for Prins
Christian Frederik, og under Slaget paa Reden 2. April 1801 gjorde
han Tjeneste paa en af Kanonbaadene. 1803 udnævntes T. til
Sekondlieutenant, 1809 til Premierlieutenant, 1815 til
Kapitajnlieutenant, 1825 til Kapitajn og 1838 til Kommandørkapitajn. Da T.s
farende Periode faldt i en Tid, hvor Landet var i Krig med 
England, kom han til at deltage i en Del interessante Træfninger;
1807 var han med Briggen «Fama» i Østersøen, Aaret efter førte
han Kanonbaaden «Duntzfeldt» i Store Bælt, underlagt
Kapitajnlieutenant Schønheyder, 20. Juni bestod han en ærefuld Kamp med
2 engelske Brigger, og 2. Avg. deltog han i Erobringen af den
engelske Brig «The Tigress». 1809 havde T. Kommandoen over
5 Kanonbaade ved Fladstrand, og med disse erobrede han 2. Sept.
den engelske Brig «The Minx» ved Skagen. 1810 førte han en
Lugger i Lieutenant Skibsteds Flotille paa Jyllands Østkyst; 7. Juli
førte Englænderne med stor Overmagt et Angreb mod denne
Styrke og tog efter en haard Kamp T. til Fange, men han
løslodes dog kort efter; 1811 var han ansat ved Roflotillen i Korsør,
1812 blev han Kadetofficer og Lærer i Sømandskab, 1814
Indrulleringsofficer i Varde, 1815 Inspektionsofficer ved Reberbanen paa
Holmen og 1819 Chef for samme; fra 1832-37 bestyrede han
tillige Sejldugsfabrikken i Nyboder. Ved Reduktionen 1841 erholdt
T. Afsked; han var derefter Medlem af Bestyrelsen for det kongl.
oktr. Søassuranceselskab og døde 17. Dec. 1844. -- T. blev 5. Jan.
1810 gift med Anne Kirstine Fogtmann (f. 5. Marts 1788 d. 5. Nov.
1858), Datter af Justitsraad, By- og Herredsfoged Laurits F. og
Cathrine f. Brorson.

Nyt Arkiv f. Søvæsen IV. 
J. P. With, Danske og norske Søheltes Bedrifter. 

C. With.



Tuxen, Peder Mandrup, 1783-1838, Søofficer, Broder til 
foran nævnte Nic. Henr. T. og efternævnte Søren Ludv. T., blev
født 11. Avg. 1783. Efter at have vundet den Gernerske
Flidsmedaille som Kadet udnævntes T. 1800 til Sekondlieutenant i
Marinen, 1807 blev han Premierlieutenant, 1815 Kapitajnlieutenant,
1821 Kapitajn og 1834 Kommandørkapitajn. 1800 var T.
udkommanderet med Linjeskibet «Neptunus» i Admiral Wleugels Eskadre,
der demonstrerede mod den engelske Flaade i Sundet under
Admiral Dixon, uden at det dog kom til Fjendtligheder. Under
Slaget paa Reden 2. April 1801 var han Adjudant hos Holmens
Overekvipagemester og beskæftiget med at bringe Saarede i Land.
1802-5 studerede T. Mathematik og Teknik, underkastede sig
Examen i disse Fag og ansattes 1805 som Avskultant i
Konstruktionskommissionen, 1806-7 foretog han en Studierejse til Sverige og
Holland. Krigens Udbrud 1807 bragte imidlertid Forstyrrelse i
hans videnskabelige Uddannelse, i det han udkommanderedes med 

Kanonbaadene 1808-10. Han deltog med Ære i flere Træfninger, 
førte under mange Farer 1809 en Baad med Prins Frederik af
Hessen fra Fladstrand til Moss og erobrede 1810 den engelske
Brig «St. Albans». 1811 ansattes T. som Inspektionsofficer ved
Dokken paa Christianshavn og næste Aar som Lærer i Mathematik 
for Kadetterne; han indførte i de paafølgende Aar en Del
Forbedringer ved Dokken, 1815 blev han Medlem af Konstruktionskommissionen, 
1819 foretog han paa ny en Uddannelsesrejse til
Holland og Frankrig, udnævntes 1821 til Bestyrer af Søetatens
Mekanik- og Hydravlikfag og forbedrede som saadan Reberbanen.
Derefter kastede T. sig over Studiet af Artilleri, foretog en Del
Forsøg og udnævntes 1822 til Tøjmester, i hvilken Egenskab han
erhvervede sig megen Anseelse. 1829 indtraadte han i
Administrationen for Frederiksværkfabrikkerne, udarbejdede 1830 Planen
til en ny Dok, blev 1834 Medlem af Komiteen for den første
danske Industriudstilling og anlagde Rysenstens Badeanstalt samt
Rosenborg Brøndanstalt. Som Anerkjendelse for sin omfattende
Virksomhed dekoreredes han 1836 med Kommandørkorset. 1834
blev han entlediget som Tøjmester. Karakteristisk for ham er
en Bemærkning, som Frederik VI skrev paa en Sag, der var
bleven ham forelagt: «Herom vil jeg tale med T., naar han
kommer hjem, thi han er ikke storagtig.» T. døde af Apoplexi
22. Marts 1838. Han blev 6. Febr. 1810 gift med Elisabeth Marie
Simonsen (f. 9. Sept. 1786 d. 28. Juni 1867), Datter af Kjøbmand i
Østerrisør Niels S. og Magdalene Andersen f. Kraft, og var Fader
til en Række Sønner, der næsten alle have gjort sig bemærkede
ved deres Dygtighed.

N. E. Tuxen, Slægten Tuxen. 
J. P. With, Danske og norske Søheltes Bedrifter. 

C. With.



Tuxen, Sofus Christian Andreas, f. 1848, Landøkonom.
T. er Søn af ovennævnte Kommandør Georg Emil T. og født i
Kjøbenhavn 14. Maj 1848. Efter at han havde taget Landbrugsexamen 
1869, var nan i nogle Aar Forvalter paa jyske Gaarde og
i 2 Vintre Leder af Landbrugskursus for Thyrsting-Vrads
Herreders Landboforening. Fra 1874-79 var T. Redaktør af «Ugeskrift
for Landmænd», fra 1879-89 Overlærer paa Næsgaard Agerbrugsskole 
og fra 1889-1902 Forstander for Malling Landbrugsskole ved
Aarhus. Navnlig i disse sidste Aar tog han ret fremtrædende Del
i det landøkonomiske Foreningsliv, og som Formand i den jyske 
Fællesforenings Foredragsudvalg tog han Initiativet til og har
været den ledende Kraft i de i 1898 paabegyndte meget tidssvarende
«vandrende Efteraarskursus for praktiske Landmænd». T. har
udfoldet en frodig Forfattervirksomhed. Han har bl. a. skrevet
«Sommerstaldfodringen» (1879), «Husdyrbruget i kortfattet Fremstilling»
(1884), «Unge Landmænds Uddannelse» (1888) og «Landmandens
Regnskabsbog» (1899), og han redigerede «Festskrift ved
Foreningen af jyske Landboforeningers 25 Aars Jubilæum» 1897. Faa
Landhusholdningsselskabets Forslag har Landbrugsministeriet nu
overdraget ham Udarbejdelsen af de tilbagestaaende 2 Dele af det
betydelige Værk «Beskrivelse af Landbrugets Udvikling i Danmark
fra 1835 indtil Nutiden», der paabegyndtes af den i 1898 afdøde
Landøkonom J. B. Krarup (IX, 457). -- T. ægtede 3. Maj 1877
Termanna Magdalene Meyer, Datter af Oberst C. V. M. 

H. Hertel.



Tuxen, Søren Ludvig, 1790-1856, Søofficer, var Broder til 
de foran nævnte Nic. Henr. T. og Ped. Mand. T. og født 4. Sept.
1790 i Kjøbenhavn. Han blev Kadet 1802 og var 1807
udkommanderet med Linjeskibet «Prins Christian Frederik», der laa i
Norge, da Englænderne bemægtigede sig den danske Flaade.
Skibet blev senere fordret udleveret, men Chefen, Kapitajn C. V.
Jessen (VIII, 472), afslog at overgive sig. Efter at de engelske
forgjæves havde forsøgt at tage det ved Overrumpling, slap Jessen
bort og naaede efter mange Hændelser Kjøbenhavn. Her
afmønstredes T., der saaledes ikke kom til at deltage i Linjeskibets
sidste, ærefulde Kamp ved Sjællands Odde 1808. Samme Aar
udnævntes T. til Maanedslieutenant; 1809 blev han Sekondlieutenant,
1815 Premierlieutenant, 1828 Kapitajnlieutenant, 1836 Kapitajn, 1842
Kommandørkapitajn og 1848 Kommandør. Efter et kort Togt
med den armerede Vestindiefarer «Prins Frederik» 1808 ansattes
T. ved J. C. Kriegers Kanonbaadsflotille ved Dragør og deltog
9. Juni i den ærefulde Kamp mod en engelsk Konvoi, hvorved
Briggen «The Turbulent» samt 11 Koffardiskibe erobredes; i den
tagne Brig var han derefter en kort Tid næstkommanderende. I
Foraaret 1809 rejste T. til Antwerpen, hvor et dansk
Sødetachement gjorde Tjeneste paa den franske Flaade; han ansattes først
paa Linjeskibet «Dantzick» og blev senere Fører af en Brander.
1810 var T. Chef for en fransk Brig, senere kom han tilbage til
«Dantzick» og udmærkede sig under en pludselig opstaaet
Ildebrand i dette Skib. 1812 blev T. først Adjudant hos Admiral 
J. v. Dockum, senere næstkommanderende i Linjeskibet «l'Albanais».
Ud paa Sommeren hjemførte han de danske Matroser. 1814-24
var T. Lærer i Navigation og Mathematik paa Søkadetakademiet,
senere til 1830 Inspektionsofficer ved Søartilleriet; 1830-53 var
han Ekvipagemester paa Nyholm; 1833 udgav han en Lærebog i
Styrmandskunst med Tabeller. Som Ekvipagemester var T. meget
benyttet som Medlem af mange Kommissioner; han var en
arbejdsom, energisk og varmtfølende Natur, men førte intet lykkeligt
Liv, ængstet som han var af Næringssorger og pint ved at opleve
talrige Skuffelser og brudte Løfter. Som Frimurer har han virket
med stor Interesse. Efter at være bleven afskediget som
Ekvipagemester 1853 blev T. Divisionschef, men kom uden for dette
ikke i nogen aktiv Virksomhed; han døde 12. Juli 1856. 1852 var
han bleven udnævnt til Kommandør af Danebrog. -- T. blev
2. Okt. 1817 gift med Maren Kirstine Nielsen (f. 25. Juli 1795,
d. 11. Febr. 1863).

Tidsskr. f. Søvæsen 1857.
N. E. Tuxen, Slægten Tuxen.

C. With.



Tuxen, Søren Ludvig, f. 1850, Filolog og Skolemand. 
T. er født 29. Maj 1850 i Kjøbenhavn og Søn af ovennævnte Georg
Emil T. Efter at have modtaget hele sin Undervisnings den
kjøbenhavnske Borgerdydskole dimitteredes han 1868 og tog 1869
filosofisk Examen. Hans Interesse dels for den antikke Kultur og
særlig den græske Litteratur, dels for Lærervirksomheden førte ham
til at studere til filologisk-historisk Embedsexamen, som han tog 1875.
I sin Studentertid virkede han som Historielærer ved en
Borger- og Realskole; fra 1875-80 var han Lærer i sin egen gamle Skole,
men forlod den for at overtage Pladsen som Forstander for Frøken
N. Zahles kvindelige Artiumskursus (1880-88) og siden for de
Femmerske Lærerindekursus (1888-94). Dog vendte han 1891 atter
tilbage til Borgerdydskolen som J. L. Heibergs Medbestyrer, og
siden Nytaar 1896 har han styret den alene. I Tiden 1879-84
arbejdede han desuden ved det kongl. Bibliothek som Redaktør af
«Bibliotheca Danica», hvis 2. Bind væsentlig skyldes ham.

Lige fra sin Studentertid har T. syslet med Studier af
Oldtidens Litteratur- og Kulturhistorie samt filosofisk Æsthetik;
Frugterne af disse have dels været en Række mindre Afhandlinger
i «Nordisk Tidsskrift for Filologi» (især «Skæbnetroen hos Homer»
(1872); «Allegorien i den græske Religion» (1889)), dels et større
Arbejde: «Karaktertegning i den græske Tragedie» (1900), som 
oprindelig fremkom som Besvarelse af en af Videnskabernes
Selskab i 1898 udsat Prisopgave og belønnedes med Selskabets
Guldmedaille. Et psykologisk-historisk Arbejde er hans
Doktordisputats: «Kejser Tiberius, en kildekritisk Undersøgelse» fra 1896, i
hvilket han søger paa en ny Maade at kaste Lys over det dunkle
og omtvistede Spørgsmaal om Kejser Tiberius' Karakter. Som
Skolemand har han været meget virksom for en Reform af vor
lærde Skole. Sine Tanker herom fremsatte han første Gang i
Afhandlingen: «Om Maal og Midler for den højere Dannelse» (1884),
hvori han stærkt anbefalede at hæve Græsklæsningen paa
Latinundervisningens Bekostning og at lægge mere Vægt paa
Skrifternes reale Indhold end paa den sproglige Form; en Modstander
fandt han her fornemmelig i Professor Kroman (IX, 539). Ogsaa
senere har han stadig ladet høre fra sig i Tale og Skrift ved de
mange Forsøg, der indtil den seneste Tid ere gjorte for at
hidføre Skolereformen. Han har desuden baade som Privatmand og
som Medlem af forskjellige ministerielle Kommissioner virket for
en Forbedring af vore Læreres og Lærerinders Uddannelse. Siden
1890 var han i en lang Aarrække Formand for «det pædagogiske
Selskab». 22. Dec. 1879 ægtede han Johanne Margrethe Jørgensen,
Datter af Klædehandler F. C. J. i Kjøbenhavn.

Indbydelsesskrift til Universitetets Reformationsfest 1896.

M. Cl. Gertz.



Tvede, Frederik Vilhelm, 1826-91, Arkitekt, blev født i 
Kjøbenhavn 13. Maj 1826 som Søn af Skomagermester Johan
Frederik T. og Christine f. Norup; han fik Adgang til
Kunstakademiets Skoler i sit 11. Aar, blev Snedkersvend 1845, men fortsatte
sin kunstneriske Uddannelse og vandt 1853 den store Sølvmedaille
som Arkitekt, ligesom han med Understøttelse fra forskjellige Sider
foretog flere Udenlandsrejser. 1857 ægtede han Marie Ostermann
(f. 16. Juni 1836), Datter af Kjøbmand i Kalundborg Henrik
Christoffer O. og Louise Emilie f. Schou. T. havde Bopæl i
Kjøbenhavn til sin Død 26. Nov. 1891. Han deltog i den første
slesvigske Krig. Som Arkitekt er han nærmest Elev af G. Hetsch;
han har bl. a. ledet Restavrationen af Kirkerne i Kalundborg og
Nyborg samt af Valdemarstaarnet i Vordingborg, han har bygget
Kirker i Vedbæk, Humlebæk, Astrup og Husby, mosaisk Ligkapel,
Raadhusene i Nyborg, Nakskov, Sorø, Stubbekjøbing og Nykjøbing
paa Falster, Kjædens Bygning i Klerkegade, de Classenske Boliger
paa Frederiksberg, de Classenske Huse i Ny Toldbodgade, 
Ryegaard Hovedbygning ved Roskilde samt en Mængde Avlsbygninger
hele Landet over; han var en dygtig og praktisk Mand. -- Hans
Søn, Christen Gotfred T., f. i Kjøbenhavn 7. Okt. 1863, gjorde
Svendestykke som Murer, fik Afgangsbevis fra Akademiet som
Arkitekt 1889, den Neuhausenske Præmie for «et
Studenterkollegium» 1890 og Aarsmedaillen paa Udstillingen 1892 for «et
Alderdomshjem», opført for Kjøbenhavns Kommune i Guldbergsgade.
T., der har foretaget forskjellige Studierejser i Udlandet, har
restavreret Thotts Palais i Kjøbenhavn 1891-92 og de gamle
Gaarde Nr. 17 og 19 i Amaliegade, samt opført Finsens
Lupusklinik i Rosenvænget, det østasiatiske Kompagnis Bygning i
Frihavnen, Baron Plessens Palais i Christianiagade samt forskjellige
Avlsbygninger. 1895 ægtede han Bodil Marie Dorph-Petersen
(f. 1873), Datter af Skuespiller og Theaterdirektør J. Fr. D.-P. (f. 1845)
og Rose f. Sødring (f. 1850).

Weilbach, Nyt Konstnerlex.

Erik Schiødte.



Tvede, Jens Levin, 1830-91, Industridrivende og Politiker,
var født 7. April 1830 i Kjøbenhavn, hvor hans Fader Jørgen 
Martin Hans T. havde et lille Brænderi; Moderen var Cathrine Elene
Dorthea f. Drewes. Efter endt Skolegang kom han paa den
polytekniske Læreanstalts Værksteder; men her blev han ikke længe.
Faderen, der i 1842 var flyttet til Helsingør, døde 1849, og T.
maatte nu forlade Kjøbenhavn for at overtage Driften af det lille
helsingørske Brænderi. Først drev han det for Moderen, men fra
1854 for sig selv, og da det brændte 1864, opførte han paa en
nyerhvervet Grund et moderne indrettet Dampbrænderi, som han
oparbejdede til en stor Forretning; senere udvidede han det med
et Hvidtølsbryggeri (1877) og en Gjærfabrik (1887). T. søgte i det
Hele at skabe Virksomhed i Helsingør, der havde lidt meget ved
Sundtoldens Afløsning (1857), og hans Bestræbelser mødtes med
anerkjendende Tillid. Allerede 1857 valgtes han ind i Byens
Raad, en Plads han bevarede til sin Død. Han var ogsaa
virksom ved Dannelsen af Hellebæk Klædefabrik (1873), Helsingørs
Jærnskibs- og Maskinbyggeri (1881) og Helsingørs Telefonselskab
(1883); i det første og sidste af disse Aktieselskaber var han
Formand. Som udpræget Højremand var han med at stifte en
konservativ Forening i Helsingør 1885 og blev dens Formand.
Herved droges han ind i den aktive Politik; ved et Suppleringsvalg 
i Roskilde 1886 blev han Landstingsmand, hvad der hilstes 
med Jubel i Helsingør. De mange offentlige Hverv bevirkede,
at han i 1889 omdannede sin private Virksomhed til et særligt
Aktieselskab (Helsingørs Spritfabrik), som en Søn blev Direktør
for. Aaret efter blev han syg og n. Marts 1891 døde han. Faa
den Tid stod han som Formand i «Foreningen af Spritfabrikanter
i Danmark». Naar han som oftest kaldtes Kapitajn, skyldtes dette
hans Stilling i det borgerlige Artilleri. 14. Maj 1859 havde han
ægtet Emilie Christiane Henriette Sophie Bjerg (f. 25. Juli 1833),
Datter af Kancelliraad, Hospitalsforstander Fritz Andreas B. og
Sophie f. Gedde.

Kapitajn J. L. Tvede, 1891.
Dansk Handels-Tidende 20. Jan. 1900.

C. Nyrop.



Tvermoes, Carl Madsenius Vilhelm, 1830-98, Officer og 
Politiker, fødtes 23. Juni 1830 i Kjøbenhavn, hvor Faderen Carl
Fred. Ferd. T. havde været Hørkræmmer; Moderen hed Juliane
Vilhelmine f. Grundtvig. I 1827 opgav Faderen Handelen i Kjøbenhavn
og kjøbte en Landejendom ved Roskilde, men flyttede tilbage til
Byen inden Sønnens Fødsel for at fri ham for at blive Soldat en
Gang i Tiden. Netop dette blev dog hans Livsgjerning. Han
blev Landkadet 1845 og udnævntes i 1848 til Sekondlieutenant ved
Fodfolket. Som ansat ved 3. Bataillon deltog han i Kampene ved
Nybøl og Dybbøl, kom næste Foraar til 4. Bataillon og samme
Sommer, da han var bleven Premierlieutenant, til General Thestrups
Brigade, hvorfra han om Efteraaret overgik til 1. Bataillon,
hvormed han deltog i Slaget ved Isted. Fra 1851-55 gjennemgik han
den kongl. militære Højskole og ansattes derefter ved
Generalstaben, ved hvilken han alt i 1858 blev Kapitajn. Hans klare
Forstand, store Arbejdsevne og beherskede Væsen gjorde ham
særdeles skikket til Generalstabsvirksomheden, medens han ved en
større Udenlandsrejse, som han paa egen Bekostning foretog i
1855, udvidede sit Blik. Aaret efter var han ansat ved
Jærnbaneopmaaling i Jylland, senere ledede han den militære
Rekognoscering af Holsten.

Ved Hærens Mobilisering i 1863 blev han ansat som Souschef
ved 3. Division under General Steinmann (Kiel), hvilken i Holsten
havde en vanskelig Opgave, og han deltog derefter i Kampen ved
Bustrup foran Danevirke samt i Fægtningen 8. Marts foran
Fredericia, hvor han fungerede som Stabschef. Som saadan blev han
i April ansat ved 2. Division, i hvilken Stilling han forblev, indtil
Hæren demobiliseredes. Han vendte derefter tilbage til 
Generalstaben, sendtes i 1868 til Lejren ved Chalons og fremhævede ved
Hjemkomsten de slette Forberedelser, der vare trufne i Tilfælde af
en eventuel Krig med Tyskland. I 1870 udnævntes han til Oberst
og Chef for den taktiske Afdeling; som saadan indlagde han sig
megen Fortjeneste ved at indføre en systematisk Forarbejdelse af
det Materiale, som Overkommandoen bør have paa rede Haand
ved en Krigs Begyndelse, samt Generalstabsøvelser, hvilke han
forstod at lede paa en særegen Maade, der i høj Grad
interesserede Deltagerne. Som Chef for Krigsføringsdepotet 1867-70 havde
han følt Nødvendigheden af, at det tilstedeværende statistiske
Materiale blev omarbejdet og kontrolleret i Marken, og desuden
fremsatte han Forslag om at udarbejde en udførlig Fremstilling af vor
1. slesvigske Krig, hvilket Arbejde blev ham overdraget i
Forbindelse med Kapitajn J. C. Pingel. Af dette monumentale Værk
udkom 1. Bind i 1867, og T. førte det derefter personlig frem
indtil Begyndelsen af Krigen 1849. Ved Siden af denne Virksomhed
var han 1870-75 og 1877 Stabschef ved Lejrdivisionen,
udkommanderedes i 1871 til en Troppesamling ved Aldershot i England
og efter Oprøret paa St. Croix 1878 som Medlem af en
Kommission, der skulde undersøge Forholdene i Vestindien. Desuden var
han Medlem af forskjellige Befæstnings- og andre Kommissioner.
Denne hans betydelige Virksomhed blev paaskjønnet ved, at han i
1877 blev Kommandør af Danebrog af 2. Grad, 1879 af 1. Grad.

I Sept. 1872 valgtes T. som Folketingsmand for Kjøbenhavns
3. Kreds. I Begyndelsen tog han kun sjælden Ordet og da alene
ved Behandlingen af militære Spørgsmaal, men allerede Aaret efter
vaktes ogsaa hans Interesse for det almenpolitiske Liv. Han blev
Formand for den Komité, Højre nedsatte for at lede
Valgkampagnen, og udførte dette Hverv særdeles tilfredsstillende. Desuden
var han et dygtigt og meget søgt Udvalgsmedlem og udøvede en
ikke ringe Indflydelse inden for sit Parti, da han var en god Taler
og fuldt ud til at stole paa. Han valgtes sidste Gang i Jan. 1890,
i det han 1892 frivillig trak sig tilbage fra Kredsen.

Imidlertid havde T. ogsaa som militær gjort Karriere; i 1879
var han bleven ansat som Chef for 1. Bataillon og Aaret efter som
Chef for 1. Regiment, medens han i 1885 blev Generalmajor og
Chef for 1. sjællandske Brigade. S. A. var han attacheret Kejser
Alexander III af Rusland, og under Kantonnementsøvelserne paa
Sjælland i 1887 førte han Sydpartiet. Kort efter udnævntes han
til Generalinspektør for Fodfolket, i 1888 til Formand i 
Geværkommissionen og 1891 til Generallieutenant og kommanderende
General i 1. Generalkommandodistrikt. Man havde ventet sig
meget af hans Virksomhed som saadan, men kort efter blev han
angreben af en uhelbredelig Sygdom, saa at han i 1894 ansøgte om
sin Afsked fra Krigstjenesten. T., der i 1892 var bleven udnævnt
til Storkors af Danebrog, døde 3. April 1898 i Kjøbenhavn.

T., som 27. April 1861 var bleven gift med Anna Petra
Henriette v. Munthe af Morgenstjerne (f. 18. Maj 1832), Datter af
Gehejmelegationsraad, Kammerherre Jacob Wilhelm v. M. af M.,
dannede et lykkeligt Hjem, hvor mange unge Mænd samledes; de
drøftede frit forskjellige Spørgsmaal med den tilsyneladende noget
fornemme og tilbageholdne militær, som dog gjærne hørte
Anskuelser, afvigende fra hans egne, fremsatte, medens han ved sin
Overlegenhed og hele Holdning uvilkaarlig indgød Respekt.

Illustr. Tid. XXXIX, Nr. 29. 
Wulff, Den danske Rigsdag S. 313.
Nationaltidende Nr. 7743 og 7899.

P. N. Nieuwenhuis.



Tvermoes, Godtfred Ferdinand, f. 1833, Forsikringsdirektør.
T. er født i Kjøbenhavn 23. Nov. 1833 og Søn af Hørkræmmer
Andreas Madsenius T. (f. 13. Marts 1808 d. 19. April 1857), der
hørte til den bekjendte Tvermoeske Kjøbmandsslægt, og Frederikke
Claudine f. Overbye (f. 11. Juni 1807 d. 26. Marts 1886). Han blev
Student 1852, Cand. polyt. 1861 og ansattes 1864 som Sekretær og
Bogholder ved Kjøbenhavns Havnevæsen, i hvilken Stilling han
blev til 1879. Imidlertid interesserede han sig særlig for
Forsikringsvæsenet og blev i 1868 konstitueret som mathematikkyndig
Direktør i Livrente- og Forsørgelsesanstalten, men fratraadte
allerede 2 Aar efter paa Grund af principielle Uoverensstemmelser
med Direktionens daværende Formand C. E. Fenger (V, 102), dels
vedrørende Varetagelsen af de forsikredes Interesser, dels
angaaende et Projekt af Fenger til Afvikling af Statens Pensionsbyrde.
1872 blev han Direktør i det gjensidige Forsikringsselskab
«Danmark» og 1879 tillige Formand i Direktionen for den almindelige
Brandforsikring for Landbygninger. Efter fra 1868 at have været
det kongl. Theaters Konsulent med Hensyn til de under dette
sorterende Forsørgelseskasser blev han 1875 Medbestyrer af
Alderdomsforsørgelsesfondet for det ved Theatret ansatte Personale. I
1895 blev nan Medlem af en Kommission, der var nedsat for at
tage forskjellige Spørgsmaal om det kongl. Theaters Forhold under
Overvejelse. T., der fik Titel af Etatsraad i 1892, havde 24. Juli 
1864 Bryllup med Mathilde Esskildsen (f. 25. Nov. 1843 d. 25. Juli
1899), Datter af Departementschef Fred. Chr. Esskildsen (IV, 602).

Sofus Elvius.



Tvermoes, Rudolph Lauritz Madsenius, f. 1832, Bankdirektør. 
R. T. er Broder til ovennævnte Forsikringsdirektør G. F. T.
og født i Kjøbenhavn 8. Maj 1832. Efter i 1849 at være bleven
Student og det følgende Aar Cand. phil. traadte han ind i
Faderens Forretning, men for at faa videre Uddannelse drog han i 1852
til England. Han oprettede her en selvstændig Forretning i Leith
sammen med Lauritz la Cour under Firma T. & la Cour.
Imidlertid maatte han ved Faderens Død 1857 overtage dennes
Forretning sammen med Broderen Emil, og han forlod derfor Skotland
definitivt i 1858. 1862 fik han Borgerskab som Grosserer i
Kjøbenhavn. T. har aldrig haft Lyst til offentlig Fremtræden, men den
Anseelse, han snart opnaaede, tvang ham paa en Maade ind i
mange Tillidshverv. Han var saaledes i en lang Aarrække
Medlem af Ligningskommissionen, men afslog som Følge deraf at
indtræde i Sø- og Handelsretten ved dennes Oprettelse 1861. 1883-87
var han Medlem af Nationalbankens Repræsentantskab, og siden
1886 har han haft Sæde i Grosserersocietetets Komité. Fra 1890
var han Direktør i Sparekassen for Kjøbenhavn og Omegn, indtil
han 7. Sept. 1892, efter Konferensraad M. Levys Død, blev
Direktør i Nationalbanken og derfor udtraadte af Sparekassens Direktion.
Broderen Emils Svagelighed havde da givet Stødet til Beslutningen
om Firmaet M. T.s Likvidation, som samtidig iværksattes. Nærmest
i sin Egenskab af ledende Direktør i Nationalbanken har han bl. a.
været Medlem af Kommissionen for Udarbejdelse af Forslag til en
Aktielov. I 1861 ægtede han Rosine Schow (f. 23. Nov. 1836
d. 18. April 1871), Datter af Læge S. i Næstved. 

C. Christensen.



Tvilling, Søren Hansen, --1633, Digter og Sanger, 
blev 1618 antagen som Sanger i Christian IV's Kapel, afgik ved en
Reduktion 1627, men blev gjenansat 1631 og s. A. aflagt med
Degnekaldet paa Kronborg, som han dog kunde lade betjene ved
Substitut. Død 24. Dec. 1633. Foruden et Par af de almindelige
gudelige Rimerier: «Pligtanker» (1626) og «Det himmelske Væk-op»,
har T. efterladt en satirisk Vise «Quid tua? d. e. Hvad kommer
det dig ved?», udkommen 1634 og mange Gange senere og bevaret
i Folkemunde lige ned til det 19. Aarhundrede. P. Syv nævner 
den i sine «Betænkninger» som «et ret poetisk Skrift», og Sorterup
siger i «Cacoëthes carminificum»:

 «Der er Ord i Tvillings Vise,
 som er Lyst at høre paa.»

Det er en af vore tidligste rent verdslige Satirer efter
Reformationstiden, endnu ganske upaavirket af den nye Kunststil og
tiltalende baade ved sin jævne, troskyldige og nationale Tone, den
Duft af aarhundredgammelt Provinsliv, der ligger over den, ved
sin livlige, halvdialogiske Form og sin lette Versifikation. Tjillige
har den kulturhistorisk Interesse som Udtryk for den gjærende
Tidsaand i Christian IV's senere Aar efter Deltagelsen i
Trediveaarskrigen, Brydningen mellem den halv middelalderlig afsondrede
Tilværelse i gammel dansk Ærlighed, Tarvelighed og Jævnhed og
de nye, udenlandske Moder og Noder. «Den fromme, ærlige
Mand» Hr. Simplex har maattet rømme Landet for «Mester
Rænkenist», der vandrer ind sønder fra og lærer Folk alskens Svig og
forlorent Væsen i Handel og Vandel, som skildres, gjennem en
Række anskuelige Typer af det daglige og borgerlige Liv.
Desværre er Visen kun bevaret i sene Optryk og indeholder vistnok
en Del nu Uforstaaelige personlige Hentydninger, skjønt Digteren
i en noget snørklet Fortale tager Gud til Vidne paa, at han «ikke
haver ment nogen i Besynderlighed», og opfordrer Læseren til at
ransage sin egen Samvittighed og ikke røbe sig, hvis han føler sig
ramt; hvis ikke, kommer det hele jo ikke ham ved, som det
allerede hedder i Titelen. Dette Forsøg paa at værge for sig hjalp
dog lige saa lidt T. som nogen af vore senere Satirikere, hvis
man da kan tro en tilskreven Notits i nogle Manuskripter (GI.
kongl. Sml. 2406 4to, Ny kongl. Sml. 1380 Fol.) af Sorterups
Cacoëthes, hvor det hedder, at Visen indbragte sin Forfatter «en
Afbankning, som han tog sin Død over».

Rahbek og Nyerup, Den danske Digtekunst III. 
Paludan, Renaissancebevægelsen i Danm. Litt. S. 138. 355. 
Hammerich, Musiken ved Chr. IV.s Hof S. 85 ff. 

J. Paludan.



Tybring, Hans Henrik, 1732-98, Biskop, fødtes 13. Febr. 
1732 i Øjestad af Forældrene Sognepræst Søren Madsen T. (d. 1757)
og Bolette f. Lemvig og blev af Faderen dimitteret 1749, men
maatte hjem som Huslærer for sine Søskende. Under dette kunde
han dog tage Attestats 1754 for saa atter at vende tilbage til 
Hjemmet, hvor han blev til Faderens Død. Han blev nu 1759
Skibspræst paa Orlogsskibet «Grønland» og rejste 1760 med Skibet
«Fyn» til Middelhavet. Ved sin Hjemkomst maatte han, atter paa
«Grønland», sammesteds hen og var her nu i 1 1/2 Aar. Da han
kom hjem, blev han 1763 kaldet til Sognepræst i AvrdaV, men
kom ikke did, da han kort efter blev nederste Kapellan ved
Holmens Kirke i Kjøbenhavn. 1766 blev han øverste Kapellan og
1777 uden Ansøgning Holmens Provst. Han ofrede sig ganske for
sin Menighed, i hvilken han vandt megen Kjærlighed. 5 nye
Skoler bleve efter hans Forslag og ved hans Medvirkning
oprettede i Menigheden. 6. Maj 1789 blev han udnævnt til Biskop i
Christianssand. Hid kom han med sit milde, sagtmodige Væsen
og sin gamle Rettroenhed i en Tid, da meget var sønderrevet, og
en kraftig Mand kunde tiltrænges. Han blev derfor nok omfattet
med Kjærlighed, men efterlod ingen væsentlige Spor af sin
Virksomhed, da han 18. Febr. 1798 døde. Han blev gift 22. Juni 1763
med Elisabeth Vilhelmine Lemvig (f. 1742 d. 22. Febr. 1809),
Datter af Mag. Søren L. (d. 1760), Garnisonspræst i Kjøbenhavn, og
Anna Catharine f. Solberg.

Faye, Christianssands Stifts Bispe- og Stiftshist. S. 417 ff.

D. Thrap.



Tybring, Søren, 1773-1822, Præst, fødtes i Høland 6. Nov. 
1773 af Forældrene Johan Broderus T. (d. 9. Juni 1782 som
Sognepræst til Øjestad), Broder til ovennævnte Biskop H. H. T., og Ellen
f. Geelmuyden (d. 26. Okt. 1824). Han deponerede fra Herlufsholm
1790, blev Aaret efter Hører i Christianssand, fik theologisk
Attestats 1796 og blev strax efter ansat som personel Kapellan i
Christianssand. 1798 blev han Aftensangspræst og Rektor ved
Borgerskolen paa Bragernæs, hvor han stiftede en Realskole til
megen Tilfredshed for Stadens Indvaanere. 1801 blev han udnævnt
til Sognepræst i Karleby paa Falster, men trivedes ikke her, og
da Bragernæs Sognekald 1802 blev ledigt, fik han dette. Her tog
han ivrig Del i Stadens og Fædrelandets Anliggender, og som
varm Patriot blev han sendt til det overordentlige Storting 1814,
hvor han holdt mange og lange Taler og meget modstræbende gik
ind paa Foreningen med Sverige. Hans Dagbogsbreve fra dette
Storting ere meddelte i «Hist. Saml., udg. af den norske hist.
Kilde-skriftkom.» II, 36 ff. I den korte Tid, han opholdt sig i Kjøbenhavn
som Student, sluttede han sig til Frihedsmændene og skrev Theaterartikler 
i Malthe Bruuns «Svada», og i Drammen blev den 
politiske Interesse overvejende hos ham, fremkaldte mange mindre
Artikler i «Nationalbladet» og bragte ham til med den bekjendte
Oppositionsmand P. P. Flor at grundlægge «Drammens Tidende»
1816. Som Theolog var han Rationalist. Han døde 19. Nov. 1822.
Gift 1. (1798) med Caroline Christiane Adolphine f. Bülow (d. 1. Nov.
1799), Søster til General Frants Christopher B. (III, 281), 2. (1802)
med Petronelle Nicoline f. Rode (f. 1784 d. 28. Maj 1815), Søster
til Generalkrigskommissær Hans Henrik R. (XIV, 139).

Museum 1896 II, 219 ff.
Halvorsen, Norsk Forf. Lex.

D. Thrap.



Tychonius, Christen Lassen, 1680-1740, Præst, Forfatter,
blev født 17. Avg. 1680 i Sal Præstegaard ved Holstebro som Søn
af den bondefødte Præst Lars Thygesen (d. 1700); Moderen hed
Karen f. Nørkjær (d. 1708). Sønnen, der fra sin tidligste Barndom
stadig nævnedes med det latiniserede Navn Tychonius, blev
undervist af Faderen sammen med sine Brødre og et Par andre
Drenge, som vare i Huset. Han viste sig meget begavet; 7 Aar
gammel begyndte han at lære Latin, og i 10 Aars Alderen kunde
han allerede lave latinske Vers; danske havde han længe i
Forvejen skrevet; i sit n. Aar begyndte han paa Græsk og kunde
snart efter skrive græske Vers, saa tog han fat paa Hebraisk, ja
endog Syrisk. Men det synes at have været en tom og aandløs
Lærdom, han fik i Hjemmet, da det som særligt Tegn paa hans
Kundskabsfylde omtales, at han havde lært udenad paa Græsk
hele Romerbrevet, og at han ved en Lejlighed reciterede det fra
Ende til anden uden at standse deri mere end 2 Gange. 1695
blev T. Student og tog næste Aar med stor Berømmelse 2. Examen,
til hvilken han ogsaa var forberedt af sin Fader; allerede i Nov.
1697 tog han, kun lidt over 17 Aar, theologisk Attestats. Han
havde nu Plads paa forskjellige Steder, saaledes hos sin Fader og
i Efteraaret 1701 maaske endog som Skriverkarl paa Ringkjøbing
Amtstue; allerede 29. Okt. s. A. blev han dog udnævnt til Kapellan
i Skive og Resen; det blev sagt, at han havde brugt ikke saa ganske
fine Midler for at blive valgt. i. Avg. 1702 ægtede han Cecilie
Margrethe Breth (f. 15. Juni 1682), Datter af Sognepræsten i Skive, Provst
Laurits B. Da denne allerede i Sept. s. A. døde, var det naturligvis T.
meget magtpaaliggende at faa sin Svigerfaders ledige Embede. Han
oppebiede ikke engang Begravelsen, men skyndte sig til
Kjøbenhavn for at stemme Kongen til Gunst for sig, og han maatte tro,
#t denne havde ham i venlig Erindring, da han ved Kongens 
Besøg i Skive samme Sommer havde opvartet med en Kantate i
forskjellige Afdelinger, af hvilken blot et enkelt Vers til Exempel:

 Kom dintedyppet Rør, som mig for  Flinten tjener!
 vær proppet med et Ønsk', som Kongen trolig mener!
 Lad Hjærtet give Fyr i brændend' Andagts Blus
 med Lykke-Ønskninger for Kongen og hans Hus!

Hans Ansøgning var naturligvis paa Vers, og da Kongens
Fødselsdag indtraf netop i de Dage, lod han ikke Lejligheden
ubenyttet til at møde frem med et Lykønskningsdigt, af hvis Vers
det ene lyder:

 Træd frem endnu og kys det Støv, som Kongens Fod skal træde,
 lad Hjærtet kildres ud af Fryd, lad Øjet ud af Glæde
 oppumpe klare Fryds Fontain af Hjærnens Taarer-Væld
 ved Majestætens Alders Væxt til begge Rigers Held! osv.

Han fik Embedet 14. Okt.; men at han har faaet andre til
at lægge et godt Ord ind for sig, ses af «Et Papirs Diskretion
offereret Hans Exe. Hr. Ditlev Wibe for sit store Patrocinium til
at erlange Skive Kald».

Aaret efter brændte hans Præstegaard og med den hans
forholdsvis store Bogsamling, der mest var Arvegods efter hans
Svigerfader; men han begyndte paa ny at samle, saa da han 1715
atter ramtes af Ildsvaade, var det 3090 Bind, der gik op i Luer.
Desuden stillede Biskop B. Deichmann (IV, 232) i Viborg, der i
høj Grad var hans Velynder, sit betydelige Bibliothek til hans
Raadighed; og i den halve Snes Aar, Deichmann endnu forblev i
Viborg, rejste T., der 1706 tog Magistergraden og 1709 blev Provst,
gjærne 10-12 Gange om Aaret der til for at benytte denne Skat;
det stadige Samkvem bidrog til at knytte Baandet mellem disse
2 Mænd fastere. I sin Egenskab af Provst var det da ogsaa, at
T. paa Gejstlighedens Vegne 1713 holdt en Afskedstale til
Deichmann, da denne skulde drage til Norge for at overtage sit nye
Embede som Biskop i Christiania, en Tale, for hvilken T, bag
efter maatte høre ilde paa Grund af dens overdrevne Smigrerier.

T. har næppe anet, at han skulde tilbringe over et Fjerdedel
Aarhundrede i Skive. Formodentlig har Viborg Bispestol staaet
som Maalet for hans Ønsker; men 3 Gange i Frederik IV's Tid,
1712, 1720 og 1725 blev den ledig, og hver Gang blev T.
forbigaaet. Maaske har det været for at trøste ham over de skuffede
Forventninger, at Regeringen 1725 tilbød ham Embedet som 
Sognepræst ved Frelsers Kirke paa Christianshavn; men i yderste
Øjeblik frabad han sig det. Endelig naaede han at komme bort
fra Skive, hvor hans Popularitet i Aarenes Løb havde været i
stærk Dalen, og at blive befordret til Viborg 1727, ganske vist
ikke som Biskop, men som Stiftsprovst og Sognepræst ved
Domkirken. Denne havde Aaret i Forvejen lidt betydelig ved
Ildebrand, saa han i de første Aar maatte prædike i en af Byens
andre Kirker; først 1730 blev den gjenindviet, ved hvilken Lejlighed
T. selvfølgelig havde skrevet Kantaten. Han blev strax
Modeprædikant i Viborg, saa i Snapstingstiden Kareterne ikke uden
største Møje kunde komme forbi hinanden, naar de skulde bringe
Tilhørerne til eller fra Kirke, ligesom Byens Vægtere fik Befaling
til at patrouillere i Gaderne, naar han prædikede, da Husene saa i
Regelen stode tomme. Som Prædikant var han aldeles uberegnelig:
som oftest vare hans Prædikener af en saa skruet Beskaffenhed,
med saa kunstige Vendinger og en saadan Mangel paa Smag og
Takt, at man har ondt ved at forstaa det Ry, der gik af dem;
undertiden kunde han prædike rigtig godt og opbyggeligt, nemlig
naar han ikke havde haft Tid eller Lyst til at forberede sig alt
for grundig. Tit slog han løs paa den pietistiske Retning, som
der netop i den Tid var kommen Fart i; «Hykler» kaldte han
enhver, som han med eller uden Grund mente hyldede pietistiske
Anskuelser; til andre Tider kunde han faa i Sinde at optræde som
den strænge Bodsprædikant og tordne mod alskens Laster, der
gik i Svang. Men den Yndest, han fra først af havde vundet i
Viborg, kunde ikke holde sig; det varede ikke længe, inden Folk
fik den Opfattelse, at hans saa højt priste Veltalenhed kun var
lydende Malm og klingende Bjælde. Hertil kom, at han som
Menneske var langt fra at være yndet og vistnok heller ikke
videre agtet; mod sine underordnede, Præsterne og Latinskolens
Lærere, viste han stor Myndighed, og med flere af dem laa han
i stadige Processer; Menigmand havde faaet den Erkjendelse, at
han ikke mente, hvad han sagde; Mand og Mand imellem
hviskedes, at han i Hjærtet sikkert var Atheist, og man vidste at
berette adskillige ikke saa lidt blasfemiske Udtalelser af ham. Disse
have vel nok gjort Lykke hos en Del af de Adelsmænd, der
udgjorde hans fortroligste Omgang baade i Viborg, omkring paa
Herregaardene og i Kjøbenhavn, hvorhen han ikke sjælden rejste;
men denne Selskabelighed har ofte bragt ham i en Stilling, der
var mindre passende for ham, ligesom der alt for tit blev 
betroet ham det tvivlsomme Tillidshverv at være et Slags «maitre
de plaisir» for de fornemme.

At T. paa højere Steder har været anset for en dygtig Mand,
viser sig af, at der flere Gange blev lagt Beslag paa hans Pen til
Erklæringer baade om theologiske og praktiske Spørgsmaal, der
stod paa Dagsordenen; og at han virkelig var en lærd Mand --
hvilket maaske nok i Tidernes Løb er blevet lovlig meget overset
-- fremgaar bl. a. af det dygtige Værk «Den augsburgske
Bekjendelses Historie», han udgav 1730 i Anledning af 200 Aars Festen
for denne den lutherske Kirkes symbolske Bog, en Fest, der faldt
sammen med Indvielsen af den gjenopførte Viborg Domkirke.
Maaske har T. ment, at denne Bog kunde være i Stand til at
jævne ham Vejen til en theologisk Professorpost ved det
Universitet, han allerede i en Aarrække havde stræbt efter at faa oprettet
i Viborg, hvad der naturligvis blev meget ilde optaget af
Professorerne i Kjøbenhavn, blandt hvilke Holberg tog T. under skarp
Behandling i Satiren «Den jyske Fejde» (VII, 525). Allerede
tidligere havde disse 2 Mænd haft et Sammenstød; 1724 opførtes
Holbergs «Jakob v. Thybo», og den deri forekommende Pedant
gik fra først af under Navnet «Magister Tychonius». Da T. fik
dette at vide, blev han ærgerlig over saaledes at være bleven
stillet i Gabestokken, og Holberg blev nødt til at forandre Navnet,
saa Pedanten kom til at hedde «Stygotius». Maaske har ogsaa
Holberg følt sig ilde berørt ved, at T. i manges Øjne gjaldt for
en stor Digter, og han har muligvis frygtet for at skulle blive
overfløjet af ham. Det lyder i vor Tid underligt: Rivaliseren
mellem Holberg og T.! Og dog var der 16 Aar efter den sidstes
og 2 Aar efter Holbergs Død en velvillig Kritiker Wille Høyberg
(VIII, 252), der udtalte som sin Mening, at det kunde være
tvivlsomt, hvem af de to der burde sættes højest, men synes at være
mest tilbøjelig til at lade Vægtskaalen synke til Fordel for T.

Ovenfor er anført nogle Prøver paa T.s Vers fra hans
Ungdom; de fleste af dem, der skrive sig fra hans senere Aar, ere
skaarne over den samme Læst; 1736 forfattede han følgende
Gravskrift over en Herremands Frue:

 I andre Kister er kun Lig
 af Mennesker at finde;
 men disse Fjæl har inden sig
 en livløs Dydsgudinde.

Det Værk, som T. sikkert har anset som sit bedste, det,
hvori han ligesom har koncentreret sig selv, er «Tolv Elims
Kilder, aabnede til Husvalelse for Hr. Gehejme- og Etatsraad Chr.
Ludv. v. Plessen ved hans uforlignelige Frues dødelige Afgang».
Da Fruen 1729 var død temmelig pludselig, og hendes Mand tog
sig Tabet meget nær, sendte T. i hver af Sørgeaarets 12 Maaneder
«n saadan «Elims Trøstekilde» til den sørgende Excellence, og de
synes virkelig at have naaet deres Hensigt. W. Høyberg, der 1756
udgav Elims-Kilderne samt en Skildring af T. som Menneske og
Forfatter, omtaler dette Værk som i højeste Grad indtagende; i
vore Dage vil man langt snarere smile ad eller ærgre sig over
T.s mærkværdig smagløse og taktløse Indfald end blive opbygget
ved de virkelig smukke og vel udarbejdede Dele, der nok have
kunnet være til Trøst for en sørgende Enkemand. «En snurrig
Blanding af Bibelsprog, franske Gloser, dansk Klingklang,
forunderlige Lignelser og affekteret Svulst; helligt og verdsligt mænges
i Hob, og alt det midt i den sørgelige Gjenstand», skriver N. M.
Petersen om Elims-Kilderne.

Til Biskop Deichmanns Efterfølgere var Forholdet ikke saa
godt, og da T. var kommen til Viborg, kunde han nok falde paa
i sine Prædikener at stikle paa Trellund, som et Par Aar i
Forvejen var bleven Biskop; men som oftest iagttog han dog de
udvortes Høflighedsformer, og da Trellund 1735 var død, holdt T. i
Domkirken en sprænglærd Ligtale, der varede 3 l/2 Time, men da
var han ogsaa saa afkræftet, at han vilde være styrtet om paa
Kirkegulvet, hvis ikke Klokkeren havde grebet ham i sine Arme. Havde
han tidligere ikke kunnet naa sit Ønske at blive Biskop, maatte han
kunne sige sig selv, at han under Christian VI's Regering vilde være
en fuldstændig Umulighed som Biskop; da saa A. Wøldike var
bleven udnævnt, viste T. sin Uvilje imod ham ved mange Gange,
endog ligefrem uopdragent og drengeagtig, at udæske ham baade
i sine Prædikener og i Privatlivet. Men T. fik at fornemme, at
den ellers sagtmodige Biskop ikke var helt til at spøge med;
baade fra Stiftsøvrigheden og fra det i 1737 oprettede 
General-Kirkeinspektionskollegium, der endnu mindre var til at spøge med,
fik T. flere Gange drøje Tilrettevisninger for adskillige Mangler
og Misligheder i hans Embedsførelse.

De sidste Aar, T. levede, vare meget sørgelige for ham; et
Par Aar før sin Død blev han ramt af et apoplektisk Anfald, og
siden den Dag kom han aldrig mere paa Prædikestolen; naar han 
var saa rask, at han kunde taale at prædike, skete det fra en
Stol, paa hvilken han sad i Kordøren. Selv har han haft paa
Følelsen, at ikke blot hans legemlige, men ogsaa hans aandelige
Kraft var brudt; derfor søgte han at gjøre den store Bogsamling,
han efter de 2 Ildebrande i Skive havde anskaffet sig, i rede
Penge; der var saa mange Bøger, at flere Vognlæs af sjældne
Værker kunde sendes til Holland, ligesom en Mængde solgtes til
Kjøbenhavn. Til sidst kunde han ikke komme ud, ja end ikke
af Sengen, hvor han henlaa ussel og elendig, efter at han ved et
nyt Anfald Aaret før sin Død var bleven lammet paa Tungen, saa
ingen kunde forstaa ham; endelig udfriedes han ved Døden
Juleaften 1740.

Hans første Hustru døde i. Maj 1731, og kunne vi slutte af
det yderst vemodige latinske Digt, han i den Anledning skrev,
maa han have taget sig Dødsfaldet saare nær og vel næsten
anset sig selv for utrøstelig. Men allerede 4. April 1732 indgik han
Ægteskab med Bolette Sophie Amalie Holmer, Datter af Krigsraad
H., Borgmester i Randers. Hun ægtede siden (1752) Jacob Hasse,
der 1727 var bleven T.s Eftermand i Skive og 1750 blev
Stiftsprovst i Viborg.

W. Høyberg, Tychoniana. 
C. Giessing, Tychoniana. 
Hist. Arkiv. N. R. XVI. 
Museum 1892 I, 159 ff. 
Saml. t. jydsk Hist. og Top. IV, 316 ff. og 2. R. I, 422 ff. 
Kirkehist. Saml. 4. R. II, 746 ff. 
N. M. Petersen, Den danske Lit. Hist., 2. Udg., IV, 119 ff. 
Medd. fra det norske Rigsarkiv I, 14. 

Vilh. Bang.



Tychsen, Anna Regina, 1853-96, Danserinde, hvis Forældre 
vare Billedhugger Philip Jean Josef Scholl (f. 1805 i Bremen, d. 1861
i Kjøbenhavn) og Skuespillerinde Theodora Jucunda f. Dalhoff (f.
1826 d. 1892), blev født 1. Sept. 1853 i Bremen, kom i sit 8. Aar
paa det kongl. Theaters Balletskole i Kjøbenhavn og fik paa sin
15 Aars Fødselsdag sin egentlige Debut som Danserinde i en
«Seguedilla». Hun steg hurtig saa vel i Publikums Gunst, navnlig
efter at hun og Frk. Schnell i Okt. 1868 havde overtaget
Kadetterne Edvard og Poul i «Fjærnt fra Danmark», som i teknisk
Færdighed; allerede 1870 udførte hun med rolig Sikkerhed Victorine
i «Konservatoriet», og Bournonville gav hende snart efter det
Vidnesbyrd, at hun var «i Stand til at optræde med Bravour paa
hvilken som helst af Udlandets største Scener», men samtidig
udtalte han, at hvor udmærket en «Demi-caractère»-Danserinde hun
end var, «hører der mere til end en fuldendt Virtuositet for at 
gjøre Fyldest i det større Repertoire». Maatte hun, der 1871
udnævntes til Danserinde og 1872 til Solodanserinde, end derfor
se sig udelukket fra Primadonnapladsen, vedblev hun dog med
sjælden Flid at arbejde paa Fuldkommengjørelsen af sin
koreografiske Færdighed, saaledes tog hun, der 11. Okt. 1876 havde
ægtet ndfr. nævnte daværende Kapitajn V. E. Tychsen, 2 Aar i
Træk, 1880 og 1881, Undervisning paa Balletskolen ved den store
Opera i Paris; efter en Prøve, hun det sidste Aar aflagde for
Direktøren, tilbød denne hende Engagement, men Forhandlingerne
herom strandede, da hun ikke vilde binde sig for flere Aar. Med
sin brillante, temmelig kølige Dans, sin stilsikre Aplomb og
bravourmæssige Kunstfærdighed udførte hun en Række af den danske
Ballets største Partier, som Sylfiden, Celeste i «Toreadoren», Eliza
i «Konservatoriet», Sundari i «Aditi» og Eleonora i «Kermessen i
Brligge», indtil hun 3. Juni 1889 tog Afsked rned Publikum som
Edvard i «Fjærnt fra Danmark» og Celeste i «Toreadoren». I
Slutningen af Marts og Begyndelsen af April 1887 havde hun optraadt
som Gjæst paa Operaen i Stockholm i «Blomsterfesten i Genzano»,
2. Afd. Hun døde efter et langt og smertefuldt Sygeleje 21. Nov.
1896 i Kjøbenhavn.

Dansk Theaterkunst (1885).

Arthur Aumont.



Tychsen, Nicolai, 1751-1804, Apotheker, Kemiker, 
fødtes i Tønder 14. Juni 1751 som Søn af Kjøbmand Lorenz T. og
Catharina f. Petreius. T. mistede alt som Dreng begge sine
Forældre og blev der/or en Tid opdraget paa Waisenhuset i Tønder;
1766 blev han Apothekselev paa det kongl. Frederiks
Hospitalsapothek hos J. D. Cappel, og 1781 bestod han «Examen chemicum
et pharmaceuticum» med Udmærkelse. S. A. og de nærmest
følgende Aar holdt han efter Anmodning af Professor J. C. Tode
et «Collegium chemicum», den første Vinter paa Tysk, senere paa
Dansk. 1784 udkom hans bekjendte Værk: «Kemisk Haandbog»
i 3 Bind, og 1794 udkom det i «forøget og forbedret» Udgave.
1785 blev han Lektor og Demonstrator i Kemi ved det kirurgiske
Akademi, og 1787 udgav han «Kurzes chemisches Handbuch», der
er et tysk Udtog af hans store kemiske Haandbog. 1788 kjøbte
T. Apotheket i Kongsberg, hvor han tillige blev Lektor og
underviste i Kemi og praktisk Farmaci, hvorfor Kongsberg den Gang
blev et Samlingssted for Farmacevter og andre, der ønskede
Undervisning i Kemi. 1794 udgav han «Fransk kemisk 
Nomenklatur, paa Dansk udgiven med Anmærkninger». Da Regeringen i
1798 reducerede Arbejdsstyrken ved Kongsberg Sølvværk betydelig,
og han desuden havde kjøbt Apotheket dyrt, blev han vanskelig
stillet i økonomisk Henseende; han fik derfor i Dec. 1799 kongl.
Bevilling til at anlægge Hjorteapotheket i Kjøbenhavn, hvortil
han flyttede 1800 efter s. A. at have solgt Apotheket i
Kongsberg. Hans sidste Værk: «Theoretisk og praktisk Anvisning til
Apothekerkunsten» (1804, 2 Dele), blev efter hans Død, som
indtraf 8. Avg. 1804 i Kjøbenhavn, udgivet af Lie. med. J. F. Bergsøe
og var, ligesom hans «Kemiske Haandbog», en paa den Tid med
rette meget skattet Lærebog. T. var en af Datidens dygtigste
danske Kemikere og var Medlem af det kongl. danske og ogsaa
af det kongl. norske Videnskabernes Selskab; desuden var han
Medlem af adskillige andre lærde Selskaber. -- 30. Maj 1788
ægtede han i Kjøbenhavn Sørine Henrikke Hallensen (d. 15. Dec. 1836,
74 Aar gl.), Datter af Kontrollør Johan H. i Kjøbenhavn.

Nyerup, Lit. Lex. 
Norske Videnskabers Selskabs Skrifter 1817.
Jordening og Seehusen, Farmaceutisk Stat (1879).

H. J. Møller.



Tychsen, Nicolai Georg Camillo, 1826-1888, Mathematiker,
var født 24. Jan. 1826 i Kjøbenhavn, hvor hans Fader, Ass. pharm.
Johan Lorentz T. var Ejer af Hjorteapotheket. Moderen var
Charlotte Louise f. Haas. T. kom 1841 i Lære hos en Optiker,
tog 1846 polyteknisk Adgangsexamen og 1850 en partiel Examen i
Mathematik og Fysik. Efter 17. Dec. 1852 at være bleven gift
med Nielsine Severine Margrethe Mortensen, Datter af prakt. Læge
P. M. M., levede han dels af nogen Undervisning, dels af sin
Formue. I denne Tid besvarede han 1862 Universitetets
Prisopgave i Mathematik, men kunde efter de daværende Regler som
Ikke-Student ikke faa den udsatte Pris, hvortil hans Afhandling
i øvrigt erklæredes værdig. 1866 fik han Doktorgraden fra
Universitetet i Jena. I 1870 blev han ansat som mathematikkyndigt
Medlem af Direktionen for Statens Livsforsikringsanstalter, i
hvilken Stilling han blev til sin Død, 29. Marts 1888. -- T. har bl. a.
1870 udgivet en lille Lærebog i Differential- og Integralregning;
men størst Betydning har hans Grundlæggelse af «Mathematisk
Tidsskrift» i 1859 sammen med Observator Schjellerup (XV, in).
Denne blev dog kun et Aar i Redaktionen, som derefter fortsattes
af T. alene indtil 1870. Til dette Tidsskrift, som afgav en
udviklende Tumleplads ogsaa for de yngre Mathematikere, har T. selv 
bl. a. bidraget ved Indsamling af en stor Mængde Opgaver. En
senere Artikel af ham i Tidsskriftet (1875) handler om Livsforsikring.
Efter sin første Hustrus Død, 9. Jan. 1867, ægtede han 9. Juli 1869
Dorothea Frederikke Sophie Thomsen, Datter af Proprietær Th.;
hun er senere bleven gift med Øjenlæge, Dr. med. C. N.
Christensen og døde 30. Marts 1903.

Livsforsikrings-Anstaltens Festskrift 1892.

H. G. Zeuthen.



Tychsen, Oluf Gerhard, 1734-1815, Orientalist, var født i 
Tønder 14. Dec. 1734 og Søn af Skrædder, tidligere Sergent
Jørgen T., der angives at have været af norsk Herkomst. Efter at
have gjennemgaaet sin Fødebys Skoler kom han 1752 i Gymnasiet
Christianeum i Altona. Allerede her drev han arabiske, hebraiske
og navnlig rabbinske Studier. Fra 1756 studerede han i Halle
Theologi og orientalske Litteraturer, i det han fra 1757 tillige var
Lærer ved Waisenhuset. Den derværende Professor theol.
Callenberg, der arbejdede ivrig for Jødernes Omvendelse, fik ham, paa
Grund af hans usædvanlige rabbinske Kundskaber, bevæget til at
virke som Jødemissionær, og T. foretog til den Ende 1759 og 1760
Vandringer gennem Nordtyskland og Danmark, men uden at det
lykkedes ham at omvende en eneste Jøde. Kjed af denne
Virksomhed tog han 1760 mod en Kaldelse til Docent ved det
nyoprettede Universitet i Bützow, hvor han 1763 blev Professor ord.
og 2. Avg. 1765 ægtede en velhavende Dame, Magdalena Sophia
v. Tornow (d. 15. Marts 1806). 1789, da Universitetet i Bützow
blev nedlagt og forenet med det i Rostock, blev han forflyttet
her til. Som Professor og Overbibliothekar og Forstander for
Musæet tilbragte han her Resten af sit Liv, vidt berømt for sin
Lærdom, og døde 30. Dec. 1815. Han havde en overordentlig
Virkelyst og Kundskabstrang og var navnlig uhyre skrivende, altid
tjenstvillig mod andre, men ogsaa smaalig forfængelig og med høje
Tanker om sig selv. Han har skrevet en Masse Ting vedrørende
Jødedommen, gammeltestamentlig Textkritik, orientalske Sprog,
Indskrifter, Mønter o. m. a. Hans vigtigste Arbejde turde være
«Bützowische Nebenstunden» (6 Bd., Wismar 1766-69). Ogsaa
om de persiske Kileindskrifter har han skrevet, men naar dog
kun til at opdage visse almindelige Træk ved Skriftens Indretning.
Nævnes maa ogsaa den uhyre omfattende Brevvexling, hvori han
stod med Videnskabsmænd hele Verden over.

A. Th. Hartmann, O. G. T. oder Wanderungen durch die mannigfaltigste 
Gebiete der biblisch-asiat. Lit., Bremen 1818-23. 
Kordes, Schlesw.-Holst. Schriftsteller-Lex. 
Lübker u. Schröder, do. 
Schlesw.-Holst. Prov. Berichte 1818, S. 74. 332 ff. 
Allg. Deutsche Biographie XXXIX.

Vilh. Thomsen.



Tychsen, Thomas Christian, 1757-1834, Theolog og Orientalist, 
var født 8. Maj 1757 (saaledes efter Kirkebogen, ikke som
ellers angivet 1758) i Horsbøl (Slesvig), hvor hans Fader Johannes
Stephanus T. (d. 6. Febr. 1796) var Præst. Moderen hed Margaretha
f. Grauer. Efter at have studeret Theologi og Filologi i Kiel og
Gøttingen fik han 1783 af den danske Regering en Understøttelse
af Fonden ad usus publicos til at rejse sammen med D. G.
Moldenhawer (XI, 364). Han besøgte Frankrig, Spanien og Lombardiet
og opholdt sig derefter længere Tid i Wien. Efter derpaa at
have erhvervet sig den filosofiske Doktorgrad (fra Fulda) og have
habiliteret sig i Gøttingen blev han 8. Dec. 1784 ansat her som
extr. Professor i Theologi. 1788 blev han ord. Professor, 1817
Dr. theol. Han døde smstds. 23. Okt. 1834. Af det danske
Videnskabernes Selskab blev han udenlandsk Medlem 1806. Han har
skrevet en Mængde lærde Afhandlinger vedrørende Orienten, mest
over religions- og kulturhistoriske og numismatiske Æmner, og for
største Delen offentliggjorte i «Commentationes societatis reg. scient.
Oottingensis»; end videre en tidligere meget brugt «Grammatik
der arabischen Schriftsprache» (1823). Til hans Disciple høre de
berømte tyske Orientalister Gesenius og Ewald.

Kordes, Schlesw.-Holst. Schriftsteller-Lex. 
Lübker u. Schröder, do. 
Allg. Deutsche Biographie XXXIX. 
Wüstenfeld, Die Mitarbeiter an den Gott. gelehrten Anzeigen 1801-30. 
Fonden ad usus publ. I.

Vilh. Thomsen.



Tychsen, Valentin Emil, f. 1847, Officer. T. er født i 
Odense 4. Dec. 1847 og Søn af Kjøbmand Valentin T. (f. 1803
d. l875) og Elisabeth Amalie f. Brodersen (f. 1813 d. 1863). 1866
blev T. Elev paa den kongl. militære Højskole, 1868 Sekondlieutenant 
og, efter først at have været Elev i Officersskolens ældste
Klasses Artilleriafdeling samt i dens Ingeniørafdeling,
Premierlieutenant i Ingeniørkorpset 1870. 1868 gjennemgik han tillige 2.
Artilleribataillons Rekrutskole, 1870 1. Ingeniørbataillons Rekrutskole, 1871
1. Artilleriregiments Ride- og Kjøreskole, 1874 og 1879 Artilleriets
Skydekursus. Efter Udnævnelsen til Premierlieutenant gjorde T.
Tjeneste dels ved Ingeniørtropperne, dels ved Ingeniørkorpsets
Bygningsafdelinger. 1874 blev han ansat som 
Kompagnikommandør, og allerede 1875 blev han Kapitajn. Fra 1883-92 beklædte
T. Stillingen som Stabschef ved Ingeniørkorpset og overtog
derefter Posten som Chef for 2. Ingeniørdirektions 1. Bygningsdistrikt.
1894 blev han udnævnt til Oberstlieutenant og Chef for 3.
Ingeniørdirektion (Fredericia), i 1898 ansattes han som næstkommanderende
ved Ingeniørregimentet og 1900 som Chef for 2. Ingeniørdirektion
samt næstkommanderende ved Fæstmngsingeniørkommandoen. Fra
1887-95 var T. Lærer i Krigsbygningskunst i Officersskolens ældste
Klasse og samtidig extraordinært Medlem af Ingeniørkorpsets
tekniske Komité. Fra 1883 førte han Tilsyn med de danske militære
Grave i Tyskland, og ved Udstillingen i Kjøbenhavn 1888 var han
Krigsministeriets delegerede og forestod som saadan Ordningen af
Hærens Udstilling. I Anledning af Ingeniørkorpsets 200 Aars
Jubilæum 1884 udarbejdede T. «Fortifikationsetaterne og
Ingeniørkorpset 1684-1893» og har desuden skrevet flere Smaaskrifter og
Lærebøger.

Uden for den militære Tjeneste har T. virket som Ingeniør
ved Lammefjordens Tørlægning og som kontrollerende ved de
laalandske Digeanlæg. T. var Medstifter af den tekniske Forening
og dens Sekretær fra 1877-94. Siden 1896 er han Medlem af
Bestyrelsen for det store nordiske Telegrafselskab. T. har foretaget
en stor Mængde Rejser i Udlandet, dels Tjenesterejser, dels private
Rejser, og hører til de Officerer, der dels gjennem Tjenesten, dels
i Privatlivet ere traadte i Forbindelse med Offentligheden. Hans
klare, intelligente Opfattelse og hans sjældne Evne til at
gjennem-arbejde en Sag i alle dens Detailler har skaffet ham megen
Anerkjendelse. -- Han ægtede 1. (1876) ovennævnte Anna Regina
Scholl, 2. (1898) Emmy Coralie Menzell (f. 21. April 1866), Datter
af Hovedkasserer Fred. Carl M. og Ludovica Claudine f. Walbom.

Ax. G. V. Petersen.



Tyge (Toke), --o.1177, Biskop i Børglum, var oprindelig 
Kapellan hos Erik Lam og blev af ham gjort til Biskop (o. 1145).
T. stod Eskil og senere Absalon nær. Dem fulgte han, i det han i
Modsætning til de andre jyske Bisper stillede sig paa Pave
Alexander III's Side og misbilligede Valdemar I's Tilslutning til den af
Kejser Frederik indsatte Pave. Men T. bidrog ogsaa til Omslaget
i Kongens Kirkepolitik', bl. a. var han med at paavirke Valdemar,
saa at han overlod Cistercienserne i Aarhus Stift Klosteret Veng
(1166) og udsonede sig med Ærkebiskop Eskil. T. var med paa 
Vendertogene og bidrog til Opdagelsen af Buris' Forræderi (1167).
Paa det berømte Ringstedmøde 1170 var T. ogsaa tilstede.
Ligeledes overværede han Mødet i Viby 1176, hvor Magnus, Erik
Lams Frillesøn (XI, 47), skulde svare paa Beskyldningen for
Mordanslag og tilsigtet Oprør mod Kongen. Magnus søgte her Raad
hos T., der havde staaet ham og hans Fader saa nær; men T.
talte ham strængt til og lod ikke hans Udflugter gjælde, da han
kunde bevise Ægtheden af hans forræderske Breve. Saaledes
skyldtes det til Dels T., at Magnus faldt til Føje og paakaldte Kongens
Naade. Ikke lang Tid efter døde T. og efterfulgtes af Orner I;
dette maa være sket, inden Absalon blev Ærkebisp (1178).

Hans Olrik.

 (Tuke), --1238, Biskop i Slesvig">

Tyge (Tuke), --1238, Biskop i Slesvig, var først Provst i 
Slesvig og blev valgt til Bisp, efter at Niels (XII, 203) var død
(1233). I hans Bispetid synes Slesvig baade at have faaet sit
Franciskanerkloster (1234) og sit Dominikanerkloster (1235), hvilket
maa skyldes T. Derimod havde han Nød med at værge Løgum
Klosters Ejendomme i Jyndevad mod Stormanden Ubbe Thordsen.
Ærkebiskop Uffe Thrugotsen havde beskikket T. til sammen med
Biskop Gunner af Ribe at undersøge og paakjende Sagen. Hr. Ubbe
udeblev trodsig fra Retsmødet, og Egnens Stormænd vidnede imod
ham; T.s Dom faldt derfor ud til Fordel for Klosteret (Sept. 1238).
Imidlertid oplevede han ikke at se Striden tilendebragt; endnu
s. A. døde han.

Hans Olrik.



Tyge (Tuke), --1272, Biskop i Aarhus, kaldes Magister og 
har da studeret i Paris. Ved Bispevalget i Aarhus 1260 stemte
flere paa ham, men Valget stod uafgjort, og T. drog da til Paven
for at forebringe ham Sagen. Imidlertid havde Jacob Erlandsen
den Dristighed at providere Bispesædet med Abbed Arnfast (I, 337),
der mentes at have forgivet Christoffer I, og indvie ham. T. vandt
dog Pave Urban IV, der irettesatte Jacob Erlandsen og selv
indviede T. til Biskop. Tilmed vandt T. Pave Urban for den danske
Krones Sag i Striden med Ærkebispen. 1262 kom T. hjem fra
Rom med kostelige Relikvier. Strax stod han som kirkelig Fører
i Kampen mod Jacob Erlandsen og hans Tilhængere, der maatte
forlade Danmark. T. fik den pavelige Nuntius Mag. Gerhard til
at bandlyse Ærkebispen, og medens Urban IV under haarde
Beskyldninger stævnede Jacob Erlandsen for sin Domstol, gav han 
T. det ene Tillidshverv efter det andet: 1263 overdroges det ham
at indrette det Kloster, som Prinsesse Agnes (I, 119) vilde stifte,
og det skjønt Klosteret skulde være paa Sjælland; s. A. blev han
sat i Spidsen for Korstogsindsamlingen i Danmark og fik i den
Anledning udstrakt Fuldmagt til at løse og binde; 1264 overdroges
det ham at styre Roskilde Stift, fordi Biskop Peder var landflygtig
«paa Grund af sine svære Forbrydelser». Ligeledes var Urban
ham gunstig i hans voldsomme Strid med Øm Kloster, og denne
Kamp, der ret stiller T.s ubøjelige Viljekraft, men ogsaa hans
Hensynsløshed, i klar Belysning, fletter sig ind i den store Kirkestrid.
T. visiterer Klosteret, Abbed Bo nægter ham Ret dertil. T.
kræver Gjæsteri efter gammel Skik, Bo afviser Kravet. T. trænger
med Magt ind i Klosterets «Biskopshus»; da klemter
Klosterklokken, T. føler sig truet og rider der fra i Vrede. Paa Retsmøder
klager T. over Abbeden, ja sigter ham endog for at huse Arnfast
og andre Kongefjender; Bo svarer med at forbande den, der i
denne Sag farer med Usandhed. Bispen bandlyser ,da Bo og alle
hans undergivne; paa Stedet løser Bo sine undergivne af Bandet.
T. bandlyser nu under alskens Plagerier Klosterets Bønder og
tilbageviser de andre Cistercienserabbeders Henvendelse til Rom.
Da nedlægger Bo sin Værdighed (1263), men T. staar lige saa
uforsonlig over for hans Efterfølger Thure. Pave Urban irettesætter
vel T. for hans Voldshandlinger, men beskikker Sættedommere,
der ere afhængige af ham. Bisperne af Ribe og Slesvig mægle
Forlig, hvorved Klosterets Gjæsteripligt opretholdes, imod at
Aar-husbispen frafalder andre Krav (1264); men nu tiltvinger T. sig
Gjæsteri langt ud over sin Ret. Striden blusser op igjen, T.
bandlyser Thure og Munkene og plager endnu værre Klosterets Bønder.
Efter Urban IV's Død trak et Uvejr dog op, især da
Cistercienseren Kardinal Guido blev pavelig Legat i Danmark. Som Kongens
ivrige Tilhænger blev T. bandlyst af Guido i Lybek (1266 og 67),
og af Biskop Bonde i Slesvig, der var gjort til Sættedommer i
Klosterstriden, bandlystes han for sine Overgreb mod Øm og sin
trodsige Udebliven fra Retten (1267). Bandlysningerne fik dog
intet at sige, T. havde Magten. Øm Klosters Velstand var
ødelagt, Thure nedlagde sin Værdighed (1268), og de forskræmte
Munke faldt vist nok til Føje; Jacob Erlandsen var stadig borte
fra Danmark, og T. var egentlig den danske Kirkes Leder. Sin
Troskab mod Kongedømmet saa han lønnet med udstrakte
Privilegier for Domkirken, og Domkapitlet stod trofast ved hans Side; 
han skjænkede da ogsaa Kapitlet sin Gaard i Baastrup ved
Skanderborg og oprettede derved det ansete Kantorembede (1266). T.
døde paa Samsø 23. Nov. 1272. 13. Jan. 1273 valgtes til hans
Efterfølger den hidtilværende Ærkedegn Peder Aaby, som i
Kirkestriden havde været .T.s og Erik Glippings mest betroede Mand.
Det var en Sejr for den Sag, hvis Forkæmper T. havde været.

Script. rer. Dan. V. VI. VII. 
Pal.-Müller, Studier til Danmarks Hist. i d. 13. Aarh. IV. 
Zeitschr. d. Gesellsch. f. Schlesw.-Holstein-Lauenb. Gesch. VIII, 1 ff. 
A. D. Jørgensen, Hist. Afhandl. II, 129 ff.

Hans Olrik.



Tyge (kaldet Klerk) --o.1341, Biskop. T. tilhørte 
Dominikanerordenen og opnaaede 1328 at blive Biskop i Børglum. Han
synes dog allerede før at have spillet en politisk Rolle;
Christoffer II beskyldte ham i alt Fald for at være den, der havde
udsaaet Uenighed mellem Kongen og hans Mænd og derved
foraarsaget hans Fordrivelse (1326). Ogsaa som Biskop fortsatte T.
Striden med Christoffer, saaledes at denne anklagede ham for Paven,
samtidig med at han paa Viborg Landsting offentliggjorde et
voldsomt Manifest mod Bispen (1330). Hvad der kom ud af dette,
vides ikke; T. overlevede i alt Fald Kongen og oplevede endda
at se hans Søn Valdemar bestige den danske Trone. Kort efter
maa han dog være død; hans Eftermand paa Bispestolen nævnes
i 1345.

Kr. Erslev.



Tygesen, s. Thygesen.



Tymme (Thietmar), --1044, Biskop af Hildesheim. 
Som dansk Klerk og Skriftefader fulgte han den unge Kongedatter
Gunhild (VI, 304), da hun 1036 ægtede den udvalgte tyske Konge
Henrik (III). I Tyskland ændrede han sit Navn til Thietmar.
Gunhild fik ham optaget i sin Svigerfaders, Kejser Konrad II's Hofkapel.
I037-38 var T. med den kejserlige Familie i Italien og gjæstede
bl. a. Monte Cassino; men paa Hjemvejen døde Gunhild (1038).
Da netop den store Biskop Godehard af Hildesheim var død,
udnævnte Kejseren ham til dennes Efterfølger. Vanskeligt var det
for den danske Klerk at gjøre Fyldest netop i det Embede, som
2 af Datidens betydeligste Bisper, Bernward og Godehard, saa
længe havde indehaft; men Dygtighed manglede han ingenlunde.
Strax fik han Abbedissen i Gandersheim til at anerkjende
Hildesheims Overhøjhed over Klosteret. Ligeledes hævdede han
Bispestolens Ret over for Michaelsklosteret i Hildesheim. Overhovedet 
var han ivrig for sin Bispestols Ære: han forøgede Domkapitlets
Gods og Præbendernes Tal og haandhævede den strænge Tugt fra
Forgængernes Dage; men han manglede den fornødne Lærdom
til at opretholde Domskolens glimrende Ry som Præstehøjskole og
Midtpunkt for Nordtysklands Aandsliv (Historieskrivningen). Han
var i Hamborger-Ærkebispen Bezelin-Alebrands Følge, da denne i
Slesvig mødtes med Magnus den gode; saaledes gjensaa han sit
Fædreland. T. døde pludselig, 10. Nov. 1044.


Hist. Tidsskr. 6. R. III, 692 ff.

Hans Olrik.



Tymme Sjællandsfar, o.1016, Kriger. I en af de haarde 
Kampe, som Kong Knud og hans Hær bestod mod Kong Edmund
i Aaret 1016 -- maaske i Kampen ved Ashington --, vare
Rækkerne allerede ved at vige, da T., en Almuesmand fra Sjælland,
rev en Gren af et Træ, fæstede den paa sit Spyd som et Banner,
stormede frem og kaldte Krigerne til fornyet Angreb med det
Kampraab, hvormed de plejede at opmuntre hinanden; de danske
fik Mod til at angribe paa ny og vandt Sejr. Af sin tapre Daad
fik T. et Tilnavn -- uvist hvilket --, og Kong Knud forfremmede
ham til den ansete Stilling som Mærkesmand.

Johannes C. H. R. Steenstrup.



Tyrholm, Magnus Israel, 1781-1847, Handelsmand og Industridrivende, 
var født 21. Okt. 1781. Faderen Thomas T. var
Kjøbmand i Soon ved Moss, Moderen var Magdalene f. Israelsen.
Imod sit Ønske blev han sat til Handelen, men en Gang oplært i
den blev han ved den. 1805 nedsatte han sig som Kjøbmand i
Moss, 1808 brændte imidlertid hans Gaard, og han drog saa til
England. Hvad han under et længere Ophold her saa, vakte
Lyst til Efterligning, og hjemkommen tog han fat med fornyede
Kræfter. Han drev Storhandel, tumlede med Ejendomme og Skibe,
ja anlagde foruden et Brænderi en Tobaksfabrik, der sysselsatte
120 Personer. Han oprettede desuden en Skole for c. 50 Børn
og hjalp i stor Maalestok i Nødsaaret 1813. Dette oversteg
imidlertid hans Evne, og et Laan, som han 1811 opnaaede hos
Regeringen paa ikke mindre end 100000 Rdl., hjalp ikke. 1814 gik
Laanet over til den norske Stat med 20000 Specier, og 1826 bleve
alle hans Ejendomme solgte til Gjældens Betaling. Herefter levede
han Resten af sit Liv i Moss og Christiania af Informationer i
Handelsfag og Musik. Han døde i Moss 19. April 1847. -- 19. Avg. 
1806 havde han ægtet Cathrine Christine Scheel (f. 17. Avg. 1788
d. 5. April 1875), Datter af Amtmand Frederik Otto S. og Dorothea
f. Dedekam.

Halvorsen, Norsk Forf. Lex.
Rich. Olsen, Fra det gamle Moss.

C. Nyrop.



Tyrhohn, Michael, 1691-1767, Præst, fødtes i Hobøl 8. Juni 
1691 af Forældrene Niels T. (f. 1655, d. som Sognepræst til Evje
1723) og Malene Michaelsdatter. Han kom 13 Aar gl. i Bergens
Skole og deponerede 1707, men maatte efter et Aars Ophold i
Kjøbenhavn vende tilbage til Norge. 1714 fik han Attestats, hjalp
saa Faderen til 1717 og drog Aaret efter atter til Kjøbenhavn, hvor
han var Informator hos forskjellige højtstillede Herrer, til han
1721 blev pers. Kapellan i Lyngdal, men han blev endnu s. A. ledig.
Han gik atter til Kjøbenhavn, prædikede 2 Gange for Hoffet og
blev 1725 Sognepræst til Vanse, 1727 Magister, 1742 Provst, 1762
Konsistorialraad og døde i Embedet 24. April 1767. Han var en
meget dygtig og nidkjær Præst og nød megen Anseelse ogsaa for
sin Lærdom. Han arbejdede adskilligt med personalhistoriske
Sager, og i det st. kongl. Bibliothek findes i Manuskript hans
«Diptycha episcoporum Stavangr. et Christiansand, supra VI saecula
ante et post Reformationerne, som dog ikke indeholder synderligt.
Gift 3. Sept. 1721 med Janniche f. Hjelm (f. 21. Juli 1692 d. 27. Avg.
1774), Datter af Peder Sørensen, Sognepræst til Hjelmeland (d. 1730),
og Margrethe Jonasdatter. Hun var siden 1713 Enke efter Henrik
Rosenkilde, resid. Kapellan i Stavanger.

Theol. Tidsskr., udg. af Johnson og Gaspari, VI, 58. 
Faye, Christianssands Stifts Bispe- og Stiftshist.                                                     

D. Thrap.



Tødsleuf, Christen, 1739-83, Præst, var Søn af Skrædder 
Anders T. og Elisabeth Cathrine f. Lund og fødtes 9. Marts 1739 i
Aalborg. Han blev Student 1759, tog theologisk Embedsexamen
1766 og blev 1771 Sognepræst i Sindal i Vendsyssel; 31. Marts n. A.
ægtede han Cathrine Marie Sommer (f. 1740). Som saa mange af
Datidens Præster var T. en ivrig og dygtig Landmand, og han
siges at have været «en stor Hippolog for sin Tid», men
Betydningen af hans hippologiske Virksomhed har dog vistnok været
ret forsvindende. Hans Kone udmærkede sig ved megen
Vindskibelighed, og hun hædredes gjentagne Gange af
Landhusholdningsselskabet med dets Sølvmedaille og mindre Pengesummer, 
sidste Gang 1785 «for udvist Husflid i Henseende til Tøjers
Forfærdigelse». T. døde 14. Avg. 1783. Enken ægtede 24. Sept. 1789 
Præsten C. F. S. Bjørn i Jerslev og døde 22. Maj 1832.

Tauber, Aalborg Kathedralskoles Disciple I, 139. 
Wiberg, Alm. dansk Præstehistorie III, 46.                                                                     

H. Hertel



Tødsleuf, Niels Bjørn, 1722-79, Præst, blev født af Bønderfolk 
11. Febr. 1722 i Øster Tørslev ved Mariager. Hans Fødeby 
har givet ham Tilnavnet (han skriver selv «O. Tødsleuf»). Fra sit 
2. Aar blev han opdraget i Aalborg, fra hvis Skole han blev 
Student 1738. Han laa paa Regensen 1739-44 og tog 1741 Attestats. 
1745 blev han Alumn paa Valkendorfs Kollegium og 1751 Dekan 
paa Kommunitetet. Han var ikke alene en lærd Theolog, men 
udmærkede sig tillige ved sine Kundskaber i Mathematik og Fysik, 
hvori han flittig manuducerede. Til sine Afhandlinger fra Kollegiet 
valgte han bl. a. saadanne Æmner som «Solpletterne» og 
«Torricellis Barometer». Mod F. C. Eilschovs Sprogrensning
(IV, 469) gav han ogsaa et lille Indlæg under Mærket «Misotyphus». 1755
blev han kaldet til Sognepræst i Gjørlev og Bakkendrup; der fra 
kom han 1762 til St. Mikkels Kirke i Slagelse og endelig 1769 til 
Mariager, hvor han døde 26. Jan. 1779. Han var 2 Gange gift. 
Hans 1. Hustru, Else Margrethe Stauning, døde 10. Jan. 1773.

Worm, Lex. ov. lærde Mænd III. 
Nyerup, Kbhvns. Universitets Annaler S. 321. 
Suhms Levnet, ved Nyerup, S. 214.                                   

A. Jantzen.



Tøndebinder, Claus Mortensen, o.1499-o.1576, Præst og 
evangelisk Reformator, var født i Malmø. Faderen var en ubemidlet
Borger, Morten Wernickesen, der ved sin Død kun efterlod 4 Mark
til hver af sine 3 Børn; Moderen, Birgitte Johansdatter, ægtede
senere Oluf Bødker, en mere formuende og anset Borger, der omtales
som Kirkeværge og Hospitalsforstander, og efter hvem Stifsønnen
fik sit Tilnavn (paa Latin: Vietor), som han dog ikke synes selv
at have brugt. C. M. forekommer første Gang 1524 og var da
allerede præsteviet. Da han havde Lyst til at udvide sine
Kundskaber, begav han sig senere til Universitetet. «Han var kommen
til Kjøbenhavn 1526» -- fortæller en ivrig Papist -- «for at dyrke
det theologiske Studium og fandt her Lærere i alle Slags
Vildfarelser, dog hemmelig, thi aabenbart turde man den Gang endnu
ikke udsprede Lutheriet. Da han først selv var bleven fordærvet,
vilde han ogsaa fordærve andre og besteg derfor ofte 
Prædikestolen i Frue Kirke, hvor han prædikede med stor Pral og
Prunk, thi han var begavet med en god og klangfuld Røst.
Men saa snart Biskoppen i Roskilde (Lage Urne), en stor Mand
og ivrig for den katholske Tro, fik at vide, at han bagvaskede
Gejstligheden og udstrøede nogle af de lutherske Vildfarelser,
forbød han ham strax Prædikestolen i sit Stift». C. M. maatte
altsaa Vende tilbage til Malmø, der ved sin livlige
Handelsforbindelse med Udlandet og under en Borgmester som den bekjendte
Jørgen Kock (IX, 320) laa mere aaben for Udbredelse af de nye
Anskuelser.

29. Maj 1527 holdt C. M. her sin første evangeliske Prædiken
i et øde Kapel i Raadmandsvangen uden for Byen. Hans
Veltalenhed skaffede ham strax Tilhørere; men for øvrigt optraadte
han indtil videre med en vis Varsomhed i sine Udtalelser. Da
der klagedes over, at Græsset i Vangen blev nedtraadt af
Tilhørerne, fik han Lov til at benytte et Helligkorskapel nærmere ved
Byen; men da dette snart viste sig at være for trangt, blev en
Kirke indrømmet ham, og her indrettede han en evangelisk
Gudstjeneste med dansk Salmesang. Men ogsaa dette Rum blev for
lille, da Tilhørerskaren stadig voxede. Han fik da, sikkert ved
den ovennævnte mægtige Borgmesters Hjælp, Tilladelse til at
benytte Stadens Hovedkirke (St. Peders) paa Tider, hvor der ellers
ikke holdtes Gudstjeneste. I sit Arbejde fandt han en tro
Medhjælper i Munken Hans Spandemager (XVI, 194). Men da den
udvalgte Ærkebiskop Aage Jepsen Sparre i Sept. 1527 vendte
tilbage fra Herredagen i Odense, blev det forbudt dem at prædike.
De begav sig nu til Haderslev, hvor Reformationen under Hertug
Christians kraftige Værn var videre fremskreden, og hvor der
var god Lejlighed til at blive bekjendt med de fra Wittenberg
stammende Hjælpemidler til Evangeliets Udbredelse. Her blev de
næsten i Aar, og da C. M. i Avg. 1528 vendte tilbage der fra
forsynet med et kongl. «Privilegium», hvis nærmere Indhold vi ikke
kjende, kunde Ærkebispen næppe mere standse Reformationens
Fremgang i Malmø. S. A. udgav C. M. den første danske
Salmebog (siden oftere optrykt paa ny med Tillæg), der mest bestod af
Oversættelser, til Dels fra hans egen Haand, af tyske Salmer, han
havde lært at kjende i Haderslev, og dette vigtige Skrift
efterfulgtes snart af et andet, ikke mindre betydningsfuldt, nemlig en
evangelisk «Messebog» til Brug ved Gudstjenesten. Et Forsøg, 
Aage Sparre gjorde paa at kalde C. M. og hans Medhjælper til
Regnskab for deres Adfærd, blev uden Virkning.

I alt, hvad der senere foregik i Malmø med Hensyn til
Reformationssagen, spillede C. M. som Stadens Sognepræst (fra 1529
af) en Hovedrolle, ligesom han 1530 deltog i Religionsforhandlingerne 
ved Herredagen i Kjøbenhavn. 1532 fik han ved Mogens
Gjøes Bistand et kongl. «Protectorium» af det Indhold, at ingen
maatte tiltale ham uden for Kongen og Rigsraadet. Efter
Frederik T s Død (1533) bleve Forholdene dog i flere Henseender
vanskelige for de lutherske Prædikanter; C. M. hævdede imidlertid sin
Stilling, støttet af Borgerskabet; ved Udgivelsen af liturgiske
Haandbøger bidrog han fremdeles til en fastere Ordning af den
evangeliske Gudstjeneste. Efter at Reformationen havde sejret, træder
han dog mere tilbage i Skyggen. Forskjellige Stridigheder, han
havde, lade formode, at han, heftig som han var, ikke altid har
besiddet den fornødne Selvbeherskelse. Uoverensstemmelse mellem
ham og Borgerskabet angaaende Præstelønnen bevirkede, som det
synes, at han 1541 fratraadte Embedet som Sognepræst i Malmø
og Provst i Oxie Herred. De sidste 35 Aar af sit Liv var han
Præst i Husie og Vestre Skreflinge. Da disse Sogne imidlertid
ikke ligge langt fra Malmø, forblev han boende der i Byen indtil
sin Død o. 1576. Ved Bispevalget i Lund 1560 var han en af det
Skaanske Præsteskabs deputerede. Han var 3 Gange gift. En
smuk Gravsten over ham findes endnu i St. Peders Kirke, paa
hvilken han betegnes som «destructor papistici cultus, plantator
renovati evangelii».

Ny kirkehist. Saml. II. 
Kirkehist. Saml. 5. R. II. 
Danske Mag. 4. R. VI. 
P. Laurenssen, Malmøbogen, udg. af Rørdam.

H. F. Rørdam.



Tønder, Henrik Andreas, 1696-1773, Officer, Søn af Lieutenant 
Raphael Andersen T. og Margrete Henriksdatter f. Bull, blev
født 4. Febr. 1696 paa Stadsbygdens Præstegaard ved
Throndhjemsfjorden; 1711 blev han Underofficer og ved Nytaarstid 1715 med
en Del nordenfjældske Forstærkninger beordret til Danmark, hvor
han blev udkommanderet paa Flaaden. Han deltog bl. a. i
Landgangen paa Rygen og uden for Stralsund. Det følgende Aar
tjenstgjorde han under Tordenskjold og deltog i Kampen i Dynekilen,
efter at han kort forud var bleven Sekondlieutenant ved 1.
throndhjemske Regiment. 1718 blev T. Premierlieutenant, deltog i
Kampen mod General Armfelts Invasionskorps ved Stene Skanse 12. Sept. 
og benyttedes derefter oftere som Partigænger. Aaret efter deltog
han i Indrykningen til Eda Skanse i Værmeland. Han fik 1731
Kapitajns Karakter, blev 1736 Kompagnichef, fik 1750 Majors
Karakter og blev 2 Aar efter Sekondmajor, 1761 karakt, og 1766
virkelig Oberstlieutenant, alt ved 1. throndhjemske Regiment. Han
havde fra 1738 skognske Kompagni og boede i hvert Fald den
sidste Tid paa Rustgaarden i Skogn. 1770 blev han Oberst og
Chef for i. vesterlenske Regiment og flyttede til Christianssand,
hvor han døde 11. Marts 1773. Han har efterladt sig en
«Tilforladelig Beretning over alle Tildragelser af forrige Krig
nordenfjælds,» der er trykt i «Norske Samlinger» II og udmærker sig
ved Nøgternhed og Paalidelighed. -- Gift 1. med Karen Hansdatter
f. Volqvartz og 2. (1760) med Frederikka Pedersdatter f. Tangen.

Norske Samlinger II.

C. O. Munthe.



Tønder, Jens Peter, 1773-1836, Litterat, var Søn af 
nedennævnte Kontreadmiral Raphael Henrik T. og blev født 19. Febr.
1773 i Kjøbenhavn. Efter at være bleven privat dimitteret til
Universitetet (1790) førte han i nogle Aar en meget omtumlet
Tilværelse, under hvilken han skal have været baade i Asien og
Amerika. Naar undtages, at han under Krigen 1807-14 i nogen
Tid var litterær Telegrafbestyrer, havde han intet fast Erhverv,
men levede af at udgive forskjellige Skriverier («En halv Times
Læsning», «Mit Levnedsløb», «Poesier», «Prosa» m. m.), som han
jævnlig selv falbød paa Kjøbenhavns Gader. Man mente, at han
tjente godt derved, og det blev maaske Anledning til hans Død.
28. Juli 1836 blev han nemlig overfaldet i sin Bolig, myrdet og
udplyndret. Hans Frembringelser ligge uden for den egentlige
Litteratur.

Erslew, Forf. Lex.
C. Herman Gl. Minder.
J. P. Tønder, Mit Levnedsløb.

F. Rønning.



Tønder, Michael Christian Ludvig Ferdinand, 1692-1755, Søofficer, 
var Søn af Kapitajn Jørgen Andreasen T. (d. 1698) og
Martha Olsdatter f. Faro (d. 1740); han blev født paa Gaarden
Næs ved Christiania 25. Okt. 1692 og blev Kadet 1709,
Sekondlieutenant 1714, Premierlieutenant 1715, Kapitajnlieutenant 1716,
Kapitajn 1719, Kommandørkapitajn 1732, Kommandør 1744,
Schoutbynacht 1749 og Viceadmiral 1752. Ved Sehesteds Angreb 1715
paa den svenske Flotille ved Stralsund var T. 22. Juni i Kamp 
med de fjendtlige Bombarderer og under Forsøget paa at entre en
af disse mistede han sit højre Ben; «han forblev dog i Tjenesten
og ansattes Aaret efter ved den norske Eskadre under
Tordenskjold; med denne deltog han 8. Juli 1716 som Chef for Galejen
«Prins Christian» i Angrebet paa den svenske Transportflaade i
Dynekilen; han erobrede her Galejen «Lucretia», bemægtigede sig
et Landbatteri og bidrog ved sit glimrende Mod i væsentlig Grad
til Slagets heldige Udfald. 1717 var han som Chef for Fregatten
«Mynden» i Østersøen under Admiral Raben, 1718 ledsagede han
med Fregatten «Stralsund» Tordenskjold paa dennes
Troppetransporter til Norge; 1719 havde han samme Kommando; med
Tordenskjold foretog han først en Rekognoscering til Carlskrona, paa
hvilken han erobrede en svensk Kaper; derefter deltog han i
Angrebet paa Marstrand, hvorunder han havde Station ved
Baahuselven, og senere i Avgust i Angrebet paa Ny Elfsborg. Fra
1720-26 var T. derefter Vagtskibschef i gtore Bælt; 1730 førte han
Linjeskibet «Varberg» for det ostindiske Kompagni til Kina, 1733
og 1735 berejste han Jylland som inspicerende Officer for
Indrulleringen, 1734 førte han Linjeskibet «Oldenborg» paa Togt til Elben
i Anledning af Stridighederne med Hamborg, 1736 var han atter
med samme Skib, denne Gang paa en Besejlingstur, 1743 førte
han Linjeskibet «Norske Løve» og 1749 Linjeskibet «Oldenborg»
i Eskadre. 1748 blev T. Kommitteret i Tovværkskommissionen.
Som Schoutbynacht og Viceadmiral kom han ikke i aktiv 
Virksomhed; han døde 2. Jan. 1755. -- T. var 2 Gange gift, 1. (1740)
med Mette Marie Rahbek (d. 1744); 2. (1747) med Sophie Benzon
(d. 1769), Enke efter Schoutbynacht Henr. v. Suhm; begge
Ægteskaber vare barnløse.

Malling, Store og gode Handlinger. 
C. P. Rothe, Tordenskjolds Liv og Levnet.                                                                                          

C. With.



Tønder, Nicolaus, 1764-1832, Læge, var født i Præstegaarden 
Slyngstad i Søndmørs Fogderi i Bergens Stift 17. Dec. 1764
og en Søn af Sognepræst til Strandens Præstegjæld og Provst over
Søndmør Ebbe Carsten T. og Susanna Borchmann f. Angell. Han
blev 1782 dimitteret til Kjøbenhavns Universitet fra Bergens
Latinskole, kastede sig over Studiet af Kirurgien, fungerede 1788 som
Overskibskirurg paa den kongelige Flaade, blev 1791
Bataillonskirurg ved Kongens Regiment og tog 1793 Examen ved det
kirurgiske Akademi. Derefter var han en kort Tid i Udlandet, ansat 
ved et af den allierede Armés Feltlasaretter, og udnævntes 1794 til
Regimentskirurg ved det sjællandske Rytterregiment i Næstved, fra
1801 ved de jyske Dragoner i Randers, fra 1814 ved norske
Livregiment i Kjøbenhavn. 1806 blev han tillige udnævnt til
Stabskirurg ved Landetaten, 1808 blev han Medlem af det kongelige
Sundhedskollegium i Kjøbenhavn og af det slesvig-holstenske
Sanitetskollegium. Hans Død indtraf 5. Jan. 1832 i Kjøbenhavn. --
1795 havde han ægtet Anna Adolphine von Saldern (f 28. April
1848), Datter af Ridefoged Arnold v. S.

Smith og Bladt, Den danske Lægestand, 4. Udg. 
Erslew, Forf.-Lex.
«Dagen» 1832 Nr. 13.

Jul. Petersen.



Tønder, Raphael Henrik, 1740-1814, Søofficer, Søn af 
ovennævnte Oberst H. A. T. i første Ægteskab, var født 19. Juli
1740; 1759 blev han Sekondlieutenant i Marinen, 1763
Premierlieutenant, 1772 Kapitajnlieutenant, 1776 Kapitajn, 1789
Kommandørkapitajn og 1797 Kommandør. 1800 blev han karakt. og 1803
virkelig Kontreadmiral. Efter et Togt med Linjeskibet «Sejeren»
1762 var han 1765-70 Chef for et Marinedetachement i
Vestindien. 1770 foretog han et Togt med Linjeskibet «Sophie
Magdalene», var derefter 1771-72 interimistisk Ekvipagemester paa
Gammelholm, 1773-74 var nan atter paa Togt, 1778-80 Overlods
i Vestindien. 1781 førte T. Fregatten «Søridderen», der var
Vagtskib paa Kjøbenhavns Red, men sendtes s. A. til Newport i
Irland for at overtage Kommandoen over Fregatten «Bornholm»,
hvis Chef M. Bille var død, og som i næsten synkefærdig Tilstand
var indløben i denne Havn. 1787 og 1788 var han Chef for
Kadetfregatterne og i de følgende Aar Linjeskibschef i de store Eskadrer,
der udrustedes til Nevtralitetens Beskyttelse; da Regeringen 1800
udsendte en Eskadre, som demonstrerede mod en engelsk Flaade,
der under Admiral Dixon optraadte paa en truende Maade i
Sundet, førte han Linjeskibet «Odin». I Slaget paa Reden 1801
tog han derimod ikke Del. 1805 førte han en Evolutionseskadre i
Sundet og døde 21. Okt. 1814. -- T. var en Type paa Officererne
af den gamle Skole, myndig og djærv i sin Tale, mere frygtet
end afholdt af sine underordnede. -- 14. Febr. 1770 ægtede han Elisabeth
de Hemmer (f. 28. Marts 1750 d. 1. Marts 1808), Datter af
Plantageejer J. P. de H. paa St. Croix.

C. With.



Tønsberg, Otto, 1748-1816, Forfatter. Faderen, Tønne 
Vilhelm T., var Urmager i Kjøge, og Sønnen blev Student fra denne
Bys lærde Skole 1766. I 1781 rejste han med kongl. Understøttelse 
til St. Croix for der at oprette en Realskole, som dog ikke
kom i Gang. 1788 blev han udnævnt til Avditør paa Øen og
1794 tillige til Proviant-, Ammunitions- og Materialforvalter. Da
han 1804 havde faaet sin Afsked, tog han til Kjøbenhavn, hvor
han døde 1816. - I 1778 udgav han «Den dydige Tapperhed
eller det samnitiske Ægteskab, et Syngestykke », der blev meget
haardt medtaget af Kritikken. Medens han var paa St. Croix,,
offentliggjorde han et Par Smaating, hvoriblandt en moralsk
Afhandling, «Kærlighed grundet i Oprigtighed» (1782), der er den
første paa St. Croix trykte danske Bog. I «Muntre og alvorlige
Tanker», I-II (1805) samlede han sine spredte lyriske Digte; her
findes end videre, foruden det ovennævnte Syngestykke, to andre
dramatiske Arbejder: «Overraskelsen, et Originalstykke i 2
Afdelinger» og «Inkle og Yaricho, et Sørgespil i 2 Handlinger» (en fri
Omarbejdelse af et tysk Stykke). Baade «Den dydige Tapperhed»
og sidstnævnte Arbejde bleve indleverede til Theatret, men ikke
antagne. Ingen af hans Frembringelser har nogen litterær Værdi.

Nyerup, Forf. Lex.

F. Rønning.



Tønsen, Marcus, 1772-1861, Retslærd, var født 30. Nov. 
1772 i Landsbyen Kins i Angel, hvor hans Fader var Landmand.
Udgaaet fra Domskolen i Byen Slesvig 1790 viede han sig først
til det theologiske Studium, bestod i 1796 den theologiske
Embedsexamen paa Gottorp og blev kort derefter Præst ved den tyske
Menighed i Dublin. I 1799 fratraadte han dog denne Stilling og
gav sig da til at studere Jura i Kiel, saa at han i 1801 her kunde
bestaa den juridiske Examen. Han blev derefter i 1802
Underretsadvokat, 1804 tillige Universitetssyndikus, det følgende Aar
Overretsadvokat, men blev s. A. udnævnt til Herredsfoged i Tønder, i
hvilken Stilling han forblev indtil 1816, da han modtog en
Kaldelse som Professor i Retsvidenskab ved Universitetet i Kiel. Af
dette kreeredes han det følgende Aar til Dr. juris in honorem.
1841 blev han udnævnt til Etatsraad, 1850 afskedigedes han som
Professor, men døde først 11. Juli 1861. Han var 2 Gange gift,
i. med Marie Ehlers, Datter af Prof. M. Ehlers, 2. med en Tillisch. 
-- Af hans efterladte Arbejder ere nogle af væsentlig retshistorisk
Karakter, saaledes en Udgave af «Schleswig-Holsteinische 
Landgerichtsordnung» (1821); desuden deltog han i 1846 sammen med
sex af sine Kolleger i Forfattelsen af det politiske Skrift «Das
Staats- u. Erbrecht des Herzogthums Schleswig». Men hans
Hovedværk er «Grundsätze eines allgemeinen positiven Privatrechts» (1828);
dertil sluttede sig (1842) nogle «Beiträge zur Kritik u. zur Basis eines
allgemeinen positiven Privatrechts», hvoraf der dog kun kom et
Hæfte. Han forsøger i disse Skrifter paa ret selvstændig Vis at
foretage en Formidling mellem den rent naturretlige og den
historiske Betragtning af Retten.

Lübker & Schröder, Schlesw.-Holst.-Lauenb. Schriftsteller-Lex. 
Allg. Deutsche Biographie XXXVIII.

H. Munch-Petersen.



Tøstesen, O., s. Thøstesen.



Tøxen, Jørgen Karstens Blok, 1776-1848, Litterat, 
blev født 9. Febr. 1776 i Rødding i Tørning Len, hvor hans Fader,
Niels T., den Gang var Præst. Hans urolige Natur ytrede sig
allerede tidlig. 17 Aar gammel traadte han som frivillig ind i
det slesvigske Jægerkorps; efter halvandet Aars Tjeneste forlod
han Militærstanden og blev 1795 dimitteret af sin Fader til
Universitetet i Kiel. I 1798 rejste han til Universitetet i Kjøbenhavn,
hvor han fik akademisk Borgerret. Saa var han en Tid Huslærer
i Jylland, besøgte i 1801 det pædagogiske Seminariums historiske
Klasse, virkede et halvt Aars Tid som Adjunkt ved Kjøbenhavns
Kathedralskole (Metropolitanskolen) og oprettede i 1803 et
Opdragelsesinstitut i Kjøbenhavn, som han i 1809 solgte for at kjøbe en
Landejendom. Den solgte han dog ogsaa, var saa et Aars Tid
Overlærer ved Holmestrands Borger- og Døtreskole, men vendte
i 1812 tilbage til Kjøbenhavn. Det er særlig i den følgende Tid,
at hans Forfattervirksomhed falder. Den er af en meget broget
Beskaffenhed. Han havde ret betydelige Kundskaber i de levende
Sprog og udgav forskjellige Hjælpemidler til Undervisningen heri,
f. Ex. «Praktisk-theoretisk tysk Sproglære» (1806), «Hovedsprog-Bog,
eller dansk, tysk, engelsk, fransk Læsebog. 1. Hæfte.» (1818).
End videre skrev han om «Den menneskelige Magnetisme», om
«Pengebegejstring og Folkesange», om «Napoleons Karakter» m. m.,
samt en Mængde mindre Afhandlinger og Artikler i forskjellige
periodiske Skrifter. Han var hensynsløs i sin Skrivemaade og fik
Ord for at være en uforfærdet Angriber af herskende Misbrug.
Da Dr. Dampe (IV, 169) begyndte sin politiske Agitation, sluttede 
han sig en Tid til ham og stiftede sammen med ham
«Jærnringsforeningen». Men da Dampe blev arresteret, svigtede han ham;
man siger, at han blev kjøbt ved en kongl. Pension. Da «Corsaren»
i 1844 hentydede til, at han havde «deltaget i en Oprørsplan, men
forraadt sine medskyldige og derfor faaet en aarlig Pension», kom
han i en heftig Strid med dette Blad, der drev sine Løjer med
ham. -- T. har skrevet en Del lyriske Digte; det mest bekjendte
er «Formælingsdigt til Frederik Carl Christian» (1828), der «tryktes
i 9 Sprog, 19 forskjellige Oversættelser og i 6 Lande». Intet af
hans Digte har bevaret en Plads i Litteraturen. I «Mindeblade»
(1840) har han samlet en Del af sine Digte og mindre Artikler. -- 
I 1826-27 var han i Altona, hvor han med kongl. Privilegium
udgav «Hamborgerposten»; ellers levede han fra 1812 til sin Død,
4. Febr. 1848, i Kjøbenhavn. Han var 3 Gange gift: 1. med
Birgitte Cathrine Damm Rye; 2. med Severine Christine Beyer, f.
Hjordt; 3. med Jakobine Kaarsberg. Fra sine to første Hustruer
blev han separeret.

Erslew, Forf. Lex. 
Hist. Tidsskr. 6. R. V. 
Petersen, Gl. Minder om Frederiksberg S. 90 ff.                                                                  

F. Rønning.



Tøxen, Niels, 1686-1755, Præst, var født 9. Dec. 1686 i 
Varde, hvor hans Fader, Ped. T. (d. 1705), var Præst; Moderen
hed Margrethe Nielsdatter Arensberg. N. T. blev Student fra
Kolding Skole 1707, tog theologisk Embedsexamen 1713 og blev,
efter at have været personel Kapellan flere Steder, Sognepræst til
Verst og Bække i Ribe Stift 1728. 1734 udgav han et versificeret
«Kort Begreb af den almindelige Historie». Han saa vel som
hans Broder Manasse T. i Felding og Assing vægrede sig ved at
bruge Pontoppidans Forklaring, i hvilken de fandt falsk Lære. Da
H. A. Brorson 1741 var blevet Biskop i Ribe, forlangte han
skriftlige Erklæringer af de Præster, der modsatte sig Forklaringens
Indførelse, og N. T. afgav en saadan paa egne og Broderens
Vegne. Kirkekollegiet søgte at jævne Sagen, men Biskop H. A.
Brorson fandt det nødvendigt at statuere et Exempel,
Kirkeinspektionen gik ind derpaa, og der blev nedsat en Provsteret, der dog,
da Forklaringen var approberet af Kongen, ikke maatte bedømme
Indholdet af T.s Anker over den, men kun skulde dømme, hvad
Straf T. skulde have. Men da han ikke uden Grund fandt, at
Retten fornægtedes ham, androg han om at maatte indstævne Sagen
for Højesteret. Herved var Kirkeinspektionen, der havde 
foranlediget Sagsanlæggelsen, bragt i Forlegenhed; den udvirkede da
en kongl. Resolution, der satte en Frist, inden hvilken T. skulde
tilbagekalde sine Beskyldninger mod Forklaringen eller tage sin
Afsked. Han valgte det sidste (1747) og døde i Almind 1755.
Broderen var død 1744. -- N. T. var gift 1. med Hedevig f.
Falkenau (?), 2. med Anna Magdalene f. Friede.

Kirkehist. Saml. 5. R. I, 407 ff. og 581 ff.

L. Koch. 


*
RETTELSER.

*

I. BIND,

S. 143 L. 18 f. o. 7. April, læs: 7. Jan.

 - 162 -  11   -   Ingeborg Akeleye døde 2. Juni 1800 i Venersborg.
 - 164 -   2   -   Ingeborg Akeleye døde 2. Juni 1800 i Venersborg.
 - 171 -   5 f. n. o. 1708, læs: 30. Juli 1710.
 - 216 -   1 f. o. Anders Skriver var næppe Rentemester.
 - 410 -  15 f. n. 27. Juni, læs:  27. Juli.
 - 422 -   4 f. o. Nov., læs: Nov. 1837.
 - 547 -   6 f. n. 1833, læs: 1832.

*

II. BIND.

S. 331 L.  4 f. o. 1771 Hofmarskal hos Kronprins Frederik, læs: Jan. 1771 Marskal hos Arveprins Frederik og i April s. A. Hofmarskal.
 - 364 -  16  -    Dahl, læs: Undal.
 - 456 -   4 f. n. A. Bodenhoffs første Hustru, Mette Marie Andersdatter, døde  1757.

*

III. BIND.

 S. 13 L. 13 f. n. Kanoner, læs: Kanoner paa 4 nær.
 - 146  - 16  - 17. (maaske 24.), læs: 24.
 - 160  - 19  - 1844, læs: 18433.
 -  --  - 18  - 1869, læs: 1868.
 -  --  - 17  - da, læs: det næste Aar.
 - 181  -  3  - Stephensen læs: Stephansen.

*

IV. BIND.

S. 179 L. 12 f. o. Kjøbmand, læs: Mægler Gotthelf Ludvig.
 - 251  -  2  -    1882, læs: 1884.
 - 427  - 19 f. n. 1721, læs: 1727.
 - 575  - 1-2 f. o. eller meget nær Slægtning af, læs: til. 
