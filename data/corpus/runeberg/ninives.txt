
UR VÅR TIDS FORSKNING
POPULÄRA SKILDRINGAR
UTGIFNA AV
Prof. AXEL KEY och Dr GUST. RETZIUS
———
12.
NINIVES OCH BABYLONS
KILSKRIFTER
AF
Dr. ESAIAS TEGNÉR.

STOCKHOLM
KLEMMINGS ANTIQVARIAT
1875

PRIS: 2 KRONOR 25 ÖRE.






DET INRE AF ETT ASSYRISKT PALATS I ÅTERSTÄLDT SKICK (EFTER LAYARD).


UR VÅR TIDS FORSKNING
POPULÄRA SKILDRINGAR
UTGIFNA AV
Prof. AXEL KEY och Dr GUST. RETZIUS
———
12.
NINIVES OCH BABYLONS
KILSKRIFTER
AF
Dr. ESAIAS TEGNÉR.

STOCKHOLM
KLEMMINGS ANTIQVARIAT
1875.


STOCKHOLM, CENTRAL-TRYCKERIET, 1875.


Det är nu 250 år sedan man här i Europa först började 
tala om vissa sällsamma tecken, som vore att se på ruinerna af en 
forntida konungastad i Persien. Hemvända resande beskrefvo 
dessa tecken med olika uttryck: än som små, i stenen ingräfda, 
pyramidlika figurer, hvilka i omvexlande förbindelser slöto sig 
samman till rader, än såsom grupper af spikformiga märken, 
än såsom hopknippade bilder af kilar, pilspetsar, svalstjärtar o. 
s. v. Århundradens dunkel höljde tecknens ursprung; 
skiljaktiga voro ock de åsigter, som därom uttalades. Några 
betraktare ville i dem blott se en frukt af stenfrätande maskars 
förstöringsarbete. Andra funnos, som med Dr. Hyde, en för 
sin tid berömd engelsk lärd, menade att det hela vore en 
värdelös lek af någon bildhuggare, hvilken pröfvat, huru många 
kombinationer samma enkla grundtyp kunde ingå med sig själf. 
För de flesta var det likväl klart, att man här stod framför 
inskrifter, som af människohand med öfverläggning blifvit 
präglade i stenen och som voro afsedda att läsas och förstås.

Men huru skulle denna skrift tydas? Borde den läsas från 
venster till höger eller, såsom vest-asiaternas nuvarande skrift, 
från höger till venster? Utmärkte de olika teckengrupperna 
ord eller bokstäfver, och om det senare vore fallet, hvar hade man 
att söka gränsen mellan orden? Detta var frågor, på hvilka 
ingen kunde lemna ett svar. Än mindre förmådde någon 
upplysa om, hvilket språk dessa inskrifter återgåfvo, eller hvad 
innehållet i dem var. Inbyggarne i trakten kring ruinstaden 
finna däri kvarlefvorna af Djemschids tron, Takht-i-Djemschîd, 
och påstå, att tecknen äro inristade af denne mäktige 
urtids-konung. Här, säga de, stod en gång det herskaresäte, från

hvilket han under 700 år styrde sitt verldsrike. Och 
hviskande berättar perser-kvinnan för sina barn, att dessa 
inskrifter äro trollformler och talismaner, hvilka genom sin 
undermakt binda omätliga, i jordens djup fördolda skatter, liksom 
insegel, dem ingen af det närvarande slägtet är i stånd att bryta.

Om någon af dessa okände forntidens store, hvilkas bilder 
under månghundra år så tysta blickat ned från de lutande 
murarne, hade kunnat tala till främlingarne från Europa, skulle 
han hafva lärt dem förunderliga ting om dessa inskrifter.

Han skulle först hafva omtalat, att inskrifterna vore affattade 
icke i ett, utan i flera olika, sins emellan ej beslägtade språk, och 
att jämväl flera skilda skriftsystem här stode bredvid hvarandra. 
Bland dessa skriftsystem funnes det ett så inveckladt, att det 
räknade sina tecken i fler hundra-tal än vårt alfabet eger 
tio-tal; dess tecken utmärkte ej bokstäfver, utan dels enskilda 
stafvelser, dels hela flerstafviga ord. Hvad som gjorde denna skrift 
ännu mera egendomlig, ännu mera för oss outransaklig, vore 
att de flesta tecknen egde hvardera flera olika värden, och att 
man stundom skref helt andra ljud än de som uttalades, t. ex. 
Dintirki eller Kâanraki, då ordet lät Babilu (Babel).

Vidare skulle vi hafva kunnat få erfara att af de språk, 
som här sågos använda, intet vore oss i andra minnesmärken 
bevaradt, ännu mindre gåfves det något lexikon eller någon 
grammatika skrifna till dem. För att lära känna deras innehåll, 
måste vi ur dem själfva framleta både ordens betydelser och 
lagarna för ordens hopfogning.

Men komme vi därhän, att detta vore oss möjligt, så skulle 
ock vår möda blifva rikligen lönad. Darius och Xerxes skulle 
själfve förtälja oss sina lefnadsöden, Sanherib och 
Nebukadnezar skulle stiga fram ur nära tretusen-åriga grafvar och 
berätta om mäktiga, längesedan förgätna konungadömen. Ja, 
en helt ny mänsklighetens odlingsform skulle uppenbara sig för 
vår syn — en odlingsform, som, huru aflägsen från oss den än 
kunde synas, dock gömde mången af vår egen bildnings 
vigtigaste rötter, och gjorde sig påmint hos oss, hvar gång en ny
veckodag bragte oss nya sysslor, hvar gång vårt öga träffade 
siffrorna på en urtafla. Nutidens fåkunniga perser hade därför ej så 
orätt, när de i dessa inskrifter sågo nyckeln till gömda 
forntidsskatter.

Ingen besvärjelse har gifvit talets gåfva åt de gamla 
bilderna, ingen röst ur forntiden har sagt oss, huru dessa kiltecken 
uttalades, hvad dessa texter betydde. Vi hafva ej funnit någon 
öfversättning af dem, ej påträffat någon kommentar, som tydt 
oss deras gåtor. Dock äro vi nu i stånd att läsa och begripa 
de hemlighetsfulla skrifterna.

När astronomen lägger himlens stjärna på sin vågskål och 
mäter hennes tyngd, när geologen i en stenflisa vid sin fot läser 
historien om tider, som ligga årmyriader tillbaka, när fysikern 
klyfver solens stråle och tvingar den att omtala, hvilka ämnen 
solkroppen gömmer — då må vid sidan af dylika den mänskliga tankens 
undransvärda bragder väl också nämnas kilinskrifternas tydning.

Historien om det sätt, på hvilket denna vunnits, är det 
som på de närmaste bladen i korthet skall omtalas. Det har 
ej blott sitt egna behag med sig, det har ock sin nytta att 
följa en stor upptäkt i dess historia. Om människotanken 
stundom är frestad att yfvas vid betraktandet af ett och annat 
verk, som den utfört, så finnes intet bättre sätt att åter böja 
den till ödmjukhet än att låta den återgå den väg, på hvilken 
målet hunnits. Det röjer sig då, att denna väg måst 
tillryggaläggas fot för fot, att hvarje framsteg åt det rätta hållet 
motsvaras af hundra famlande försök åt oriktiga. Och dock 
var i grunden hvarje framsteg så enkelt och naturligt, så 
betingadt af det föregående, att man knapt fattar, hvarför det ej 
genast följt därpå.

*

Den förste som på allvar sysselsatte sig med kilinskrifterna 
och till Europa förde så noggranna afbildningar af dem, att 
de kunde läggas till grund för verkliga dechiffreringsförsök, var 
Karsten Niebuhr, den bekante historikerns fader, själf en aktad 
vetenskapsman. Som ledare af en vetenskaplig expedition till
Arabien och kringliggande länder, hvilken Fredrik V i 
Danmark på 1760-talet utrustade, besökte han äfven den förut 
omnämnda persiska ruinstaden, och egnade där flitig uppmärksamhet 
åt inskrifterna. Hans öfvade blick upptäkte, att här funnos 
tre olika skriftarter, skilda genom det sätt, på hvilket de enkla 
kiltecknen förbundo sig till grupper. Han fann, att inskrifter 
i dessa tre slags stilar gärna förekommo tillsammans; de följde 
hvarandra i en bestämd ordning, så att den skrift, hvilken 
tyktes ega de enklaste teckengrupperna, alltid intog det första 
rummet. Niebuhr förmodade, att man här hade samma text 
nedskrifven i tre olika alfabet. Vidare upptäkte han, att skriften 
måste läsas från venster till höger. Han påträffade nämligen 
två identiska texter, som blott däri skilde sig från hvarandra, 
att de på olika sätt voro delade på rader. De tecken, som i 
det ena exemplaret stodo ytterst till höger på första raden, hade 
i det andra platsen längst till venster på den nästa, ett 
förhållande, som otvunget ledde till den nämnda slutsatsen. 
Niebuhr uppgjorde slutligen en förteckning öfver de kilgrupper, 
som anträffades i den första skriftarten; deras antal steg blott 
till något öfver fyrtio.

Det var naturligt, att tydningsförsöken skulle vända sig 
företrädesvis till detta enklaste skriftsystem. Tychsen, professor 
i Rostock, har förtjänsten att riktigt hafva tydt det första 
kilskrift-tecknet. Han anade (år 1798), att det aldrig två gånger 
efter hvarandra upprepade och alltid med korta mellanrum 
återkommande tecknet [\]  tjenade såsom gränsmärke mellan 
orden. Vi européer finna det naturligt att som 
ordskillnadstecken använda blott ett tomt mellanrum i raden. Men andra 
folk hafva häri andra vanor; flera finnas till och med, som 
skrifva satsens alla ord i en oafbruten räcka.

Mynter, sedermera biskop på Seland, anmärkte en i början af 
många inskrifter förekommande teckenföljd, som, enligt hans 
gissning, skulle innehålla konungatiteln — en förmodan, hvilken sedan 
bekräftade sig, ehuru den ej af Mynter kunde fullt ledas i bevis.

En ung tysk arkeolog, G. F. Grotefend, var det som 
(1802) skulle taga det afgörande steget vid dechiffreringen. 
Ett par korta inskrifter, som Niebuhr kopierat från 
dörrkarmarna till tvänne fornpersiska palats, hade tilldragit sig hans 
uppmärksamhet. Ord för ord återgifna, innehålla dessa inskrifter 
följande texter:

I

Darius, konung stor, konung konungars, konung länders, 
Hystaspes' son, Akhämeniden, har uppfört denna byggnad

II

Xerxes, konung stor, konung konungars, Darius' 
konungs son, Akhämeniden.

Grotefend, som ännu ej kunde läsa ett enda kiltecken, 
insåg dock riktigt, att inskrifterna torde innehålla en uppgift 
om hvilka de personer eller, närmare  bestämdt, hvilka de 
konungar voro, som uppbygt palatsen. Han förstod, liksom före 
honom Mynter, att de i båda inskrifterna återkommande lika 
orden sannolikt gömde konungatiteln, under det att konungens 
namn vore att söka i de ord, hvari inskrifterna skilde sig, 
framför alt i själfva begynnelseorden. Då han påminte sig, att de 
yngre persiska regenterna ofta buro titeln schahin-schah 
konunga-konung, syntes det honom vidare sannolikt, att den i 
hvardera inskriften två gånger efter hvarandra med någon 
olikhet i slutet återkommande teckenföljden borde på samma 
sätt tydas. Det konunganamn, som började den första inskriften, 
återkom inuti den andra, äfven där följdt af det ord, som 
efter förut nämnda slutledning borde betyda konung. 
Grotefend slöt, att det här var fråga om ett slägtförhållande, och att 
den andra inskriftens konung angafs såsom son af den första 
inskriftens. Han utvisade också det ord, som troligtvis betydde 
son. Återstod altså att finna, hvilka konunganamn som kunde 
läsas i de två begynnelseorden:

(D — a — ra — ja — v — u — s) 
och
(Kh — sa — j — a — r — s — a)

De ruiner, där inskrifterna voro funna — belägna vid byn 
Istakhar ej långt från Schiraz — hade af europeiska historieforskare 
sedan länge blifvit identifierade med det forna Persepolis. 
Det var i denna stad som Cyrus och hans efterföljare herskat, 
intill dess Darius Kodomannus och med honom Akhämenidernas 
regent-ätt af macedoniernas segrande falang stöttes från 
Persiens tron, och Alexander med egen hand slungade 
brandfacklan in i konungaborgen. Namnen på regenterna af denna 
ätt äro oss väl bekanta; Herodotus och andra grekiska 
historieskrifvare hafva bevarat dem åt efterverlden.

Om det vore troligt, att inskrifterna härrörde från denna 
tid, hvilka Akhämenid-namn kunde antagas vara de här 
förekommande? Utom det att de måste utmärka fader och son, 
borde det förra af dem hafva burits af en dynasti-grundare. 
Grotefend leddes till denna skarpsinniga anmärkning genom 
iakttagelsen, att det ord i den första inskriften, som enligt sin 
ställning borde vara regentens faders namn, saknade den 
konungatitel, hvilken fanns på motsvarande ställe i den andra 
inskriften.

Bland Akhämeniderna var det blott två, Cyrus, Kambyses' 
son, och Darius, Hystaspes' son, som voro söner af icke 
regerande fäder. Cyrus' efterträdare hette liksom hans fader 
Kambyses. Dessa namn kunde ej vara de här åsyftade, ty 
inskrifternas första ord började ej med samma 
bokstafEndast efter latinskt skrifbruk inträder C i stället för K i namnet 
Cyrus, som på grekiska heter Kyros och i hebréernas språk, såsom vi finna 
af gamla testamentet, Kores. Perserna själfve kallade honom Kurus. och vore


ej häller till längden så skilda som namnen Cyrus och 
Kambyses. Det måste då vara Darius, Hystaspes' son, hvilken 
efterträddes på tronen af Xerxes. Och se, dessa tre namn fogade 
sig förträffligt till inskrifternas tecken.

Genom jämförelse mellan dessa namn, hvilkas fornpersiska 
form Grotefend, af skäl dem vi ej här vilja utveckla, faststälde 
till Darheusch, Khscharscha och Goschtasp, lyckades han 
att bestämma värdet af icke mindre än 12 kilgrupper: den första 
bokstafven i Darius' namn borde ju vara ett d, den andra ett 
a o. s. v. Fortsatta undersökningar hafva visat, att de anförda 
namnen fastmer hos perserna hette Dârajavus, Khsajârsâ 
och Vistâçpa; några af Grotefends bokstafsvärden hafva 
således måst ändras. I det hela hade dock hans slutkonst och 
ingifvelsens slagruta fört honom rätt.

Både Mynter och Grotefend hade påpekat, att 
zend-språket snarare än något annat borde kunna gifva oss klaven 
till dessa gamla kilskrifturkunder. Zend är oss bekant såsom 
det språk, i hvilket persernas heliga böcker äro författade — 
enligt hvad sägnen vet berätta, af Zoroaster. I slutet af förra 
århundradet hade fransmannen Anquetil du Perron från en 
äfventyrlig resa i Persien bragt exemplar af dessa förut knapt 
hos oss kända böcker hem till Europa och sedan, så godt det 
på hans tid var möjligt, bearbetat och öfversatt dem.

I en afhandling, hvilken Rasmus Rask, Nordens yppersta 
språksnille, år 1826 egnade åt zend-språket, finna vi det första 
egentliga framsteget i kilskrift-dechiffreringen efter Grotefends 
upptäkter ett fjärdedels sekel förut. Rask fäste sin tanke vid 
uttrycket konungars konung och slöt genom analogien med 
zend och sanskrit, att den genitiva pluraländelsen torde 
innehålla bokstäfverna n och m — en förmodan som också 
bekräftat sig, ty de båda orden läsas khsâjathija khsâjathijânâm, 
och äro, i förbigående sagdt, ej blott liktydiga utan 
identiska med det ofvan anförda schahin-schah; ordet schah 
konung, är nämligen härledt ur det äldre khsâjathija. Genom 
det nämnda vigtiga rönet, som Rask på språklig väg gjort,
lyckades det honom att till de förut tydda inskriftsnamnen 
lägga slägtordet Hâkhâmanisija Akhämenid, hvilket han dock 
något oriktigt läste Akhamnosoh.

Åter förgick ett årtionde, under hvilket frågan stod kvar 
på samma punkt. Två utmärkta kännare af Indiens och Irans 
språk, fransmannen Burnouf och norrmannen Lassen, upptogo 
då undersökningen, och i synnerhet den senares forskningar 
gåfvo rika resultat. Hvad Grotefend varit för dechiffreringen 
af skriftecknen, blef Lassen för uttydningen af språket. Det 
visade sig, att detta språk, utan att sammanfalla med zend 
eller sanskrit, dock stod dem tillräckligt nära för att i dem 
kunna finna sin nyckel.

Lassen ådagalade, att någon brist måste häfta vid 
Grotefends alfabet, ty det ledde till uppställandet af ord, hvilka 
omöjligen kunnat uttalas. Han fördes så till tanken, att här 
liksom i sanskrit-alfabetet den korta vokalen a borde kunna 
innebo i själfva konsonanttecknet, så att t. ex. bokstäfverna 
çprd fingo tydas såsom folkslagsnamnet Çparda. Lassen och 
Burnouf hade i en af Niebuhrs inskrifter upptäkt en rad 
af ord, som visade likhet med flere bekanta namn på vestasiatiska 
riken. Det var också verkligen en förteckning på folk, 
hvilka Darius sade sig hafva underkufvat. I dessa namn hade 
man nu vunnit ett vigtigt hjälpmedel för ett noggrannare 
bestämmande af kiltecknens betydelser. Det befanns — och denna 
upptäkt knyter sig till de fräjdade namnen Hincks, Rawlinson 
och Oppert — att kilskriften för samma konsonant ofta eger 
två eller tre tecken, hvilka väljas med afseende på det följande 
vokalljudet. Förhållandet har någon motsvarighet i de 
vesterländska språkens användning af tecknen k och q. Båda 
bokstäfverna hafva samma ljud, men den senare skrifves endast 
framför u och v.

Vi skola ej längre följa historien om huru denna första 
kilskriftart genom Benfey, Spiegel och andra mer och mer 
fördes mot sin slutliga tydning. Liksom en språkforskare af 
främmande nation skulle ur ett tyskt och ännu lättare ur
ett danskt lexikon kunna lära sig att förstå svenska, så har 
man nu genom jämförelser med beslägtade tungomål hunnit 
därhän, att man i det närmaste fullständigt kan tolka alla de 
inskrifter, som äro affattade i forn-persiska. Sådant är 
nämligen det namn, med hvilket man betecknar det språk, som 
Cyrus, Darius, Xerxes och deras landsmän talade, ett halft 
årtusende före vår tidräkning. Zend-språket nämnes numera 
vanligen forn-baktriska, då det antagligen hade sitt hem i 
Irans östligare trakter.

Såsom ett litet prof på, huru många skickliga forskares 
samfälda möda offrats för att lösa en skenbart helt ringa 
uppgift, må här anföras namnet på de gamle persernas gud. 
Ormuzd, som af fornbaktrierna kallades Ahurô mazdâo, heter i 
de persiska kiltexterna                                                  
A — u — ra — ma — z — d — a
I detta namn har tecknet a först gissningsvis blifvit bestämdt 
af Mynter, tecknen u, d, r äro funna af Grotefend, m af 
Rask, z af Burnouf och Lassen. Hvarje bokstaf har nästan 
kräft sin man.

*

Först sedan täckelset fallit för den första kilskrift-artens 
lönligheter, kunde man tänka på att vinna något ljus i fråga 
om de andra slagen, hvilkas teckensystem tydligen var mycket 
mera inveckladt. Grotefend hade riktigt anat, att de texter, 
som i de persepolitanska inskrifterna åtföljde hvarandra, 
återgåfvo samma innehåll, ej som Niebuhr förmenat, i tre olika 
stilarter, utan i tre olika språk. Genom att uppsöka de 
teckengrupper, som i de två ännu ej tydda texterna motsvarade den 
första kolumnens nomina propria, borde man först kunna leta 
sig till deras alfabet, och sedan genom detta så småningom 
vinna bekantskap med själfva språket.


Det slag af skrift, som alltid på monumenten intager
rummet näst efter den fornpersiska texten, har vunnit sin tydning
förnämligast genom den utmärkte danske språkforskaren
Westergaard. I tvänne afhandlingar (1844 och 1854) har han
behandlat dessa inskrifter. Vid sidan af honom är det
engelsmannen Norris som på detta område inlagt de största förtjänsterna.

Då den persiska kilskriften nöjde sig med omkring 40
tecken, uppgår i denna andra art tecknens antal till öfver 100.
Det var följaktligen högst osannolikt, att man här hade framför
sig en bokstafsskrift. Redan Mynter hade misstänkt, att hvarje
tecken utmärkte en stafvelse, och följande undersökningar hafva
gifvit honom rätt.

Liksom dessa texters alfabet, så är ock deras språk helt
och hållet skildt från de persiska inskrifternas. Fast hällre
synes det, som skulle detta nya språk sluta sig till den stora
grupp af agglutinerande tungomål, som man ofta utmärker med
den sväfvande benämningen turanisk. Det är denna grupp (vi
säga med afsigt icke stam eller familj, ty tillvaron af ett
slägtskapsband är på detta område ännu långt ifrån bevisad), till
hvilken i Europa höra turkarnes, magyarernes, finnarnes och
lapparnes tungor, och som i Asien omfattar många olika
munarter, ända bort mot Kinas gränser. Rask kallade denna grupp
skytisk, och Norris har upptagit samma benämning för det här
omtalade kilskriftspråket. Westergaard kallade detta till en
början mediskt, enär det syntes sannolikt, att det språk, åt
hvilket Akhämenid-regenterna fordom gåfvo rang närmast efter
sitt eget, borde vara Mediens. Men de underrättelser, man i
öfrigt tror sig ega om medernas språk — t. ex. genom de af
grekerna anförda nomina propria — tyckas antyda, att de talat
en med persiskan nära beslägtad munart. Westergaard har
därför senare i stället valt namnet sakisk, med hvilket ord de
persiska kiltexterna uttrycka det samma som grekerna med
skytisk. Man har, ehuru på osäkra grunder, menat, att om
ock den herskande samhällskasten i Medien talade ett språk,
som föga skilde sig från persernas, så var dock landets af
denna kast undertrykta urbefolkning ännu altjämt turanisk.
Den andra kilskriftartens språk kallas i sammanhang med denna
åsigt ofta det proto-mediska eller ännu vanligare det
medo-skytiska. Öfver hufvud äro de etnografiska frågor, som knyta
sig till Persepolis-texternas andra kolumn, ännu långt ifrån
utredda.

Från literär synpunkt har studiet af detta språk varit föga
tacksamt. Hela dess literatur är, så vidt vi känna den, endast
öfversättning af original, som äro i våra händer och som vi
med få undantag förstå bättre än öfversättningen. En sak torde
dock vara värd att påaktas. Den skrift, hvarmed den skytiska
texten är upptecknad, har sin egen, själfständigt utbildade typ.
Det är helt och hållet oantagligt, att denna enkom danats
för dessa Akhämenid-inskrifters skuld; den har säkert varit
nationell hos det folk, för hvars språk den användes. Då detta
folk utvecklat en egen skrift, måste det tvifvels utan också
hafva besuttit en egen inhemsk literatur. Det är ingen djärf
slutsats, om vi tro att lemningar af denna, kanske inskrift-taflor
liknande de akhämenidiska, ännu i dag gömmas i någon
ruin-kulle på Irans jord. Förr eller senare skall forskarens hacka
där nå dem, och det arbete, som blifvit nedlagdt på persernas
öfversättnings-texter, skall då ej hafva varit förgäfves: det skall
bilda utgångspunkten för tydningen af de nya urkunderna.

Från en annan sida kunna vi också skymta detta arbetes
lön, nämligen från den rent språkliga. Det är af stort intresse,
att vi här fått tillgång till ett turaniskt språk, halftannat
årtusende äldre än alla öfriga oss förut bekanta minnesmärken af
denna grupp. Kommande forskare skola bättre än vi kunna
göra sig denna upptäkt till godo.

*

Den tredje skriftarten trotsade länge alla tydningsförsök.
Och däröfver är ej att undra. Om redan läsandet af den
skytiska skriften mött dryga svårigheter, så voro här ännu större
att bekämpa. Man egde här en ännu yppigare mångfald af
tecken: omkring fyra gånger så många som i den andra
skriftarten, omkring tio gånger så många som i den första. Och
i användningen af dem syntes ett obegripligt godtycke råda.
Vissa nomina propria och andra ord, som flera gånger
återkommo och genom jämförelse med den persiska texten kunde
identifieras, funnos skrifna än på ett sätt, än på ett annat.
Den slutsats, man häraf helt naturligt drog, var att skriften
egde en mängd liktydiga tecken, eller som man säger
homofoner. I den egyptiska hieroglyfskriften äro homofoner
vanliga; antagandet var därför rimligt nog. Dock skulle det falla
vid fortsatt och grundligare pröfning.

År 1845 nåddes Europa af ryktet om märkvärdiga fynd,
hvilka den franske konsuln Botta skulle hafva gjort i det
forna Ninive. Man erfor, att här i de assyriska konungarnes
palats jämte många underbara bildverk anträffats massor af
inskrifter, affattade i en stilart, som öfverensstämde med den
man redan kände från tredje kolumnen af Akhämenid-skrifterna.
Och ej blott skriften, äfven själfva språket tyktes vara
detsamma. Botta hade nämligen iakttagit, att vissa teckenföljder
— d. v. s. ord — förekommo lika på båda ställena, och att
de förändringar i slutet — d. v. s. böjningar — som dessa
teckenföljder undergingo, äfvenledes voro i öfverensstämmelse
med hvarandra. Hvarken han eller någon annan förmådde då
ännu att läsa en rad af dessa texter eller ens att bestämdt
säga till hvilket språk de hörde.

Då man ej kunde betvifla, att tydningen af dessa
inskrifter skulle öppna nya, glänsande utsigter för historieforskningen,
vände man sig med ifver till studiet af Akhämenidtexterna,
som tydligtvis måste bilda utgångspunkten för undersökningen.
Löwenstern var den förste som läste något ord utanför nomina
propria. Detta ord var rabu och syntes hafva betydelsen stor.
Botta själf fann, att det persiska pronomen adam, jag,
återgafs med ett ord, som innehöll bokstäfverna a—n—k; vi
veta numera, att det läses anaku. Genom dessa båda fakta
kunde man redan börja varsna det nyfunna språkets karakter.
Det borde vara semitiskt, ty i hebreiskan heter stor rab (hvaraf
rabbi, rabbin herre) och jag anoki. Denna slutsats var
också i full öfverensstämmelse med en uppgift i bibelns
»folktafla» (1 Mose-bok 10 kap.), den vigtigaste etnografiska
urkund, som forntiden lemnat oss: Assur nämnes där ibland Sems
söner. Det ifrågavarande språket, uppenbarligen inhemskt i
det forna ninivitiska riket, kallas af detta skäl nu assyriska.
Äfven i Babylon talades det sedan uråldriga tider. Det var
därför som det med rätta fick en plats på perserkonungarnes
inskrift-taflor, sedan dessa gjort sig till herrar öfver
Nebukadnezars välde.

Genom Saulcys, Hincks' och framför alt Rawlinsons och
Opperts skarpsinniga undersökningar fördes upptäkterna alt
vidare, skriftens och språkets väsen yppade sig alt mera, och
de egenskaper man hos båda lärde känna, voro till en del
mycket öfverraskande. I synnerhet blef det af betydelse för
kilskriftstudiernas utveckling, att man i Europa fick tillgång
till den långa, i de vanliga tre Akhämenidspråken affattade
Behistun-inskriften, genom hvilken antalet af nomina propria,
som man for dechiffreringen kunde använda, steg till inemot
100. Högt uppe på en brant klipphäll vid den stora
stråtvägen mellan Babylon och Ekbatana hade Darius låtit inmäjsla
denna väldiga text, att de vägfarande till evärdeliga tider måtte
genom dess ord påminnas om hans ära och hans vapens makt.

Då man funnit sig hafva med ett semitiskt språk att göra,
föreföll det till en början sannolikt, att också skriften, i likhet
med feniciers, hebréers och arabers, skulle vara en
konsonantskrift, hvars vokaler läsaren själf borde ifylla. Det dröjde
dock ej länge, innan denna föreställning måste uppgifvas. Där
stafvelsen na förekom i ett persiskt namn, såg man henne af den
assyriska texten återgifvas med ett annat tecken än det som
nyttjades för att uttrycka ni, och ännu ett tredje mötte för
stafvelsen nu. Man hade altså framför sig ett »stafvelse-alfabet»,
sådant som japaneserna, abessinierna m. fl. folk än i dag nyttja.


Endast var här liksom i den skytiska skriftarten, hvilken man då
ännu föga kände, systemet drifvet så långt, att ej blott enkla,
tvåljudiga stafvelser såsom an, na, utan äfven treljudiga t. ex.
man, nat egde särskilda tecken.

Den godtycklighet, som tillät, att samma ord återgafs
på flera olika sätt, vann också en bättre förklaring än den förut
antagna homofonien. Det utröntes, att assyriernas skrift kunde
upplösa de längre stafvelserna i enkla och t. ex. ersätta tecknet
man med hopställningen af de två tecknen ma och an. I
dessa fall uttalades endast en af de båda sammanträffande lika
vokalerna. Om därför namnet Artaxerxes den ena gången skrefs
med de 5 tecknen Ar—tak—sa—at—su och den andra med
de 5 Ar—ta—ak—sat—su, så innebar detta icke, hvad man
annars lätt kunde trott, att det 2:dra, 3:dje, 4:de tecknet i
ordets första form motsvarade resp. det 2:dra, 3:dje, 4:de i dess
senare form.

Men om homofonien måst vika, så var det endast för att
gifva rum för en ännu mera förvånande skriftegenhet:
polyfonien. Samma tecken kunde uppenbarligen hafva flera olika
betydelser. Det tecken [man, hade i
ett annat betydelsen nis;, samma tecken [\`|], som lästes ut,
hade därjämte värdena tam, par, lakh. Att en dylik upptäkt
i det längsta rönte misstroende, faller af sig själf. Man
hoppades, att polyfonien skulle dela homofoniens öde och vid
fortsatta undersökningar kunna på ett eller annat sätt
bortförklaras.

Dock står upptäkten fast. I Akhämenid-texterna erbjuder
just det assyriska ordet för Akhämenid ett slående exempel
därpå. Vi finna det en gång skrifvet

A — kha — man — nis — si — '

Stafvelserna man och nis uttryckas här med samma tecken.
Om vi ej från annat håll kände ordets uttal, skulle vi aldrig
förmått att med visshet utfinna det ur skriften. Men texterna
själfva gifva oss på andra ställen detta uttal tydligen tillkänna,
då de skrifva
A — kha — ma — an - ni — is — si — '
På samma sätt uttrycker tecknet [>^sat i 
Artaksatsu, men stafvelsen lat i Diglat, det assyriska namnet på
floden Tigris. Det finnes i det förra ordet ersatt af sa-at, i det
senare af la-at. Och denna skriftecknens flertydighet är inom
det assyriska alfabetet ej undantag utan snarare regel.

Hur sällsamt än dylikt kan förekomma oss, må vi dock
ej tro, att assyrierna i detta fall stå ensamma. Mången
handstil, som vi utan svårighet läsa, är dock rik på »polyfoner,»
hvilkas värde endast genom sammanhanget, men genom detta
helt lätt, blir oss tydligt. Och då nutidens perser stundom
skrifva sina bref ej blott ovokaliserade, utan därtill med
bortlemnande af de punkter, som utgöra hela skillnaden mellan
många konsonanter, så är denna hvardagsskrift (»schikesteh»)
ej mindre Proteus-artad än de forna assyriernas, men kan
det oaktadt förstås af en hvar, som tillräckligt känner språket.
Pehlvi-alfabetet, hvilket hos perserna närmast efterträdde
kilskriften, egde ock flera polyfona bokstäfver. Själfva vårt
talade språk rör sig ju med en myckenhet af flertydiga tecken,
utan att vi röna någon olägenhet däraf. Hur många betydelser
har ej t. ex. i svenskan ordet led!

Redan de älsta undersökningarna af den assyriska skriften
hade gifvit vid handen, att den delvis torde vara, såsom
kinesernas, ideografisk. Det persiska khsâjathija konung
motsvaras i den assyriska öfversättningen af det ensamma tecknet

[=->] hvilket aldrig påträffas såsom ljudtecken, utan endast
som ett själfständigt ord. Genom parallell-ställen veta vi, att
dess uttal var sar eller med böjningsändelse sarru — en trogen
motbild till det hebreiska sar furste. Likaså uttrykte
assyrierna flerstafviga ord, sådana som lisanu tunga, narkabtu vagn och
många andra hvart genom sitt enkla »ideogram» eller
begreppstecken. Ja, åt kilgrupper som redan egde ett eller flera ljudvärden,
gåfvo de vid sidan af dessa stundom ett eller flera sakvärden, hvilka
med de förra intet sammanhang tyktes ega. Det ofvan
omtalade, gemensamma tecknet för man och nis hade sålunda
därtill betydelsen konung, och vexlar ofta med det nyss anförda
[=->] att uttrycka ordet sarru. Vidare har det siffervärdet
20, som i assyriernas språk hette `isra.   Tecknet [\`|] hvars fyra
ljudvärden blifvit ofvan angifna, har dessutom sakvärdena sol,
ljus, dag, haf.

Assyrierna kände själfve olägenheten af denna
ideogrammens flertydighet och sökte i någon mån afhjälpa den genom
att stundom tillfoga hvad man kallar ett »fonetiskt
komplement»: efter ideogrammet skrefvo de sista stafvelsen i det ord,
som detta skulle beteckna. När [\`|] skulle hafva betydelsen
sol, på assyriska sansu, tillades stundom tecknet för stafvelsen su;
gälde det däremot som dag, assyr. umu, så efterhängdes ett mu.

Den egyptiska hieroglyfskriften, som ej synes ega något
historiskt sammanhang med assyriernas skrift, visar oss samma
egenhet, framkallad af samma behof. I siffrorna hafva våra europeiska
språk sina enda mera allmänt brukade ideogram. Ganska
märkvärdigt är, att också vi ofta vid dessa nyttja det »fonetiska
komplementet.» Vi skrifva 4:de för att angifva uttalet fjärde,
och 4:o, då vi vilja, att man skall läsa ordet såsom kvarto.
Den mänskliga tanken är öfver alt den samma; under vidt
skilda luftstreck kommer den därför ofta in på samma banor.

Assyrierna använde ett särskildt slags ideogram, hvilka man
mycket lätt upptäkte och som voro till god hjälp vid
dechiffreringsarbetet. Då man under sysselsättningen med detta
spanade efter nomina propria, röjde det sig snart, att dessa liksom
buro sin skylt på sig. Hvarje manligt personnamn föregicks
af tecknet [|], hvarje lands namn af [>^-],
gudars af [--|]. Andra märken stodo framför namn på
städer, floder, månader, djurslägten, träd m. m. Flera bland
dessa tecken hafva ursprungligen varit ideogram för de nämnda
begreppen (gud, stad o. s. v.), men såsom »determinativ»
stå de i texten blott för ögats räkning, ej för örats; de äro ej
afsedda att uttalas.

Inom egyptiernas skrift, som i denna punkt förträffligt
belyser kilskriften, spela determinativen en ännu mycket större
roll; nästan hvarje ord kan där hafva ett sådant. Om man
fonetiskt skrifvit ordet htar häst, tillfogar man sedan en
afbildning af djuret eller tecknet [{,}] (en hud med
vidhängande svans), hvilket står som klassmärke för alla fyrfota-djur;
efter ordet döda tecknas en väpnad arm, efter ordet läsa en
papyrus-rulle o. s. v.

Ännu en upptäkt återstod för de europeiska forskarne att
göra, innan de lärt känna alla den assyriska skriftens under;
och denna upptäkt var kanske af alla den som måste förefalla
mest öfverraskande.

I sin stora klippinskrift omtalar Darius bland motståndare,
dem han har kufvat, äfven en upprorisk babylonier, hvilken,
såsom den persiske monarken på sitt vanliga kategoriska sätt
förklarar, »ljög och sade: jag är Nebukadnezar, Nabonid son,
jag är konung i Babylon.»

I den assyriska öfversättning, hvilken åtföljer och tolkar
denna text, motsvaras det persiska Nabukudratschara af gruppen
(determ.) An — pa — sa — du — sis
Om mannen hos assyrierna verkligen hetat Anpasadusis, skulle
detta förhållande i sanning hafva varit mer än besynnerligt.
Men snart fann man samma persons namn med fonetiska tecken
skrifvet Nabiuv-kudurri-uçur. An-pa-sa-du-sis var blott ett
»sammansatt ideogram,» och dess enkla element fingo ej uttalas
efter sina vanliga stafvelsevärden. Likaså fann man staden
Babylons namn skrifvet Din-tir-ki, ehuru det i verkligheten
var Babilu, och man gjorde efter hand bekantskap med alt flera
liknande företeelser. Det var i synnerhet nomina propria, som
skrefvos på detta sällsamma sätt, och detta slags ord, hvilka
man tycker snarast af alla borde uttryckas med tydlig skrift,
hafva därför varit och äro till en del ännu assyriologernas
svåraste stötestenar. Ett konunganamn, som flera gånger
återkommer i Assyriens historia och troligtvis uttalades Bin-nirar,
har vexelvis af olika författare blifvit läst såsom Iva-lusch,
Vul-lusch, Hu-likh-khus, Bin-likh-khis, Vul-nirar. Ordet
skrifves med tre kilgrupper, och genom att i en eller flera af dessa
se ljudtecken, i stället för att fatta det hela ideogrammatiskt,
blifva alla de anförda läsarterna, och ännu några till, möjliga.

Ett så underligt förhållande som detta äskar
naturligtvis sin förklaring, och först då en sådan blifvit gifven, kan
man förmå sig att riktigt sätta tro till hela saken. Vi kunna
lemna denna förklaring och på samma gång en liten
redogörelse för det sätt, på hvilket assyrierna bildade sina
personliga namn. Äfven den senare frågan eger sitt intresse.

De assyriska namnen voro icke meningslösa ljud, såsom
ofta våra egna förefalla oss, utan egde alltid en tydligt
framträdande betydelse. I allmänhet uttrykte de en önskan eller
någon annan högtidlig utsaga, till hvilken barnets födelse gifvit
anledning. Namnet Sardanapal, på assyriska Asur-bani-habal,
betyder t. ex. »(guden) Assur har skapat sonen» — alldeles samma tanke
som ligger i det hebreiska Jo-natan »Jahve (Jehova) har
gifvit», det puniska Hanni-bal »nådeskänk af Baal», det grekiska
Teo-dor »Guda-gåfva,» endast hafva assyrierna tydligen uttalat
det i de andra språken underförstådda begreppet »son.» Likaså
innehåller namnet Assarhaddon, på assyriska skrifvet
Asur-akh-iddin, satsen »Assur skänkte en broder.» Kanske hade den
kunglige fadern förut endast döttrar och mottog nu med glädje gåfvan af
en son. Namnet Nabopolassar, Nabu-habal-uçur, vänder bönen
till en annan i synnerhet i Babylon flitigt dyrkad gud: »Nebo,
skydda sonen!» Det nyss anförda namnet Nabu-kudurri-uçur,
Nebukadnezar (eller efter Jeremias riktigare skrifsätt
Nebukad-rezar), synes betyda »Nebo, skydda tiaran!» liksom namnet
Balsazar, Bil-sar-uçur, tolkas »Bel, skydda fursten!»

Denna de assyriska namnens egenskap att innehålla
verkliga ord var det som gjorde det möjligt att uttrycka dem
ideografiskt. Vi kunna kanske lättast visa detta genom exemplet af
namnet Sanherib. På de tegelstenar, af hvilka denne konung
uppfört sitt palats i Ninive, äfvensom på den berömda
ler-prisma, där han bland annat omtalar, huru han förde krig med
konung Hiskia i Jerusalem, finnes detta namn ofta skrifvet
(determ.) An — `is — kur — mis — su 
Dock hette den stolte regenten visserligen icke hos assyrierna
Aniskurmissu utan, såsom vi af andra inskrifter veta,
Sin-akhi-irib, hvilket betyder »Sin ökar bröderna.»

Om vi genomgå de särskilda tecknen, af hvilka ordet
består, möter oss först det bekanta determinitivet för mansnamn
(en upprättstående ensam kil), hvilket ej uttalas. Därnäst
följer det äfvenledes bekanta determinativet för gudars namn,
hvilket som ljudtecken läses an. Här står det emellertid i sin
förra användning. Det följande [<<<] har den fonetiska
betydelsen `is, men står ofta som räkneord med värdet trettio.
(Assyrierna uttryckte nämligen 10 med en enkel vinkel [<]
och högre tiotal genom upprepning af denna; vi hafva ofvan
omtalat, att [man och nis äfven
betecknade 20). Från betydelsen 30 har tecknet [<<<] hos
assyrierna utvecklat sig till att blifva ideogram för ordet arkhu
månad, egentligen naturligtvis »30 dagar.» Vi kunna nu förstå
hvad de båda Sanheribs namn börjande tecknen [--| <<<]
vilja uttrycka: de betyda »trettio-talets, månadens gud» eller
»månguden.» Dennes bekanta namn var hos assyrierna Sin. —
Det följande tecknet, tvänne korslagda kilar, har det fonetiska
värdet kur, men som ideogram betydelsen broder, på
assyriska akhu. Därpå följer [|mis,
dels betyda flertal, mängd. Detta tecken fogadt efter ett
ideogram ger däråt plural betydelse: broder-mängd står
såsom uttryck för bröder, på assyriska akhi. Kinesiskan och
flera andra språk bilda pluralis på fullkomligt liknande sätt.
Det sista tecknet i Sanheribs namn, som fonetiskt uttalas su,
har också det ideografiska värdet göra stor, öka; assyriskan
egde nämligen ideogram ej blott för nomina utan också för
verba. Vi hafva nämnt, att stor på assyriska heter rab; den
form af ett härmed beslägtadt verb, som ideogrammet här vill
uttrycka, är irib. Vi hafva altså nu hela namnet färdigt:
Sin-akhi-irib — grekerna uttalade det Sennakheribos — och det
bizarra i ordets skrifsätt har till fullo blifvit förklaradt.

Det var i synnerhet nomina propria, som assyrierna älskade
att uttrycka genom detta slags monogram. Skälet härtill kunna
vi inse: de ansågo alltid den ideografiska beteckningen af
ett ord såsom mera högtidlig, mera solenn än den fonetiska,
troligtvis därför, att den, såsom vi sedan skola finna, var mera
forntidsmässig. Särskildt vid konunganamn måste sålunda
ett dylikt skrifsätt vara på sin plats.


Likväl inskränker sig användandet af »sammansatta ideogram»
icke till nomina propria. Vi finna t. ex. lejonets namn utmärkt
genom föreningen af två teckengrupper, som efter sina
stafvelse-värden gåfve ordet urmakh. Dock veta vi genom många
parallell-ställen, att detta djur af assyrierna benämdes aria, liksom det
hos hebréerna hette arjé. Äfven här kunna vi förstå, hvarifrån
det nyss nämnda, besynnerliga skrifsättet härleder sig. Tecknet
för ur har äfven betydelsen hund, och makh äfven betydelsen
stor, båda uttrycka till sammans altså egentligen »stor hund».
Då assyrierna saknade ett eget, enkelt ideogram för lejonet, togo
de sin tillflykt till en dylik omskrifvande och visserligen mindre
noggrann beteckning. I andra fall är det icke så lätt att komma
deras tankegång på spåret. — Dessa ideogram vålla oss mest
bryderi därigenom, att de icke på något särskildt sätt äro i skriften
utmärkta från den öfriga fonetiskt skrifna texten. Man tror
sig lätt hafva med ett verkligt ord att göra, då man står
framför ett ideogram. Känsla för språkets lagar är härvid ofta
den bästa hjälpen. Liksom vi, utan att kunna något danskt,
tyskt, engelskt, franskt, latinskt lexikon utantill, genast förmå
säga, att ordet spjut ej hör hemma i något af de nämnda
språken, så kan stundom blotta ljudsammanställningen röja för
oss, då vi råkat ut för ett dyligt assyriskt ordvidunder. För
öfrigt är antalet af sådana någorlunda begränsadt.

*

Vi hafva redogjort för de väsentligaste egenheterna i den
assyriska skriften. Hade dechiffrörerna inskränkt sina
undersökningar till de med öfversättning försedda Akhämenid-texterna,
i tanke att endast dessa kunde bilda en fast grundval för
läsningen, så skulle mången längesedan undanröjd svårighet ännu
i dag stått olöst kvar. Men med dristigt mod vågade man sig
redan tidigt på studiet af inhemska assyriska och babyloniska
urkunder, och fann i dessa förklaringen på icke få af skriftens
gåtor. Detta kan måhända synas underligt. Dock förstås det
lätt, om man ihågkommer, att de assyriska konungarnes 
inskrifter så ofta erbjuda parallell-texter, d. v. s. gifva oss samma text
i flera exemplar, hvilka till innehållet, men ej alltid till
skriftecken äro identiska. Hvad den ena uttrycker genom ett
ideogram, skrifver den andra ej sällan fonetiskt, där den ena
har ett mångtydigt tecken, ersätter den andra det ofta med ett
enklare och bestämdare, och blir på detta sätt helt omedvetet
en kommentar.

Det är ej svårt att förstå, att de europeiska
kilskrift-uttolkarnes berättelser om hvad de iakttagit och utrönt, länge måste
upptagas med afgjord misstro. Om det nu också verkligen
vore rimligt att något folk kunnat betjäna sig af en så
obekväm och krånglig skrift, vore det ej åtminstone alldeles
otänkbart — frågade man — att vi på egen hand skulle hafva
kunnat finna oss till rätta därmed, och detta utan att förut
känna det begagnade språket? Fast mer borde man väl
misstänka, att alla dessa upptäkter hvilade på ett eller annat kolossalt
misstag, sådana som lärdomens historia har många att omtala.
Läste icke för 40 år sedan Finn Magnusen och andra efter
honom regelbundna, allitererade isländska verser om Harald
Hildetand på Runamo-hällen, där Berzelius, Nilsson och Worsaae
sedermera endast funnit naturliga springor i stenen? Och skref
ej Athanasius Kircher, en af 1600-talets berömdaste
vetenskapsmän, åtskilliga folioband om tydningen af de egyptiska
hieroglyferna, utan att han ens tillfälligtvis lyckats tyda en
enda af dem riktigt? Har icke Etruriens språk af olika
författare, alltid »med glänsande framgång», blifvit uttolkadt än
som hebreiska, än som keltiska, än som ett turaniskt mål, till
dess Corssen nu omsider ådagalagt, att det är italiskt och nära
slägt med latinet? Och vi behöfva ej gå utanför
kilskrift-tydningens eget område för att finna, hur illa bestäldt det stundom
kan vara med de lärdes upptäkter. Lichtenstein läste år 1800
kilskriften baklänges (från höger till vänster) och fann däri
bibelns kaldeiska språk, Luzatto och Hitzig hafva tydt de
assyriska texterna såsom sanskrit, Gobineau såsom arabiska.
Om vi närmare se till, är ju i grunden hela vårt system bygdt
på lösa sanden, på Grotefends gissning, att vissa
teckengrupper skulle betyda vissa konunganamn. Gissningen syntes
bekräfta sig, det är sant, men hvem vet om ej tillfälligheten här
drifvit ett elakt spel? Vore ej då grundvalen undanrykt
för hela den lysande byggnad, som filologernas skarpsinne och
lärdom mödosamt upptimrat?

Vi skola se till, hvad forskarne på detta fält ega att trygga
sig vid, när de anse alla slika tvifvelsmål fullkomligt onödiga
och oberättigade. Champollions tydning af hieroglyfskriften
vann sin bekräftelse, då Lepsius för några år sedan fann
»Kanopus-dekretet», där den grekiska öfversättningen återgaf den
egyptiska texten på ett sätt som noga öfverensstämde med den
europeiska vetenskapens tolkningslagar. Kilskriftforskningen har
ock haft sina Kanopus-dekret, lika bevisande, om än af annan art.

Det var just hieroglyferna, som först skulle gifva sitt
vitsord åt Grotefends och hans efterföljares rön. Allaredan
under kilskriftstudiets älsta period vändes uppmärksamheten på
en alabastervas, förvarad i ett franskt museum. Här sågs en
namnring, hvars tecken af Champollion lästes:
K — sch — h — a — r — sch — a Hieroglyferna skrefvos både från höger till venster och från venster till
höger; de lästes alltid mot djurens hufvuden. För transkriptionens skuld
hafva vi ofvan omvändt ringens tecken. — Namnets tredje bokstaf (ett
vassblad-par) tydes numera ej som h utan som i.
Där ofvan voro i vasen inristade några kilskrift-ord, af hvilka
det första helt och hållet sammanstämde med det på sid. 10
afbildade, i hvilket Grotefend funnit namnet Xerxes, och de öfriga
återgåfvo denna grupps motsvarigheter i det skytiska och
det assyriska alfabetet, sådana dessa voro bekanta från 
Akhämenidtexterna. På en annan i Venedig förvarad vas af granit
läste man namnet Artaxerxes i samma 4 skriftarter. Vidare
har man i Ninives palatsruiner funnit ett litet antal af små
lerskifvor, där vid sidan af assyriska namn-legender läsas
motsvarande inskrifter i vanliga fornsemitiska (feniciska) bokstäfver.
Äfven här hafva kilskrift-tydarnes åsigter hållit profvet.

Ett annat, mera indirekt bevis för riktigbeten i deras
tolkningsmetod ligger i den samklang, som funnits råda mellan
innehållet i de lästa kilurkunderna och de historiska fakta,
som från andra forntida skrifter, t. ex. från bibelns berättelser,
äro oss förut kända.

De illustrerande bilder, hvilka Assyriens mäktige ofta fogat
till sina texter, afgifva också på sitt sätt en kontroll på våra
öfversättningars tillförlitlighet. När vi se en stads eröfring afbildad,
innehåller också inskriften något om samma ämne, och när en
lejonjagt framställes, skildrar texten huru därmed tillgick.

Men, torde någon säga, med en skrift, där hvartannat tecken
har flera betydelser, är det ej svårt att åstadkomma hvad man
vill. Det kräfves blott en viss grad af händighet, för att få
en dylik kautschuk-skrift att låna sig till just det syfte man
själf önskar.

Äfven denna invändning har för länge sedan funnit sitt
svar och sin vederläggning. År 1857 anstälde The asiatic
society i London en egendomlig konkurrens för att utröna
den assyriska vetenskapens verkliga halt. Man hade under
hörnen af ett ruinpalats i Kileh-Sherghat funnit 4 prismor
af bränd lera, fullskrifna med kiltecken. Vid närmare
undersökning visade det sig, att de alla innehöllo samma text. Af denna
text, som man altså egde i ett mer än annars tryggadt och
autentiskt skick, lät The asiatic society taga afskrifter, och
på dess uppfordran författade de vetenskapsmän, som då voro
kilskriftforskningens förnämsta representanter: Rawlinson,
Hincks, Talbot och Oppert oberoende af hvarandra hvar
sm mer eller mindre fullständiga öfversättning. En månad
senare förelåg resultatet. Ehuru den behandlade texten ingalunda
hörde till de lättaste, sammanstämde de 4 tolkningarna dock i
alla väsentliga punkter. Med afseende på detaljer förefunnos
visserligen en mängd olikheter, vittnande om, att detta fält var
beströdt med ännu icke undanröjda stötestenar. Men för 18 år
sedan var också vetenskapen ännu helt ung; den har sedan
dess hunnit göra stora framsteg. Så mycket var i alla
händelser redan då uppenbart, att godtycket ej kunnat spela den
roll i kilskrifttydningen som man påstått. Fyra personer skulle
då omöjligen hafva kunnat uppfatta samma text så lika.

En annan liten triumf firade assyriologien år 1862. I en
inskrift af konung Assur-naçir-habal, funnen i ruinerna af
Nimrud, hade Rawlinson läst, att denna konung på ett
härnadståg mot Armenien låtit inhugga sin bild i en klippa vid källan
af floden Subnat — ett af Tigris' ursprungsflöden, som än i
dag bär namnet Subeneh — där två af hans förfäder redan
tidigare låtit sig afbilda. Hufvudsakligen på grund af denna
uppgift företog Taylor undersökningar i den angifna trakten
och fann verkligen grottan, som gömde de gamla
konungaporträtterna.

Det bästa beviset för riktigheten i nu gällande åsigter om
kilskrifterna hafva vi sparat till sist. Det är assyrierna själfve
som gifvit oss det, och inför detta bevis måste hvarje tvifvel
förstummas.

I det kungliga bibliotek i Ninive, hvilket Layard hade
lyckan att upptäcka och hvarom vi sedan skola ytterligare tala,
påträffades en mängd små skrifttaflor, som afhandlade det
assyriska teckensystemet. Efter den skildring vi af detta lemnat
är det lätt att inse, att det äfven för assyrierna måst hafva
erbjudit icke ringa svårigheter, med afseende så väl på tecknens
läsande som på deras skrifvande. Detta har väl varit skälet,
hvarför redan de själfve funno nödigt att upprätta förklarande
tabeller öfver sitt alfabet. I dessa s. k. syllabarier uppföras
i ordnade kolumner vid sidan af de mera invecklade tecknen
(såsom treljudiga stafvelser, enkla och sammansatta ideogram)
deras ekvivalenter i enklare skrift. Huru stod sig här Europas
vetenskap?
Rawlinson hade år 1851 funnit att [=%] borde gälla
såsom tecken dels för ni dels för zal. När två år senare ett
syllabarium upphittades, hvarest samma tecken fanns afhandladt,
lästes vid sidan däraf förklaringarne: 1. ni-i 2. za-al och
därjämte 3. i-li, hvilket sista värde man förut ej kände.

Ideogrammet Bar-tig-gar ansågs med stöd af den persiska
öfversättningen innehålla namnet på Tigrisfloden. Syllabariet
tolkade det: I-di-ik-lat d. v. s. Idiklat, hvilket ord i sin
förkortade form Diklat eller Diglat redan förut blifvit
omnämndt såsom flodens vanliga assyriska namn. Vi hafva här,
i förbigående sagdt, förklaringen på ett hebreiskt ord. I 2:dra
kapitlet af Genesis omtalas Hiddekel jämte Frat (Eufrat)
såsom en af paradisets fyra strömmar, och angifves »löpa
framför Assyrien». Vid Hiddekels strand säges ock Kaldéens
profet, Daniel, vara stående, när en ängel visar sig och
uppenbarar för honom »hvad skrifvet är i sanningens bok» om
kommande verldsriken (Dan. 10: 4). Att på dessa ställen med
Hiddekel åsyftats floden Tigris, har man från gammalt lätt
insett; nu veta vi, hvarifrån det egendomliga namnet stammar.
Vi kunna tillägga, att Hiddekel och Tigris i grunden äro
identiska ord. Formen Diglat bildar förmedlingen; den olikhet
som ännu förefinnes mellan detta ord och det persiska Tigrâ,
hvaraf grekerna gjort Tigris, utjämnas nästan alldeles, om vi
erinra oss, att perserna, liksom kineserna och flera andra folk,
i sitt språk saknade bokstafven l och regelbundet ersatte den
med r, så att de t. ex. kallade staden Babilu för Babiru,
samt vidare, att t i Diglat är den vanliga, för stammen
oväsentliga, semitiska femininändelsen, hvilken ju för öfrigt också
saknas i ordets hebreiska form.

De omtalade tabellerna äro icke, så vidt vi kunna se,
ordnade efter någon genomförd plan, hafva ej häller kommit
till oss i ett fullständigt skick och äro ännu till en icke ringa
del af oss oförstådda. De hafva emellertid gjort oss mången
tjänst. Riktiga hypoteser, till hvilka man blott på slutlednin-
slutledningens väg kommit, hafva genom dem vunnit fasthet, felaktiga
antaganden hafva blifvit rättade, nya fakta införda i vetenskapen.
Dock är det uppenbart, att dechiffreringen ej från början skulle
kunnat byggas på dessa syllabarier, ty bruket af dem
förutsätter redan en viss insigt i det assyriska skriftsystemet.

Ännu en fråga måste vi upptaga till besvarande, innan vi
känna oss fullt till freds inför kilskrifttydarnes påståenden.

Huru är det möjligt att människor, om de blott egt en
aldrig så liten smula praktiskt vett, kunna hafva inrättat sin
skrift på ett i så förvånande grad otympligt sätt, att den
verkligen — efter Talleyrands bekanta ord om språket —
synes vara afsedd mera att dölja än att yppa tankarne? Och
hur är det förklarligt att assyrierna, hvilka dock voro ett långt
framskridet kulturfolk, hvilka egde en ganska omfångsrik
literatur, och hvilka jämväl, såsom syllabarierna röja, tänkt öfver
både språk och skrift — hur är det förklarligt, att just de
skaffat sig ett så förnuftsvidrigt teckensystem?

Om ett folk finnes ega en synnerligen ofullkomlig skrift,
kan man taga för gifvet, att det beror på endera af tvänne
orsaker: antingen dröjer skriften hos detta folk ännu i sitt
barndomsskede, eller ock har den hunnit att bli föråldrad.

Assyriernas skrift är en bland de älsta vi känna i verlden.
Dock, förunderligt att säga, härflyta dess brister icke från dess
ännu råa omogenhet, de grunda sig därpå, att skriften öfverlefvat
sig själf.

I Europa erbjuder engelsmännens skriftsystem den
närmaste motsvarigheten till det assyriska. Den bokstaf som
ögat ser, och det ljud som örat förnimmer, synas ofta där icke
hafva det minsta med hvarandra att göra. Och söka vi efter
skälet, så ligger det däri, att medan språket — det talade —
genomgått stora förändringar, har skriften i många punkter
dröjt efter; engelsmännen skrifva ej sällan sina ord nu enligt
ett uttal, som redan för århundraden sedan gick ur bruk.
Härtill kommer, att det engelska stafsättet har dels germaniska,
dels romaniska anor och i vissa fall brås på de förra, i andra
på de senare. För att förstå den engelska skriftens
orimligheter måste vi känna dess historia.

För att förstå den assyriska skriftens orimligheter måste
vi ock känna dess historia. Lyckligtvis stå oss för denna
ganska upplysande och märkvärdiga aktstycken till buds.

När vi hittils alltid talat om assyrisk skrift, är denna
benämning endast så vida berättigad, som den literatur, för hvilken
ifrågavarande skrift användts, till sin långt öfvervägande del
är assyrisk. Med afseende på sitt historiska ursprung kan den
däremot ingalunda så kallas. Långt förr än någon assyrisk
mäjsel huggit ett konunganamn i palatsväggen, var denna skrift
känd och gängse hos Babyloniens folk. Det språk, hvilket dessa
talade, var under senare tider, såsom vi nämnt, ren assyriska,
endast med ett par oväsentliga dialektegenheter. Men vi känna
babyloniska inskrifter från mycket äldre tider, ända till öfver
2000 år före Kristus. Äfven då talades och skrefs här
»assyriska», fastän ett assyriskt rike då ännu blott hvilade i dunkla
framtids-möjligheters sköte; men vid sidan af detta språk visa
oss de gamle konungarnes lertaflor ett annat, som särskildt i
Kaldéens sydligare del tyckes hafva varit det rådande. Detta
senare språk bär i förhållande till assyriskan en helt främmande
prägel; det hör ej till den semitiska språkstammen, snarare
sluter det sig till den agglutinerande gruppen och har, fastän
på svaga skäl, blifvit sammanstäldt än med Persepolis-texternas
skytiska språk, än med vår tids »turaniska» tungor, till och
med (af Sayce) med baskiskan i Pyrenéerna. Detta
gåtlika fornkaldeiska tungomål, stundom kalladt det
kasdo-skytiska, men numera oftast det ackadiska, vek efterhand för
sin mäktiga semitiska sam-bo. När det slutade att lefva, kunna
vi ej med någon visshet säga. Kanske var det utdödt redan
1200 år före Kristus. Vi möta åtminstone efter denna tid inga
personnamn af ackadisk klang och inga urkunder som vittna
om, att ett sådant språk fortfarande blifvit taladt i någon trakt
af Kaldéen. Väl hafva ur ruinerna af Sardanapals palats i
Ninive skrifttaflor framdragits, på hvilka, ännu sex århundraden
senare, detta språk ses användt. Men häraf kunna inga
slutsatser dragas, ty liksom latinet i Europa, sanskrit i Indien, synes
Ackads språk hafva ur sin graf ännu länge herskat öfver sina
besegrare. Det gick liksom de båda nämnda språken i
religionens tjänst och blef som de kanoniseradt. De senare assyrierna
ansågo det som heligt; om en trollformel skulle vara rätt
kraftig, borde den skrifvas med ackadisk text, om en
besvärjare ville vara fullt säker att binda de onda makternas
inflytelser, borde han mana dem med ord af det längesedan utdöda
språket. Vi skola senare återkomma till denna assyriernas
magiska litteratur.

Mesopotamiens folk hade rätt att med from vördnad se
upp till den främmande tungan: den hade varit deras bildnings
egentliga modersmål. Af de »turaniska» kaldéerna hade
assyrierna lärt grundelementen till sina vetenskaper och konster, af
dem hade de framför alt lärt skriftens konst.
Enligt en tidskrifts-uppgift har för icke länge sedan Halévy genom
några föredrag inom Académie des inscriptions et belles lettres i Paris velat
bevisa, att det ackadiska språket als icke funnits till. Det är enligt honom
ren assyriska, blott skrifven med enbart ideografiska tecken. Detta försök
att utmönstra ett språk, för hvilket redan en egen grammatika blifvit skrifven
(af Lenormant) och från hvilket egna texter blifvit öfversatta, är i själfva
verket mindre paradoxt än det för den oinvigde kan synas. Liksom satsen
2×3=6 kan uttalas både som svenska, tyska, franska o. s. v., så finnas
kil-urkunder, hvilkas mening är oss fullt klar, utan att vi känna något om
deras språk. Emellertid hafva de erfarnare franska assyriologerna — Oppert,
Lenormant, Menant — enstämmigt förklarat sig emot Halévys åsigt.

Fornkaldéernas skrift var i ännu högre grad än deras
lärjungars af ideografisk natur; den betecknade ej ljudet utan saken.
Men när assyrierna upptogo den, gjorde de sig skyldiga till ett
missgrepp, som svårt hämnade sig och som blef den förnämsta
orsaken till deras skrifts många lyten. De uppfattade tecknen
både som uttryck för ljudet och som uttryck för saken.
Tydligare framstäldt i ett exempel. Ordet fader, som hos 
ackadierna hette at, skrefs af dem [==|]. Assyrierna upptogo

detta tecken, men använde det ej blott då de ville skrifva
begreppet fader — på deras språk abu — utan ock då de ville
uttrycka stafvelsen at. Så hade samma tecken fått två
betydelser, hvilka visserligen från ackadisk synpunkt hörde till
sammans, men från assyrisk ej hade något med hvarandra att
göra. Och det var ej blott två betydelser, som på denna väg
kunde hopföras på ett och samma tecken. Å ena sidan kunde
det ju hända att ackadiernas språk egde flera namn för samma
sak; å den andra var det möjligt, att de med samma figur
uttrykte flera närliggande begrepp. Hvad följden i båda fallen
måste blifva, är lätt att tänka sig.

Hos ackadierna var t. ex. solens tecken [\`|], dess namn
ut. Men det hände sig att deras skrift saknade ett ideogram
för ordet dag, par, och att de funno på att skrifva äfven detta
ord med det nämnda tecknet. Hvad kunde också ligga
närmare till hands än att låta dagens stjärna stå såsom det
hieroglyfiska uttrycket för dag? Också hos Nildalens folk var
[Θ] hieroglyfen så väl för solen, ra, som för dagen, hru.
Men för assyrierna blef det naturliga resultatet, att solens
märke hos dem fick fyra olika värden: 1. sol, 2. dag, 3. ut,
4. par. Vi behöfva ej visa, huru förvecklingen kunde gå ännu
längre i samma riktning.



Den assyriska skriften har ej alltid begagnat sig af de
kilformiga tecken, som i senare tider blifvit därför
karakteristiska och gifvit den sitt namn. I den urgamla kaldeiska staden
Warka, bibelns Erek, har man funnit tegel med här ofvan
afbildade inskrift. Andra tegel från samma plats bära en text
af nedanstående utseende:


Med någon uppmärksamhet är det lätt att se, att de båda
inskrifterna äro identiska. Man kan öfversätta deras innehåll:
»Åt Beltis, sin herskarinna, har ?UrukhNamnet är tvifvelaktigt; det har också blifvit läst Urkham och
Likbagas. Dylika ovissa namn betecknas äfven i det följande med ett
förutstäldt frågetecken., den ädle regenten,
konung i Ur, konung öfver Sumir och Ackad, uppbygt detta
tempel.» Då inskriftens senare form företer en tydligt
utpräglad kil-stil, visar den förra oss dennas upprinnelse ur en
skrifart, som ännu begagnade sig af vanliga linjer.
Andra minnesmärken vittna om samma förhållande och leda
oss till insigten, att kilskriften har ett hieroglyfiskt ursprung.
Dess tecken hafva från början varit afbildningar af de föremål,
som de ideografiskt beteckna.

I senare assyrisk skrift är ideogrammet för fisk [||-].
Från äldre tider finna vi samma tecken under formen [-|>-]
och ännu tidigare under formen [{>-]. Ideogrammets 
sak-afbildande ursprung är här påtagligt. Ordet gud skrifves, som vi
redan nämnt, [--|]. Genom mellanformen [--|-] har detta
tecken utvecklat sig ur ett äldre [*], hvilket vi på här
närmast föregående tegelinskrift se innehafva första platsen;
det står där såsom determinativ för gudinnan Beltis namn. På
den andra, i ålderdomligare stil affattade inskriften motsvaras
det af en enkel 8-strålig stjärna. Först troligtvis nyttjadt
såsom ideogram för »himlens här», åt hvilken kaldéerna egnade
sin ifriga dyrkan, blef stjärnans tecken sedan en symbol af
gudomligheten.

Flera gånger hafva vi omtalat tecknet [\`|] med sina många
betydelser, bland hvilka den främsta var sol. Tecknets äldre
form är [<}], som åter föregås af ett ännu äldre rent lineärt
tecknadt []. Med räta streck, och andra användes ej i
denna stilart, var detta den enklaste bild af solskifvan, man
kunde åstadkomma. För jämförelsens skuld må nämnas, att
kineserna, hvilka ursprungligen, liksom fordom egyptierna och
ännu i dag våra almanackor, afbildade solen såsom [Θ], numera,
sedan också de ur sin skrift förvisat cirkel-linjen, från denna
figur utvecklat tecknet [E|].

Ordet qatu hand skrefs af assyrierna vanligen [=|], och
tecknets ursprung var här icke i ögonen fallande. Men vi
behöfva blott gå till den äldre formen [=|] för att genast se,
huru man önskat antyda handens fem fingrar.

Assyriernas skriftsystem får ett helt annat ljus, sedan dess
hieroglyfiska upprinnelse blifvit oss klar. Om kiltecknen
ursprungligen innehållit bilder af tingen, är det så naturligt, att
skriften ännu delvis har en ideografisk karaktär, och det är
äfven så lätt förklarligt, att dess ljudtecken snarare utmärka
stafvelser än enkla bokstäfver. Visserligen är det blott en ringa
del af tecknen, som vi förmå återföra till sin ursprungliga
bildform, ty hieroglyfstilen var redan föråldrad och arkaistisk på
den tid, under hvilken de älsta af oss kända kaldeiska
inskrifterna affattades. Men då grundsatsen säkert i sin allmänhet
är oantastlig, bör den skenbara olikheten mellan en oförklarad
kilskriftgrupp och det föremål den betecknar ej afskräcka oss
från att antaga möjligheten af ett sådant sammanhang. Hvem
ser i vår bokstaf m någon likhet med en uggla? Och dock
är det med en hög grad af sannolikhet ådagalagdt, att liksom
hela vårt alfabet genom fenicierna stammar från
hieroglyfskriften, så har också denna bokstaf, genom det feniciska [W|]
härledd ur den egyptiska kursivskriftens [m|], ytterst sin källa i
ugglans bild         
som hos Nilfolket nyttjades för att uttrycka ljudet m, af den
orsak att ugglans namn (i koptiskan mulat) började med samma
bokstaf.

Vi kunna till och med inse det rent yttre skäl, som vållat
hieroglyfbildernas omgestaltning till grupper af kilformiga märken.

Ofvan har nämnts om fyndet af ett assyriskt bibliotek
i Ninive. Ett sällsamt bibliotek efter våra begrepp! Det var
icke böcker i ordets vanliga mening man där såg, icke häller
rullar af papyrus och pergament, icke häller linnebindlar eller
palmblad eller barkstycken eller bok-stafvar eller hvad annat,
som vi hos skilda folk finna användt till skrifmaterial.
Bibliotekets innehåll utgjordes af uppstaplade tegelstenshögar. Leran
var assyriernas papper. I skifvor och prismor — man säger ofta
mindre noggrant cylindrar — af lera voro skriftecknen inbrända.
Det är fullkomligt i landssedens anda, när uppenbarelsen sker
till profeten Hezekiel, som lefde vid floden Kebar i Kaldéen,
och Herren talar till honom: »Du människobarn, tag dig en
tegelsten och lägg den framför dig och teckna därpå Jerusalems
stad, o. s. v.» (Hez. 4: 1). För oss är det lyckligt, att
assyrierna och före dem kaldéerna brukade ett så obekvämt
skrifmaterial. Annars skulle väl denna literatur längesedan hunnit
multna till stoft; kanske skulle vi aldrig ens fått veta, att den
varit till.

Det sätt, på hvilket man i leran tecknade sin skrift, är
oss bekant; vi hafva bland Ninives spillror funnit mången
penna, som fordom varit förd af assyriska händer. Dessa pennor
eller grifflar — assyrierna själfve gåfvo dem namnet khartu
— utgöras af trekantiga stift oftast förfärdigade i elfenben
eller brons. I den ännu mjuka leran nedtryktes ett af
de tre hörnen helt lätt och lyftes efter hvarje nedtryckning
omedelbart åter upp. För ett verkligt tecknande med
fortlöpande streck, sådana som vår skrift använder, egnade sig
leran ej så väl. Då skrifvandet, såsom naturligast var, skedde
med högra handen, och stiftet därvid gärna, liksom pennan när
vi skrifva, fick en lutning mot höger, är det förklarligt, så väl
hvarför de intrykta märkena antogo kilformen eller i
noggrannare efterbildning formen

som ock hvarför de nästan alltid hafva sin spets riktad mot
höger. Äfven det förhållandet, att kilarne hällre vända sina
spetsar nedåt än uppåt, är, såsom en hvar med lätthet skall
kunna pröfva, grundadt i bekvämlighetsskäl.            

Efter det föregående bör det vara tydligt, att det
hufvudsakligen är skrifmaterialet — leran — som åt assyriernas skrift
gifvit den oss bekanta, egendomliga prägeln. Och ännu längre
tillbaka kunna vi gå i våra slutledningar. Dessa kilstreck
sammanhänga med vidt omfattande fysiska och geografiska
förhållanden. Kilskriften aflägger själf ett tyst vittnesbörd om
på hvilken jord, hos hvilket folk den fostrats.


Två väldiga strömmar ega sina källor i Armeniens
högfjäll; båda styra de efter hand sin kosa mot söder. Med
skummande fart skjuter Tigris nedåt slätterna — de gamle
ledde dess namn betecknande, fastän etymologiskt oriktigt, ur det
»mediska» tigris pil; äfven det ideogram [-— -—] hal hal,
hvarmed kaldéerna skrefvo namnet, syftar troligen på dess
häftiga flöde. Saktare rullar Eufrat sina vattenmassor fram
parallelt med systerelfven. De båda färdas mellan öde fält, men ju
längre nedåt de hinna, dess rikare smycka de sin väg med
bördighetens håfvor. Ty liksom Egyptens Nil föra de med sig en
rikedom af alstringskraftigt slam, hvilket de efter hand afsätta
vid sina stränder. Så hafva under årtusendenas lopp dessa
floder genom sina uppsvämningar bildat stora landsträckor.
Hela Kaldéen är i bokstaflig mening en skapelse af dem. Det
eger därför också helt och hållet karaktären af ett alluvial-land.
Som en enda vid slätt utbreder det sig, och om en höjd ses
bryta den jämna ytan, är den nästan alltid ett
människohandens verk: en fördämning, en jordhög, som gömmer forna
slägtens städer och tempel, eller något dylikt. Klippblock och
öfver hufvud stenar äro här mycket sällsynta företeelser. De
folk, som vilja bygga, i dessa trakter måste söka något annat
ämne än stenen för att resa sig bostäder. Och de behöfva icke
länge leta efter ett sådant, marken under deras fötter bjuder
dem det i öfverflöd. Flodernas alluvium lemnar den
finaste, mjukaste lera, hvilken blott torkad i solen genast vinner
en för vanliga byggnadsbehof tillräcklig fasthet, och bränd i
eld blir hårdare och varaktigare än mången stenart. Men ej
blott till arkitektoniska syften lämpar sig denna lera, den fogar
sig i krukmakarens hand själfmant till mångfaldiga andra
odlingens behof. Huru högt lerbildandets konst redan tidigt
utvecklade sig på denna jord, därom vittnar ur-kaldéernas
begrafningssätt. Öfver det på marken utsträkta liket hvälfdes
en skål af bränd lera, formad i ett enda stycke, och likväl ofta
ända till 7 fot lång, 2—3 fot hög, 2 1/2 fot bred. Nutidens
lerarbetare åstadkomma sällan något motsvarande.


De flesta folk, som utbildat en skrift, lemna oss de första
minnesmärkena af denna såsom monumentala inristningar i sten.
Här i Kaldéen, där sten ej fanns, men där leran egde en så
stor användning, var det ej underligt, att skriften kom att välja
den senare till sitt material. I denna trakt om någonstädes
är det därför ock, som vi kunna hafva skäl att söka
kilskriftens urhem; här är den utgångspunkt, från hvilken den,
öfveralt troget bevarande hembygdens drag, spridt sig ej blott till
Assyrien utan bort om detta ända upp till Van-sjöns stränder,
där gamla armeniska konungar i kilskrift-tecken klädt ett språk,
af hvilket vi ännu efter Hincks' och Mordtmanns
undersökningar blott föga kunna förstå. Härifrån har den också vandrat
österut, till landskapet Elam (Susiana), och där gått i tjänst
hos ännu ett nytt språk, som man påstår vara af turaniskt
lynne. Och ännu längre åt öster, på Persiens jord, hafva vi
under Akhämenidperioden funnit kilskriften bofast, äfven dit
inflyttad från kaldéernas land.

Ursprungligen afsedd för det ackadiska språket, har
kilskriften altså i mer och mindre skilda former kommit att binda
sig vid 5 från detta vidt aflägsna tungomål: assyriskan,
ur-armeniskan, elamitiskan, medo-skytiskan och forn-persiskan. Det är
ej en paradox, om vi säga, att den gyttja, som Mesopotamiens
båda floder vältrat ned mot Persiska viken, blifvit af betydelse
för literaturen, och det hos folk, hvilka aldrig skådat dessa floder.

Anmärkningsvärdt men helt lätt förklarligt är att
skriftecknens kilform, som haft sin grund i nyttjandet af leran och
stiftet, bibehöll sig äfven där skriften betjänade sig af andra
redskap. För alabasterskifvan och klipphällen egnade sig väl
denna stilart icke synnerligen, men traditionens makt var nog
stark att äfven här skydda de häfdvunna formerna.

Om både kultur- och natur-historiska skäl hänvisa oss till
Kaldéen såsom kil-skriftens första hem, så ligger dock häri
icke nödvändigt, att dessa trakters folk från början själfva
skulle hafva skapat sitt skriftsystem. De kunna ju möjligen
från annat håll hafva hemtat den ursprungliga hieroglyfskrift,
som på deras jord omdanats till kilskrift. Oppert har till och
med framstält några skäl för denna senare uppfattning. Han
anmärker, att bland de ackadiska ideogrammen saknas uttryck
för vissa naturföremål, som äro väsentliga för Kaldéens flora och
fauna, t. ex. tecken för palmträdet, för de stora rofdjuren af
kattslägtet m. m. Han tror att man däraf bör sluta, att denna
skrift urspungligen stammar från mera nordliga trakter. Då
ackadierna, enligt hvad vi redan i ett annat sammanhang
angifvit, betecknade lejonet såsom »stor hund», kan detta
onekligen vara ett nödhjälpsnamn, i psykologiskt hänseende belyst
af det faktum att eskimåerna gåfvo namnet »stor hund»
åt hästen, när de först genom européerna gjorde bekantskap
med detta för dem nya dragardjur.

Om kilskriftens yngre historia må ännu några ord tilläggas.
Med bibehållandet af sin väsentliga urtyp utvecklade den sig
dock på olika tider och i olika trakter under tämligen vexlande
former. Det skulle ej hafva varit oss lätt att med de gamla,
komplicerade babyloniska tecknen identifiera den yngre
assyriska kursivskriften, om icke parallelltexter stått oss till buds,
hvilka återgifvit samma innehåll i dessa båda skriftarter. Äfven
sedan kursivstilen hunnit utbildas och blifvit den vid
tegelinskrifter vanliga, använde man nämligen ofta i Ninive den
arkaiska stilen, då det gälde mera monumentala uppteckningar,
t. ex. på minnesstoder, i palatsinskrifter och dylikt.

Till Elam hade skriften kommit omedelbart från
babylonierna; inskrifterna i Susa äro också affattade i ett alfabet,
som icke från dechiffreringens synpunkt erbjuder oss några nya
svårigheter — det sammanfaller i det närmaste med Babylons
arkaiska skrift.

Armenierna hafva mera aflägsnat sig från sina assyriska
läromästares skriftformer. De förändringar, det lånta alfabetet
i deras hand undergått, hafva sitt särskilda intresse, såsom
afgifvande ett nytt prof på skriftens nära beroende af
skrifmaterialet. Van-sjöns strandklippor bestå af en spröd stenart, som lätt
splittrar sig under mäjselhuggen. Af detta skäl har man där
undvikit att låta tvänne kilstreck korsa hvarandra, och härigenom
kommit att ändra många bokstäfvers utseende.

Ännu mera aflägsen från sin urform är, såsom vi redan
sett, den medo-skytiska skriften; dock har Oppert lyckats
identifiera dess flesta tecken med motsvarande kaldeiskt-assyriska.
Det fonetiska elementet har här blifvit så förherskande, att de
ideogram, man funnit stå kvar som arf från moderskriften,
endast bilda sällsynta undantag.

Längst skild från öfriga kilskriftformer är naturligtvis den
forn-persiska, redan därigenom att den från begrepps- och
stafvelseskrift tagit ett långt steg mot enkla bokstafstecken. Dock
har den ännu minnen kvar från ett äldre utvecklingsskede,
dels i sina konsonant-vidhängande vokaler, dels i några få på
senare tider upptäkta ideogram. Utgående från dessa
förhållanden har Oppert helt nyligen med en viss grad af sannolikhet
utvisat den väg, på hvilken de persiska skriftecknen kunnat
framgå ur den i Babylon gängse stilarten. Det persiska [<|]
ku kan t. ex. möjligen, efter en också i andra fall tillämpad
grafisk princip, återföras till det oss bekanta [\`|], likväl icke
till något af tecknets fonetiska värden — ty huru många de
än äro, ingår dock icke ku bland dem — utan till dess
ideografiska betydelse sol. Solen hette nämligen hos perserna,
enligt grekisk uppgift, likasom deras förste historiske konung,
kurus, hvilket ord, som vi finna, börjar med nämnda stafvelseJournal asiatique 1874. — Alt för långt har tydligen
Opperts rika kombinationsgåfva lockat honom, då han vill bevisa, att det
var under Cyrus, som det persiska skriftsystemet bildades. Han sluter detta
däraf, att de persiska bokstäfver, som ingå i namnet Cyrus, skulle, om de
återfördes till motsvarande babyloniska ideogram, tillsammans utgöra satsen
»Kurus är ett lyckligt namn» eller efter ett annat sätt att läsa »Kurus är
stor». Alfabet-bildaren skulle hafva velat på detta sätt gifva en hyllning
åt sin konung..



Huru långt ned i tiden kilskrift var i bruk, förmå vi ej
säkert afgöra. Med Akhämeniderna var uppenbarligen dess
sista blomstringstid förbi, men ännu under deras efterföljare
Arsaciderna finna vi den använd.

I den form, under hvilken assyrierna begagnade kilskriften,
kan den troligtvis anses såsom det mest intrasslade och
svårhandterliga af alla skriftsystem, som något literaturfolk egt. I
sanning, skriftens gåfva måste vara oss människor bra dyrbar,
då den äfven i detta skick halftannat årtusende igenom så
flitigt användes och så omsorgsfullt blef vårdad. Liksom
egyptierna tillskrefvo guden Toth uppfinningen af hieroglyferna, »de
gudomliga ordens skrift», och liksom våra förfäder trodde, att
det var Odin, den visaste bland Asar, som först lärt
människorna att rista skriftens runor, så ville äfven assyrierna i sitt
teckensystem, så bristfälligt det var, dock se en skänk af gudarne.
Enligt Berosus var det den ur hafvet uppstigne fiskhöfdade
Oannes som lärt sitt folk att gifva det talade ordet varaktighet
i leran.

Vi hafva funnit flera bevis på, att assyrierna själfve insågo
de brister, som vidlådde deras skrift. — Hvarför afhjälpte de
dem icke, kunde man fråga, hvarför gåfvo de icke bestämdhet
åt sina teckens värden, aflägsnande ideogrammen m. m?
Säkert hade hvilken assyrisk skrifvare som hälst kunnat uppställa
ett bättre system.

Den som frågar så, må taga ned första bästa bok från sin
hylla, slå upp första bästa sida däri, och han skall genast finna
svaret. Hvarför teckna vi själfve samma ljud än med sj, än
med skj, än med stj, sch, ch, g, j o. s. v.? Hvarför skrifva
engelsmännen Hugh, hue, you, yew, ewe och uttala alla dessa
ord ju? Hvarför gifva fransmännen åt sammanställningen af
de fyra bokstäfverna e, a, u, x ljudet af en femte? — Det är
öfveralt samma tyrann, vanan, traditionen, som lagt träldomens
ok på det sunda vettet. Man ger så gärna, i äldre och
nyare tider, medvetet eller omedvetet, åt denna tyrann ett annat
vackrare namn: trohet mot forntiden, och glömmer, att den
bästa trohet mot forntiden just ligger i att ständigt fylla
nutidens kraf. Lyckligt det folk, som bättre än assyrierna förstår
att alltid i rättan tid skaka på äfven den ortografiska
traditionens bojor! Ju längre de få ligga kvar, dess hårdare skola
de trycka.

*

Det språk, assyrierna talade, hör som vi nämnt till den
inom sig nära sammanslutna semitiska familjen. 
Hufvudspråken inom den semitiska familjen och det sätt, på hvilket de
äro sins emellan beslägtade, antydas genom följande genealogiska tafla. De
språk, om hvilkas tillvaro vi endast på teoretisk väg ega någon kunskap,
anföras i kursiv stil.

Det semitiska urspråket
det sydsemit. urspråket det nordsemitiska urspråket
etiopiska arabiska, det assyr.-kananeiska urspr. (?)
 arameiska (syriska, »kaldeiska».)
assyriska hebreiska 
 En hvar, som
något är förtrogen med dessa språk, skall i nästan alla exempel
på assyriska ord, hvilka blifvit i det föregående anförda, lätt
hafva röjt gamla bekanta. För att visa, huru genomgående denna
ordförrådets semitiska prägel är, må exempelvis citeras följande
lilla grupp af ord, som alla höra till en och samma
begrepps-sfer: risu hufvud, qaqqadu hjässa, panu ansigte, uznu öra,
'inu öga, appu näsa, pû mun, saptu läpp, lisanu tunga. I
hebreiskan återfinnas samtliga dessa namn under snarlika former.
De två semitiska ord, som gifvit benämningen åt vårt alfabet
uttalas hos assyrierna alpu oxe, bitu hus. De ord, med hvilka
araberna hälsa hvarandra: salâm 'alei-kum »frid öfver eder!» heta
på Assurs mål salmu ana 'ili-kun. Och om inhemska nomina
propria i nationalitets-frågor gärna anses vara synnerligen
vittnesgilla, så hafva vi t. ex. i det assyriska Abu-malik (af abu
fader, malik konung) en fullkomlig afbild af bibelns Abi-melek.
Att Ab-ram invandrat från Kaldéen, motsäges icke af hans
namn, ty hos assyrierna möta vi också en Abu-ramu. Namnet


Abed-nebo »Nebos tjänare» är ett troget motstycke till det
arabiska Abd-allah »Allahs tjänare», och det hebreiska Abdi-el
»Els (guds) tjänare». Då hos profeten Daniel Abed-nego
nämnes såsom en bland de tre män, hvilka af konung
Nebukadnezar kastades i den brinnande ugnen, så är g i stället för b
i detta namn inkommet endast genom en mindre aktsam
skrifvares misstag. Exegeterna anade detta, innan man ännu var
bekant med det assyriska språket.

Med alla sina så väl lexikaliska som grammatiska
öfverensstämmelser med andra semitiska språk, eger dock visserligen
assyriskan jämväl många själfständiga drag. På dessa språkets
egendomligheter, på sådana förhållanden som de, att assyriskan
öfversätter uti icke med be utan med ina, att den uttrycker son
icke med ben utan med habal eller pal, att det har en
adverbialändelse -is o. s. v., hafva flere sökt grunda
invändningar mot hela kilskrifttydningens riktighet. Lika gärna
kunde man betvifla, att de skandinaviska språken äro af
germanisk rot, af det skäl att vissa mycket vanliga ord såsom icke,
någon, som, till, gammal, stor, skog, älska ej ega motbilder inom
öfriga germaniska tungor. Många vid första anblicken
påfallande egenheter hos assyriskan hafva för öfrigt efter hand blifvit
på fullt tillfredsställande sätt tydda och blott lemnat ytterligare
bevis för språkets rent semitiska lynne.

De minnesmärken vi ega af assyriernas mål äro vida äldre
än alt hvad vi i öfrigt känna af semitiskt språk; äfven de älsta
delarne af bibelns böcker nå ej i ålder upp mot dem. Det låge
då nära till hands, att i detta språk tro sig ega de semitiska
tungornas sanskrit — ett språk, som genom sina formers
genomskinlighet och ursprungsrenhet på samma sätt innehölle
nyckeln till de beslägtade språkens bildningar som
Veda-hymnernas ord inom den indo-europeiska stammen. Så mycket
snarare hade man rätt att vänta detta, som den assyriska skriften,
i motsats till all öfrig semitisk skrift från äldre tider, uttrycker
ej blott ordens konsonanter utan ock deras vokaler.
Emellertid har en dylik förmodan ej vunnit bekräftelse. Det språk, i
hvilket Muhammeds läror sju århundraden efter Kristus
förkunnades för Mesopotamiens folk, var i det hela mera forntidsmässigt
än det, i hvilket lika lång tid före Kristus profeten Jona's hotande
bättringsrop »det är ännu fyratio dagar, och så skall Ninive
förgås» borde tänkas hafva ljungat till den stora stadens
innebyggare. Ja, den arabiska dialekt, hvilken i våra dagar den
djärfve resanden Palgrave hörde talas af Wahhabiterna i
Arabiens inre, måste efter hans skildring i flera hänseenden hafva burit
en mera ålderdomlig prägel än de ord, som 1500 år före vår
tidräknings början konung ?Khammu-rabi lät sina skrifvare
intrycka i babyloniska lertaflor. Språk liksom människor växa
olika fort; för språken kan hastighetsskillnaden gå upp till
årtusenden. Medan irländarens keltiska språk så urartat från
sin grundtyp, att det blott under språkforskarens skarpaste
synglas röjer de indo-europeiska familjedragen, gå än i dag öfver
litauerns läppar ord, hvilka i fornklang täfla med
sanskritmålets. Under 4,000 år, genom hvilka vi kunna följa de gamle
egyptiernas språk, hafva dess förändringar ej varit större än de,
hvilka timat i fransmännens efter Karl den stores tid.

Genom skiften, hvilka det för oss är omöjligt att lära
känna, hade assyriskan hunnit att redan före sin historiska
period icke obetydligt aflägsna sig från den semitiska urformen.
Men om ock andra närskylda språk, isolerade mellan
sandöknar eller på annat sätt skyddade från störande påverkningar,
trognare än assyriskan kunnat häfda forntidsarfvet, så faller
dock visserligen från detta språk ljus öfver mången förut oklar
punkt i den semitiska språkhistorien.

Så har — för att citera ett litet lättfattligt exempel — det
hebreiska uttrycket för talet elfva först ifrån de båda flodernas
land mottagit sin förklaring. Det heter aschte asar, af hvilka ord
det senare uttrycker talet tio och det föregående enligt analogien
med räkneorden för 12, 13 o. s. v., borde betyda en. Men
enhetstalet eger icke i hebreiskan något därmed jämförligt
uttryck. I assyriskan däremot är ett snarlikt ord, istin (ischtin)
det värdiga räkneordet för 1. Vi må häraf icke draga den 
slutsatsen, att hebreiskan fått ordet genom lån från assyriskan.
Det är snarare för båda språken ett gemensamt, men med
olika framgång skyddadt arf från den tid, då ännu hebreiskan
och assyriskan lefde i osöndrad enhet.

Ännu ett exempel af något olika slag. Kaldéernas namn
är hos judarne kasdim. Hvadan denna vexling mellan s
och l? En vanlig assyrisk språklag innehåller svaret härpå.
Assyrierna förvandlade ofta ett s framför tandbokstäfverna till
l; räkneordet khamisti, 5, hade också formen khamilti o. s. v.
Långt förr än elohisten i första Mose-bok skref om huru
Tharah med sin son Abram tågade ut från Ur-Kasdim, kallade
sig troligen Babyloniens sydliga invånare, i enlighet med den
nämnda språklagen, för Kaldiai; det härrör väl blott från en
tillfällighet, att vi först möta detta ord i urkunder från 9:de
århundradet. Dock är den hebreiska formen här den äldre,
ty endast utvecklingen från s till l, icke den omvända, låter
sig uppvisa. Grekerna och efter dem vi nämna folket, såsom
billigt är, enligt deras eget uttalssätt.

Ordet »kaldeiskt språk» har från gammalt intill denna dag
blifvit hos oss användt i en helt och hållet oriktig betydelse.
Man brukar med detta uttryck nämna det arameiska språk, i
hvilket gamla testamentets icke hebreiska skrifter (delar af
Daniel och Esra) samt de gamla judiska bibelöfversättningarna
(Targumim) äro författade. Den åsigten har nämligen gjort sig
gällande, att judarne under den babyloniska fångenskapens tid
lärde sig att tala sina herrar kaldéernas språk, och att de vid
återvändandet till sitt hemland förde detta med sig, sedermera
framgent brukande det i tal och skrift. Huru föga grundad denna
uppfattning är, kunna vi numera förstå, då vi i Babylon funnit
autentiska urkunder af konung Nebukadnezar, och af dem
klarligen skönja, att han och hans folk ingalunda talade hvad man
gemenligen nämner kaldeiska utan assyriska. Det var icke
de långt bort i fjärran boende kaldéernas språk, som
undanträngde hebreiskan, det var, såsom ock mycket naturligare kunde
ske, de intill Palestina gränsande folkens språk, som efter hand
utbredde sig också öfver detta land. Dessa folk voro araméer.
De båda vigtigaste, från hvarandra föga skilda former, under
hvilka arameiskan uppträdde såsom literaturspråk, nämligen
»kaldeiska» och syriska, bestämdes förr genom de geografiska
uttrycken öst-arameiska och vest-arameiska. Nu böra namnen
snarare bytas om. Såsom vi sett sträkte »kaldeiskan» sitt
område längst mot öster, intill medelhafvet, och i förhållande
därtill blef syriskan tydligen vest-arameiska. Egendomligt är, att
ännu i Armeniens bärg talas ett språk, som likaledes med orätt
nämner sig själf kaldeiska. Först nyligen har det blifvit
infördt i den europeiska vetenskapen, men under det riktigare
namnet ny-syriska. Det är lika litet som bibelns kaldeiska
språk en ättling af den forna assyriskan. Om dessa nya
kaldéers namn verkligen är samma ord som det gamla namnet kaldé
och icke en tillfällig ljudlikhet, så hafva vi väl här en blott
på historisk väg förklarlig namn-vandring, likartad med den
att franskan, ett romaniskt språk, bär namn efter frankerna
som voro germaner, eller med det förhållandet att finnarne nämna
svenskan med ordet ruotsi, som etymologiskt troligen motsvarar
vårt ryss.

Liksom under det sista årtusendet arabiskan tagit
hegemonien bland de semitiska språken och gjort sig till ensam
herskare öfver nästan hela det område, som den förr delade
med systerspråken, så har det ock varit en tid, då de
arameiska tungorna spelade eröfrarerollen på samma fält. Under
århundradena närmast före och efter vår tideräknings början var
arameiskan det semitiska hufvudspråket; vår frälsare talade själf
arameiska. Också Assurs stolta tunga nödgades tidigt flytta
sina råmärken tillbaka för den vestlige grannens inkräktningar.
Om någon kvarlefva af assyriskan ännu bestod, då islâm
och dess arabiska språk utbredde sig öfver Mesopotamien, är
oss obekant. Historien nämner intet därom. Men hvad vi
kunna se är, att redan under det assyriska rikets glansperiod
arameiskan egde användning och rang därinom. Ninives
bibliotek har bevarat oss kilskriftsurkunder från 7:de seklet f. Kr.,
på hvilka de assyriska embetsmännen skrifvit ett och annat
arameiskt ord. Vi hafva funnit signet-rullar, på hvilka
personer med rent assyriska namn hafva låtit rista dessa i
arameiska bokstäfver. I Sanheribs palats har Layard påträffat
assyriska vigter gjutna i form af lejon, hvilka utom den i
kiltecken affattade justeringsinskriften (»2 kungliga minor» o. d.)
bära en arameisk öfversättning däraf. Det senare språket
innehade altså ett slags officiell ställning, och det i landets själfva
hufvudstad. Då det i bibeln (2 konungab. 18 kap.) omtalas,
huru under konung Hiskias tid Sanheribs sändebud kommo
utanför Jerusalem med uppfordran till staden att gifva sig, läsa
vi, att de judiska underhandlarne bådo »Rabsake» — icke ett
namn utan en hög embetstitel, i assyriskan rab-sak — hvilken
från assyrisk sida förde ordet, att »för folkets öron, som på
muren stå», icke tala hebreiska utan arameiska. Det förefaller
här, som om man kunde taga för gifvet, att en bildad assyrier
borde tala detta språk, liksom dessa bildade judar också själfve
voro därmed förtrogne.

*


»Det folket af djupt mål, dem man icke förstå kan,
»och af outtydlig tunga, den man icke begripa kan» (Es. 33: 19)

talar nu till oss med fattliga ord. Väl böra vi fritt tillstå, att
ännu svårigheter, dem vi ej kunna lösa, möta oss nästan på
hvarje skriftbärande assyrisk lertafla eller alabasterhäll. Väl
äro vi både berättigade och skyldiga att känna oss
tvifvelaktiga till mods, då man bjuder oss flytande
öfversättningar af långa texter, särskildt om dessa äro af poetiskt
innehåll eller handla om byggnadsföretag och arkitektoniska
detaljer. Hänförde af upptäckarens ifver och understödde af en
öfverströmmande kombinationsgåfva hafva just de yppersta
kilskrifttydarne lättast kunnat föra sina tolkningar utom de
gränser, som en klok besinning ännu på detta fält ställer
för oss. Men gallrings- och siktningsarbetet fortgår altjämt,
och för den del af inskrifterna, som vi icke kunna tolka, må vi ej

förkasta hvad vi verkligen kunna tolka. De assyriska
konungarnes krönikor och i allmänhet alla texter af enkelt historiskt
innehåll äro vi i stånd att med tämligen stor säkerhet läsa, och
äfven på områden, där detaljerna äro oss obegripliga, förmå vi
dock nästan alltid fatta det allmänna sammanhanget och syftet.

Om vissa framstående semitiska filologer röjt
betänkligheter mot att erkänna de gjorda upptakterna och att gifva det
nya språket en jämbördig rang i de äldre systrarnas krets, så
tystna dock tvifveln dag för dag mera. Renan, som i sin
Histoire des langues sémitiques ännu är skeptiker, har senare
själf för språkjämförande ändamål användt assyriskan. Och
helt nyligen har äfven Nöldeke, den utmärkte språkkännaren
och kritikern, funnit sig böra uppgifva den negativa ställning,
han i förhållande till dessa forskningar länge intagit. I
Tyskland, hvarest kilskriftsstudiet intill sista tiden mött ringare
intresse — af naturliga skäl: ingen Botta eller Layard har
därifrån besökt Mesopotamien, intet British Museum, ingen
Louvre finnes i dess hufvudstäder — också i Tyskland har nu
denna vetenskap fått en representant, värdig sitt lands
filologiska traditioner, i Eberhard Schrader, som i sina
Assyrisch-babylonische Keilinschriften och Die Keilinschriften und
das Alte Testament lemnat mycket betydande verk.

Vi kunna i detta sammanhang kasta en blick på det
vigtigaste af den literatur, som de assyriska studierna framkallat.
Utom de skrift- och planschverk, genom hvilka Botta och
Layard gjorde Europa bekant med sina lysande upptäkter, hafva
båda offentliggjort ansenliga inskriftsamlingar. Den förnämsta
samlingen af texter innehåller likväl det af Sir Henry
Rawlinson i förening dels med E. Norris, dels med G. Smith
utgifna verket Cuneiform inscriptions of western Asia tre
eller snart fyra stora folioband helt och hållet fylda med
kilskrift — ensamt för sig ett talande vittnesbörd om, huru
omfattande den literatur är, hvilken framgräfts ur
Mesopotamiens ruinhögar. I Frankrike har Oppert, till någon del
i förening med sin lärjunge Ménant, utgifvit och bearbetat
ett betydligt antal assyriska texter. Hans hufvudverk är hans
Expédition en Mésopotamie, till sin första del
hufvudsakligen af topografiskt och historiskt, till sin andra af
epigrafiskt och språkligt innehåll. Ett assyriskt lexikon påbörjades
af Norris, men blott tre delar (omkring hälften) däraf
hunno utkomma (1868—72), innan dess skarpsinnige och
flitige författare af döden bortryktes från sitt verk. Assyriska
grammatikor ega vi af Hincks, Oppert (2 upplagor), Ménant, Sayce
och i öfversigtlig framställning af Schrader. Ménant har,
utom sin redan nämnda verksamhet, inlagt förtjänst genom flere
värdefulla epigrafiska arbeten och genom en samlad
öfversättning af de assyriska och babyloniska konunga-inskrifterna.
En mycket stor literär alstringsförmåga har under den senaste
tiden utvecklats af den mångsidige verksamme Fr. Lenormant.
Hans arbeten äro till en del af dokumentariskt och epigrafiskt, till
en del af språkvetenskapligt innehåll, hufvudsakligen dock af
historiskt. Hans Manuel d'histoire ancienne de l'Orient eger redan
6 upplagor; och i särskilda specialarbeten har han behandlat många
frågor hörande till Eufratländernas stats-, kultur- och
literaturhistoria. Efter en omfattande plan är dessa trakters historia
skrifven af George Rawlinson, en broder till Sir Henry,
upptäckaren. Hans bekanta stora arbete bär titeln The five
great monarchies of ancient eastern world. För oss
skandinaver har Waldemar Schmidt nyligen efter källskrifterna
framstält Assyriens og Egyptens gamle Historie. Om George
Smith få vi i det följande anledning att tala — denne
»selfmade man», som för icke många år sedan var en obemärkt
kopparstickare, men nu står i främsta ledet bland
kilskriftvetenskapens målsmän. Hans största arbete är History of
Assurbanipal.

*

Den skriftverld, hvilken genom tydningen af kiltecknen
och deras språk blifvit för oss öppnad, hör till de mest
omfattande, som forntiden lemnat oss i arf. Då vi nu skola söka
lemna en öfversigt af det väsentligaste innehållet i denna gamla
literatur, så vidt den hunnit blifva af europeiska lärde
bearbetad, är det utan tvifvel dess historiska del som främst måste
tilldraga sig vår uppmärksamhet, redan på den grund, att de
historiska inskrifterna hittils utan jämförelse äro oss mest
bekanta.

Med alla sina brister, om hvilka vi sedan skola tala,
bjuder oss den assyriskt-babyloniska historieskrifningen all aktning
för dessa gamla vest-asiatiska folk.

Är det ej underbart? Slägten, hvilka för oss synas stå vid
historiens yttersta gryningslinie, som därför minst af alla
borde veta hvad historia är, dessa slägten hafva dock på sitt
sätt mycket mer än något senare literaturfolk, ja mer än vår
egen samtid lefvat för historien.

När Babylons och Ninives väldige läto prägla berättelsen
om sina stordåd i leran eller stenen, var det mindre för sin
samtid de skrefvo än för en ofödd efterverld. På ställen, dit
intet assyriskt öga nått, på lerprismor, hvilka gömdes under
byggnadens grundvalar, på den nedvända ytan af salarnes
golfhällar, på baksidan af de alabasterskifvor, hvilka klädde
palatsens väggar, hafva vi läst månget stycke af Assyriens
fornhäfd. Det ligger något mycket gripande i detta djupa
medvetande om alltings förgänglighet, som möter oss här så tidigt
i mänsklighetens historia. Då man lade grundstenen till
byggnader, hvilka syntes böra trotsa tiden, och som verkligen ännu
efter årtusendens gång till en stor del oskadda trädt i dagen
för våra blickar, då hade man så lefvande för sin tanke, att
all mensklig möda dock ej räckte till att skapa annat än ett
förgängelsens verk. Hvarifrån hade man hämtat denna
erfarenhet? Det är ju som om här öppnades oss ett perspektiv in
i dunkla forntider, gömda bort om allt hvad vi lärt att kalla
med detta ord. Vi själfve, som sett så många verldsriken
ramla, så många verldsstäder blifva till grushögar, äro ju än i
dag så böjde att förgäta, att också vår tids materiella storverk
blott ega en varaktighet för stunden.


Jämte förtjänsten att vara ganska rik och att gå mycket
långt tillbaka eger Eufratfolkens inhemska historia det företrädet
framför flera andra fornfolks, att den är bygd på ett tämligen
ordnadt kronologiskt system. Dock saknar man visserligen här
som hos nästan alla de gamla folken en epok, en fast utgångspunkt,
till hvilken alla tidsbestämmelser blott genom angifvandet af en
siffra kunna hänföras — motsvarande hvad vi ega i Kristi
födelse, muhammedanerna i profetens flykt till Medina.
Assyrierna bestämde årtal dels genom räkning från hvarje konungs
tronbestigning, dels genom angifvandet af limmu, d. v. s.
nämnandet af den embetsmän, hvilken för tillfället hade i uppdrag
att vara årsfadder. Med hvarje årsskifte inträdde i detta
limmu-embete en ny person — alltid någon af landets
förnämste män, vid regentombyte vanligen den nye regenten själf.
I Athen nyttjades ett liknande kronologiskt beteckningssätt;
årsfaddrarne nämndes der eponymer, med hvilket ord man nu
också ofta betecknar de motsvarande assyriska embetsmännen.
Öfver dessa limmu fördes noggranna förteckningar, och vi hafva
haft den goda lyckan att i det ninivitiska bibliotek, om hvilket
ofvan är taladt, anträffa flera sådana listor, omfattande en tid af
ett par hundra år.

Redan långt innan Mesopotamiens historia för oss börjar
dagas, tyckes en fast tideräkning där hafva varit införd. Vi
hafva skäl att tro, att från urminnes tider herskarne i dessa
trakter — liksom vi i gamla testamentet läsa om de judiska
och persiska konungarne — låtit föra ordnade krönikor om
hvad som inom deras riken och vid deras hof år från år
tilldragit sig. Af dessa gjordes sedan utdrag och historiska
öfversigter, hvarigenom det blef möjligt för deras efterkommande
att med noggrannhet uppgifva äfven mycket långt tillbaka
belägna data. Så finna vi t. ex. Tiglat-Pileser I, en af de älste
oss bekante assyriske konungarne, regerande under 12:te
århundradet f. Kr., bestämma tidpunkten för en händelse, som
skulle hafva timat 641 år förut. På samma sätt kunde
Assur-bani-habal, hvars regering föll i midten af 7:de århundradet, 
angifva att 1635 år förflutit intill hans tid, sedan elamiterna
gjorde ett visst fälttåg in i kaldéernas land. Äfven om vi
skulle vilja yppa tvifvel mot den fulla tillförlitligheten i
dylika aflägsna tidsbestämmelser, visa dock de uppgifna talens
ojämna natur, att de ej kunna vara gripna på måfå i luften,
utan att de verkligen hänföra sig till ett gällande, genomfördt
tideräknings-system. Där kontroll varit oss möjlig, hafva vi
också hittils funnit uppgifterna besannade.

Innan kilskrifterna kunde läsas, voro de judiska
historie-skrifvarnes berättelser den förnämsta källan för vår kunskap
om Mesopotamiens forna folk. Ännu i dag kasta deras skrifter
ljus öfver mången oklar punkt i de inhemska urkundernas
framställning, men i ännu högre grad faller ljuset från kilskrifterna
öfver gamla testamentet. Vi skola i det följande se bevis härpå.

I Grekland var »historiens fader», Herodotus, ej född, då
Assyriens och Babylons historia redan hunnit afslutas. De
grekiska författarnes uppgifter räcka också ej till att gifva oss
annat än en mycket dimmig föreställning om vestra Asiens
älsta öden. Under tredje århundradet f. Kr., då Alexanders
grekiska efterträdare herskade öfver Mesopotamien, skref
visserligen en infödd babylonier, Bels-presten Berosus, sitt
fäderneslands historia på grekiska, men hans arbete har längesedan
förkommit, och blott ett och annat utdrag därur, som anföres
hos andra grekiska författare, låter oss ana huru stor denna
förlust är. Så småningom börja likväl kilskrifturkunderna själfva
att förtälja oss, hvad vi långt förr på bekvämare väg kunde
hafva erfarit af Berosus.

Vi sågo ofvan, att det var i Kaldéen, som den assyriska
skriften vunnit sin första utdaning. Då vi nu gå att något
redogöra för kilskriftfolkens historiska kvarlåtenskap, är det också
här som vi måste börja.

Det är märkvärdigt att se, huru Kaldéens tidigaste minnen
sammanfläta sig med judarnes älsta häfd, sådan vi lära denna
att känna ur första Mose-bok. Till syndaflods- och
tornbyggnadssägnerna skola vi sedan återkomma; de höra ej egentligen
under historiens område. Men då judarne tala om Elma och
Assur såsom äldre bröder till deras egen stamfader Arfaxad,
då de angifva att »Nimrods rikes begynnelse var Babel, Erek,
Ackad och Kalne uti Sinear land», från hvilka städer därpå
det assyriska väldet grundas; då de vidare låter Abrahams
förfäder hafva sitt hem i Ur i Kaldéen, så tycka vi oss af alt
detta skönja, att äfven för juda-folket trakterna kring Persiska
viken stodo såsom ett historiens urland. De älsta kilskrifter
vi känna, äro också funna just i ruinerna af några bland de
städer, hvilkas namn vi anfört.

Vi hafva ofvan (sid. 34) afbildat den inskrift, med
hvilken konung ?Urukh märkte teglen i sina byggnadsverk. Det
är med dessa murstenar som den kaldeiska literaturen och den
kaldeiska historien för oss börjar. I byggnader, på
hvilkas fulländning och återställande flera kaldeiska höfdingar
under skilda tider arbetat, anträffas konung ?Urukhs stenar
lägst i grundvalarne. Vi känna för öfrigt om denne konung
intet annat än hvad ruinerna nogsamt visa oss, att han varit
en väldig byggmästare. De jättelika kvarlefvorna af tempel,
hvilka han uppfört dels i Ur, som troligtvis var hans
hufvudstad — den heter nu Mugheir, »jordbecks-staden» — dels i
Nipur, det nuvarande Niffer, dels i Arku, bibelns Erek, nu
kallad Warka, väcka ännu åskådarnes förvåning. Ereks ruinkulle
lär efter uppskattning innehålla mer än 30,000,000 tegel. Så
vidt man kan beräkna, måste konung ?Urukhs regeringstid falla
öfver 2300 år f. Kr.

I 14:de kapitlet af första Mose-bok nämnes en konung
Kedor-Laomer af Elam. Han säges hafva företagit ett
krigståg upp till Palestina, hvarvid han också kommit i strid med
Abraham, då han såsom fånge bortfört dennes frände Lot.
Den nyare bibelkritiken har gärna velat utmönstra denna
berättelse såsom ohistorisk. Det har synts i hög grad osannolikt,
att en konung, som hade sitt rike på andra sidan Tigris, långt
ned vid Persiska viken, i dessa aflägsna tider skulle hafva kunnat
draga i härfärd ända upp mot Medelhafvets strand. Assyriska
inskrifter hafva dock i viss mån gifvit stöd åt denna berättelse.
De antyda, däruti bekräftande Berosus, att en dynasti af
elamitiska konungar troligen redan före år 2200 skaffat sig väldet
öfver Babylonien. Elam har altså då varit en mäktig,
eröfrande stat. En af denna periods regenter omtalas af
Assur-bani-habal under namnet Kudur-Nankhundi. Också en annan till
samma tid hörande konung, som kallar sig »Kudur-Mabuk, herre
öfver Vestlandet (Syrien och Palestina?)» har i Kaldéen lemnat
efter sig inskrifter. Det ligger då ej fjärran att till denna
tidiga Kudur-dynasti hänföra jämväl bibelns Kedor-Laomer. I
namnets senare del, Laomer, tycker man sig igenkänna den ur
kiltexter bekante elamitiske guden Lagamar.

En lång rad af forn-kaldeiska höfdingar skymtar ännu fram
ur Syd-Mesopotamiens tegelinskrifter. Deras drag äro dock i
allmänhet så obestämda, att vi här endast vilja omnämna
tvänne.

Sargon (Sar-ukin) den gamle, »konung af Agani», var
liksom den elamitiska ättens regenter en djärf eröfrare; öfver hela
Kaldéen och Elam och en stor del af Syrien famnade hans
makt. Men han synes ock hafva varit en stor främjare af
boklig id. I Erek upprättade han ett bibliotek, som för långt
senare tider gjorde denna ort i täflan med Sippara, «böckernas
stad«, till en vetenskapens och lärdomens härd. Ur detta
bibliotek var det som konung Assur-bani-habal 13 århundraden senare
hämtade originalen till flera astronomiska, grammatiska och
juridiska verk, hvilka han lät afskrifva för sitt af oss
återfunna arkiv i Ninive. På hans tid hade Sargon den gamle
redan hunnit att bli en i någon mån mytisk gestalt; särskildt
kring hans barndomshistoria hade folksägnen flätat sina klängskott.
Af en förföljd och ängslad moder utsattes han liksom Moses i
en korg af säf, men fördes af Eufrats böljor i händerna på en
välvillig  fältvattnare, hvilken upptog och vårdade gossen som
sin egen son. »Under gudinnan Istars hägn» hade Sargon 
framgång i sina företag, och den forne trädgårdsvaktaren slutade på
konungatronen.


?Khammu-rabi »konung af Babel» är en annan regent
hörande till det fornkaldeiska väldet, hvilken för sin verksamhet
i fredens värf förtjänar att blifva af oss ihågkommen. Vi ega
från honom flera på assyriskt språk författade inskrifter, i hvilka
han dels omtalar sina byggnadsföretag, dels förtäljer om
anläggandet af en stor kanal för vattnandet af sitt land. »Jag
har förvandlat öde fält till vattenrika åkrar, jag har skänkt
dem bördighet och must», säger han själf.

Assyriens, det nord-mesopotamiska rikets namn, hade ännu
föga varit hördt i historien. Men snart skulle dess dag gry
och öfverstråla Kaldéens. Omkring 1300 år före Kristus synes
maktens tyngdpunkt hafva börjat att från Babylon, där de sista
kaldeiska herskarne regerat, flytta sig till Assur, som var
Assyriens älsta hufvudstad. Assur är också namn så väl på hela
riket som på dess högste skyddsgud. Ruinerna af staden Assur
hafva af Layard blifvit återfunna i Kileh-Schergat, en vid
Tigris belägen ort tio mil söder om Ninive.

Under ett fälttåg till Kaldéen, som en senare assyrisk
konung företog, fick han där bland annat som byte ett
gammalt kungligt signet, hvars inskrift han upptecknar:

»Tiglat-Adar, folkens konung, Salmanassars son, konung
öfver Assyrien, eröfrare af Kardunias.

»Om någon förstör mitt namn och mitt signet, skola Assur
och Bin utrota hans namn ur landet.»

Vi hafva här den älste oss bekante assyriske
eröfrare-konungen. Efter egen uppgift hade han underkufvat
Kardunias d. v. s. Syd-Kaldéen. Signetets återfinnare meddelar oss,
att det förkommit under ett krig mellan Assyrien och Babylon,
som egt rum 600 år före hans egen tid. Denna kronologiska
bestämning för oss till året 1270 f. Kr., och uppgiftens
tillförlitlighet har äfven på annat sätt kunnat af oss pröfvas. Men
om ock Tiglat-Adar — eller noggrannare Tuklat-Adar
(»förtröstan på Adar)» — grundade Assyriens öfvervälde öfver
Babylonien, var dock detta välde ingalunda så befästadt, att vi
icke ofta under följande tider se det frihetsälskande sydfolket
afskaka sina bojor.

Den första assyriska konungagestalt, som för oss
framträder i full åskådlighet är Tiglat-Pileser (Tuklat-pal-asar)
den äldre, hvilken regerade inemot 1100 år f. Kr. Han
hade ännu sitt residens i staden Assur. Under hörnen af en
tempelbyggnad, hvilken han där uppfört, var det som man fann
de fyra lerprismor, hvilkas roll i kilskrifttydningens historia vi
ofvan (sid. 28) omnämnt. Prismorna äro 1 1/2 fot höga, och
hvardera af de 8 sidorna rymmer 100 skriftrader. I
öfversättning skulle en prismas text fylla ungefär ett tryckark.

Tiglat-Pileser omtalar här för sena slägten de berömliga
verk och gärningar han under sina 5 första regeringsår utfört.
Han har öfvervunnit 60 konungar, lagt nya provinser till Assurs
land, nya inbyggare till dess inbyggare, tagit tribut af alla
folk. Han har framträngt till trakter, dit ingen föregående
konung hunnit, tågat öfver fjäll, så otillgängliga och spetsiga
som udden af ett svärd. Sina fiender har han krossat, deras
städer har han bränt upp i eld och förvandlat till grushögar,
deras boskap och gods har han som byte fört till sin stad
Assur. Under guden Adars skydd har han nedlagt 120 lejon
under jagt till fots och 800 lejon under jagt i vagn; hans pilar
hafva träffat himlens fåglar. Han har bygt tempel och
borgar; han har låtit slöjda vagnar; han har infört i sitt land
cedrar och andra träd, som konungarne hans företrädare aldrig
hade känt. Han har fröjdat sina undersåtars hjärtan och beredt
dem ett härligt land. Såsom han hedrat gudarne och smyckat
deras boningar, så må de ock gifva honom sitt skydd och grunda
hans välde så fast som bärg. Må Anu och Bin straffa en
hvar, som lägger hand på detta tempel, hvilket han åt dem
uppfört!

Sådant är det allmänna innehållet af Tiglat-Pilesers
inskrift, på samma gång typen för nästan alla följande
konungainskrifter. Prismorna äro noggrant daterade: »I månaden Kislev,
den 29:de dagen, då In-ilija-allik, öfverste-...(?), var årsfadder».

Under de konungar, hvilka efterföljde Tiglat-Pileser, synes
det assyriska väldet hafva skridit tillbaka. Vi öfvergå en följd
af mer och mindre obekanta regenter, och stanna först vid
Assur-naçir-habal (»Assur skyddar sonen)», som besteg
tronen omkring år 880, och med lycka och ära innehade den i
25 år. Många inskrifter förtälja oss hvad han under sin
regering utfört.

Assur-naçir-habal flyttade residenset från staden Assur sju
mil längre mot norr, till Kalakh. Äfven denna stad finnes i
vår tid kvar blott såsom en ruinhög, hvars ursprung af näjdens
araber ledes tillbaka till Nimrod, som i deras föreställning står
som representanten af urtidens titaniska, Allah-trotsande
reseslägt. Platsen är också nu hos oss allmännast känd under
namnet Nimrud.

Layard, som genomforskat dessa ruiner, har där blottat
Assur-naçir-habals borg (»nordvest-palatset)» — en byggnad,
som i skönhet och prakt öfvergick alt hvad denne konungs
föregångare skapat, ja kanske alt hvad människoslägtet dittils
skådat, fästan utan att vi kunna varsna den utveckling, som måste
hafva föregått, finna vi den assyriska konststilen här nära nog
fullfärdig. Relief-bilder, hvilka från landets äldre perioder äro
oss föga bekanta, hölja här murarnes ytor och återgifva med
naturfrisk sanning, om ock i hårda former, den assyriske
herskarens bragder.

Och dessa voro ej mindre lysande är Tiglat-Pilesers. På
en porträtt-staty af Assur-naçir-habal, som hittats i Nimruds
spillror, gifver han sig själf följande titel:

»Assur-naçir-habal, storkonungen den mäktige konungen,
folkens konung, Assyriens konung — son af Tiglat-Adar,
storkonungen, den mäktige konungen, folkens konung, Assyriens konung —
son af Bin-nirar, storkonungen, den mäktige konungen, folkens
konung, Assyriens konung. Han som herskar ifrån floden Tigris
intill Libanons bärg och storhafvet (Medelhafvet). Han som
underlagt sig alla land ifrån solens uppgång till dess nedgång».

Att Assur-naçir-habals makt verkligen nått upp till Tigris
källor, ådagalägges genom den bild af »sin kunglighet» han
där låtit inhugga vid sidan af Tiglat-Pilesers bild. Vi hafva
omtalat huru denna genom Rawlinson och Taylor återfanns. Att
hans eröfringar också å andra sidan hunnit Medelhafvets kust,
därför borga hans utförliga skildringar af krigståg, som han fört
i dessa trakter. Liksom Israels konungar hämtade han från
Syriens skogar byggnadsvirke till sina palats och tempel. Layard
omtalar huru han en dag, medan utgräfningarne i Nimrud
pågingo, slogs af välluktande ceder-dofter; hans arabiska
arbetare befunnos hafva tändt sig en brasa af en stock, hvilken
de framdragit ur dess nära 3000-åriga gömsle i ruinerna.
Assyriens palmer lemnade ej stammar af den mäktighet som
kräfdes för de stora byggnadsverken i Kalakh; Libanon och
Amanus-bärget måste därtill offra sina höga cedrar.

Med alt det sinne för ett förädladt lifs behof, som denne
konung röjer i utsmyckningen af sin boning, hade han dock
all vildens råa grymhet i sitt bröst. Bland de många prof
därpå, som hans egna inskrifter gifva oss, må blott (efter Oppert
och Ménant) följande rader anföras såsom tillräckligt talande:

»Jag uppförde en mur framför den eröfrade stadens
hufvudport, jag lät flå upprorsmännens höfdingar och öfverdraga
denna mur med deras hud. Några af dem blefvo inmurade
i dess inre, andra blefvo spetsade på pålar och korsfästa
ofvanpå muren. I min egen närvaro lät jag flå en stor mängd
och bekläda muren med deras hud. Jag gjorde kransar af
deras hufvud och ringlar af deras genomborrade kroppar.»

Assur-naçir-habal efterträddes af sin ej mindre krigiske och
praktälskande son Salmanassar (egentligen Salmanu-âsir
»Salman är huld)», hvilken regerade i hela 35 år. Det är en
äldre Salmanassar än den, om hvilken vår bibel talar.
Emellertid visa de assyriska inskrifterna att jämväl denne konung
ingripit i israeliternas historia. Hans fader hade redan låtit
Feniciens folk röna tyngden af sin herskarehand; det kunde då ej
dröja länge, innan ordningen också kom till grannriket.

Under Salmanassars tåg till Syrien se vi den äfven från
judarnes häfd oss bekanta konung Benhadar af Damaskus (vår
antagna bibeltext skrifver namnet orätt Benhadad) uppträda såsom
hans förnämste motståndare. Med öfverlägsen skicklighet
förstår denne höfding att ena de syriska stammarne till
motstånd mot inkräktaren från öster. Flera gånger besegrad reser
han sig ständigt ånyo. I sitt 6:te regeringsår slår Salmanassar
förbundshären och nedlägger 20,500 man, i sitt 10:de, 11:te,
14:de och 18:de år måste han åter draga ut för att kufva nya
resningar i Syrien. I berättelsen om det första af dessa tåg
nämner Salmanassar vid sidan af Benhadar och några andra
furstar äfven Akhabbu Sir'lai, hvilka ord väl svårligen kunna syfta
på någon annan än konung Akhab af Israel. Det heter om
denne, att han i ett slag mot assyrierna mistat 10,000 man
och 2,000 vagnar. I beskrifningen på sitt adertonde fälttåg
säger sig Salmanassar hafva mottagit tribut af Tyrus' och
Sidons höfdingar samt af Jahua habal Khumri. Assyrierna kalla
ofta Israels rike eller Samarien för Bit-Khumri »Omri-huset,
Omri-stammen», efter konung Omri, som var staden Samarias
grundläggare.I hebreiskan börjar namnet Omri med ett strupljud, som äfven i
andra fall af assyrierna uttryckes med kh. »Omri-sonen Jahua» är utan tvifvel Jehu,
Israels konung.

En obelisk af svart basalt, som jämte en uppräkning
af Salmanassars krigsbedrifter äfven innehåller bildliga
framställningar i relief, lemnar oss en märklig illustration till det
sist omtalade. Vi återgifva bilden å nästa sida.

Taflan föreställer konung Salmanassar mottagande Jehus
sändebud; det är till och med möjligt, att den knäböjande figuren
tänkes föreställa konung Jehu själf. Den assyriske monarken
är lätt igenkänlig genom den tiara, han bär på hufvudet, och
parasollen, som hålles öfver honom. Dessa båda ting voro i
Assyrien kunglighetens emblem. Den ena handen stöder han
mot sitt svärd, i den andra höjer han offerskålen mot den
vingade symbol af guden Assur, som jämte solgudens tecken ses

skyddande sväfva öfver scenen. Taflans fyra öfriga figurer äro
assyriska hofmän och röja sig genom skägglösheten såsom
eunuker. Midt emot konungen står solfjädersviftaren. Det föremål
han ses hålla i venstra handen är särskildt för oss
anmärkningsvärdt. Ur likartade bilder framgår ännu tydligare än af
den här återgifna, att detta föremål är ett dokument, på
hvilket den främmande furstens hyllningsgåfvor äro antecknade.
Assyrierna egde altså äfven andra skrifredskap än lertaflan och
stiftet; vi kunna ej undgå att härmed sammanställa den
omständigheten, att man på lerklumpar med sigillaftryck funnit
märken efter snören, genom hvilka de väl böra hafva varit
fästade vid nu förlorade skrifthandlingar. Den här
framstälda urkunden är uppenbarligen af något böjligt ämne,
kanske läder eller pergament. — Bakom viftaren står en person
med händerna hoplagda; enligt det assyriska hofceremoniellet
var detta en ställning, som man inför konungens ögon gärna borde
intaga. Den återstående personen, hvilken såsom
värdighetstecken bär ett öfver axeln kastadt skärp, förekommer på
assyriska bildverk alltid i konungens närhet och synes vara en
högt uppsatt man, kanske enligt någras gissning eunuk-öfversten.


Madatu sa Jahua habal Khumri.
Tribut af Jehu, son af Omri.


En med den här återgifna taflan sammanhängande
bildserie, hvilken utrymmet ej tillåter oss att taga med, visar en
rad af judar, som frambära den omtalade tributen: guldskålar,
bägare m. m.

Ett vittnesbörd om att vi här verkligen hafva med den
israelitiske konungen Jehu att göra, ligger äfven däri, att han
i kilskrifterna ställes i sammanhang med Khaza'il af Damaskus.
Också enligt bibelns framställning måste Jehu vara samtidig
med Hazaël, Benhadars efterträdare.

Vi öfvergå de inskrifter, som handla om Salmanassars
närmaste efterföljare; de ega för oss föga intresse.

Omkring 800 år f. Kr. regerade konung Bin-nirar (»Bin
är hjälpen)» öfver Assyrien. Icke hans eget, men hans gemåls
namn är det som tilldrager sig vår uppmärksamhet. Det är
öfver hufvud mycket sällan som inskrifterna tala om någon
drottning, och redan därför är man böjd att anse den, som
undantagsvis omnämnes, hafva varit på något särskildt sätt
framstående. Vi erfara det ifrågavarande drottningnamnet genom
en inskrift på foten af en bildstod, som ståthållaren i Kalakh
rest till ära för guden Nebo, hvilken han kallar:

»Den högste herren öfver min herre, beskyddaren af
Bin-nirar, Assyriens konung, min beherskare,

»beskyddaren af Sammuramat, palatsets gemål, min
herskarinna».

Namnlikheten i förening med den omständigheten att
statyen är helgad åt Nebo, som var en mera babylonisk än
assyrisk gud, hafva lockat till slutsatsen, att denna Sammuramat
vore den fräjdade babyloniska drottningen Semiramis, som
enligt grekiska författare hade skapat flera af Babylons
byggnadsunder och som i österlandets senare folksägen förvandlades till
en helt och hållet mytisk person, utrustad med sagolik
herskaremakt. Då Bin-nirar enligt sin egen utsago varit konung
också öfver Babylonien, har man tänkt sig att han fått detta
rikes krona genom att ingå äktenskap med den berömda
babyloniska furstinnan.


Ytterligare fynd äro naturligtvis af nöden för att gifva
visshet åt dessa lösa kombinationer. Äfven om namnen skulle
vara identiska, är det därför ej säkert att också personerna
äro det. Underligt vore det visserligen i alla fall, om ett så
prisadt rykte som Semiramis' alldeles skulle umbära ett fäste i
den historiska verkligheten.

Mot midten af 8:de århundradet erbjuder framställningen
af Assyriens öden vissa svårigheter, hvilkas fulla lösning man
ännu förbidar. Då vi ej här skrifva landets historia, blott
omtala ett och annat anmärkningsvärdt ur kiltexternas innehåll,
behöfva vi ej inlåta oss på dessa omtvistade frågor. Vi
antyda blott i korthet att de hufvudsakligen knyta sig till den
af bibeln och Berosus omnämnde konungen Phul. De
assyriska inskrifterna veta ej af någon regent med detta namn;
eponym-listorna, hvilka vi just för denna tid ega, lemna icke
en gång något rum för hans regering.

Sannolikheten talar tils vidare för den af Schrader, Schmidt,
Lenormant m. fl. mot Oppert försvarade meningar att Phul
blott är ett dubbelnamn för Tiglat-Pileser d. y., hvilken
enligt eponym-listorna vid denna tid måste hafva burit den
kungliga tiaran. Liksom judarne omtala, att Phul aftvungit konung
Menahem af Samaria en tribut af 1000 silfvertalenter, och låta
denne konung vara samtidig med Rezin af Damaskus, så
nämner Tiglat-Pileser i sina annaler bland beskattade furstar
Min-khimmi Samirinai vid sidan af Razunnu Dimaskai. Vissa
kronologiska betänkligheter dröja emellertid oförnekligen kvar,
hvilka Schrader söker undgå genom att antaga någon felaktighet
i judarnes tidräkning, Schmidt och Brandis genom att tillerkänna
samregentskapet en större roll i judarnes historia än hittills varit
vanligt. Oppert söker felet i assyriernas framställning.

Redan af det omtalade förhållandet, att Tiglat-Pileser legat
i fäjd med det aflägsna Syriens och Palestinas konungar, kunna
vi sluta att han varit en krigisk regent. Hans annaler
framställa honom ock i allo som en värdig namne till den förste
Tiglat-Pileser. Genom honom höjde sig Assyrien åter till 
rangen af en stormakt. Han sände sina härar i norr upp till
Georgien och Kaspiska hafvet, i öster bort mot Indus strand,
i vester till Egyptens gränser och in i hjärtat af Arabien, där
han tvang en drottning Samsi till underdånighet och tog från
henne 70,000 fångar, 30,000 kameler, 20,000 oxar, förutom
hennes gudabilder och många dyrbarheter. — De inskrifter,
åt hvilka han anförtrott berättelsen om sina verk, hafva ty värr
kommit till oss i ett tämligen stympadt skick. En af hans
efterträdare på tronen har nämligen med ofrom hand nedbrutit
sina föregångares palats och användt dess alabasterhällar att pryda
väggarna i sitt eget. Han har därvid styckat och utplånat
många af de inskrifter, som vittnade om Tiglat-Pilesers ära,
och på detta sätt lyckats att göra ett af de mest lysande bladen
i sitt fosterlands historia till en stor del för oss oläsligt.

Efter Tiglat-Pilesers död intog åter en Salmanassar
tronen; han nämnes vanligen den fjärde, men borde kanske
hällre få en högre ordnings-siffra. Det är denne Salmanassar,
som är oss känd från bibliska historien såsom omstörtare af
Israels rike: »och konungen af Assyrien drog upp i hela landet
och drog upp mot Samaria och belägrade det i tre år; uti nionde
året Hoseas intog konungen af Assyrien Samaria och bortförde
Israel till Assyrien.» (2 konungab. kap. 18).

Enligt kilinskrifterna är det först Salmanassars
efterträdare Sargon (Sar-ukin), som intagit Samaria. Hans korta
berättelse därom innehåller: »jag angrep staden Samirina, jag intog
den; 27,280 af dess invånare förde jag bort, 50 vagnar uttog jag 
åt mig, deras öfriga egodelar lät jag mitt folk taga. Mina
fogdar satte jag öfver dem, jag pålade dem den föregående
konungens skatt.» — Den motsägelse, som synes råda mellan
bibelns och inskrifternas uppgift om hvilken den regent var,
som bragte öfver de tio stammarne den assyriska
fångenskapen, låter sig tämligen väl förklaras. Salmanassar regerade
åren 727—723, Samarias fall inträffade 722. Under största delen
af sin tre-åriga belägring hade staden altså haft att strida mot
Salmanassar; det var ej underligt att hans namn snarast 
förband sig med berättelsen om denna strid. Å andra sidan är
det lätt att fatta, att Sargon ej glömde att såsom sin bedrift
omtala en vapenbragd, hvilken åtminstone kronologiskt
tillhörde honom, om än kanske hans föregångare utfört mer än
halfva verket. Man har också tänkt sig den möjligheten, att
Sargon före sin tronbestigning kunnat såsom Salmanassars
härhöfvitsman, turtanu, storma Israels hufvudstad.

För ett par årtionden sedan var Sargons namn alt hvad
vi om honom kände; det anföres en gång i förbigående hos
profeten Esaias. Nu deremot står han för oss såsom en af sitt
lands klarast belysta och mäktigaste konunga-skepnader. Genom
hans egna annaler kunna vi följa hans verksamhet år för år
under halft-annat decennium. Intet af dessa år bär som rubrik det
ina mat »i landet», med hvilken de kronologiska tabellerna
bruka uttrycka att konungen hållit fred. 

Sargon förde sina stridsmän i ständigt nya härtåg utom
Assyrien. Samma år som han intog Samaria och gjorde slut
på Israels rike, låg han i krig med Elam och med Babylonien.
I det förra landet hade Kumbanigas »upprest sig mot gudarne»
d. v. s. nekat att erkänna Assyriens öfverhöghet; i det senare
hade Merodak-Baladan »mot gudarnes vilja» insatt sig själf
till konung. Båda blefvo näpste. Dock nödgades Sargon snart
åter tåga ut mot dessa land, ty i den nämnde babyloniske
fursten hade han träffat en motståndare, som med sällsynt
ihärdighet viste trotsa olyckorna; hvarje nytt nederlag äggade
honom blott till nytt motstånd mot den assyriske segraren.
Redan Sargons företrädare hade legat i fäjd med honom, och
ännu Sargons efterföljare nödgades företaga fälttåg mot en
Merodak-Baladan, hvilken mycket väl kan vara samma person som
den här omtalade, ehuru man också menat att det vore hans
son. I bibeln omtalas att konung Hiskia efter en sjukdom
mottagit bref och skänker från en »konung af Babel», hvilken
hos Esaias kallas med här anförda namn, i konungaböckerna
genom afskrifvare-fel nämnes Berodak-Baladan (ordets assyriska
form är Marduk-habal-iddin »Merodak gifver en son)». Vi
hafva här ett senare diplomatiskt drag af den förslagne
babyloniern, som förmodligen sökte bundsförvandter i
befrielsekriget mot Assyrien. När Sargon i sina annaler berättar att
han i sitt tolfte år fick tåga ut mot Merodak-Baladan, klagar
han uttryckligen öfver att denne »under tolf år hade skickat
sändebud mot Babylons gudars vilja». Han hade nu också
vägrat den tribut, hvilken han efter föregående nederlag
måst lofva att erlägga, och hade i förening med Elams konung
åter gjort uppror. Denna gång blef Sargons seger öfver de
förbundne mera afgörande, och från denna stund intill det
assyriska väldets slut var Babylonien en, visserligen ofta
upprorisk, satrap-stat därunder.

Om Sargons öfriga krig skola vi blott nämna, att de fördes
dels mot Egypten och dess etiopiske konung Sabako, som efter
nederlaget vid Rafia flydde »och hans spår blef icke sedt», dels
mot Syrien, Arabien, Armenien och Medien.

Under sin vistelse i Babylon efter denna stads slutliga
eröfring mottog Sargon en långväga beskickning. Det var
sändebud, som kommo med hyllning och skänker från sju konungar
på ön Cypern i Medelhafvet. Denna mindre vanliga hyllning
har synbarligen i hög grad gjort intryck på den stolte
assyriske herskaren. När han i sina inskrifter skildrar sitt väldes
omfång och vidd, glömmer han ej gärna att genast i början
omtala, att han herskat öfver ön Jatnana. Detta var Cyperns
assyriska namn.

Ett märkvärdigt bevis på att Sargon här ej lemnat någon
falsk uppgift har själfva den omtalade ön förvarat åt oss. I
Larnaka upptäktes år 1846 en något mer än manshög
assyrisk minnesstod af basalt, med en inskrift i arkaiska kiltecken.
Den förvaras nu i Berlin. Texten, som vid stenens
lösbrytning något skadades, innehåller de vanliga pompösa
konungatitlarne, omtalar Sargons vördnad för gudarne, hans förtjänster
om lagarnes skydd, hans tempelbyggnader, hans segerrika
fälttåg. Vi anföra den paragraf, i hvilken han ordar om Cypern:

»Upiri, konung af ?Dilmun, hvilken liksom en fisk bor
30 mil borta midt ute i Österhafvet (Persiska viken), hörde
om Assurs, Merodaks och Nebos verk och underkastade sig.
Och sju konungar från landet Jahnagi på Cypern, som ligger
midt i Vesterhafvet, om hvilken ö konungarne, mina förfäder,
från aflägsnaste tider aldrig hört talas och aldrig något erfarit —
dessa fingo midt ute i hafvet spörja hvad jag utfört i kaldéernas
och syrernas land, de ödmjukade sin stolthet, de framburo sina
gåfvor, guld, silfver, kärl, elfenben och sitt lands alster. De
öfverlemnade det åt mig i Babylon, de kyste min fot. Då lät
jag resa en minnesstod ....»

Förmodligen har väl Sargon låtit sändebuden bringa denna
stod med sig hem och där uppsätta den till åminnelse af
storkonungens öfverhöghet.

Haf och sjöfart voro för assyrierna främmande ting.
Vi se huru en ö-bo föreföll dem som »en fisk i hafvet», och
om Cyperns läge hade de så oklara begrepp, att de ansågo denna
ö ligga »sju dagars resa ut från land». Denna uppgift
återkommer flera gånger i Sargons inskrifter.

En egenhet i det assyriska krigföringssättet, som redan
förut framträder i inskrifterna, omtalas lämpligast i
sammanhang med Sargons regering, hvilken därpå erbjuder många
exempel, ibland dessa ett, som från annat håll är oss framför
andra bekant. Det är seden att flytta ett eröfradt lands
inbyggare från sina gamla hemvist till aflägsna trakter.
Israeliternas bortförande i den »assyriska fångenskapen» är blott ett
bland många sådana fall. Dessa i stor skala företagna
folkomflyttningar hade väl till syfte ej blott att straffa upproriska
rörelser, utan än mer att genom blandningen af olika
nationaliteter försvaga folkens sammanhållningskraft och därmed också
deras förmåga att undandraga sig det främmande öfverväldet. —
Om »de tio stammarnes» öde förtälja oss Sargons urkunder intet,
och de skola väl därför framgent som hittils utöfva sin lockelse
på vesterländska lärdes fantasi, som — förkastande den enklaste
uppfattningen, att de sammansmält med befolkningen i sin
landsflykts land — trott sig finna dem än i Nestorianerna
omkring Van-sjön, än i rödskinnen vid Missouri, än i zigenarnes
vandrarefolk o. s. v. Däremot omtalar Sargon i trogen
öfverensstämmelse med de bibliska konungaböckerna, att han efter
eröfringen af Babylon sändt en del af dess invånare i landsflykt till
Syrien, af hvilket land Palestina från assyrisk synpunkt blott
var en provins. Sargon nämner också en annan gång, att han
från Arabien bortfört underkufvade stammar till Bit-Khumri
och Samirina. Härom tiger den judiska häfden. Icke häller
finna vi därinom någon motsvarighet till Sargons knapphändiga
uppgift: »jag underkufvade det i fjärran belägna mat Jahudu»,
Kanske inskränkte sig denna eröfring af »Judalandet» därtill att
dess konung formelt erkände Sargon som sin länsherre. Då
alla kringliggande land tyckas hafva blifvit kufvade, bör det ej
hafva varit lätt för det lilla Juda att ensamt bjuda den
rofgiriga stormakten trots.

De första åren af sin regering bodde Sargon liksom sina
föregångare i Nimrud, men under tiden uppförde han sin egen
konungastad Dur-Sarukin. Denna plats bär nu namnet
Khorsabad. Det var här som Botta först gjorde sina utgräfningar,
och man kan säga att det var här som Europa först upptäkte
Assyrien. Place har sedan fullföljt Bottas undersökningar i
Sargons palats. Detta hör till de praktfullaste och bäst
bevarade minnesmärken, som den assyriska forntiden lemnat oss.
Det är på dess väggar som vi i så utförlig framställning läsa
Sargons historia under hans 15 första regeringsår.

»Tre hundra femtio konungar före mig hade herskat öfver
Assurs land, men ingen af dem hade rört vid denna plats,
ingen hade tänkt på att bebygga den, ingen hade tänkt på att
där gräfva kanaler och anlägga gator. Från morgon intill afton
öfverlade jag. Jag betänkte att där göra en stad, att bygga
tempel och altare åt de store gudarne och palats till min
kunglighets boning. Jag beslöt dess grundläggande.»

Så talar Sargon själf om sin stad, i en lång inskrift, som
han låtit inhugga på de kolossala tjurstatyer med vingar och
människohufvud, hvilka efter assyrisk byggnadssed vaktade
palatsets hufvudingång (se titel-planschen). Mellan underliga
djur-mänskliga gudabilder se vi på salarnes väggar den assyriske
konungens gärningar framstälda: stormningen af fiendtliga städer,
främmande furstars underkastelse, jagt- och offer-scener m. m.
Och rundt omkring löper kilskrift-texternas långa band, där
konungens främmande gäster och palatsets eget hoffolk, men
framför alt en undrande efterverld skulle läsa om den stolte
herskarens makt.

Sargon afslutar sina annaler med följande ord, återgifna
närmast efter Opperts tolkning:

»Må Assur välsigna denna stad och detta palats, må han
gifva deras bildverk en oförgänglig glans, må han låta dem
vara bebodda intill aflägsnaste dagar! Må tjursfinxen,
beskyddaren och vårdaren, vaka däröfver dag och natt, till dess hans
fötter röra sig bort från sin port!

»Må genom Assurs bistånd konungen, som grundat detta
palats, hafva fröjd af sin afkomma, må han sjufaldiga sin ätt,
må dessa murar bestå till senaste dagar!

»Må jag, Sar-ukin, som bebor detta palats, varda bevarad
under långa år, till ett långt lif, till min kropps välfärd, till
mitt hjärtas hugnad, må jag uppnå mina syften!

»Må jag i detta palats hopa omätliga skatter, byten från
alla land, bärgens och dalarnes alster!

»Hvem du än må vara bland mina kungliga
efterkommande, som i följande tider skall herska efter mig, så upprätta
detta palats, om det hotar att falla, vårda mina inskrifter, uppres
altarena, frambär offren, ställ alt i sitt skick! Så skall Assur
höra dina böner.

»Men den som förändrar mina inskrifter och mitt namn,
hans svärd må Assur sönderbryta! Må han utrota hans namn
och hans ätt ur detta land, må han aldrig tillgifva honom hans
dåd!»

Sargons bön var förgäfves; gudens öra hörde den ej.
Redan Sargons son och efterträdare bygde sig ett nytt palats, och
snart sjönk Dur-Sarukin i ruiner. Nu hafva till och med
»tjursfinxernas fötter rört sig från sin port» — de hafva
vandrat längre i fjärran än Sargons tanke kunde nå. De äro nu
att se vid Seinens strand, i Louvrens samlingar.

Nedanstående bild visar oss konung Sargons utseende,
sådant det återgafs af en samtida bildhuggare. Den är på samma
gång ett prof på den ståndpunkt, hvilken assyriernas
konstskicklighet vid denna tid uppnått. Det felaktiga i återgifvandet
af ögats profil-utseende samt det konventionella i
framställningen af hårets och skäggets bucklor, är nästan alt hvad
vår tid har att anmärka mot denna ståtliga konungabild. —
Sargon.
Äfven såsom exempel på den assyriska ansigtstypen öfver
hufvud eger taflan sitt intresse. De långa, mandelformiga
ögonen och den böjda näsan voro för detta folk
karakteristiska. Betraktare af gamla mesopotamiska bildverk hafva
ofta funnit sig slagna af det utprägladt semitiska tycke, som
ansigtena ega. Redan de stumma dragen tala om att det
är Juda-folkets nära stamfränder, som man ser framför sig.

Blott två år hade Sargon residerat i sin nybygda stad, då
en mördares svärd gjorde slut på hans verksamma lif.
Sanherib, hans son, följde honom på tronen. Det sätt, på hvilket
denne konungs öden sammanfläta sig med judarnes historia,
den underbara berättelsen om huru Herren till sitt folks och
sin trogne tjänares Hiskias värn själf sände sin mordängel att
strida mot den assyriske konungens härskaror, detta har gjort
att ordet Sanherib för oss sedan gammalt har en fullare klang
än något annat assyriskt regentnamn. När Hincks år 1849
först igenkände detta namn på inskrifter från Kujundschik,
var det också med en viss orolig förbidan, som man längtade
att spörja hvad assyrierna själfve skulle hafva att förtälja om sitt
snöpliga tåg mot Jahve's folk.

Det är på den efter sin upptäckare s. k. »Taylorska
cylindern» som vi ega Sanheribs utförligaste framställning af sin
historia. Detta dokument är, noggrannare uttrykt, en lerprisma
14 tum hög, som på hvardera af sina sex sidor rymmer 80
kiltext-rader. Den kan tjäna som ett prof på huru minutiöst
assyrierna stundom utförde sin skrift. En lätt beräkning visar
att linjerna måste stå tätare än tryckraderna i denna bok, och
detta fastän de assyriska skriftecknen äro vida mer
sammansatta än våra och dessutom ej ritades på papper, än mindre
maskinmässigt tryktes, utan för hand graverades i lera. Deras
läsning är ofta knappast möjlig utan förstoringsglas.

På andra och tredje spalten eller sidan af denna prisma
är det som vi läsa om samma krigståg mot de syriska folken
och Egypten, hvarom gamla testamentet talar. Berättelsen
tinnes inom detta i tre, uppenbarligen till samma urskrift
återförbara varianter: 2 konungab. kap. 18—19, 2 krönikeb.
kap. 32 och Es. kap. 35—37. Dels för det afhandlade
ämnets egen skuld, dels som exempel på assyriernas historiska
stil anföra vi stället i öfversättning. Till en lättare
uppfattning däraf må först påminnas om hufvudpunkterna i den
bibliska berättelsen.

Hiskia hade fört segerrika krig mot filistéerna och äfven
vågat undandraga sig det assyriska öfverväldet. Då Sanherib
för att tukta de sannolikt i förtröstan på Egyptens hjälp
motspänstiga syriska stammarne, säkert icke ensamt Juda, drog
ned mot Medelhafvet och härjade Judalandet, »intagande alla
fasta städer däri», sjönk likväl Hiskias mod. Han sände ett
ödmjukt bud till Lakis, hvarest Sanherib hade sitt hufvudläger,
och sökte friköpa sitt land genom en stor krigsskatt. Den
assyriske konungen, i början såsom det tyckes blidkad genom
denna gåfva, sände icke för ty snart därpå sin rab-sak med
uppfordran till Jerusalem att gifva sig. Vid de hånande ord
mot Israels Gud, som denne fälde, upplågade Esaias heliga
vrede, han eldade sin konung och sitt folk till motstånd mot
inkräktaren och lofvade frälsning från Herren. Under tiden
hade också Tirhaka, konungen af Etiopien, börjat rycka fram.
Det var dock ej han som skulle hjälpa; ty »det begaf sig i
den natten, att Jahve's ängel for ut och slog i de assyriers
läger 185,000 man, och då man om morgonen uppstod, si då
låg alt fullt med döda kroppar. Då bröt Sanherib, konungen
af Assyrien upp, och vände om och blef i Ninive».

Det var troligtvis år 701 f. Kr. som dessa händelser
timade. Den assyriska krönikan för ifrågavarande tidpunkt har
följande lydelseOrd eller satser, hvilkas öfversättning är tvifvelaktig, hafva
utelemnats och endast blifvit antydda genom punkter. Inom klammer tillfogas en
och annan förklarande anmärkning.:

»I mitt tredje fälttåg drog jag mot Hetéer-landet [så kalla
assyrierna liksom egyptierna ofta det syriskt-palestinensiska 
området]. Luli [Elulæus], konung af Sidon, honom nedslog den

stora bäfvan för min herskaremakt, och långt bort, midt ut i
hafvet [till Cypern, upplyser en annan inskrift] flydde han ...
Stor-Sidon och Lilla Sidon, Bet-zitti, Sarepta, Makhallib, Semes,
Ekdippa och Akko, hans fasta städer och borgar ..., dem slog
Assur, min herre, och de underkastade sig. Tubaal [Etbaal] satte
jag på konungastolen öfver dem och ålade honom gäldandet af
en höghets-skatt till mig ... Menahem af Simyra, Tubaal
af Sidon, Abdilit af Arvad, Urumilki af Byblos, Mitinti [Metten]
af Asdod, Puduil af Ammon, Kamos nadab af Moab,
Malkiram af Edom, alla konungarne öfver Hetéer-landet ... bragte
sin tribut inför mig och kyste mina fötter.

»Men Zidka af Askalon, hvilken ej underkastade sig — hans
fädernehus' gudar, honom själf, hans gemål, hans söner, hans
döttrar, hans bröder, hans fädernehus' afkomma tog jag och
bortförde till Assyrien. Sarludari, son af Rukipti, deras förre
konung, satte jag öfver Askaloniterna och ålade honom en
underdånighets-skatt ...

»Under fortgången af mitt härtåg belägrade och intog jag
Bet-Dagon, Joppe, Bene-barak och Hazor Zidkas städer, som
vägrat sin lydnad. Inbyggarne förde jag bort som fångar.

»Stormännen och folket i Ekron, som i järnbojor slagit
sin konung Padi, Assyriens undergifne bundsförvandt, och under
nattens skugga [?] fiendtligt öfverlemnat honom till Hiskia af
Juda [assyr. Khazaqijahu Jahudai, på hebreiska Khizqijahu
ha-Jehudi], deras hjärtan grepos af fruktan. De hade
tillkallat konungarne af Egypten och konungens af Etiopien
bågskyttar, vagnar och hästar, tallösa skaror, och dessa drogo upp
till deras understöd. Vid Altaku [Elteke] uppstälde de sin
slagordning mot mig ... I förtröstan på Assur, min herre,
slog jag dem, nedergjorde jag dem. Konungens af Egypten
körsvenner och söner och konungens af Etiopien körsvenner
föllo under drabbningen lefvande i min hand. Städerna
Altaku och Timnat belägrade och intog jag och bortförde
invånarne som fångar.

»Jag angrep staden Ekron. Stormännen, som handlat 
affälligt, dödade jag, deras kroppar spetsade jag på pålar längs
stadsmuren. De af stadens söner, som ..., bestämde jag till
fångenskap; de öfriga, hvilka ej tagit del i affallet och
missdåden och ej handlat trolöst, tillsade jag frälsning. Padi,
deras konung, skaffade jag ut ur Jerusalem [Ursalimmu;
assyrierna förvandla stafvelsen ju till u], jag satte honom på
herskarestolen öfver dem och ålade honom en höghetsgärd till mig.

»Men Hiskia af Juda, som icke underkastat sig, 46 af hans
fasta städer, och borgar och småstäder omkring dem utan tal ...
angrep och intog jag. 200,150 människor — män och
kvinnor — hästar, mulåsnor, åsnor, kameler, oxar och får utan
tal förde jag bort ur dem och räknade som byte. Honom
själf inneslöt jag, som en fågel i bur, i Jerusalem, hans
konungastad ... Hans städer, hvilka jag intagit, afsöndrade jag
från hans land och gaf dem åt Mitinti, konungen af Asdod,
Padi, konungen af Ekron, och Ismibil, konungen af Gaza. Så
förminskade jag hans land. Till den föregående gärden fogade
jag en underdånighets-skatt, hvilken jag pålade dem att utgöra.
Honom, Hiskia, nedslog den stora bäfvan för min herskaremakt,
så ock de män, hvilka han låtit inkomma till försvar för
Jerusalem, sin konungastad. Och han bekvämade sig att gälda en
skatt af 30 guldtalenter och 800 silfvertalenter, ... stenar, ...
tronsäten, ... skinn, ... trä, dyrbara klenoder. Och hans döttrar,
hans palats' kvinnor, hans harems slafvar och slafvinnor lät jag
föra efter mig till Ninive, min konungastad. För att
öfverlemna skatten och förklara sin underkastelse sände han sitt
bud.»

Såsom bilaga till denna text kunna vi anse en
reliefserie, funnen i en af Sanheribs palatssalar. Man ser där
afbildad stormningen af en med torn och ringmurar starkt
befästad stad. De assyriska trupperna rycka fram med murbräckor
och kastmaskiner och resa stegar mot muren. Pilar, eldfacklor,
stenar flyga i luften. Trots de angripnes ifriga försvar få
assyrierna dock öfverhanden. Ur fästningsporten föres fram ett
långt tåg af fångar, vagnar och boskap. Man ser hur 
upprorsmännen blifva straffade; några mista hufvudet för svärd,
några äro utsträkta på marken och blifva efter assyriernas
grymma sed af bödlar lefvande flådda. Konungen är själf
tillstädes. Sittande på en praktfull tron, med pallen under
fötterna och svalkad af viftande eunuker, mottager han de af
turtanen eller visiren framförda fångarne, som ödmjukt buga sig
för hans fot. Öfver konungens hufvud läses följande inskrift:

»Sanherib, folkens konung, Assurs konung, sitter på sin
upphöjda (?) tron och mottager staden Lakis krigsbyte».

Sanherib vid Lakis.

Vi finna altså här den assyriske konungen just på den
ort, där sändebuden från Jerusalem träffade honom, då de
kommo med Hiskias bud. Till tecken af sin krigarmakt för
han bågen i sin ena hand och höjer den andra med pilarna.
»Jag besteg min stridsvagn för att undansopa fienderna; jag
tog i min hand den mäktiga båge, som Assur min
gud har gifvit mig», säger Sanherib i berättelsen om ett
annat fälttåg.

Om vi hoppats att den assyriska häfden, bekräftande vår
bibels ord, skulle visa oss Sanherib såsom den slagne, af
Herrens hand tillintetgjorda flyktingen, har vår förväntan
uppenbarligen blifvit sviken. Vi möta där blott den stormäktige,
hvarje fiende omotståndligt förkrossande eröfraren, och
segerglorian kring hans panna synes ej ega någon fläck.

Men härvid hafva vi att minnas, först och främst att den
historieskrifvare, som för Ninives invånare förtäljde Sanheribs
krigsöden, hade något skäl att vara partisk, ty det var
Sanherib själf; och vidare att mellan de tusende segrar, om hvilka
Assyriens tideböcker tala, öfver hufvud aldrig nämnes ett ord
om något lidet nederlag. Vi skola ej tillräkna assyrierna detta
själf-förhärligande framställningssätt alt för strängt. Vi må
ihågkomma, att den form, under hvilken vi känna deras
häfdateckning, är den af minnestaflor. Huru skulle väl vår egen
samtids historiska ärlighet taga sig ut för en efterverld, som
ville teckna denna tid blott efter offentliga inskrifter, uppsatta till
minnet af stora män och stora händelser?

Med all sin ensidighet är den assyriska historieskrifningen
ej så värdelös, som kanske mången efter den gjorda erfarenheten
skulle vilja tro. Så vidt vi nämligen kunna pröfva, hafva
assyrierna sällan rent af uppdiktat någonting till sin ära, de
hafva blott tillåtit sig att understundom förtiga, hvad de funno
för sig mindre behagligt.

Också det ofvan meddelade utdraget ur Sanheribs krönika
lemnar ett par märkvärdiga bevis för den relativa
tillförlitligheten i kilurkundernas uppgifter. Vi hafva redan sett, huru
judarnes berättelse i full öfverensstämmelse med assyriernas låter
staden Lakis spela en roll i detta krigståg. Att den assyriske
konungen sköflat Judalandet och aftvungit Hiskia en
krigsskatt, är en äfven från judisk sida intygad sanning, fastän icke
hela sanningen. Och hvad som framför alt är
anmärkningsvärdt: den till Lakis sända krigsskattens belopp uppgifves lika
från båda hållen. Väl heter det i bibeln att den utgjorde 30
guld- och 300 silfvertalenter, medan Sanherib uppgifver 30
guld- och 800 silfvertalenter. Men just i denna skenbara
olikhet ligger öfverensstämmelsen. Den judiska silfvertalenten var
nämligen icke såsom guldtalenten identisk med den
assyrisk-babyloniska, utan förhöll sig därtill som 3 till 8. Om den
uppgifna summan i våra dagar erlagts i guld och silfver, skulle
dettas värde utgjort ungefär 5 1/2 millioner kronor.

Med någon god vilja kan man också mellan raderna i
Sanheribs berättelse läsa, att det icke stått så riktigt till med
hans lysande segrar under detta fälttåg. Det heter visserligen
att ekroniterna och den egyptiska härens »tallösa skaror» blifvit
slagna vid Altaku, men utom några enskilda krigsfångar nämnes
icke något byte från detta slag. Annars brukar gärna en
omständlig redogörelse lemnas för sådant. De ord, som Sanherib
yttrar om belägringen af Jerusalem, äro ty värr dunkla, hvarför vi
ofvan måst lemna dem oöfversatta. De innehålla emellertid
icke den stående fras, genom hvilken annars eröfringen af en
stad vanligen omtalas. Då Sanherib utförligt berättar om
intagandet af mindre städer, skulle han säkert ej så
knapphändigt affärdat den judiska hufvudstaden, om denna verkligen
fallit i hans hand. I en annan mindre inskrift, där Sanherib
i sammandrag uppräknar sina förnämsta bedrifter, nämner han
om detta härnadståg blott att han afsatt Luli från tronen i Sidon
och tvungit hans efterträdare att gifva sig skatt, samt att han
»underkufvat landet Juda och Hiskia dess konung». Det stora
slaget mot egyptierna förbigås i all tysthet.

Man må lägga hvad betydelse man vill i dessa
förhållanden, visst är, att den om en svår motgång för Sanherib talande
judiska framställningen, såsom mera opartiskt hållen, i sig själf
eger bättre vitsord. Genom antagandet att de båda folkens 
berättelser hvar på sitt sätt äro ofullständiga kunna de väl också
tämligen hopjämkas.

Vi äro i stånd att kunna låta ett tredje vittne uppträda i
denna sak. Det var ej blott mellan Sanherib och Kanaans
inbyggare, som striden denna gång gälde. Också egyptierna
deltogo däri, och genom en gynnsam tillfällighet känna vi äfven
deras framställning af saken. Under ett besök hos Nilfolket
hörde greken Herodotus landets lärde och prester berätta därom,
och hvad han hörde anförtrodde han åt sina »Sånggudinnor»,
där vi nu kunna läsa det. På samma sätt som judarne
ansågo Sanherib hafva tågat ut just mot deras folk, menade
egyptierna att »Sennakheribos, konungen öfver araberna och
assyrierna» med sin härfärd afsåg särskildt deras land. De låta
honom också redan hafva hunnit till dess gräns, och 
egyptiernas undergång tyckes stå för dörren, då guden Phtah,
bevekt af prestkonungen Sethos böner, genom ett underverk
räddar dem. På en enda natt söndergnaga fältmössen fiendens
hela krigsutrustning, bågsträngar, koger o. s. v. Assyrierna
måste taga till flykten och många omkomma under förföljarnes
svärd.

Oafsedt den egyptiska färgläggning, som berättelsen fått,
se vi den i hufvudsaken stå på judarnes sida emot
kilskrifternas framställning. I berättelser, på hvilka tre olika
nationella åskådningar så bestämdt trykt sin stämpel, är det
anmärkningsvärdt att se ett drag öfveralt återkomma: den djupa
tron på gudomens omedelbara ingripande i folkens öden.
Sanherib går vid Altaku till striden »i förtröstan på Assur»,
egyptierna söka under trångmålet sin räddning hos Phtah, Hiskia
och Esaias ställa sitt segervissa hopp till Jahve.

Kriget i Syrien, åt hvars historia vi af lätt insedda skäl
inrymt en något större plats, var blott ett bland många
härnadståg, hvilka Sanherib utförde. Om ock detta krig varit
förenadt med någon plötslig olycka, förorsakad af pest, samum-storm
eller annat, antyder dock alt att Sanherib i det hela varit
en tapper och kraftfull herskare. Sina flesta krig måste han
föra mot söder, där Babylon och Elam efter gammal vana
fortsatte att skaka på det assyriska oket. Åter var det
Merodak-Baladan som stod i spetsen för befrielseförsöken, och när
han omkring 688 afträder från skådeplatsen, fortsätter sonen
Nabu-sum-iskun sin faders verk.

Trött af de eviga upproren beslöt Sanherib slutligen
att låta förödelsen gå ut öfver kaldéernas stad. »Jag kom
som en stormvind, jag intog staden och lemnade dem åt
lågorna — — jag skonade icke män, barn eller slafvar — —
jag förstörde staden och dess palats från grundvalarne ända
till tinnarne, jag brände upp den med eld, jag omstörte dess
murar, dess helgedomar och tempel, dess tegelbygda afsats-torn».
Så beskrifver Sanherib själf Babylons förstöring. Troligtvis
innehålla orden någon skrytsam öfverdrift, ty redan under
Sanheribs efterträdare finna vi staden åter som Ninives rival.

Ninive — Asiens forna drottning, kring hvars namn vår
inbillning sedan gammalt samlar alt hvimlande, brokigt, jättelikt,
praktfullt, som den kan skapa, — den stora staden, »uti
hvilken var mer än hundra och tjugo tusen människor, som icke
viste åtskilja mellan sin högra hand och sin venstra» — denna
stad framstår nu för oss mest som ett Sanheribs verk. Väl
var Ninive redan på denne konungs tid en urgammal
»boningsort» — dess assyriska namn Ninna har denna allmänna
betydelse — och äfven som konungastad egde den efter
inskrifternas vittnesbörd gamla anor. Men från dessa äldre tider ega
vi knappast några lemningar kvar. Först genom Sanherib
faller historiens ljus fullt öfver den gamla Tigris-staden.

Då Bottas utgräfningar i Khorsabad blottat Sargons palats,
trodde man sig där hafva återfunnit Ninive. Botta gaf också
sitt utgifna praktverk namnet Monument de Ninive. Tack
vare Layards senare upptäkter veta vi nu bättre. Två mil
söder om Khorsabad ligga tvänne mäktiga kullar, bärande hvar
sin by på toppen. Den ena af dem nämnes af traktens
nuvarande inbyggare Kujundschik »lammet», den andra kallas
för Nebi Junus »profeten Jona's». En 
judisk-muhammedansk tradition, utbildad på den tid då ännu spåren och
minnet af den stora staden voro mindre utplånade, har nämligen
låtit denna kulle vara platsen för profeten Jona's
bättringspredikan; turkarne hafva där upprest en moské öfver hans
föregifna graf. Ruinhöjden kallas äfven ofta Tell et-taubeh
»ångrens kulle».

Dessa båda kullar gömma kvarlefvorna af det forna
Ninive, inskrifterna lemna intet tvifvel härom. Båda innehålla
de bland andra byggnader också hvar sitt af Sanherib uppförda
palats. Af religions-skäl hafva turkarne ej tillstadt
utgifvandet af Nebi-Junus-kullen; vi känna därför Sanheribs historia
mest från Kujundschik-borgen, som utan tvifvel också var den
ansenligare af de två.

»I månaden Adar på en lyckosam dag har jag efter mitt
hjärtas önskan börjat uppförandet af detta palats, bygdt med
alabaster från Beled och ceder från Hetéernas land», heter det
bland annat i en af Sanheribs inskrifter, där han utförligt,
men med uttryck, som ännu för oss äro svårfattliga, omtalar
detta palats. Efter öflig sed slutar Sanherib sin inskrift med
ett vädjande till efterverlden — denna hade assyrierna alltid
för ögonen:

»Jag säger detta till dem bland mina efterkommande, som
i framtiden kallas att styra Assurs och Istars land:

»Detta palats skall åldras och luta till fall. Men den
som efterträder mig, må han upprätta bildverken, vårda
minnestaflorna, återställa dem till sitt rum. Så skola Assur och
Istar höra hans bön. Men om någon förändrar min inskrift
och mitt namn, honom skall Assur, den store guden, gudarnes
fader, straffa som sin fiende, han skall fråntaga honom
herskare-stafven och tronen, han skall sönderbryta hans svärd.»

Icke blott åt sina egna palats utan åt hela staden Ninive
skänkte Sanherib sin vård. Han gräfde kanaler däri, omgaf
den med befästningar o. s. v. »Jag har gjort Ninive
glänsande som solen», förklarar han själf.

Hvilket omfång denna stad under sin prakts dagar egt, är oss
omöjligt att med någon visshet säga. På grund af fabelaktiga
uppgifter hos Diodorus, som väl öst ur Ktesias, äfvensom på
grund af uttryck hos den bibliske författaren till profeten Jonas
historia — uttryck som dock medgifva flera tydningar — hafva
några velat tro att Ninive omfattade ej blott Kujundschik och
Nebi-Junus utan äfven Khorsabad och Nimrud. Staden skulle
då i utsträckning från norr till söder haft en längd af omkring
fyra svenska mil och i omfång öfverträffat London. Denna
dristiga tanke, som ännu har ansedda försvarare, låter sig dock
svårligen förena med inskrifternas utsagor. Dessa känna
Dur-Sarukin, Kalakh och Ninna blott såsom själfständiga, hvar
för sig bestående orter.

Efter 22 års ärofull regering slöt Sanherib sina dagar
liksom sin fader Sargon, för lömska mördares vapen (år 682
f. Kr.) Missdådarne voro hans egna söner. De bibliska
urkunderna (2 KB. 19: 37) och, i nära öfverensstämmelse med
dem, Berosus förtälja huru härmed tillgick; någon inskriftlig
uppgift om händelsen hafva vi ännu ej funnit.

Mördarne skördade icke själfve frukten af sitt dåd. Det var
ej någon af dem, utan deras broder Assarhaddon, som upptog
Sanheribs spira. De inskrifter, vi ega af denne konung, äro ej
många, men tillräckliga att visa oss honom som en väldig
eröfrare. Hvad hans fader ej kunnat utföra, Egyptens
underkufning, lyckades för honom. Etioper-konungen Tirhaka, som
ännu herskade där, blef slagen, och assyriska ståthållare insatte
i landet. Assarhaddon skref sedan sin titel — vi läsa den t.
ex. på en lertafla från Scherif-khan, där han bygde ett palats
åt sin son:                                                           

»Jag Asur-akh-iddinFör egendomlighetens skuld må nämnas, att detta genom parallel-texter
till sitt uttal fullt tryggade namn, som betyder »Assur gifver en broder»
här och på andra ställen skrifves [| — × —]. Det första tecknet,
mans-determinativet, och det tredje, ideogrammet för akh broder, äro oss
förut bekanta (sid. 24). Ordets andra tecken, hvilket återkommer såsom
det fjärde, står på förra stället såsom ideogram för guden Assur, på det
senare såsom ideogram för nadan (imperf. iddin) gifva. Samma
mångtydiga tecken har äfven ljudvärdena as, ruv, dil och ytterligare det
ideografiska värdet uti, assyr. ina. I vissa nomina propria står det dessutom för
habal, pal son. Man kunde tänka sig ett assyriskt namn
Asur-habal-iddin (Assur-Baladan) »Assur skänker en son», hvilket medgåfve
beteckningen [| — — —]., den store konungen, den mäktige

konungen, folkens konung, Assyriens konung, öfverherre öfver
Babylon, konung af Sumir och Ackad, konungen öfver
konungarne af Egypten, Pat[ros?] och Etiopien.»

Till Syrien gjorde Assarhaddon strax i början af sin
regering ett segerrikt fälttåg. I förteckningen på furstar, hvilka
där måste underkasta sig hans välde, möta oss flera
anmärkningsvärda namn. Vid sidan af Baal, konung i Tyrus, Puduil [Betuel?],
Ammoniternas konung, Muzuri, konung af Moab, nämnes också
Mínasí sar Jahudi, Manasse, konung öfver Juda, om hvars i
bibeln omtalade fångenskap och återupprättelse de assyriska
inskrifterna dock intet förmäla. Vidare uppräknas tio
konungar på ön Cypern jämte deras städer, och vi hafva här
det egendomliga intrycket af att se bekanta grekiska ord
förklädda under kilskrifttecken och assyriska ljud. 
Pitaguru sar Kitti kan ej vara annat än Pythagoras konung
af Kition, Ikistu sar Idi'al är Aigisthos konung af Idalion,
Iri'ili sar Sillu förmodligen Euryalos konung af Soloi, Ituda[mu?] sar
Pappa kanske Euthydamos konung af Paphos, Damasu sar Kuri
Damasos konung af Kurion, Damusi sar Amtikhatasti Damosios (?)
konung af Ammokhostos. Namnet Unasagusu innehåller till sin
första hälft samma element som de Cypriska person-namnen Onasi-kypros,
Onas-agoras; kanske är det blott en misskrifning för det senare
(stafvelsetecknet su skrifvet i st. f. ru). Utom de redan anförda ortnamnen nämnas
Sillumí Salamis, Tamiçi Tamassos, Limini Limenia, Upridissa,
Aphrodision — altsammans ord, hvilka ännu tydligare än Larnaka-stoden vittna,
att det gåtfulla Jatnana var assyriernas benämning på den ö, hvilken hos
grekerna gaf sitt namn åt Aphrodite (Kypris) och hos oss åt kopparn
(æs cuprum).

I Babylonien låg Asarhaddon i strid med en son af
Merodak-Baladan. Bland hans öfriga fälttåg skola vi endast nämna
ett, som han företog till »det fjärran Medien» (kanske 

Afghanistan), där de besegrade furstarne bära ariska namn, och en
annan expedition, som genom en 80-mila öken förde honom
till »landen Bazu och Hazu, dit ingen sedan aflägsnaste tid
framträngt.» Dessa land tyckas hafva varit belägna långt ned i
Arabien; furstenamnet Akbaru har också en rent arabisk klang.

Om sina byggnadsföretag berättar Assarhaddon att han »af
bytet från öfvervunna folk uppfört 36 gudatempel i Assurs
och Ackads land, dem han beklädt med guld och silfver och
gjort glänsande som solen.» Både i Nebi-Junus och Nimrud
hafva vi funnit lemningar af palats, som han låtit bygga, och
genom inskrifterna veta vi, att han också rest en borg åt sig i
Babylon, hvarest han under sina sista år tyckes hafva valt
sin bostad. Det var för sitt Nimruds-palats som Assarhaddon,
enligt hvad vi förut omnämnt, plundrade Tiglat-Pileser II:s
konungaborg. Han lät hugga bort sin föregångares namn och
inskrifter för att rista sina egna i stället. Men det straff, som de
assyriska regenterna så ofta nedkalla öfver dylika tilltag, dröjde
ej här att drabba. Redan innan palatset var färdigbygdt, blef
det ett förstörelsens rof. Utgräfningarne visa, att en häftig
brand gått däröfver, innan ännu arbetet med väggbilder och
inskrifter hunnit föras till slut.

Redan under sin lifstid synes Assarhaddon hafva afträdt
tronen till sin son Assur-bani-habal (»Assur skaffar sonen)».
Det var tvifvelsutan detta namn, som genom en dissimilerande
förvandling af b till d i grekernas mun tog formen
Sardanapal. Utom den för oss mest bekante ryktbare veklingen
Sardanapal, hvilken blott lefde för sitt harem och först i fallets
stund röjde något mannamod, omtala grekerna en annan
assyrisk konung med samma namn, hvilken de skildra såsom
en stor och mäktig krigare. Om berättelserna rörande den
förre höra till Ktesias' romantiska uppfinningar, så visa däremot
de assyriska inskrifterna att Assarhaddons son verkligen
förtjänt grekernas nämnda loford. I tapperhet och segerlycka var
han sin mäktige fader lik.

Egyptierna, som under sin etiopiske furste åter vågat
bjuda assyrierna spetsen, blefvo kväste och undertrykte. I
Mindre Asien gjorde Assur-bani-habal vidsträktare eröfringståg än
någon af sina föregångare. Till och med den mäktige Gyges,
Lydiens konung, Gugu sar Luddi, sände honom sitt
hyllningsbud. Elam, Assyriens gamle arffiende, blef efter 12 års
oafbrutna strider omsider grundligen kufvadt, och dess hufvudstad
Susa förstörd. I Babylon ville Assur-bani-habals broder
undandraga sig hans öfvervälde. Den häraf vållade striden
ändades enligt segrarens berättelse därmed, att »Assur, Sin, Samas,
Bin, Bel, Nebo, Istar af Ninive ..., Istar af Arbela, Adar,
Nirgal, Nusku — de gudar, som gå framför mig och nedslå
mina fiender, kastade min upproriske broder i den frätande
elden och förstörde hans lif.» Meningen är väl, att han omkom
vid branden af sin borg.

Mellan härnadstågen sökte Assur-bani-habals krigiska lynne
sin förströelse i jagt. Väggarne i hans palats röja att han för
denna idrott hyste en verklig passion; de äro öfverfylda med
framställningar af konungens jagtbedrifter. Vildoxar, vildåsnor,
stengetter, men i synnerhet lejon äro hans älsklingsbyten;
stundom ses han lemna sitt följe och inlåta sig i äfventyrliga
enviges-strider med djurens konung. Öfver bilder, hvilka
framställa motsvarande scener, läsa vi inskrifter sådana som dessa:

»Jag Assur-bani-habal, folkens konung, Assyriens konung,
mötte under jagten ett lejon. Jag grep det i örat och under
åkallande af Assur och Istar, stridernas gudinna, genomborrade
jag dess inelfvor med min lans. Detta är mina händers verk.»

Eller: »Jag Assur-bani-habal, folkens konung, Assyriens
konung, grep under en af min kunglighets jagter ett lejon vid
svansen, och med hjälp af Adar och Nirgal, mina skyddsgudar,
krossade jag dess hufvud genom ett klubbslag. Detta är mina
händers verk.»

Såsom ett litet prof på huru långt i detalj vår kunskap
om denna assyriska forntid, som dock ligger 2 1/2 årtusende
tillbaka, stundom kan gå, må nämnas att vi känna namnen på
Assur-bani-habals jagthundar. Han har låtit en bildhuggare
afbilda dessa sina älsklingar, och ärevördiga kilskrifttecken
säga oss, hvilket namn de lydde.

De plastiska bildverk, med hvilka denne konung prydt
sitt palats i Kujundschik — rest på samma platform, som det
hans farfader uppfört och täflande därmed i storhet — visa
oss den assyriska konsten i sin högsta blomning. Om de ock
sakna den harmoni, det ideala jämnmått, som ett par
århundraden senare skänkte Hellas' konst sin alla tider trotsande
tjuskraft, röja dessa bildverk likväl en så lefvande uppfattning
af verkligheten, en sådan frihet från konventionelt tvång, ett
sådant teknikens mästerskap, att mången enskild assyrisk figur,
särskildt framställningar af djurverlden, än i dag fyller oss med
en beundran, som ej behöfver taga vårt historiska sinne till hjälp.

Liksom Assur-bani-habal var en de sköna konsternas vän
och beskyddare, så var han ock en främjare af vittra yrken. För
sitt kungliga bibliotek i Kujundschik lät han dels taga afskrifter
af gamla urkunder, dels författa nya arbeten af mångfaldigt
innehåll. I de två rum, där Layard återfann lemningarne af
detta bibliotek, var marken till mer än en fots höjd betäkt
med fullskrifna lertaflor. Man har skattat deras antal till öfver
10,000 stycken. Ty värr funnos de i ett oordnadt skick, hvarpå
man ej må undra. Vid palats-takets nedstörtande hafva
naturligtvis de hyllor, på hvilka de antagligen varit lagda, krossats
och dokumenterna omkastats. Under inpackningen och
försändningen till Europa, hvarest nu detta bibliotek förvaras (i
British Museum), blefvo de än mer omblandade. Det är därför
ett tålamods-pröfvande arbete att ur massan sammanleta de
olika skrifttaflor, som tillhopa utgöra ett verk. De särskilda
taflorna äro af olika storlek, de största ungefär som en
foliosida i våra böcker, andra knapt mer än tumslånga och
endast upptagande en eller två skriftrader. Det är
Assur-bani-habals intresse för vetenskap och vitterhet, som vi hafva att
tacka för det mesta vi känna om assyriernas literatur utanför
det historiska området. Äfven till denne konungs egen historia
äro lärorika bidrag där funna. Vi ega afskrifter af 
proklamationer, som han utfärdat till besegrade folk, politiska depescher,
rapporter af hans krigsöfverstar m. m. Såsom exempel på den
form, under hvilken assyrierna affattade sina bref, må en sådan
rapport meddelas:

»Till ländernas konung, min herre, från din tjänare
Bel-sum-ísir.

»Bel och Merodak må bereda ländernas konung, min herre,
evärdeliga år, en rättvis spira, en evärdelig tron!

»Vidkommande hvad konungen, min herre, gaf mig i
uppdrag: »alla nyheter om araberna, som du hör, må du
inberätta!» (har jag följande att meddela):

»Från Nabatéerna äro nyheter. Aikamíru, son af
Ammi-hatak, Vashiten, har anfallit dem, han har slagit och plundrat
männen. En ibland dem räddade man; han har ankommit
till konungens stad. Nu sänder jag honom till konungen, min
herre. Konungen må höra af hans egen mun.»

Ett bref från konungen af Elam visar den tidens
diplomatiska stil. Det börjar:

»Ummanaldas, konung af Elam, till Assur-bani-habal,
konung af Assyrien. Frid vare med min broder!»

Detta bref, som vi ej kunna återgifva i sin helhet, talar
bland annat om utelemnandet af en bland Merodak-Baladans
sonsöner, hvilken efter ett misslyckadt resningsförsök tagit sin
tillflykt till Elam. Denne siste oss bekante ättling af Kaldéens
Sture-slägt ändade sitt lif frivilligt genom sin körsvens hand,
då han ej längre såg någon räddning för sig. Assur-bani-habal
kastade hans lik för rofdjuren.

Assur-bani-habal, Assyriens siste store konung,
efterträddes år 626 af sin son ?Assur-ídil-ili eller som
namnet synes fullständigare hafva hetat ?Assur-ídil-ili-ukin-ni
»Assur, fursten bland gudarne, upprättar mig», hvaraf grekerna
kanske gjort Saracus, enligt dem namnet på Assyriens siste
konung. Om Assur-ídil-ili veta vi knapt mer än att han
funnits till och bygt ett palats i Nimrud. Tegelstenar med hans
namn och konungatitel äro nära nog de enda urkunder han
lemnat oss. —

För ett par årtionden breder historien ett täckelse öfver
de båda flodlandens öden. När täckelset åter borttages, är det
assyriska väldet ej mer, och Ninive har försvunnit från jordens yta.

Slägten hade följt på slägten vid Tigris' strand,
herskar-tiaran hade från den ene konungens hufvud flyttats till den
andres, och hvarje följande slägte hade sett dess glans lysa
klarare. »Under Assurs hägnad» hade hans folk skickat sina
härar i allt vidare tåg, och ständigt flera voro de främmande
furstar, som med hyllande tribut trängde sig vid den assyriske
monarkens tron-pall. Nu stod väldet på höjden af sin makt.
Asiens gräns var ej längre dess gräns, Afrikas älsta och
mäktigaste folk hade lärt att gifva skatt åt assyriska fogdar.
De svärd, som hamrades i Ninives smedjor, voro fruktade från
Indus' strand till Hellesponten, från Nilens katarakter upp till
de kaukasiska fjällen. Och hand i hand med den yttre
maktutvidgningen hade gått en inre uppblomstring. Konst och
literatur hade nått sin middagslinje. Allting talte om lycka
och ära, Assyriens himmel hade aldrig strålat så klar.

Då susar en stormvind öfver fälten. Vi veta ej hvarifrån
den kommer, hvart den far. Men hvad tio sekler skapat,
sopar den bort på en dag.

Historien har säkert aldrig på ett mera dramatiskt sätt
kommenterat den judiske predikarens »alt är fåfänglighet»,
än då den låter en verldsmakt sådan som Assurs, en
verldsstad sådan som Ninive midt i sin fulla prakt afträda från
skådebanan, nästan utan att någon synes lägga märke därtill, utan att
någon vet att säga oss när eller huru. Men namnen på
As-sur-bani-habals hundar känna vi!

Kilskrifterna tiga alldeles om den stora omstörtningen.
Grekiska författare och nyare efter dem hafva väl att förtälja ett och
annat, men dels äro uppgifterna sins emellan motstridiga, dels
härflyta de från så osäkra källor som Ktesias m. fl. Att Skyterna
vid denna tid härjade vestra Asien, att Medien under 
Cyaxares höjde sig till rangen af en eröfrande stormakt, att då
historien åter dagas, Babylonien är den stat, som finnes hafva
tagit arf efter Assyrien — se där de fakta, på hvilka vi hafva
att grunda våra slutledningar. Vi kunna ej här inlåta oss
vidare på detta ämne.

I Babylon började de mesopotamiska folkens historia. Efter
ett halft årtusendes förlopp vänder den nu åter tillbaka dit.
I ruinkullarne vid den lilla arabiska staden Hillah hafva vi 
att söka vår kunskap om det nya verldsriket, om »det stora
Babel», »konungarikenas prydnad», det väldiga »som gjorde
verlden skälfvande och konungariken bäfvande», till dess också
det i sin ordning föll, som en »morgonstjärna» från himlen och
»sopades bort med förödelsens kvast»
Uttryck af de hebreiska profeterna (Dan. kap. 4, Es. kap. 14).

De historiska urkunder, som Rich's, Layards och
Opperts utgräfningar i dessa trakter kunnat framskaffa, äro
dock ytterst sparsamma, om de jämföras med hvad som blifvit
funnet i Assyriens hufvudstäder. Till en stor del
sammanhänger detta med det sätt, på hvilket de babyloniska byggnaderna
uppfördes. Kaldéens förut omnämnda brist på sten gjorde att
Babels konungar ej så lätt som Ninives kunde smycka sina
salar med bild- och inskrift-bärande hällar. I stället för den
plastiska konst, som i Assyrien nådde en så hög grad af utbildning,
trädde här, framkallad genom naturförhållandena, en annan:
tegel-emaljeringens. Palats-murarne kläddes här med glaseradt
tegel, på hvilket bilderna voro inbrända i lysande och brokiga
färger. Äfven inskrifter buro dessa murar; det var ej blott
den hemlighetsfulla handen vid Belsazars gästabud som nyttjade
väggen såsom skriftafla. Vi hafva funnit tegel med
kilskrifttecken, emaljerade i hvitt på blå grund.

Det är naturligt, att denna utsmyckning ej kunnat hinna
oss i så gagnbart skick som de assyriska sten-taflorna. Då
väggarne sammanföllo, skildes tegelstenarne åt, kastades om
hvarandra, sönderbrötos eller fingo åtminstone sin emaljering
förderfvad. Dels på lertaflor, dels på lerprismor ega vi dock

åtskilliga babyloniska inskrifter kvar. Men ingen bland dessa
är af rent historiskt innehåll.

Den förste regenten i det ny-babyloniska rike, som reste
sig på ruinerna af det assyriska, var Nabopolassar. Enligt
den allmännaste och ej osannolika framställningen var det han,
som i förening med Cyaxares störtade Saracus från tronen.
Inskrifterna nämna honom blott som sin sons föregångare.

Denne son var Nebukadnezar, Babylons störste regent,
herskare öfver ett välde, som väl ej var mindre vidsträkt än
Assarhaddons och Assur-bani-habals. Bibelns berättelser visa,
att han tågat upp till Palestina, eröfrat Jerusalem och
bortfört Judafolket i den »babyloniska fångenskapen» (år 588). Om
hans seger vid Karkemis öfver Farao Nekho, hvarigenom
Egyptens inflytande i Syrien bröts, om hans 13-åriga belägring af
Tyrus och andra fälttåg förtälja grekiska och judiska
historieskrifvare. För den yngre judiska legenden var Nebukadnezar
en älsklingshjälte; den berättar om honom många underliga
sägner.

Ur inhemska babyloniska källor lära vi icke känna
eröfraren och verldsherskaren Nebukadnezar, icke heller Daniels
och apokryfernas afgudiske drömmare, endast den store
byggmästaren. Två af den gamla verldens »sju underverk» voro
utförda af denne furste: Babylons murar, som enligt
samstämmande uppgifter måste hafva hållit åtminstone sju mil
i längd och efter lägsta uppgift 70 till 80 fot i höjd
(Herodotos uppgifver 335 fot) med en motsvarande bredd, samt de
hängande trädgårdarne, där enligt Berosus hans unga
mediska drottning, lyftad högt öfver hufvudstadens kvalm, skulle
kunna tänka sig tillbaka till sitt hemlands bärg. Dessa voro
dock ej de enda storartade byggnadsverk, som Nebukadnezar
utförde, vi veta det med säkerhet. Det var nämligen sed
hos Babyloniens konungar att sätta sitt namn på hvarje
tegelsten, som användes till deras byggnader. Medelst en stämpel
intryktes det i den ännu mjuka leran; man har anmärkt att
detta är den älsta användning af boktryckeriets tanke.


I näjden kring Babylon hittas hundratusen-tal af tegel
med här nedan afbildade eller en liknande inskrift. Den är
skrifven med arkaiska tecken, och har följande lydelse:
»Nebukadnezar, konung af Babel, upprättare af Bit-saggatu
(Höjdens hus) och Bit-zida (Högra handens hus), förstfödd son af
Nabopolassar, konung af Babel». Uttalet och betydelsen af de
båda byggnadsnamnen är ej säkert. Förmodligen afses två
tempel, åt hvilka Nebukadnezar gifvit sitt särskilda hägn.

Nebukadnezars tegel.

Det är sålunda oftast lätt att se från hvilken konung hvarje
särskild byggnad stammar. Vi veta t. ex. att den stora
ruinkulle, hvilken näjdens araber än i dag nämna Babil, 
innehåller lemningar af något verk, som Nebukadnezar utfört,
möjligen af det Bels-tempel, hvars prakt Herodotus så lifligt
skildrar. Efter hans beskrifning var detta tempel hvad
babylonierna kallade en zikurat (ziggurat), en pyramid i afsatser.
Likaledes har samme konung uppfört en byggnad, hvars ruiner
nu kallas El-kaçr »slottet» (samma arabiska ord hvaraf
Spaniens araber gjort namnet Alcazar) — utan tvifvel den gamla
konungaborgen, hvars mur enligt Diodorus räknade öfver en
svensk mil i omkrets. I ett mycket gammalt tamarisk-träd,
som helt ensligt växer på dessa ruiner, vilja araberna se en
kvarlefva af »Bokht-i-Nazars» hängande trädgårdar. Borsippas
zikurat, den mest påfallande och noggrannast undersökta af
denna trakts ruiner, till hvilken vi skola återkomma med
anledning af språkförbistrings-sägnen, är också till sina yngre
delar ett verk af Nebukadnezar. I en af Rawlinson där funnen
berömd inskrift, hvilken läses på ytan af en tunnformigt
bugtad lercylinder, omtalar konungen själf huru han återstält och
fulländat denna byggnad. Såsom ett prof på den egendomliga
stil, i hvilken de babyloniska texterna äro affattade, skulle vi
här återgifvit denna inskrift, om icke, äfven efter Rawlinsons,
Talbots, Opperts och Schraders bearbetningar, så mycket
däri ännu syntes oss oklart och tvifvelaktigt. Utom
arkitektoniska beskrifningar innehåller denna text långa invokationer
till Nebo och Merodak. Nebukadnezar anropar dem om »långt
lif, sjufaldig afkomma, en fast tron, varaktiga regeringsår,
fiendernas förintelse, eröfring af fiende-länder», och slutar: »Må
Nebukadnezar, konungen, tempelupprättaren, bo inför ditt
(Merodaks) ansigte!»

I Berlins museum förvaras ett märkvärdigt forntidsfynd:
konung Nebukadnezars signet, försedt med hans bild och hans
namn. Att detta stycke glas-pasta verkligen är afsedt att tjäna
som signet framgår däraf att omskriften läses med bakvända
tecken. Den innehåller Nebukadnezars namn och titel
(»konung af Babylon)» och anger honom som en Merodaks
tillbedjare.

Nebukadnezar, hvars snarare grekiska än semitiska
anletsdrag här väl äro afbildade från hans yngre dagar, regerade till
hög ålder. Han innehade tronen i 43 år, nästan hälften af
hela den tid, under hvilken det ny-babyloniska riket bestod.

Om hans efterföljare hafva vi genom inskrifterna blott
torftiga underrättelser. Babylons siste konung Naboned
(Nabu-nâhid »Nebo är upphöjd)» talar i en inskrift om
»Bil-sar-uçur, min förstfödde son, mitt lifs afkomma» och anropar
guden Sin att »lägga i hans hjärta fruktan för den stora
gudomen, att han ej må hafva vilja till ondska o. s. v.»
Af det sammanhang i hvilket denne son omnämnes, har
man slutit, att han af sin fader varit upptagen till
medregent, och på detta sätt förlikt bibelns uppgift om att Babel
förstördes under konung Belsazar — i samma natt som denne
höll sitt gästabud och Daniel tydde den underbara synen —
med de klassiske författarnes berättelse, att Naboned eller
Labynetus (namnet skrifves olika) var rikets siste regent. De
grekiska historieskrifvarne låta i själfva verket Naboned icke
af fienden anträffas i Babylon utan i Borsippa, sedan
hufvudstaden redan blifvit intagen.

Nebukadnezar.

Under nattens mörker tågade perser-hären genom den
uttorkade flodbädden in i Babylon, och Nebukadnezars stolta rike
var dess rof. Vilja vi i kilskrift läsa om detta rikes vidare
öden, måste vi söka dem icke i Eufrat-staden utan i
Persepolis eller Behistun. Och där spelar Babylon ej rollen af den
lysande verldsherskarinnan. Det framstår blott som en
upprorisk men »genom Auramazdas hjälp» snart kufvad
provinsstad.

Det rike, Cyrus grundat, egde bestånd i två hundra år
(538—333 f. Kr.), så slog också dess stund. Det föll för
Alexander den store, och Babylon kom under grekernas välde.
Härigenom tyktes en ny storhetsperiod dagas för kaldéernas gamla
stad; Alexander tänkte på att göra den till medelpunkten i
sitt verldsrike. Men alt för snart fann han just här det af 
Indiens vise honom förespådda svaret på lifvets gåtor; hans rike
sönderföll, och i täflan med den nya hufvudstad, som Seleucus
grundade vid Tigris, blott några mil längre bort, kunde
Babylon ej bestå. Ju högre Seleucias, Ktesifons och Bagdads
stjärnor hvar i sin ordning stego, dess lägre sjönk Babylons; sedan
länge är den nu höljd af djupa natten. Jeremias hotelse är
sannad: Nebukadnezars stad är vorden »till en stenhop, till en
drakaboning, till ett vidunder och till ett hvisslande, där ingen
uti bo skall».

Alexander bidrog själf att tillintetgöra de minnesmärken,
som för oss kunnat vittna om det forna Babels glans. I
afsigt att återupprätta det förstörda Bels-templet lät han enligt
grekernas berättelser 10,000 man under flera veckor arbeta med
att bortskaffa ruiner och grus. Om härtill lägges, att de gamla
konungaborgarne och helgedomarne efter hans tid under 2000
år varit af näjdens innevånare använda som stenbrott, och att
det ännu i dag är ett eget yrke för många af Hillah's män
att där bryta tegel, ej blott för den lilla stadens egna behof
utan för export till kringliggande byar och städer, ända upp
till Bagdad, så må vi snarare undra på att Babylons ruiner
ännu äro hvad de äro, än därpå att den skörd, som
fornforskaren och kilskriftläsaren där gjort, är jämförelsevis ringa.


*

Vi hafva gifvit en öfversigt af innehållet i de
mesopotamiska folkens inhemska historiska literatur. Med hänseende
till stil och framställningssätt kunna vi ej tillerkänna denna
literatur något högt värde. I torr, entonig krönikeform skrider
berättelsen fram, siffror och namn och händelser tåga upp i
tröttande räcka, hvarje följande oförtrutet trampande sin
föregångare i spåret. Hvart de särskilda plundringstågen styrdes,
huru många städer som brändes, hvad byte som togs under
kriget eller jagten, hvilka byggnader blifvit uppförda, hvilka
kanaler gräfda — om alt sådant få vi noggrant besked. Hela
historiens yttre skal lära vi ganska fullständigt att känna,
men om lifvet som rördes härinne, tankarne som satte de
handlande personerna i rörelse — härom erfara vi intet, om ej
på slutkonstens indirekta väg. Därför, huru omfattande denna
historiska literatur än må vara, är det knappast någon
öfverdrift, då man sagt, att vi mindre lärt känna kilskrift-folken
genom deras häfdatecknare än genom deras bildhuggare.

Blott sällan är det, som inskrifternas annalistiska prosa
ses lemna ett rum åt uttrycken af en mera lyftad känsla. De
invokationer, med hvilka texterna gärna börja och sluta, och
ur hvilka vi i det föregående anfört ett och annat stycke, äro
exempel på dylika undantagsfall. Men äfven här gör man snart
det rönet, att de högstämda uttrycken till en god del äro
stereotypa fraser, som ständigt återkomma och därför kanske icke
i assyriernas öron hade någon synnerligen poetisk klang.

Men om vi nödgas fälla en så sträng dom öfver det
literära värdet i de inskrifter, vi genomgått, skola vi dock ej
härvid göra oss skyldiga till en orättvisa. Vi måste komma i håg,
hvad ofvan i ett annat sammanhang blifvit framhållet, att dessa
inskrifter blott äro historiska minnestaflor. Att här den
stilistiska formens intresse fått stå till baka för önskan att i
afseende på ärofulla fakta vara så fullständig som möjligt, kan ej
förundra oss. Och omständigheter finnas, som tyda på att de
mesopotamiska folken vid sidan af sin monumentala historia
egt en annan, hvilken ännu är för oss obekant. Assyriska
konungar tala om olyckor och nederlag, som träffat deras
föregångare i aflägsna led. Huru skulle de kunnat få kunskap om
dessa, i fall de icke egt andra källor än de tendensmässigt
affattade konunga-inskrifterna? Assur-bani-habals bibliotek har
lemnat oss synkronistiska tabeller öfver tilldragelser i Assyriens,
Babyloniens och Elams historia; äfven dessa förutsätta med
nödvändighet en för oss ännu icke öppnad historisk skriftverld
af egen art. Och det faktum att, samt än mer det sätt, på
hvilket Berosus ännu under sitt lands förfalls-period var i stånd
att skrifva Kaldéens öden ända från de mytiska tiderna
lemnar ett ännu mera afgörande vittnesbörd i samma syfte.
Om vi slutligen erinra oss, att judarne, som i materiell bildning
svårligen hafva stått öfver, om de ens uppnått Mesopotamiens
kulturfolk, dock under denna tid frambragt i stilistiskt
hänseende förträffliga historiska verk, skola vi väl nödgas erkänna
sannolikheten af att det också i kilskrift gifvits en
häfdateckning af högre rang än den vi hittils lärt känna. Tystnadens
argument gäller här föga. Hvad viste vi för 30 år sedan om hela
den rika assyriska literaturen? Hvad viste vi ännu för ett par
år sedan om detta folks poetiska skriftställeri? Ninives bibliotek
gömma ännu många för oss okända skatter. Hvem säger oss
för öfrigt att vi uti de bevarade ler- och stentaflorna ega ens den
väsentligaste delen af assyriernas literatur? Vi hafva ju sett,
att andra mera förgängliga skrifmaterial än dessa varit hos
dem i bruk.

Redan af de korta profstycken på konunga-inskrifter, hvilka
vi i det föregående kunnat lemna, torde det hafva framgått, att
det religiösa sinnet hos Mesopotamiens forna folk varit starkt
utbildadt. I detta hänseende röja de sin slägtskap med
stamfränderna i Kanaans land. Vi hafva sett, huru deras
plundringståg i krönikan gärna taga samma färg af religionskrig, som
judarnes fäjder mot filistéer och moabiter ega i gamla
testamentets böcker. Assyriens fiender hade »föraktat de store
gudarne och förlitat sig på sin egen kraft», men när den assyriska
hären tågade fram, »nedslog dem skräcken för Assurs gudamakt»,
och under dennes beskydd är det som den assyriske eröfraren
sprider »sitt namns ära till jordens gränser». Då grundstenen
lägges till ett palats, är det »på en lycklig dag i en gynnsam
månad» och med offer till »Sin, Samas, Nebo, Bin och
Adar» eller andra gudar. Till och med under jagtens nöjen
har konungen Assur eller Nirgal vid sin sida, med deras hjälp
är det som han fäller sitt byte, till deras pris är det som han,
enligt hvad väggbilderna visa oss, efter slutad jagt höjer 
offerskålen. Ja, nästan hvarje person eger redan i sitt namn en
påminnelse om någon gud, liksom han på sitt signet gärna bär
någon guds symbol.

Men om Ninives och Babylons inbyggare i from
hängifvenhet för gudomen ej synes hafva stått så mycket tillbaka för
Jerusalems, så råder dock i en väsentlig punkt stor skillnad
mellan de båda folken. Judarne gåfvo sin dyrkan åt en enda
gud, åt Jahve; i de mesopotamiska templen hvimlade däremot
en hel skara af gudar.

Vi hafva funnit lertaflor, som visa oss det skema, efter
hvilket de tolf öfvergudarne tänktes ordnade. Såsom högste
verldsherskare nämndes af assyrierna Assur och af kaldéerna Il,
hvilket senare ord motsvarar det hebreiska El. Därpå följde en
triad af gudar, hvilkas väsen är oss mycket oklart: Anu, Bel och
en tredje gud, hvars namn i europeisk skrift blifvit uttrykt på
många olika sätt: Ia, Iha, Hia, Ea, Ao, Nuha, Nuah. Man
har också i detta svåra monogram velat se den annars icke i
kilskrifterna återfunne assyriske guden Nisrok, i hvars tempel,
enligt judiska historieskrifvare, Sanherib blef mördad. Äfven
har man här trott sig finna den Salman, »frälsningsgud», hvars
namn ingår t. ex. i Salman-assar. Intet af dessa tydningssätt
är emellertid fullt tillfredsställande, och vi beteckna derför i
det följande denne gud blott såsom »guden X». Om hans
egenskaper erfara vi att han herskade öfver vattnen. I den
kaldeiska syndaflods-sägnen är det han som räddar arken och dess
invånare. Äfven prisas han för sin visdom och uppträder såsom
beskyddare af äktenskapet och familjelifvet. Möjligtvis är han
den af Berosus omtalade, halft fisklike Oannes, som hvarje
morgon steg ur hafvet för att lära det nyfödda, ännu råa
människoslägtet odling och vett, och hvarje afton åter vände tillbaka i
sitt våta rike. Andra identifiera Oannes med Anu, som synes
hafva varit öfverhimlens gud. Bel är samma namn som
kananéernas Baal och betyder ursprungligen blott herre.

En följande triad omfattar Sin, Samas och Bin: månens,
solens och luftrymdens gudar. Märkvärdigt är att månguden 
hos mesopotamierna synes hafva åtnjutit större anseende än
solguden; han nämnes också här framför denne. Bin's attribut är
blixten, han sänder storm och oväder, men äfven, genom sina
regnskurar, vederkvickelse och bördighet åt fälten.

Den sista gudagruppen omfattar de planetariska makterna.
Marduk, eller som hebréerna skrifva ordet, Merodak,
Jupiters-stjärnans herre, var en hufvudsakligen kaldeisk gudom, och
dyrkades i Babylon framför alla andra gudar. Han nämndes
där ofta helt kort »herren», och då babyloniernas uttryck för
detta begrepp, såsom nyss nämndes, var bel, fick detta
gudanamn hos dem två betydelser. Den Bel, som Nebukadnezar
tillbad, den, hvars tempel grekerna skildra som så praktfullt,
var ej »den gamle Bel», hvilken uppföres i andra gudaklassen,
utan just Merodak. — Näst denne gud var det Nebo — i
planet-verlden företrädd af Merkurius — som mest fick babyloniernas
hyllning; redan de många babyloniska person-namn, hvilka börja
med Nebo-, vittna därom. Ordet skrefs af hans tillbedjare
noggrannare såsom Nabiuv eller Nabu, och betydde väl egentligen
»förkunnaren»; det är slägt med det ord, genom hvilket judar
och muhammedaner nämna sina profeter (Nebi-Junus o. s. v.) —
Gudinnan Istar uppträder i assyriska inskrifter snarare såsom
en motbild till romarnes Diana än till deras Venus, om vi än
gifva den senare gudinnans namn åt hennes stjärna. Rustad
med båge och pilar ses hon nämligen skänka sitt hägn åt
krigets och jagtens idrotter. Hennes namn träffas emellertid hos
syriska och kananeiska folk under formen Astarte eller Astoret
såsom benämning på kärleks-gudinnan, och vissa egenskaper, som
i kilskrifterna tilläggas henne, t. ex. »den sälla», »hon som
fröjdar människorna», antyda att Istar för assyrierna varit ett
dubbelväsende, som i sig sammansmält stridens och kärlekens
makter, Eris och Eros, för att tala med grekerna.

Adar, på himlahvalfvet af oss kallad Saturnus, och Nirgal,
planeten Mars' gudom, äro också väsen af krigiskt lynne. Det
är dessa båda gudars bilder, som de assyriska konungarne ställa
såsom väktare vid ingången till sina palats: Adar är tjur-sfinxen,
Nirgal lejon-sfinxen. Särskildt anmärkningsvärda äro för oss
tvänne af Adars tillnamn. Adrammelek, d. v. s. Adar-malik,
»fursten Adar», nämnes i bibeln såsom en babylonisk gud, åt
hvilken Sipparas invånare »förbrände sina söner i eld». Kanaans
folk uttalade tillnamnet malik såsom molok. Vi veta, att deras
gud Molok tillbads med liknande offer, och att jämväl hans
gestalt tänktes såsom en blandning af tjur och människa. Vi
veta också, att kananéerna kallade planeten Saturnus för Molok.
Sammanställningen af Adar med Molok är altså föga tvifvelaktig.

Men samme gud, som för hebréerna stod som
representanten af afguderiets värsta styggelse, kom under ett annat namn
och i en annan form in i deras tempels allra-heligaste; ett
assyriskt ord visar oss detta. Adars sfinxbild (med tjurkropp,
fågelvingar och människohufvud) kallas i inskrifterna stundom
kirub. Detta namn leder vår tanke till bibelns keruber.
Visserligen är man böjd att föreställa sig dessa i människo- eller
hvad man kallar ängla-gestalt; sedan gammalt hafva vi sett dem
så afbildade. Men i själfva verket finnes i vår bibeltext intet,
som berättigar till en sådan uppfattning. Tvärtom framkallar
Hesekiels skildring af de keruber, eller som han äfven
nämner dem »djur», hvilka i synen visade sig för honom,
otvifvelaktigt föreställningen om sfinxartade väsen. Hvad profeten den
ena gången (kap. 10: 14) kallar kerub, nämner han
verkligen en annan gång uttryckligen (kap. 1: 10) oxe. Likså
stämmer kerubernas djurgestalt tydligen bättre till deras värf
att vara Jahves tronspann (ps. 18: 11 m. fl. ställen). Vi må
äfven minnas, att keruberna i sitt väktarekall motsvaras af sfinxer
ej blott hos assyrierna utan också hos egyptierna — altså hos
båda de folk, från hvilka judarne mottagit främst
kultur-inflytelser.
Ordet sammanhänger troligen med det arameiska verbet kerab plöja
och har först betydt »plöjaren» d. v. s. oxen. Såsom benämning på
Adar-sfinxen har det sin motbild i ordet alap oxe, med hvilket vi äfven i
kilskrifter finna denna nämnd. — Om syndafalls-berättelsens ord, att »Gud satte
kerubim med ett huggande svärd till att bevaka vägen till lifsens träd», skulle
synas något tala för kerubernas människo-likhet, så må erinras, att den
hebreiska texten här är mindre troget återgifven. Det heter fastmer: »Gud satte
keruber och en låga af skiftade svärd o. s. v.» Dock vore det visserligen förhastadt att af det 
assyriska kirub sluta, att de hebreiska keruberna varit afbildade just
som guden Adars symbol. Greklands gripar, hvilka jämväl
ega det dubbla värfvet att vakta skatter och att tjäna som
gudaspann (en gammal skald låter Okeanos färdas på en gryps), och
hvilkas namn man till och med sammanstält med ordet kerub,
visa vid jämförelse med assyriska och egyptiska framställningar,
huru olika sfinxformen hos skilda folk kan uppträda.

Utom de tolf öfvergudar, vi omtalat, dyrkades i de båda
flodernas land många af lägre rang. I anslutning till de sist
omförmälde må vi nämna tvänne, hvilka i inskrifterna spela en
underordnad roll, men i bildverken en så mycket större. Jämte
lejon- och tjur-sfinxen voro de konungaborgens egentliga skyddsandar.
En gudomlighet, hvars namn man läser Nattig, framställes
såsom bärande ett örnhufvud ofvanpå en mänsklig kropp (se
titelbilden). En annan, kallad Ustur, har helt och hållet mänsklig
gestalt, endast skjuta fyra stora vingar ut från hans skuldror.
I Hesekiels syn visa sig »djuren» för honom under fyra former:
såsom lejon, oxe, örn och människa. Kunna vi tro, att det är en
tillfällighet, att man här återfinner just samma gestalter som inom
de mesopotamiska palatsen? Kunna vi tro det, då vi veta att
profeten lefde i Kaldéen, där hans öga och hans fantasi säkert
mångfaldiga gånger blifvit berörd af dessa sällsamma bilder?

Om tvärtom ett sammanhang i hög grad är sannolikt, kunna
vi följa de mesopotamiska gudarnes historia ännu längre. Från
Hesekiels syn kommo de in i Johannes' uppenbarelse, där de ses
stå framför den Eviges tron och dag och natt säga sitt helig.
Och slutligen hafva Adar, Nirgal, ?Nattig och ?Ustur kommit
att taga plats öfver månget altare i våra kyrkor såsom välbekanta
symboler af nya testamentets fyra evangelister. Så har
kristendomen för sitt bruk omdanat hedendomens tankar.

De mesopotamiska folkens religion var i själfva verket
mindre rått mång-gudisk än det efter föregående skildring torde 
förefalla. De särskilda gudarne voro till en stor del väsentligen
lokal- eller personal-gudar, eller för att taga fram sakens kärna,
de voro olika orters och människors olika namn på samma
evigt ena gudoms-väsende. Vi finna därför än det ena, än det
andra af dessa namn prisadt såsom tillhörande »den störste bland
gudar». Inskriften på den stod, där namnet Sammuramat läses,
slutar t. ex.: »Hvem du ock må vara, som lefver efter mig,
så förtrösta på Nebo och förtrösta ej på någon annan gud.»
I den gud, man för tillfället åkallar, tänkes all gudomens
fullhet bo. Indiens Veda-sånger visa oss i detta hänseende en
liknande gudatro.



Assyriernas och babyloniernas mytologiska literatur är för
oss af stort intresse redan genom de jämförelsepunkter den
erbjuder med berättelserna i första Mose-bok. De väsentligaste
olikheterna förklaras däraf, att judarne icke tåla någon gud vid
sidan af sin Jahve.

Huru mesopotamierna tänkte sig verldens tillkomst, känna
vi blott genom Berosus. En nyligen upptäkt hithörande inskrift
är alt för stympad för att kunna af oss användas. Vi förbigå
därför här denna fråga, blott påpekande, att det sjutal, som
beherskar den bibliska skapelsehistorien, tydligen hänvisar på
kaldéernas veckoindelning, och vidare att tihamti eller tihavti,
det namn med hvilket kaldéerna synas hafva benämnt
kaosväsendet, som Bel klöf i tu för att däraf bilda jord och himmel,
är samma ord som hebréernas tehôm »djupet», öfver hvilket
Guds ande sväfvade och ur hvilket verlden framstod. För
öfrigt är myten hos Berosus i sin fantastiska formlöshet rätt,
mycket skild från Elohistens enkla skapelse-skema.

Icke häller skola vi inlåta oss på att omtala de möjligheter,
som kunna förefinnas för ett samband mellan den bibliska
paradis-sägnen och det »heliga träd», hvilket vi så ofta finna
afbildadt på de assyriska palatsens väggar (se titel-bilden).
Inskrifterna hafva ännu ej gifvit sitt vittnesbörd i detta mål.

Med afseende på syndaflods-sägnen tala de däremot tydligt.
Det är George Smith's förtjänst att vi nu i kilskrift läsa
mesopotamiernas framställning af denna.

Bland de ninivitiska lertaflorna i British Museum hade
denne man bemärkt vissa fragment, som tyktes handla om
floden. Med engelsk ihärdighet företog han sig att genomleta
hela mängden af stympade och hopblandade inskrift-taflor och
egde till slut som lön för sin möda en samling af ej mindre än
80 textfragment, alla hörande till samma mytologiska verk.
Dessa fragment voro dock till en del dupletter, som ådagalade
att Assur-bani-habals bibliotek innehållit tre exemplar af detta
arbete.

Den 3 dec. 1872 redogjorde upptäckaren inom the Society
of Biblical Archæology för resultatet af sina undersökningar,
och nästa dag var hans namn på hela Londons läppar. Nästan
alla större tidningar och tidskrifter hafva väl sedan omtalat det
intressanta fyndet. Den engelska tidningen Daily Telegraph
gick ännu längre. Den utrustade på sin bekostnad en
vetenskaplig expedition till Mesopotamien, i spetsen för hvilken Smith
stäldes. För British Museums räkning har denne sedan gjort
ännu en resa dit. Det vigtigaste resultatet af dessa resor är
fyndet af ett nytt assyriskt bibliotek i Ninive. Omkring 2000
lertaflor och prismor hafva därifrån förts till England, men
Smith förmodar att kanske tio gånger detta antal där stått att
hämta.

Syndaflods-berättelsen var endast en episod i det
mytologiska verk, som Smith upptäkt. Detta verk hade ursprungligen
bestått af tolf taflor, hvardera rymmande omkring 280 skriftlinjer;
den nämnda episoden upptog bland dessa taflor den elfte. Af
alla var denna bäst bevarad, ehuru visserligen på åtskilliga
ställen bristfällig. Med utelemnande af alt för fragmentariska
och otydliga ställen återgifva vi den här, dels efter Smith's
senaste öfversättning i hans Assyrian discoveries (hvilket arbete
kommer oss till handa just som detta lägges under pressen), dels
i en och annan punkt efter Lenormant, som haft tillgång till
en afgjutning af den ännu ej utgifna originaltextens största
fragment. Vi neka ej att mycket i öfversättningen ännu synes
oss mindre tillfredsställande.

Det är Mesopotamiens Noah, som själf berättar
syndaflodshistorien. Denne persons namn har af Smith i inskrifterna
blifvit läst såsom Hisis-adra, hvaraf Berosus bildat sitt Xisuthros.
— Hisis-adra talar:

»Jag vill uppenbara dig det dolda förloppet, gudarnes
visdom skall jag förtälja dig ...

»Guden X talade till mig så: »Man från Surippak,
?Ubaratutus son! Gör dig ett stort skepp: jag vill förgöra syndarne.
Låt komma därin alt lefvandes säd. ... Och skeppet, som du
skall göra, .. alnar skall vara längden och .. alnar skall vara
bredden och höjden. Och sätt det ut på djupet.»

»Och jag hörde det och sade till guden X, min herre: När
jag bygt det skepp, som du bjuder mig bygga, skall ung och
gammal bespotta mig.»

»Guden X upplät sin mun och talade och sade till mig,
sin tjänare: »... gå därin och tillslut skeppets dörr. Jag vill
samla till dig din säd, ditt bohag och dina egodelar, dina
slafvinnor och slafvar, vilddjuren på marken och fältets boskap.
Jag vill sända dem till dig och de skola inneslutas inom din dörr» ...

Det bristfälliga och skadade stycke, som nu följer, har
enligt hvad enskilda bevarade uttryck gifva vid handen,
beskrifvit byggandet af skeppet och dess utseende, omtalat huru
Hisis-adra till pröfning lät fartyget löpa ut i hafvet och, enär så
befanns nödigt, tätade dess fogar genom att begjuta det med
tre mått jordbeck utan och tre mått jordbeck innan. Därpå
restes ett altare och oxar offrades. Fortsättningen lyder:

»Och alt hvad jag egde samlade jag, jag samlade alt hvad
jag egde af guld, jag samlade alt hvad jag egde af silfver, jag
samlade alt hvad jag egde af lefvande säd. Jag lät det alt
sammans inkomma i skeppet: mitt husfolk, mankön och
kvinkön, vilddjuren på marken och fältets boskap och alla folkets
söner (?) lät jag gå därin.

»Och Samas sände en vattuflod, han talade och sade i
natten: »Jag vill låta regna väldeliga från himlen, gå in i
skeppet och slut till din dörr.»

»På den dag, då jag firat hans högtid, den dag, som han
hade faststält, fruktade jag mig och gick in i skeppet och slöt
till dörren. Till att föra skeppet mot de höga bärgen förtrodde
jag farkosten åt styrmannens hand.

»Och en vild storm reste sig om morgonen från himlens
rand. Bin dundrade midt däri, Nebo och Saru [en undergud]
gingo fram, Guzalerna [förstörande väsen] foro öfver bärg och
slätter, härjaren Nirgal stötte ned, Adar bröt omkull,
jord-andarne bragte förderf, i segerglans sopade de jorden. Bins
vattuflod nådde upp till himlen, och den ljusa jorden vardt vänd i
ödemark, och floden sopade jorden likt ... och förödde alt lif
från jordens yta .., och den väldiga floden nådde öfver folket
upp till himlen. Ej såg den ene den andre, stormen skonade
ej folket.

»I himlen räddes gudarne för ovädret och sökte skydd, de
stego upp i Anu's himmel, de drogo sig undan likt hundar...

»Och Istar tog till orda, den högsta bland gudinnor
yttrade sitt tal: »jorden hade vändt sig till synd, inför gudarne
bådade jag ofärd. Som jag inför gudarne bådat ofärd, så
hemföll alt mitt folk till ofärden. Så bådade jag: »jag har kallat
människan till lif, som fiskars yngel skall hon fylla hafvet».
Och gudarne och andarne gräto med henne, gudarne sutto på
sina säten under klagan, deras läppar voro slutna, för ofärdens
skuld, som kommit.

»Sex dagar och nätter gingo, vinden, floden och stormen hade
öfverhand. På sjunde dagen lade sig stormen; ovädret, rasande
likt ett jordskalf, stillade åter af. Vattnet torkade undan,
stormen och ovädret lade sig. ... Ondskans män, alla de som
vändt sig till synd, deras kroppar flöto omkring såsom hafsvass.
Jag upplät fönstret och ljuset bröt fram öfver mig, och jag satt
ned och grät, öfver mitt ansigte flödade mina tårar. Jag märkte
stranden vid hafvets gräns, tolf alnar höjde sig landet. Skeppet
gick mot Nizir-landet. Bärget Nizir häjdade skeppet, det kunde
ej komma däröfver. Första dagen och andra dagen, bärget Nizir
sammalunda. Tredje dagen och fjärde dagen, bärget Nizir
sammalunda. Femte dagen och sjette dagen, bärget Nizir sammalunda.

»På sjunde dagen lät jag en dufva flyga ut. Och dufvan
for åstad och sökte, men fann intet rum att hvila på och
vände åter. Och jag lät en svala flyga ut. Och svalan for
åstad och sökte, men fann intet rum att hvila på och vände
åter. Och jag lät en korp flyga ut. Och korpen flög åstad
och såg liken på marken och åt af dem och flöt bort med dem
och kom ej åter. Och jag släpte ut djuren mot de fyra vindarne.

»Jag utgöt ett dryckesoffer, jag bygde ett altare på toppen
af bärget. Jag skar af sjufaldiga örter. Inunder (bränn-offret)
lade jag vass-strån, furu och simgar. Gudarne samlade sig
vid dess brand, gudarne samlade sig vid dess sköna brand,
gudarne samlade sig likt myggstim öfver offret ...

»Då bad jag: »... må gudarne komma till mitt altare, må
blott ej Bel komma till mitt altare, ty han har ej haft
misskund, han har uppväkt stormen och vigt mitt folk till
hafvets djup.»

»Från fjärran såg Bel då skeppet. Uppfyld af vrede gick
han till gudarne och andarne: »må icke en komma lefvande
undan, må ingen varda frälst från djupet.» Adar upplät sin
mun och talade och sade till krigaren Bel: »hvem varder då
räddad?» Guden X bådade sin vilja, guden X eger insigt i
alt. Han upplät sin mun och talade och sade till krigaren Bel:
»Furste bland gudarne, krigare! I vrede reste du stormen.
Syndaren begår sin synd, ondskans man öfvar sin ondska ...
I stället att du låter stormflod komma, må lejon förökas och
människor minskas! I stället att låta stormflod komma, må
leoparder förökas och människor minskas! I stället att du låter
stormflod komma, må hungerstid komma och landet ödas! I
stället att du låter stormflod komma, må pest tilltaga och
människor förgås!» ...

Det som följer är så förvirradt, att vi ej akta nödigt att
söka gifva någon öfversättning däraf. Så mycket se vi ur 
texten, att Bel förde Hisis-adra och hans hustru ut ur skeppet,
och renade landet, hvarpå ett förbund slöts, och Hisis-adra med
hans husfolk »borttogos för att varda gudarne like.»

Så var babyloniernas flodsaga. Hade de lånat den af
judarne eller omvändt? Denna fråga tränger sig ovilkorligt på oss.

Den assyriska lertafla, hvars text vi öfversatt, härstammar
från konung Assur-bani-habals tid, altså från 7:de årh. f. Kr.
Men själf angifver sig denna text såsom afskrift af en äldre
urkund, hvilken hemtats från den gamla lärdomsstaden Erek i
Kaldéen. Denna äldre urkund måste hafva varit skrifven med
arkaiska skriftecken, som till en del redan för Ninives lärde
voro oförstådda, ty de tre afskrifter vi ega hafva stundom på
olika sätt återgifvit samma tecken. Vissa tecken hafva
afskrifvarne till och med nödgats att utan tolkning upptaga i sina
texter. Andra till en del språkliga egenheter, som komma
härtill, föra oss enligt Smith tillbaka till det första kaldeiska
väldets tid och tillåta oss icke att sätta urskriftens datum senare
än 17:de årh. f. Kr., medan det däremot kan vara mycket
tidigare. I en af ?Khammurabis inskrifter kallas Surippak,
Hisis-adras födelsestad, för »arkens stad».

I ålder står altså den babyloniska uppteckningen långt
öfver den judiska. Och då vi se huru mycket början af första
Mose-bok intresserar sig för Kaldéen och känner till sägner
som ögonskenligen där hafva hemma, t. ex. berättelsen om
Babels-tornet, då vi vidare påminna oss, att Abrahamiderna själfve
söka sin slägts urhem i Kaldéen, så kunna vi ej tvifla om att
också flodsägnen stammar från detta land. Smith anmärker
som en olikhet mellan den judiska och den babyloniska
berättelsen, att den förra hänvisar på ett inlandsfolk, den senare på
en sjöfarande nation. Då judarne kalla Noahs farkost för en tebá
d. v. s. låda (på latin arca, hvaraf ordet ark) beskrifva
kaldéerna den som ett verkligt skepp, hvilket halas ut i vattnet,
profseglas, eger sin särskilda styrman. »Hvar du väl trifves, där
är ditt fosterland», säger ett ordspråk. Åtminstone om
folksägner gäller det, att deras hemland vanligen är där, hvarest
de bäst harmoniera med omgifningarna. En flodsägen har snarast
hemma hos ett folk, som bor vid en ofta öfversvämmad strand.

Det vatten, på hvilket Noah från början tänktes flyta kring,
var altså troligen de uppsvällda mesopotamiska flodernas; i det
beck, som skyddade hans farkost från att läcka, kunna vi ana
jordbeck, flutet ur Kaldéens bituminösa mark.

De öfverensstämmelser, hvilka de båda flodsägnerna förete,
äro till en del högst märkvärdiga. Vi tala ej om de
allmännaste likheterna, såsom att på båda hållen skildras en alt
fördränkande flod, att denna framställes som ett straff för
människornas ondska, att en enskild from man genom gudarnes nåd
frälses, från hvilken sedan människoslägtet fortplantas. I dylikt
hafva de semitiska flodsägnerna beröringspunkter med
amerikanska och kinesiska myter, för att ej omtala närmare liggande.
Men sådana detalj-likheter, som att båda sägnerna veta att
farkosten blef beckad, att ett »fönster» gjordes därpå, att guden
själf föreskref dess längd, bredd och höjd i alnmått, att fåglar,
bland dem en dufva och en korp, utsändes för att pröfva, om
jorden var torr, att farkosten stannade på ett armeniskt bärg
(Nizirs läge känna vi genom en assyrisk konungainskrift), att
ett altare där restes, att syndafloden afslöts genom ett
formligt förbund mellan Gud och människor, som öfver detta altare
ingicks — sådana likheter vittna om ett mycket nära samband
mellan de båda berättelserna. Och därtill kommer att hela
gången i dem så noga öfverensstämmer, att man nästan kunde
skrifva dem ned i parallella spalter. Under sådana
förhållanden är det omöjligt att, som man försökt, tyda
sägnernas likhet såsom ett arf från den urminnes tid, om hvilken vi
förut talat, då kananéernas förfäder ännu omslötos af samma
hem, ännu talade samma språk som babyloniernas. Den
perioden ligger långt bortom Abrahams invandring, om denna, såsom
både bibel och kilskrifter synas antyda (se ofvan sid. 55), fallit
vid 2000 år f. Kr. Redan omkring denna tid finna vi assyriskan
som ett utbildadt språk, äfven i de punkter, där dess former
äro yngre än hebreiskans. Tvärtom är det oss tydligt, att 
sägnen omöjligt kunnat genom hundraårig muntlig tradition hos
judarne bevara så enskilda likheter med babyloniernas
framställning. Om sägnens ålder hos judarne synes därför så mycket
visst, att den ej kan vara mycket äldre än användandet af skrift
hos dem. Däremot kan den naturligtvis vara mycket yngre.

Om likheten mellan de båda jämförda sägnerna kräfver
förklaring, så förklara olikheterna sig själfva. De väsentligaste
bland dem vinna sin tydning i det ena faktum, att judarnes
monoteism trädt i stället för babyloniernas mångguderi. Att
skiljaktigheter under tidens lopp utvecklat sig mellan de
båda folkens berättelser, må så mycket mindre öfverraska oss,
som vi hos hvartdera folket finna sägnen uppträda under flera
olika former. Den källa, ur hvilken Berosus öst, har i vissa
punkter skilt sig från vår kilskriftsurkund. Äfven inom denna
senare har man velat upptäcka spår af olika, ej tillräckligt
sammanarbetade traditioner. I början däraf tyckes det t. ex., som
om Samas vore vållande till floden, i slutet är det Bel, som
framstår som dess upphofsman. Hos judarne hafva vi två
berättelser om syndafloden, en hos hvardera af de två
hufvudförfattarne inom första Mose-bok, hvilka man betecknar som den
äldre elohisten och jahvisten. I den bibliska texten finna vi
dessa båda berättelser nästan fullständiga, fastän på ett så
konstnärligt sätt hopflätade att de förefalla oss som en enda.
Så förklaras å ena sidan de upprepningar, som möta oss i den bibliska
flodsägnen (det berättas t. ex. en gång, att »Herren» (Jahve) beslöt att
straffa människornas ondska och meddelade Noah detta, en annan gång att
»Gud» (Elohim) gjorde detsamma, en gång att »Herren» slöt ett förbund
med människorna, en annan gång att »Gud» gjorde det o. s. v.), å andra
sidan vissa smärre motsägelser t. ex. med afseende på de intagna djurens
antal (2 eller 7), flodens varaktighet (ett år eller 61 dagar) m. m. Om man
i sin bibeltext utmärker följande verser och vershalfvor: 1 Moseb. 6: 9—22;
7: 6, 11, 13—16a, 18—22, 24; 8: 1, 2a, 3b—5, 13a, 14—19, och läser dem
i en följd, så har man elohistens framställning. De icke anmärkta styckena
från och med 6: 5 innehålla jahvistens berättelse. Endast äro 7: 7—9
troligtvis ett harmonistiskt tillägg af hopfogaren, »redaktorn»; äfvensom väl
orden: »och Noah och alt hans hus gick in i arken», troligtvis af honom
blifvit uteslutna framför 16b till undvikande af en alt för hård omsägning.
Möjligen, ehuru ej nödvändigt, har redaktorn uteslutit ännu en eller annan
alt för omsägande vers. — Elohisten och jahvisten skilja sig påtagligast
genom det olika namn, under hvilket de omtala den Evige. Men äfven
åtskilliga andra språkliga och stilistiska egenheter utmärka bestämdt den ene
från den andre.



Birs-Nimrud.

Att babylonierna egt en motbild, eller snarare urbilden till
den judiska språkförbistrings-sägnen, veta vi genom Berosus.
Forntidens resar hade, enligt honom, bygt ett torn för att stiga
upp till himlen och trotsa gudarne. Men dessa sände sina
vindar, hvilka kullstörtade byggnadsverket, och på samma gång
förvirrades de trotsiges språk, så att ingen förstod den andre.
Liksom i bibeln förlägges här händelsen till Babel. — På


den ofvan omtalade lerprisman från Borsippa trodde sig Oppert
en gång läsa en antydan om denna sägen, han har dock nu
själf med god grund uppgifvit sin förra öfversättning. Man
hade emellertid något skäl att just här söka en sådan antydan,
ty sedan gammalt har denna sägen knutit sig till Borsippa.
Araberna kalla stället för Birs-Nimrud »Nimrods Borsippa».
Benjamin af Tudela, den förste af vesterländske resande, som
gifvit oss skildringar från dessa trakter, fann redan omkr. år 1170
denna ruin vara ansedd som »Babels torn». Ja, redan i
Talmud se vi namnet Borsippa omtydt till Bol-sif, hvilket skall
betyda »språk-förvirring».

Ensligt, dystert, urtidsminnen frammanande lyfter det
grågula tornet sin af stormar och regnskurar plöjda massa öfver
den vida slätten. Ingen begifver sig gärna upp på kullen;
själfva gräset, som annars ofta så yppigt kläder Mesopotamiens
ruiner, skyr denna ogästvänliga plats. Den förvetne forskaren,
som dock sträfvar upp till toppen, ser sig där omgifven af
spåren efter en brand, så väldig som om alla himlens blixtar
samlats för att med sin eld förgöra byggnaden. Hela
tegelblock äro förbrända till glasartadt slagg.

Ej underligt, om fantasien här lockas att skapa sällsamma
bilder, ej underligt, om forntidens sägner gärna söka sig ett hem
bland dessa ruiners skrymslen. Berättelsen om Babels torn kunde
ej finna ett bättre rum än här.

Och dock vika dessa lockande föreställningar undan, ju
mera historiens ljus faller öfver Birs-Nimrud. Hvad först angår
spåren af eld på kullens topp, så hafva de af Rawlinson på
tillfredsställande sätt blifvit förklarade. Hans utgräfningar visa,
att Borsippa-tornet varit en vanlig fyrkantig zikurat i sju
afsatser. Den här funna cylinder-inskriften betecknar det som
»de sju jord-lysarnes hus». Det var invigdt åt de sju planeterna
(sol och måne medräknade), och hvar och en af dess afsatser
bar den motsvarande planetens symboliska färg. Den nedersta
afsatsen, helgad åt Saturnus, var som ruinerna ännu visa svart.
Den andra, hvilken tillhörde Jupiter, lyste i orangens färg. Den
tredje är murad af tegel, som ännu påminna om den röda Mars.
Den fjärde har väl, solen till ära, en gång varit klädd med
guldbleck, hvilket dock naturligtvis för länge sedan försvunnit.
Venus-stjärnans afsats, den femte i ordningen, synes hafva varit
ljus-gul; den sjette var invigd åt Merkurius och till färgen blå;
öfver denna höjde sig fordom mot himlen månens
silfverklädda afsats. För att åstadkomma sjette våningens blå
glasering synas byggmästarne hafva kring denna tändt en stark
eld. Denna eld och icke någon brand från himlen är det, som
skapat de nyss nämnda slaggmassorna.

Äfven om man ej skulle vilja godkänna denna förklaring
— och Oppert har vissa invändningar att göra mot Rawlinsons
framställning — så är det dock omöjligt att ställa märkena af
förbränning i något sammanhang med språkförbistringen. Hela
den öfversta delen af tornet är nämligen, såsom både
tegelstämplarne och cylinder-inskriften visa, uppförd först under konung
Nebukadnezar. Långt före hans tid hade torn-sägnen hunnit
ej blott utbildas utan också vandra till judarne. Om den
verkligen från början var bofäst i Borsippa, måste vi antaga, att
den knutit sig till den äldre byggnad, hvars lemningar
gömmas i bottnen af Nebukadnezars torn. Men ej ens detta är
troligt. Om denna äldre byggnad ansetts vara resten af ett torn, som
gudarne själfve omstörtat, kunna vi då tro, att en senare konung
dristat sig att åter uppföra den? Borde ej åtminstone hans
inskrift innehållit något därom? Detta så mycket snarare, som
den verkligen inlåter sig på tornets historia. Det heter: »En
gammal konung hade bygt det och uppfört det till 42 alnar,
men ej fulländat dess topp». Till dessa svårigheter kommer
att förbistringstornet både hos Berosus och i Bibeln kallas Babel.
Väl hafva flere författare, t. ex. Oppert, sökt draga Borsippa inom
det forna Babels murar, men inskrifterna känna det blott som
en egen ort, och vi hafva svårt att tro att Babel, hur stort det
än skildras, egt en utsträckning af fyra svenska kvadrat-mil.
I alla händelser var detta med visshet ej fallet före
Nebukadnezars tid.


Efter alt detta synes det oss sannolikast, att torn-sägnen från
början varit fästad vid något nu förgånget babyloniskt
byggnadsverk, hvarifrån den sedan helt naturligt flyttats till
Borsippa-templets ruinkulle, traktens mest påfallande fornlemning. Då
den bibliske Jahvisten med sin utpräglade böjelse för
namnetymologier härleder Babel ur stammen balal förvirra, är detta
från språklig synpunkt oantagligt. Kilskrifterna lemna också
intet tvifvel om att namnet Bab-ilu betyder Il's port eller
boning, så att Bab-el blir nästan liktydigt med Beth-el.



»Ett forn-babyloniskt epos» — så kallar Schrader en
mytologisk dikt, som han nyligen utgifvit. Den handlar om Istars
nedstigande till »Jordherskarinnans boning i underjorden,

»det hus, hvars ingång är utan utgång,
den väg, hvars vandring är utan återkomst.»

Hvad gudinnan egentligen vill där, blir oss ej klart, men vi
se huru vägen går genom sju portar. Hon ledsagas af en
underjordens väktare:

»Genom första porten förde han henne, tog henne in, tiaran, den stora, lyfte han från hennes hufvud.
—  Hvarför, väktare, lyfter du tiaran, den stora, från mitt hufvud?
—  Träd in, herskarinna! Jord-herskarinnans lagar vilja det så.»

Vid andra porten tager väktaren hennes ör-ringar, och enahanda
fråga och svar vexlas. Efter fullkomligt samma formel förtäljes
det, huru hon efter hand vid de följande portarne beröfvas sitt
halssmycke, sin mantel, sitt ädelstens-prydda bälte, sina
hand- och fot-ringar, slutligen sin under-klädnad, så att hon omsider
står alldeles blottad. Underjordens drottning synes nu med
våld kvarhålla henne. Då älskogsgudinnan dröjer borta,
upphör all alstringsdrift på jorden:

»tjuren rör icke kon, åsnen befruktar ej åsninnan,
Ej med slafvinnan i kärlek förenar sig hennes herre».

Gudarne, ängslade häröfver, sända sitt bud, som tvingar
Jord-herskarinnan att »fukta Istar med lifvets vatten», hvarpå det
beskrifves huru hon åter går ut genom de sju portarne och
för hvar och en af dem återfår ett motsvarande stycke af sin
drägt. — Den märkvärdiga dikten, som genom sin skildring
af underjorden med dess kretsar ovilkorligt framkallar tanken
dels på gamla testamentets Scheol (dödsriket), dels på Dantes
och Giottos helvete, angifver sig som del af ett större helt,
kanske af samma verk, till hvilket syndaflodssägnen hör.

Bland öfriga lemningar af religiös kilskriftsliteratur skola
vi nämna en tyvärr fragmentarisk samling af hymner till olika
gudar. Under titeln »En kaldeisk Veda» har Lenormant gifvit
öfversättningar från dessa. Några versar ur en hymn till
månguden Sin må gifva en föreställning om denna poesi:

»Herre, furste bland himlens och jordens gudar, du hvars välde är högt!
Fader, gud som lyser jorden, herre, gode gud, furste bland gudar!
Fader, gud som lyser jorden, herre, store gud, furste bland gudar!
Fader, gud som lyser jorden, herre, gud af de 30 (dagarne), furste bland gudar!
Fader, gud som lyser jorden, herre af Ur, furste bland gudar! — — —
Hvem är hög i himlen? Du — ditt välde är högt!
Hvem är hög på jorden? Du — ditt välde är högt!
Ditt bud förkunnas i himlen. Himla-andarne sänka sitt ansigte.
Ditt bud förkunnas på jorden. Jord-andarne kyssa marken.
Herre! I himlarne är din makt, på jorden är din makt.
Bland gudarne är du utan like! — — ».


Själfva enformigheten i uttrycket ger åt denna hymn en viss
sublim lyftning. För att bedöma den rätt måste vi väl också
tänka oss den sjungen i templet. De assyriska väggbilderna
visa oss, att Mesopotamiens folk vid sin gudstjänst använde
ett musikaliskt kapell, stundom sammansatt af många olika
instrumenter: »basuner, trumpeter, harpor, gigor, psaltare, lut- och
allahanda strängaspel», såsom det heter i vår öfversättning af
Daniel. Vår titelbild visar assyriska harp-spelare.

Den omnämnda hymn-samlingen är skrifven med ackadisk
text men åtföljes af assyrisk öfversättning. Utan en sådan var
det för Assur-bani-habals samtida icke möjligt att förstå den.
Vi hafva redan förut (sid. 33) omtalat den vördnad, assyrierna
egnade åt det gamla ackadiska språket, och att de för mystiska
och liturgiska ändamål behöllo detta språk länge sedan det 
försvunnit ur det verkliga lifvet. Talismaner, genom hvilkas
bärande man sökte skydd mot onda makter, voro nästan alltid
skrifna däri. I fjärde bandet af Rawlinsons Inscriptions
offentliggöres en större ackadisk skrift, genom hvilken vi få en
inblick i den assyriska magien. Det gamla verket, funnet i
Ninive, stammar dock, i likhet med så många andra af de för
oss vigtigaste assyriska skrifterna, från Ereks bibliotek. Dess
text med tillhörande assyriska tolkning fyller i tryck 30 stora
foliosidor. Af dess tre delar innehåller den första besvärjelser
mot onda andar, den mellersta formler för att bortdrifva
sjukdomar, den sista hymner till vissa gudar. Lenormant, som
gjort kaldéernas magi till föremål för ett eget större arbete
(1874) har sökt visa att de gudar, hvilka möta oss inom de
ackadiska hymnerna, i vissa hänseenden skilja sig från dem,
som vi känna från konunga-inskrifterna; det vore mera de
opersonliga naturmakterna, elementar-andarne, än den senare
gudalärans konkreta väsen, man i dem åkallade. Han ser i
den kaldeiska magien ett kvardröjande minne af en »turanisk»
natur-kult, som gått före den semitiska religion, hvilken möter
oss under Assyriens historiska tid. Det är ju en gammal,
mångfaldigt besannad erfarenhet, att det äldre slägtets religion
blir det yngres vidskepelse. Dessa frågor kunna emellertid
ännu ej anses vara fullt utredda. — Som prof på en
mesopotamisk besvärjelse-formel anföra vi följande:

Den lede guden — den lede gasten —
öknens gast — bärgets gast —
hafsdjupets gast — kärrets gast —
det leda trollet — jätte-spökelset — ...
gasten som griper kroppen, som skakar kroppen!
Himla-ande, mins! — Jord-ande, mins!


Dessa rader utgöra början af »den ackadiska litanian», en
underlig bönserie, hvilken genom de ständigt återkommande
orden: »Himla-ande, mins! Jord-ande, mins!» manar tvänne mot
människorna hulda gudar (Anu och guden X) till frälsning från
hvarjehanda förderfvets makter, som hotade assyriernas fred.
De anförda raderna äro riktade mot demoner af olika slag;
i det följande sökes skydd mot feber, bölder, pest, hufvudvärk,
gallplågor, frost, öfversvämning m. m.

Vi anföra också ett fragment ur en ackadisk lofsång till
eldguden:

Eld, du som lyser med upphöjd låga,
Du, som sprider ljus i mörkrets boning!...
Kopparens och tennets hopsmältare, det är du!
Guldets och Silfrets luttrare, det är du!
?Nin-ka-sis ättling, det är du!
Missgärningsmännens förskräckare i natten, det är du!


Det är rätt intressant att se elden särskildt prisas såsom
skapare af bronsen, denna för Mesopotamiens äldre bebyggare
så vigtiga metall. Hvilken gudinna, som åsyftas genom det till
uttalet okända namnet, veta vi ej; ordet betyder »hon med det
behornade ansigtet». De assyriska gudarne buro gärna två
eller flera horn (se t. ex. Nirgal-sfinxen på titelbilden).

Följande i åtskilliga punkter oklara hymn vänder sig till
vattnets makter. Den person, för hvilken bönen fälles (»han»),
tyckes söka skydd mot en »trollande mun».

Upphöjda vatten, Tigris-vatten,
Eufrats-vatten, som gå i sin bädd!
Vatten, som samlens i hafvet,
hafvets sju döttrar,
upphöjda vatten, lifgifvande vatten, glänsande vatten!
För eder fader, guden X,
För eder moder, fiskguds-makan,
vare »han» upphöjd, lifgifvande, glänsande!
Den trollande, skadande munnen varde utan kraft!
Amanu.


Ett bekräftande amanu afslutar alla hymnerna i tredje
delen af den nyss omtalade stora magiska samlingen. Vi kunna
knapt tvifla på, att det visar oss urbilden till det hebreiska amén,
det ord, som ännu i dag slutar våra böner. Kristendomens
liturgi har genom judendomen tagit detta arf från hedendomen.
Det har sin vackra sida att se slägten och religioner, hvilka i
tid och lynne stå så fjärran från hvarandra, dock anropa sin
gud med ett och samma böne-ord.

*

Från de mesopotamiska folkens gudalära öfvergå vi till att
säga några ord om deras vetenskap. Hos folk, hvilka med sådan
ifver som dessa hängde vid sina gudar, må vi ej undra på om
vetenskapen kom att utveckla sig under stark inflytelse från
religionen. Särskildt den vetenskap, i hvilken babylonierna hunno
längst, astronomien, stod för dem i innerligaste samband med
gudaläran.                              

Redan den klassiska verldens författare söka förklaringen af
babyloniernas djupa stjärnkunskap i deras lands
naturbeskaffenhet. Ej inskränkt af skymmande bärg hvälfde himlen sin kupa
öfver den kaldeiska slätten, och med klarare ljus än hos oss
strålade dess stjärnor ned öfver nattens vakande herdar. Hvad
som timade där uppe var för dem både lätt och lockande att
iakttaga. Redan i urminnes tid hade man hunnit bli så
förtrogen med dessa stjärnor, för Abram oräknelighetens bild, att
man bland dem urskilt ett antal af fem, hvilka ej slöto sig till
någon bestämd konstellation utan flyttade från en till annan.
Jämte de båda stora himlaljusen, sol och måne, fängslade dessa
fem planeter framför andra stjärnor kaldéernas sinnen, och vi
hafva sett huru de gåfvo dem rum bland sina tolf öfvergudar.

Genom iakttagelser på solens och månens lopp kommo
kaldéerna efterhand att med ganska stor noggrannhet bestämma
årets längd och att dela det i tolf månader. De iakttogo solens
väg genom stjärnbilderna, »djurkretsen», och nästan med visshet
kunna vi påstå, att indelningen af denna i tolf tecken och dessas
benämning såsom väduren, tjuren o. s. v. äro fornkaldeiska
uppfinningar. Icke i bestämda inskrift-utsagor men i bildliga
framställningar, där jämte solen och månen flera af dessa figurer
uppträda, ega vi vittnesbörd härom. Sir Henry Rawlinson
har till och med velat spåra vissa öfverensstämmelser mellan
djurkretsbildernas namn och de tolf taflor, i hvilka ofvan 
omtalade af Smith upptäkta mytologiska verk sönderfaller. Mot
den elfte taflan, syndaflods-episoden, svarar det elfte tecknet,
»vattumannen». De fragment, vi ega af andra taflan, handla om
en tjur, liksom »tjuren» är den andra i ordningen bland
djurkretsens bilder. Öfriga stycken af verket, hvilka genom
numreringen angifva sig tillhöra den 4:de och 6:te taflan, erbjuda
liknande analogier. Dock erfordrar satsen ännu bekräftelse.

Efter månadsdagarnes tal delades de tolf tecknen i
djurkretsen — assyrierna sade kharranu vägen — hvartdera i 30 grader,
daragu. Härifrån stammar vår sed att ännu dela cirkelbågen i
360 (12×30) grader. Också dagens indelning i tolf timmar är
en babylonisk uppfinning. Att det samma är fallet äfven med
vår minut- och sekund-indelning visar redan siffran 60. Detta
tal, som hos andra folk icke spelar någon framstående roll, var
för babyloniernas räknesystem af genomgripande betydelse. Det
var ej blott cirkelbågens och timmens delar, som de uttrykte i
bråk af 60; de betecknade på samma sätt alla bråk. Så var
t. ex. »7 1/2 mil» för dem »7 . 30 mil» och »2 1/8 mått säd» skrefs
i deras siffror »2 . 7 . 30 mått», liksom för oss 7 1/2 timme är 7
timmar 30 minuter, och 2 1/8 timme är 2 tim. 7 min. 30 sek. Genom
sin stora delbarhet (med 2, 3, 4, 5, 6, 10, 12, 15, 20, 30) har
talet 60 en stor matematisk användbarhet, hvilken vi se att
babylonierna riktigt förstått skatta. När vår tids astronomer, som
klaga att icke minuter och sekunder hällre foga sig i
decimalsystemet, dock icke numera förmå att ens på den stränga
vetenskapens eget område göra sig fria från den gamla ordningen, så
är detta ett bland de allra mest talande vittnesbörden om vårt
beroende af denna i tid och rum så aflägsna och skenbart så
främmande kaldeiska kultur.

På ett sätt, som för vår hela lefnadsordning är af ännu
mera genomgripande betydelse, visar sig denna afhängighet dock
i en annan punkt. Sjudags-veckan, som nu gått sin rund kring
jorden, är en uppfinning af kaldéerna, hvilka helgade hvar och
en af dess 7 dagar till ett af himlens 7 vandrande ljus.
Forntidens öfriga kända kulturfolk egde andra veckor; i Nillandet
och Grekland räknade man dem t. ex. efter 10 dagar, i Rom
efter 8 (nundinæ = noven-dinæ). Dessa öfriga system hafva sedan
länge vikit för babyloniernas.

Hos judarne, hvilka i senare tider upptogo till och med
de assyriska månadsnamnen (Nisan, Tischri o. s. v.), och hvilka
äfven använda den babyloniska timindelningen — vi erinra blott
om det nytestamentliga uttrycket »i ellofte timman» — möta
vi lånet af sjudagsveckan redan på bibelns första sida. Det
tredje af de mosaiska buden stadfästar blott en förut bestående
inrättning. Af judarne mottogo de kristne den i arf. Dock
är det hvarken genom judendomens eller kristendomens
förmedling, som vi, eller öfver hufvud de europeiska folken, från
början ega denna vecka. Vi skulle annars säkert ej kommit
att nämna våra dagar efter hedniska gudar.

Af vestra Asiens arameiska stammar, hvilka i detta som i
så många andra fall gjort sig babyloniernas idéer till godo,
lärde grekerna och från dem romarne att benämna planeterna.
Endast satte man i stället för de semitiska gudomligheterna
sådana inhemska gudar, som tyktes erbjuda den största analogien
med dessa. De germaniska folken hafva i förhållande till sina
lärare romarne upprepat samma förfarande. Den krigiske Nirgal
läto grekerna blifva till Ares, romarne till Mars, germanerna
till Tyr; derför heter ännu Nirgals dag hos italienarne marte-dì,
hos fransmännen mar-di, hos oss tis-dag. Nebo, hvars namn, som
vi sett, ursprungligen betydde »förkunnaren», och hvars stjärna,
kretsande närmast omkring solen, ofta lik en härold ses gå
före den, blef grekernas Hermes, romarnes Merkurius.
Germanerna egde ingen gud, som fullt motsvarade Merkurius,
men deras Oden, vältalighetens och uppfinningarnes förslagne gud,
erbjöd dock vissa likhetspunkter. Därför är det som de
romaniska folkens mercole-dì, mercre-di har samma betydelse som vårt
ons-dag. Planetguden Merodak var Babylons högste herre, hans
stjärna nämnes för den skull också af de klassiska folken efter
deras öfvergud Zeus eller Jupiter. Däraf sedan veckodagens
namn Jovis dies, giove-dì, jeu-di. För germanerna måste Tor
förefalla såsom närmaste motbild till den ljungeldsväpnade
Jupiter. Äfven i egenskap af öfvergud stod Tor såsom hans
like hos många germaniska stammar. Istar,
kärleksgudinnan, morgonstjärnans gudom, kom till vesterlandets folk
först som Afrodite, sedan som Venus, slutligen som Freja;
hennes dag heter ännu vener-dì, vendre-di, fre-dag. Till Adar,
den grymme Moloks-guden, åt hvilken barn offrades, kunde
grekerna ej finna någon närmare motbild än Kronos, om hvilken
myten berättade, att han själf uppslukat sina barn. Med denne
gud voro romarne vana att likställa sin Saturnus. I
germanernas gudasaga fanns intet väsen, som motsvarade Saturnus.
Behållande det latinska gudanamnet kalla derför engelsmän och
holländare Adars dag för Satur-day, Zater-dag. De öfriga folken
hafva bildat nya uttryck: lördag »löge-dag», Sonnabend, »aftonen
(dagen) före söndag», Samstag »sabbats-dag», detta sista namn
öfverensstämmande med italienarnes sabbato, fransmännens same-di. Den
betydelse, sol-dagen, sön-dagen nu för oss eger, har föranledt de
romaniska folken att omdöpa den till »Herrens dag» domenica,
di-manche. Mån-dagen heter altjämt med sitt gamla namn lune-dì, lun-di.

Hur mycket af mänsklighetens bildningshistoria ligger ej
så att säga balsamerad i dessa namn! En aldrig bruten kedja
af lärare och lärjungar, som från Kaldéens tempelprester genom
araméer, greker, romare, forn-germaner sträcker sig ned till vår
sena samtids folk; hedendom, judendom (samedi), kristendom
(dimanche); Eufrats slammiga böljor, Hellas pelargångar, Romas
legioner, Arminius' vagnborg — alt sammans får lif och gestalt för
tanken, om den dröjer vid dessa sju ord. När Sön-dags-klockorna
nu hvar sjunde dag kalla kristna bekännare till gudstjänst, i nya
verlden så väl som i den gamla, på Söderhafvets öar ej mindre
än på Grönlands iskust, så har detta förhållande, liksom dagens
namn, sin yttersta historiska grund i kaldéernas stjärn-dyrkan.

Särskildt äro våra germaniska namn af intresse, för det
vittnesbörd de afgifva om förkristliga kulturförbindelser mellan
Italien och Tyskland. De stå i detta hänseende vid sidan af
runalfabetet, hvars latinska ursprung nu blifvit (af Wimmer) uppvisadt.

Hvarför följa dagarnes namn i sådan ordning efter 
hvarandra? — Svaret på denna fråga blir ett nytt intyg om
astronomiens höga ståndpunkt hos kaldéerna. De ordnade
planeterna på följande sätt: Saturnus, Jupiter, Mars, Solen, Venus,
Merkurius, Månen. Med undantag af den oriktiga plats, som
Solen fått — en plats, som emellertid ännu Tycho Brahe ville
försvara åt henne — äro himlakropparne här riktigt
uppstälda efter sina banors längd. Babylonierna läto
planet-gudarne hvar efter annan råda öfver en af dagens timmar
och nämnde hvarje dag efter dess första timmes beherskare.
Börjande med lördagen (äfven för judarne blef denna dag
veckans vändpunkt!) gåfvo de dess första timme åt den förste
bland planet-gudarne, Adar eller Saturnus. Genom seriens
kretsgång erhöll samme gud åter den 8:de timmen, vidare den
15:de och 22:dre. Den 25:te, d. ä. sön-dagens första timme,
kom under solen, den 49:de, mån-dagens första timme, under
månen o. s. v. Åskådligt kan resultatet uttydas så: om man
skrifver planeternas namn i ordning på spetsarne af en
sju-uddig stjärna och sedan uppräknar den på sådant sätt att
ständigt 2 spetsar öfverhoppas, så får man dagarnes följd.

Genom grekiska författare erfara vi, att babylonierna kände
jordens kupiga (om icke klotrunda) form, att de visste af att
månen lyser med lånadt sken och att den förmörkas genom
jordens skugga. De hade äfven bemärkt, att förmörkelserna
regelbundet återvända efter 223 månhvarf, och voro därigenom i
stånd att förutsäga dylika tilldragelser. Aristoteles berättas från
babylonierna hafva erhållit astronomiska anteckningar, som gingo
tillbaka 1903 år före Alexander. Intet skäl finnes att betvifla
uppgiftens riktighet. Vi ega i själfva verket bland hithörande
kilskrifts-texter ett stort astrologiskt verk från Sargon den gamles
tid. Hincks, Rawlinson, Oppert och Lenormant hafva alla
med skicklighet utredt enskilda punkter i babyloniernas
astronomi, men materialet i sin helhet har ännu ej funnit sin
bearbetare. Ett allmänt begrepp om innehållet i inskrifterna
kunna vi dock bilda oss. Än inberättar »öfverastrologer», rab
burti, för konungen, sin herre — »Nebo och Merodak vare
honom nära» — om observerandet af dagjämningen eller månens
noder eller stjärnornas uppgångstider; än redogöres för inträdda
eller genom felaktig beräkning förgäfves väntade förmörkelser;
än omtalas järtecken, som kunna hämtas ur planeternas
ställning, mångårdar, skyar m. m. Om babylonierna känt icke blott
Jupiters utan äfven, såsom man vill påstå, Saturnus' månar,
måste de hafva förstått användningen af synglas. I Nimrud
har man funnit en tämligen starkt förstorande lins af
bärg-kristall. Att babylonierna egde olika slag af ur, omtala
grekerna.

Medeltidens astrologi stammade i rätt nedstigande led från
dessa »babyloniska tal», på hvilkas mystiska krafter Horatius i
en af sina sånger anspelar, och som i den klassiska fornverlden
voro vida berömda. Den underliga tanken att vilja i
planeternas rörelser läsa människors kommande öden vinner först
sin förklaring, då vi lärt, att det fanns en tid, när man i dessa
planeter såg gudar, som genom sina rådslut bestämde öfver
jordens barn. Och om yngre dagars astrologi lät Saturnus och
Mars vara olycksbådande stjärnor, men däremot spådde lycka
för den som blifvit född, när Jupiter och Venus på himlen hade
försteget framför öfriga planeter, så var tanken häri troligen
fullkomligt babylonisk, endast hade latinska namn trädt i stället för
Adar och Nirgal, Merodak och Istar. Astrologernas sätt att
räkna efter dubbeltimmar är också äkta babyloniskt.
Vördnaden för sju-talet såsom heligt, röjd i det hebreiska uttrycket för
svärja (nischbá' af schéba' sju), yppande sig i gamla testamentets
sjuarmade ljusastake, i uppenbarelsebokens 7 basuner, 7 signet
m. m., bevittnad af vissa klassiska mysteriers 7 portar och 7
grader, erkänd af Medeltidens astrologi, alkemi och
byggnadskonst — äfven den har sina rötter i Kaldéen. I dikten om
Istars färd till underjorden och i syndaflodsberättelsen hafva
vi sett detta tal spela en roll.

Det samband, som astrologien erkände mellan planeterna
och metallerna, är detsamma som babylonierna omtala, ehuru
inskrifterna icke gifva oss medel att i enskildheter visa denna
öfverensstämmelse. Enligt gammal österländsk tradition, hvilken
väl i det hela är riktig, tillhörde blyet Saturnus, tennet Jupiter,
järnet Mars, guldet Solen, kopparen Venus (cuprum — Cypris!),
elektron Merkurius, silfret Månen. I yngre tider har
Merkurius blifvit kvicksilfrets herre; vi höra ännu stundom metallen
nämnas efter hans namn. Likså skref Urban Hjärne om
»martialiska surbrunnar»; på nutidens språk skulle vi säga
»järnhaltiga helsobrunnar». Äfven färgerna fördelades af
babylonierna på deras planeter. Vi hafva sett hvilket inflytande detta
kom att ega på deras byggnadskonst. När zikuraternas
våningar voro sju, såsom på Borsippa-tornet, prålade de i hvar sin
färg. Herodotus berättar samma sak om Ekbatanas sju murar.
Färgerna ordnades stundom, såsom just i Ekbatana synes hafva
varit fallet, efter veckodagarnes och ej efter planeternas följd.

Babyloniernas astrologi är död, men i de fjärran
vesterlandens språk har den ännu en och annan opåaktad minnesvård kvar.
När fransmännen tala om un désastre, vi själfve om »en olycklig
stund», »en olycklig stjärna» tänka vi väl knappast på något
stjärntyderi. Ordet jovialisk utmärker egentligen den som står
under lyckoguden Jupiters (Jovis) inflytande, om ock ordets
betydelse i senare tider påverkats af joie och juvare. Det
är ej omöjligt, att också martialisk från början mera hänför
sig till planeten än till guden. När Cicero kallar ett lyckligt
tärningskast för jactus venereus, så står bakom detta uttryck
säkert icke skönhetsgudinnan utan Istars sällhetsbringande
stjärna.

Sina matematiska insigter röjde babylonierna äfven i
ordnandet af sitt mynt-, mått- och vigt-system. Liksom deras
astronomi blef också detta af stor verldshistorisk betydelse. Ej
blott i hela vestra Asien gjorde det sig gällande, det gick också
öfver till Afrika (Egypten) och Europa. Grekernas mnâ är
det assyriska mana, del. De talenter, eller »pund», hvilka i
nya testamentet den bortfarande husbonden gaf åt sina tjenare
till förvaltning, voro, i sak fast ej till namnet, ättlingar af
babyloniernas bilat. Vårt ur denna liknelse framgångna ord
talang eger sålunda en forn-babylonisk historia bortom sin
fransk-latinsk-grekisk-judiska.

Om en hög utveckling af kameralväsende och statistik hos
assyrierna vittna redan konunga-inskrifternas noggranna
sifferuppgifter om eröfrade byten. Vi ega lertaflor med geografiska
uppräkningar, listor på de tributbelopp, som ålågo olika städer,
förteckningar öfver deras egendomliga produkter m. m. De
köpe-, arrende- och låne-kontrakt, vi funnit, äro dessutom af
intresse såsom intygande tillvaron af ett utbildadt juridiskt
formsystem med vittnen, notarius publicus o. s. v.
Egendomlig är den materiella beskaffenheten hos vissa af dessa
kontrakt. På en lerskifva skrifves aktstycket, vederbörande
personer trycka eller rulla sina signet däröfver och skifvan brännes
till tegel. Men understundom höljes detta tegel i ett nytt lager
af lera, på hvilket kontraktet å nyo inskrifves. Var det för
att ega en möjlighet att få kunskap om urkundens text äfven
om den yttre skriften blefve afnött, som man gjorde så? Eller
var det kanske för att förebygga all möjlighet af förfalskning?

Såsom prof på assyriernas naturvetenskapliga
åskådningssätt tjänar en i Ninive funnen, kanske egentligen i
skriftförklarande syfte affattad lista på en mängd djurarter, ordnade
efter likhet och slägtskap. Vid sidan af det gängse namnet
uppföres djurets ideografiska uttryck, bestående af två element:
ett tecken som utmärker gruppen eller slägtet, ett annat som
tillhör arten. Man har anmärkt att detta just är samma
princip, hvars införande i naturvetenskapen Linné räknade som en
af sina vigtigaste förtjänster.

Redan tidigare hafva vi omtalat, att assyrierna sysselsatt
sig med språkliga studier och att de efterlemnat grammatiska
och lexikaliska arbeten. Den assyriska skriftens konstighet
måste tidigt hafva dragit tanken till hithörande frågor.
Därtill kom önskan att gifva begriplighet åt de gamla ackadiska
skrifterna.

*


Endast knapphändigt hafva vi kunnat omtala
forn-mesopotamiernas vetenskap; om deras poesi, som nu börjat yppa
sig för oss, kunna vi ej häller säga många ord. Vi hänvisa
till de profbitar, som ofvan blifvit lemnade, och tillägga blott
följande lilla klagosång, hvilken blifvit bearbetad och öfversatt
först af Talbot, sedan af Schrader:

Herre, mina missgärningar äro många,
stora äro mina synder.
Herren i sitt hjärtas vrede
gjorde mig till smälek.
Min gud i sitt hjärtas stränghet
lade mig en börda uppå.
Istar öfverväldigade mig
och ängslade mig med plåga.
Jag sjönk neder
och ingen tog min hand.
Jag ropade öfverljudt,
ingen hörde mig.


Säkert undgår ingen att i denna sång förnimma en fläkt
af samma ande, som inspirerat gamla testamentets skalder.
Samma synd-förkrossade hjärta, som talar i en davidisk botpsalm,
talar också här och söker sin tillflykt hos — vi ville säga —
en och samma gud. Äfven i själfva uttrycket är likheten stor,
och blir ännu mer påfallande, om man läser sången i sin
assyriska urtext, där ord och ordstammar ofta sammanfalla med
dem, som möta oss i den hebreiska psaltaren.

Från den poetiska formens synpunkt erbjuder ej blott denna
sång utan den assyriska poesien öfver hufvud en mycket
anmärkningsvärd öfverensstämmelse med judarnes diktning. Som
bekant har denna i stället för de ordrim, hvilka tillhöra den
moderna verskonsten, satt hvad man kunde kalla tanke-rim.
Den tanke, som man en gång uttrykt på ett sätt, kläder man
åter i en ny form, eller låter åtminstone sången röra sig i något
så när likformiga leder. Därigenom att vår vanliga bibeltext
ej på ett för ögat synbart sätt låter denna versledernas
»parallelism» framträda, förbiser mången den helt och hållet och lär
därför aldrig att rätt bedöma den hebreiska poesien. Tusenden
hafva tusen gånger hört vår kyrkas välsignelse-bön (4 Moseb.
4: 24—27) utan att någonsin tänka på, att den är ett hebreiskt
poem, bestående af tre dubbelverser.

Hos assyrierna möta vi parallelismen utbildad på ungefär
samma sätt och med samma friheter som hos judarne. Äfven
i de profstycken på deras mytologiska och religiösa poesi, hvilka
vi förut anfört, har samma egenhet röjt sig. Om vi tänka på
huru böjde assyrierna äro att röra sig med sollenna
upprepningar, med vändningar, som ständigt äro gjutna i samma form —
vi påminna om beskrifningen på Istars vandring genom
underjordens portar, omtalandet af arkens kvarstannande under sju dagar
ofvanpå bärget, de magiska formlernas omkväde — så kunna
vi till och med påstå, att motsvarighetslagen hos dem på sitt
sätt är strängare genomförd än hos judarne. Bland de många
bryggor, hvilka forskningen redan hunnit slå från den
mesopotamiska kulturen till den judiska, är den här omtalade en
bland de märkligaste.

Babylons och Ninives diktkonst är ännu för oss helt och
hållet opersonlig; vi känna ej författaren till något enda af de
skaldeverk vi ega. Ett författarenamn har dock nyligen blifvit
oss bekant. G. Smith fann under sitt besök i Mesopotamien
en urkund af en forn-babylonisk konung Merodak-Baladan (omkr.
1300 f. Kr.), hvari omtalas, att Nabu-nadin-akhi (»Nebo skänker
bröder)» mottagit gåfvan af en jordegendom såsom lön för
sånger, diktade till rikets och gudarnes ära. Kunna vi af detta
ena faktum våga draga några slutsatser rörande de
mesopotamiska skaldernas ställning i allmänhet? Egendomligt är det
i alla fall, att den ende sångare vi känna åtnjutit offentligt
understöd.

*

Österns vise, om hvilka gamla tiden så ofta talade, hade
börjat att för oss stå såsom halft overkliga väsenden. I sägnens
skymning tecknade sig väl deras gestalter med öfvermänsklig
storhet, men vi voro ej säkra att ej de väldiga formerna skulle
upplösas i lätta dunster och hela bilden förgå, om historiens
solljus en gång dagades öfver dem. Ljuset har kommit. I
stället för obestämda skuggor skönja vi nu klara linjer. Österns
vise hafva verkligen funnits till, vi förnimma det nu genom
deras egen mun. Skarpsinnige tänkare, idoge arbetare i
vetenskapens värf, inspirerade sångare hafva lefvat i de båda
älfvarnes land, en hög odling har där haft sin härd. Vi hafva
sökt skildra hufvuddragen af denna odling, så vidt den yppat
sig i de nyfunna inskrifterna. Om tillfälle bjudits, hafva vi
gärna följt en och annan babylonisk källåder under dess lopp
genom följande tider ända ned till våra egna dagar. Intet är
väl mera egnadt att gifva oss aktning och intresse för dessa
längesedan svunna slägten än insigten att de äro våra lärare,
våra andliga förfäder.

Ljuset har kommit — dock dröja visserligen ännu många
skuggor kvar. I otaliga punkter är vårt vetande ännu
ofullständigt, i många tarfvar det säkert rättelse. Hvad som för
oss syntes som själfva källsprånget, skall kanske en gång finnas
vara ett flöde, hvilket redan hunnit strömma genom många land
och tider, innan det rann upp där vi först skåda det. Ju äldre
mänskligheten blir, dess bättre synes den ju lära känna sin
barndom. Hvarje senare framtid lägger en tidigare forntid i dagen.
Och rätt använd kan hvarje ökad forntidsinsigt blifva en ny
sten i framtidslöftenas byggnad.


————









"Ur vår tids forskning"
utkommer i tvångfria häften, hvart och ett innehållande 3 till 6 ark eller
stundom däröfver. I mon af behof skola de illustreras med afbildningar: Hvarje
häfte säljes särskildt; priset kommer att bero af arkens och bildernas antal.

Af denna följd hafva förut utkommit:
1. OM STENKOL, deras uppkomst, utbredning och betydelse. Af Dr P. T. Cleve.
2. OM DAMMET och de däri befintliga lägre organismernas betydelse
för uppkomsten af smittosamma sjukdomar och jäsningsprocesser. Af Dr
Alrik Törnblom.
3. OM KORALLERNA och de kalkstensbildande organismernas betydelse
i naturen. Af Dr P. T. Cleve. 1.50.
4. OM FÖDOÄMNENA granskade med afseende på deras näringsvärde.
Af Dr Olof Hammarsten.
5. OM DE ÄLDSTA SPÅREN AF MÄNNISKANS TILLVARO PÅ VÅR
JORD. Af Dr Gustaf Retzius. 2.00.
6. OM OPIUM samt andra smärtstillande och sömngifvande medel ur
växtriket. Af Dr Oskar Th. Sandahl. 1.50.
7. OM "FÖRKLÄDNAD" och andra inom djurriket förekommande former
af "skyddande likhet". Efter Alfred R. Wallace. 0.90.
8. FOLKENS TRO OM SINA DÖDA. Af Dr H. Hildebrand. 2.50.
9. OM SMITTKOPPOR och skydsmedlen mot dem. Af Dr A. Törnblom. 0.75.
10. OM STJERNFALL. Af Dr L. A. Forssman. 1.25.
11. OM VÅRDEN AF BARN under de första lefnadsåren. Af Prof. Hj.
Abelin. 1.50.

I samma följd kommer bland annat att utgifvas:
OM CELLEN och de enklaste formerna för organiskt lif. Af Prof. Axel Key.
OM VÄXTENS LIF. Af Dr F. W. Areschoug.
OM BERNSTENEN, dess bildning, förekomst och kulturbetydelse. Af Dr
Hjalmar Stolpe.
OM BAD. Af Prof. Carl Curman. 
OM MATSMÄLTNINGEN hos människan och de högre djuren. Af Dr
Olof Hammarsten.
OM PALMERNA. Af Prof. N. J. Andersson.
ALGERIET, dess natur och folk. Af Victor Kleen.
OM PÅLBYGNADERNA. Af Dr Oscar Montelius.
HERCULANUM OCH POMPEJI. Af Dr Carl Sandström.
OM DE HÖGRE VÄXTERNAS BLOMNING. Af Dr Th. Fries.
DE MILDA VINTERKLIMATENS betydelse för behandlingen af kroniska
sjukdomar. Af Dr Curt Wallis.
OM DE SKATTER VI HEMTA UR JORDENS INRE. Af Prof. A. E.
Nordenskjöld.
OM ÖGONLÄKEKONSTEN, dess utveckling och triumfer. Af Prof. C.
Rossander.
OM BLODET, dess kretslopp och betydelse för väfnadernas näring. Af
Prof. Christian Lovén.                        
———
Af 1 Om Stenkol, deras uppkomst, utbredning och betydelse af Dr P. T. Cleve,
har andra, öfversedda upplagan utkommit, jämte ett tillägg Om Skånes
Stenkolsformation af E. Erdmann. Pris: 2 Kronor.
Af 2 Om Dammet är ny upplaga under tryckning.
Af 4 Om Födoämnena, granskade med afseende på deras näringsvärde af Dr Olof
Hammarsten, har andra tillökade upplagan utkommit. Pris; 2 Kronor.



STOCKHOLM, CENTRAL-TRYCKERIET.


