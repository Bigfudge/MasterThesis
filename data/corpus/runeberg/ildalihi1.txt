<img>P. HANSEN

ILLUSTRERET DANSK
LITTERATURHISTORIE

ANDEN UDGAVE

FØRSTE BIND
</img>
DET NORDISKE FORLAG - BOGF. ERNST BOJESEN

ILLUSTRERET DANSK
LITTERATURHISTORIE

ILLUSTRERET DANSK
LITTERATURHISTORIE

AF P. HANSEN

ANDEN MEGET FORØGEDE UDGAVE
MED 36 BILAG

SAMT INDTRYKT I TEXTEN 300 FORFATTERPORTRAITER,
63 HAANDSKRIFTFACSIMILER, 158 INITIALER, TITELBLADE,
TEXTPRØVER, POLEMISKE BILLEDER OG ANDRE ILLUSTRATIONER

FRISERNE TEGNEDE AF HANS NIKOLAJ HANSEN

FØRSTE BIND

KJØBENHAVN DET NORDISKE  FORLAG
BOGFORLAGET - ERNST BOJESEN
19O2
H. H. THIELES BOGTRYKKERI
INDHOLD AF FØRSTE BIND

MIDDELALDEREN (1000-1500).......      1
REFORMATIONSTIDEN (1500-1560)...    157
DEN LÆRDE TID (1560-1710).......    315

FORTEGNELSE OVER BILAGENE TIL FØRSTE BIND.

                                                                         Side 

 En Side af Angers-Fragmentet af Saxos Danmarkshistorie ................   24
 Saxos Gesta Danorum (Danmarkshistorie) ................................   26
 En Side af Anders Sunesøns »Hexaëmeron« ...............................   35
 Første Side af Skaanske Lov efter Runehaandskriftet i
    den Arnamagnæanske Samling .........................................   46
 Første Side af Valdemars sjællandske Lov ..............................   47
 En Side af den ældste danske Bibeloversættelse ........................   57
 Titelsiden af Hr. Michaels »Jomfru Mariæ Rosenkrantz« .................   62
 En Side af Rimkrøniken ................................................   71
 Titelblad af Rimkrøniken ..............................................   72
 En Side af Karen Brahes Folio-Visebog .................................  148
 Titelblad og Textside af Anders Sørensen Vedels Udg. af
    Folkeviserne 1591 ..................................................  150
 Titelblad til Christian den Tredies danske Bibel 1550 .................  262
 To Textsider (Juli Maaned) af Kalendariet til Psalmebogen 1553 ........  294
 Titelblad og Textside af N. Hemmingsens »Liffsens Vey« 1570 ...........  324
 Titel- og Textsider som Prøver paa  det 16.-17. Aarh.s folkelige
    Opbyggelses- og Overtroslitteratur .................................  354
 Titelblad til Tyge Brahes Skrift »De nova stella» .....................  361
 Ole Worms Musæum ......................................................  394
 Titelblad og Textside af Hans Nansens »Compendium Cosmographicum« .....  473
 Titelblad til Ole Worms »Fasti Danici» ................................  478
 Titelblad og Textside af »Halvandet Hundrede artige Rim om Leverne« ...  511

FORTEGNELSE OVER TEXT-ILLUSTRATIONERNE I FØRSTE BIND.

 Initial af Christiern Pedersens Udgave af Saxo Grammaticus. Paris 1514     8
 Titel-Illustration til Chr. Pedersens Udgave af Saxo. Paris 1514 ......   27
 Danmarkskort af Claudius Clavus fra det 15. Aarh ......................   30
 Anders Sunesøns Grav i Lunds Domkirke. Tegnet af Magnus Petersen ......   33
 Den hellige Birgitta. Efter et Maleri fra Slutningen af det 15. Aarh...   43
 Den hellige Birgitta modtager en Aabenbaring.
    Efter et Maleri fra Slutn. af Middelalderen ........................   44
 Illustration til Biskop Knuds »Expositiones circa leges Jutiæ«.
    Ribe 1504 ..........................................................   49
 Titelblad til »Dat Jutische Lowbock« 1486 .............................   50
 Titel-Illustration til »Flores og Blanseflor«, den ældste danske Udg...   78
 En Side af Peder Laales Ordsprog. Facsimile efter den ældste Udg. 1506    80
 Titel-Illustration til den ældste Udg. af Peder Laales Ordsprog 1506 ..   82
 Holger Danskes Kamp med Burmand. Efter et gl. Loftsmaleri i Floda Kirke   98 
                                                                         Side 
 Den ældste Folkevise-Opskrift, skreven med Runer bag i Codex Runicus ..  136
 Visen om »Skjøn Anna« i Steen Billes Haandskrift ......................  146
 Visen om Axel og Valborg, udg. som Sang for Menigmand .................  152
 Figureret Initial fra Godfred af Ghemens Trykkeri .....................  164
 Godfred af Ghemens Bogtrykkermærke ....................................  165
 Heraldisk Bogstav fra et fransk Trykkeri ..............................  166
 Et Bogtrykkeri i det 16. Aarhundrede ..................................  167
 Povel Ræffs Bogtrykkermærke ...........................................  168
 Initial af Christiern Pedersens Jertegns Postil 1515 ..................  169
 Titel-Illustration til Chr.  Pedersens  »Vocabularium» 1510 ...........  172
 Kristi Opstandelse. Illustration af Chr. Pedersens Jertegns-Postil 1515  176
 Christiern Pedersens Haandskrift.......................................  183
 Christiern den Anden, efter Lucas Cranachs Træsnit til
    det Ny Test. 1524 ..................................................  185
 Evangelisten Marcus. Illustr. af Chr. Pedersens Ny Testamente  1529 ...  188
 Adam og Eva uddrives af Paradis.
    Ill. af Chr. Pedersens bibelske Billedbog 1531 .....................  189
 Jesus fristes af Djævelen. Illustr. af samme Bog ......................  190
 Titelblad til Chr.  Pedersens Overs. af Davids Psalmer 1531  ..........  191
 Titelblad til Chr. Pedersens Udg. af »Olger Danskes Krønike«   1534 ...  195
 Hans Tausens Haandskrift ..............................................  208
 Facsimile af Hans Tausens Navnetræk ...................................  210
 Titelblad til Hans Tausens Vise »om Løgn og Sandhed« 1547 .............  213
 Abrahams Offer. Illustr. af Hans Tausens Overs.
    af de fem Mosebøger 1535 ...........................................  214
 En Side af Hans Tausens Postil 1539 ...................................  215
 Magister Hans Tausen. Efter Menzels Stik ..............................  217
 En Side af »Dauids Psaltere«, overs. af Frands Vormordsen  1528 .......  220
 Titelbl. til Peder Palladius' Udg. af Luthers »Enchiridion«  1538 .....  222
 Titelblad til »Dialogus« 1533 .........................................  232
 Titelblad til »Peder Smed og Adser Bonde« 1577 ........................  239
 Poul Helgesens Oversættelse af Luthers Bedebog 1526 ...................  249
 Titelblad til Poul Helgesens Sendebrev til Hans Mikkelsen 1527 ........  251
 Poul Helgesens Haandskrift ............................................  253
 Titelbladet til den 1539 udk. danske Overs. af Kirkeordinantsen af 1537  257
 Christian den Tredie, efter Jacob Bincks Portr.
    i Bibeloversættelsen 1550 ..........................................  259
 David og Goliath. Ill. af Christian den Tredies Danske Bibel 1550 .....  261
 Evangelisten Lucas. Ill. af Christian den Tredies Danske Bibel 1550 ...  263
 Titelblad til Universitetets ældste Lektionskatalog 1537 ..............  270
 Af Haandskriftet til den Skibyske Krønike .............................  272
 Peder Palladius' Navnetræk ............................................  281
 Peder Palladius. Efter et Stik af Haas ................................  283
 Textside af Claus Lauridsens Arithmetica 1552 .........................  293
 Titelblad af den ældste danske Udg. af »Broder Rus« 1555 ..............  295
 Første Side af »Broder Rus« i Udgaven af 1555 .........................  297
 Kongen i »Dødedansen«, efter den ældste danske Udgave .................  298
 Døden i »Dødedansen«, efter den ældste danske Udgave ..................  299
 Illustration af Hermann Weigeres »Rævebog« 1555 .......................  301
 Illustration til Sangen »Vespere autem sabbati» fra det 12. Aarh.......  304
 Initial af J. Brochmands »Systema univ. Theol.» 1633 ..................  321
 Niels Hemmingsen ......................................................  322
                                                                         Side 
 Niels Hemmingsens Navnetræk ...........................................  323
 Hans Povelsen Resen. Efter et Stik af J. Haas .........................  329
 Jesper Brochmand. Efter et Stik af J. Haas ............................  332
 Titelblad til Jesper Brochmands  »Systema universæ Theologiæ» 1633 ....  333
 Jesper Brochmands Haandskrift .........................................  335
 Titelblad til Jesper Brochmands Huspostil 1635-38 .....................  336
 Jesper Brochmands Navnetræk ...........................................  337
 Holger Rosenkrantz. Efter et Stik af Alb. Haelweg .....................  339
 Afbildning af Jersins Luth ............................................  344
 Indskriften paa Byfogdens Rude i Ribe 1630 ............................  346
 Initial af »Musæum Wormianum» 1655 ....................................  354
 Rasmus Bartholin ......................................................  356
 Tyge Brahe. Efter Titelkobberet til »Astr. Instaur. Mechanica» 1602 ...  358
 Tyge Brahes Navnetræk .................................................  363
 Uranienborg, seet fra Østsiden. Efter »Astr. Instaur. Mechanica» ......  365
 Allegoriske Marmorfigurer over Hovedindgangene paa Uranienborg.
    Efter samme Værk ................................................. 366-67
 Uranienborg med Omgivelser, sete fra Østsiden. Efter samme Værk .......  369
 Observatoriet Stjerneborg, seet fra Vestsiden. Efter samme Værk .......  371
 Det tychoniske System. Efter Hofmans »Danske Adelsmænd«, III ..........  373
 Slottet Benatky i Omegnen af Prag .....................................  376
 Tyge Brahes Grav i Teinkirken i Prag. Vignet til Hofmans
    »Danske Adelsmænd«, III ............................................  377
 Sophie Brahe. Efter Maleriet paa Gaunø ................................  380
 Textside af P. J. Flemløses »Elementisch oc Jordisch Astrologia«. 1591   382
 Christen Longberg. Efter et Stik af Simon de Pas ......................  384
 Niels Helvad. Efter et Stik i den kgl. Kobberstiksamling ..............  386
 Ole Rømer. Efter et Stik af J. G. Wolffgang ...........................  388
 Ole Rømers Haandskrift ................................................  389
 Caspar Bartholin. Efter et Stik af Simon de Pas .......................  391
 Ole Worm. Efter et Stik af Simon de Pas ...............................  393
 Ole Worms Navnetræk ...................................................  395
 Simon Pauli. Efter Carel v. Manders Maleri, stukket af Alb. Haelweg ...  398
 Adgangskort til Anatomitheatret .......................................  399
 Titel-Illustration til Simon Paulis »Flora Danica» 1648 ...............  400
 Foraaret. Illustr. af samme Værk ......................................  401
 Thomas Bartholin. Jonas Suiderhoefs Stik efter Carel van Manders Maleri  403
 Thomas Bartholins Navnetræk ...........................................  405
 Ole Borch. Stukket af Schaten efter John Jensens Maleri ...............  411
 Ole Borchs Haandskrift ................................................  414
 Ole Borch i sit kemiske Laboratorium. Tegnet af Holger Jacobæus .......  417
 Ole Borch paa botanisk Exkursion. Tegnet af Samme .....................  418
 Borchs Kollegium i dets oprindelige Skikkelse. Tegning fra 1696 .......  419
 Nicolaus Stenos Navnetræk .............................................  421
 Nicolaus Steno. Efter Maleriet paa kirurg. Akademi i Kjøbenhavn .......  425
 Jacob Winsløv .........................................................  427
 Titelblad til Søren Matthiesens Regnebog 1689 .........................  429
 Birgitte Thott. Stukket af Alb. Haelweg efter Abr. Wuchters Maleri.....  434
 Karen Brahe. Efter Maleriet i Odense adelige Jomfrukloster ............  436
                                                                         Side 
 Initial af Chr. V's Danske Lov 1683 ...................................  437
 Titelblad til Chr. Ostersens »Glossarium« .............................  439
 Peder Griffenfeld. Efter Abr. Wuchters Original maleri
    paa Frederiksborg ..................................................  441
 Peder Lasson. Efter Avelines Stik, Paris 1741 .........................  442
 Initial af Titelbladet til Vedels Overs. af Saxo ......................  442
 Titelblad til Jon Tursens danske Kirkekrønike .........................  443
 Rasmus Glads Haandskrift ..............................................  445
 Anders Sørensen Vedel .................................................  449
 Anders Sørensen Vedels Haandskrift ....................................  451
 Arild Huitfeldt. Efter Alb. Haelwegs Stik til Folio-Udg.
    af Danmarks Krønike ................................................  457
 Arild Huitfeldts Haandskrift ..........................................  459
 Niels Krags Haandskrift ...............................................  461
 Claus Chr. Lyskander. Efter Portraitet paa Gravmælet i Herfølge Kirke .  462
 Johan Isaksen Pontanus. Efter J. V. Veldes Stik .......................  464
 Vitus Bering. Titelkobber til »Florus Danicus«. 1698 ..................  466
 Peder Hansen Resen ....................................................  467
 Niels Slange. Efter Denners Maleri ....................................  469
 Peder Clausen. Efter Portraitet i Undals Kirke ........................  472
 Hans Nansen. Efter en Vignet i Hofmans »Danske Adelsmænd« .............  474
 Titelblad til Arendt Berntsens
    »Danmarks og Norges frugtbare Herlighed« ...........................  476
 Illustration af »Orbis pictus» ........................................  477
 Initial af Ole Worms »Monumenta Danica» ...............................  477
 Arngrim Jonsson .................,.....................................  480
 Thormod Torfæus .......................................................  484
 Initial af Peder Syvs danske Sprog-Kunst ..............................  486
 Erik Pontoppidan den Ældre. Efter A. Haelwegs Stik ....................  488
 Formodet Portrait af Peder Syv ........................................  491
 Titelblad til Betænkningen om det cimbriske Sprog .....................  493
 Textside af Peder Syvs »Almindelige danske Ordsprog« ..................  497
 Peder Syvs Haandskrift ................................................  499
 Henrik Gerner .........................................................  501
 Initial af Arrebos »Hexaëmeron« .......................................  511
 Dorothea Engelbrektsdatter.
    Titelkobber til »Sjælens Sangoffer«: 1727 ..........................  520
 Petter Dass ...........................................................  522
 Illustration af »Dend Hyrdinde Astrea« 1645 ...........................  530
 Anders Arrebo. Efter Maleriet i Vordingborg Kirke .....................  539
 Anders Arrebos Navnetræk ..............................................  543
 Thomas Kingo. Efter Menzels Stik ......................................  547
 Textside af »Thomas Kingos Aandelige Siunge-Koors Første Part« 1674 ...  551
 Titelblad til Anden Part af Sjungekoret 1681 ..........................  552
 Titelblad til Vinterparten af Th. Kingos »Forordnede Psalmebog« 1689 ..  556
 Kingos Haandskrift ....................................................  557
 Anders Bording. Efter Maleriet paa Frederiksborg ......................  559
 Bordings Kladde til et af sine Digte ..................................  565
 Et Blad af »Den danske Mercurius« ................................... 567-68
 Facsimile af Træsnittet i Hegelunds »Susanna« .........................  573
 Mogens Skeel. Efter Hub. Schatens Stik 1696 ...........................  583
MIDDELALDEREN.
1000-1500.

I Aarene omkring vort Aartusindes Begyndelse foregaaer
her i Norden den Brydning mellem to Kulturer, hvis
Udfald bliver, at Syd- og Vesteuropas Livsanskuelse
baner sig Vej til de nordlige Lande og tager dem
i Besiddelse. Den hedenske Oldtids Aandsliv havde
frembragt sin sidste Blomst: Kunstdigtningen, den
heroiske Daadtrang havde udført sin sidste Bedrift:
Englands Erobring. Nu vilde Historiens Gang det
saa, at de Overvundne betvang Sejrherrerne ved at
bibringe dem en Dannelse, som i forholdsvis kort Tid
og mest paa fredelig Vis helt omskabte de tilvante
Forestillinger, det hævdvundne Livssyn, og førte
Nordens Udvikling ind paa de samme Baner, ad hvilke
det øvrige Europas var foregaaet.

Kristendommen mødte i Norden en fuldt udviklet,
selvstændig, i Stats- og Folkelivet stærkt udpræget
Kultur, som mere end eengang havde bestaaet
sejrrige Kampe med den almeneuropæiske. Men dels
var Grundvolden for denne nordiske Kultur, Asatroen,
nu bleven vaklende og faldefærdig, dels stemte mange
af den hedenske Livsbetragtnings Elementer paa en
forunderlig Maade saa vel overens med de ædleste
kristelige Idealer, at en Tillempning ikke frembød
større Vanskeligheder, end at Kirken kunde overvinde
dem ved en forenet Anvendelse af sin Myndighed og sin
Snildhed. Om Magtanvendelse er der kun sjeldent Tale;
forsaavidt maa det siges, at
Kristendommen forkyndtes efter sin Aand, i Kjærlighed,
og heller ikke fra Folkets Side var trodsig Modstand
det Sædvanlige. Det naive Kæmpesind havde intet imod
at prøve den nye Gud, hvis Lære forkyndtes og hvis
Gjerninger lovpristes af de indvandrede Klerke, og
den fremmede Pragt, de halvtforstaaede Ceremonier,
som ledsagede hans Dyrkelse, maatte gøre Indtryk paa
de barnligt sandselige Gemytter. Hvor tarvelige end de
første kristelige Gudshusekunne have været, kunde
dog Messen udfolde sit imponerende Skuespil indenfor
deres Vægge; Sangen lød til Guds Ære, og Røgelseskyer
ombølgede Altret; Klokkeklang tonede gjennem Luften
ved Gry og Kvæld og mindede selv de fjernt Færdende
om Helligdommens Tilstedeværelse. Saaledes flettede
Kirken sig lidt efter lidt ind i det daglige Liv, og
var den vaklende Menneskesjæl omsider Kirkens sunken
i dens Arme, var det ydre Omvendelsesværk fuldbyrdet,
da begyndte først ret den omskabende Indflydelse at
gjennemtrænge den Nyvundnes hele Liv og Færd ved
Hjælp af de mangfoldige Midler, Kirken raadede
over til Beherskelse af Aanderne: Bøn og Faste,
Bod og Sjælemesser, Sakramenternes Nydelse eller
Nægtelse og senere det virksomste af dem alle:
Afladstildelingen. Med den voxende Magt fulgte voxende
Pragt; stolte Kirkebygninger gav for første Gang det
undrende Øje en Forestilling om Skjønhed og Harmoni
i Bygningsværker, om en Stræben, der var kommen ud
over det blot Nødtørftige og hævede Tanken højt over
det daglige Behovs lavere Lag. Naar Præsteskabet skred
ned gennem Skibet, ordnet efter Rang og Værdighed fra
Bispen eller endog Erkebispen ned til Kordrengene,
manedes der et Billede frem af, selve Hierarkiets
faste og sluttede, indtil det sidste Led sikkert
beherskede Organisation, fra hvis Hoved i Rom de
ledende Tanker forplantedes til de tjenende Lemmer i
alle kristne Lande. Ligesaa meget som Kristendommens
egen naadeforjættende og syndsforladende Forkyndelse
skyldtes det denne nøjagtigt samvirkende Disciplin, at
Kirken blev Middelalderens mægtigste Institution ogsaa
her i Norden, rig ved Jordegods, der tilfaldt den som
fromme Gaver, ved Tiende og Bøder, den tilegnede sig
som en Ret, uafhængig ved den Lovgivning, den Domsmagt
og den Valgret, den lidt efter lidt fik listet ud af
Kongens og Menighedens Hænder og hvorved den styrede
sine egne Anliggender efter eget Tykke.
Størst Indflydelse i de videste Kredse øvede
Kirken dog Klostrene gjennem de trindt om i
Landet spredte Klostre, Centrer, hvorfra dens
uafbrudte Forbindelse med Befolkningens daglige Liv
udgik, men ogsaa Midtpunkter for godt og nyttigt
Arbejde til Landets Fremgang saavelsom for Tidens
Videnskabelighed. Hvor de naturlige Forhold fandtes
gunstige, hvor der var rigeligt Vand og frugtbar
Jord, rejste Munkene deres Boer, gjerne tillige hvor
Omgivelserne vare venlige og fredelige. Paa Eskildsø
i Isefjorden havde Augustinerne deres Konvent,
som Absalons Ven fra Paris, Broder Vilhelm fra
St. Genovevas Kloster, senere flyttede til Ebelholt
i de store Skove nærved Hillerød; de besad endvidere
Vorfrue-Kloster i Odense og St. Mariæ og St. Magdalenæ
Nonnekloster i Asmild. Ø-Kloster i Limfjorden og
St. Hanskloster ved Slesvig husede Benediktinere,
St. Hanskloster i Viborg, Dueholm paa Mors og
Treenighedsklostret i Antvorskov Hospitalbrødrene af
Johanniterordenen. Talrigst udbredte og mest ansete
vare Cisterciensermunkene; de boede i Esromkloster,
cistercienserne i St. Mariækloster i Soer, i St,
Thomæ ved Hillerød, i Holme ved Faaborg, i Tvis ved
Holstebro og i det skjønne og anselige Ømkloster
ved Gudenaa, deres cara insula. Cistercienserne i de
hvidgraa Kapper med den sorte Hætte vare tarvelige
og arbejdsomme Munke, Hadere af Kirkepragt, ikke
synderlig hengivne til videnskabelig Syssel, men
virksomme og udholdende Pionerer i Landvindingens og
Agerdyrkningens Tjeneste. Landets Kultivering skylder
dem meget; de lærte Befolkningen at bearbejde og passe
Jorden paa indbringende Maade, og deres Klostres
Agerbrug stod som Mønstre for Omlandet. Mere og
mindre udførte alle Klostrene en Mission i denne
Retning. Store Jordlodder bleve lagte under dem,
og i deres omhyggelige Behandling baade saae de
deres Fordel og satte de deres Stolthed. Ved deres
Forbindelser med Brødrene udenlands faldt det dem
let at skaffe sig forbedrede Sædarter, at indføre
ædle Frøsorter og sjeldne Planter, som de Aar for
Aar vænnede til vort haardere Klima og dyrkede til
Brødføde for sig selv og Omegnens Fattigfolk, til
Lægedom og Zir.

Men ogsaa den aandelige Kultur havde sit Hjemsted i 
Klostrene. En stor Del af Skoleundervisningen udgik 
fra dem; medens Domkapitlernes Præsteskoler oplærte 
de unge Mænd, der skulde uddannes til Ordets Tjenere
og Forkyndere, vare Lægfolks Børn henviste til Klostrene, 
naar de vilde tilegne sig de Kundskaber, af
hvilke Tidens tarvelige Viden var sammenstykket. Kun i
Klostrene, i Bispegaardene og ved Domkirkerne fandtes
der saa sjeldne og kostbare Lærdomsmidler som Bøger
(haandskrevne Exemplarer), der i de Tider værdsattes
saa højt, at Jens Grands Samling af 100 Bind ansloges
til en Pris af 16,000 Kroner i vore Penge og at Anders
Sunesøns Gave til Erkesædet i Lund pristes som den
prægtigste af alle, ypperligere endog end selve Biskop
Absalons, thi den bestod af 30 Bind. Det flittige
og møjsommelige Afskriverarbejde i Klostercellerne
skyldte disse Sjeldenheder deres Fremkomst; hvad
Under da, at Klostrene ogsaa holdt Hævd over dem,
og at Skolebøgerne vare lænkede til Bordene, for ikke
at lede de studerende Klerke i Fristelse.

De flinkeste Skolarer skulde ikke nøjes med den
Undervisning, Hjemmet kunde byde dem; Kirken
udredede af sine rige Midler Rejseunderstøttelser,
og Ungersvendene tiltraadte trøstig den besværlige
Vandring til Køln og Heidelberg, til Bologna og Paris. 
Især det frie Universitet paa den venstre Seinebred, 
hvor endnu den Dag idag det videnskabelige Paris har 
sit Stade, øvede en stærk Tiltrækning paa 
Middelalderens Studerende og nød et Ry, der har faaet 
et yppigt Udtryk i den pavelige Betegnelse af det som 
»Kristenhedens Nøgle, Rettroenhedens Planteskole, den 
almindelige Kirkes Paradis, det hellige Jerusalem, 
hvor David rører sin tistrengede Harpe, Salomons 
Søjlegang, Livets Træ i Guds Paradis, den lysende 
Lampe i Herrens Hus«. Did strømmede videlystne Mænd 
fra alle Europas Lande, thi der var al Tidens Kundskab 
at hente, der løstes alle Tvivl - »hvo der vil spørge, 
spørge i Paris!« 30,000 Studenter skal Højskolen til 
sine Tider have talt. At Danmark stillede et ikke saa 
lidet Kontingent, kan skjønnes deraf, at der allerede i
Midten af det 12. Aarhundrede fandtes en Stiftelse til
Underhold for danske Studerende: collegium Dacicum i
Rue de la Montagne Ste. Geneviéve. De Danske havde i
det Hele taget et godt Lov paa sig for Nemme og Flid,
og Enkelte af dem vandt endog Ry for fremragende
Lærdom og Skarpsindighed, saaledes Mag. Nicolaus
»de Dacia« (fra Danmark) som latinsk Prædikant,
Petrus de Dacia som sin Tids største Regnemester og
Astronom samt den berømmelige Mag. Martinus Magni
(Morten Mogensen), Forfatter af den i flere hundrede
Aar benyttede, paa et nyt System hvilende Skolebog
»Modi significandi«. Flere Gange beklædtes
Pladsen som Rektor for Universitetet i Paris, den
højeste lærde Værdighed i Kristenheden, af Danske,
som f. Ex. den Ribe-Kannik Mag. Petrus de Dacia,
der førte Universitetet velbeholdent ud af en heftig
Strid med Pariserkannikerne.

Hvad Emnerne for Studierne ved de fremmede
Universiteter angaar, omfattede de en Del af den
romerske Litteratur, af Digterne især Virgil og Ovid,
af Prosaforfatterne Cicero og Seneca; desuden Romerret
og kanonisk Ret, lidt Lægevidenskab samt de saakaldte
»syv frie Kunster«, en videnskabelig Skala, som faldt 
i de to Hovedafdelinger »trivium« (Grammatik, Rhetorik 
og Dialektik) og »qvadrivium». (Arithmetik, Geometri, 
Musik og Astronomi). Men sit egenlige Præg fik 
Universitetsdannelsen af den Hoveddisciplin, for
hvilken alle de andre kun vare forberedende Tjenere:
den skolastiske Filosofi, der hele Middelalderen
igjennem sysselsatte al skolastiken videnskabelig
Skarpsindighed med et indholdsløst, rent formalistisk
Forsvar for Kirkelærens Sandheder. For Tidens
Bevidsthed var Kirkelæren i Et og Alt identisk med
den sande Tro; om denne Overensstemmelse tilstededes
der ingen Tvivl, og det var ejheller den skolastiske
Filosofis Opgave at sætte Undersøgelser igang om
Aabenbaringens Forhold til den naturlige Fornuft
eller til de ortodoxe Dogmer. Skolastiken skulde
være Theologiens tjenende Væsen (dens Pige, ancilla)
og hvæsse de Vaaben, hvormed dens Forsvar kunde
føres. Filosofien gik ud fra Kirkelæren som det
givne, uantastelige Grundlag; i dette bundede alle
dens logiske Slutningsrækker, der ifølge Sagens
Natur hverken kunde eller maatte føres udenfor
dette Omraade, men kun skulde hegne det med en
Spekulationens Mur, der gjorde det uindtageligt
for Tankens Angreb. I Aristoteles' logiske System
fandt man en Form, der udvikledes videre og videre,
indtil den endte i rent ørkesløse Syllogismer,
subtile Tankekløvninger og de spidsfindigste formale
Modsætninger - en Leg med Begreber, hvis nærmeste
Maal nu kun var at udvikle en rent gjenstandsløs
logisk Færdighed og at tilvejebringe den personlige
Forherligelse, som blev en Skolastiker til Del, naar
han kunde udfinde hidtil ukjendte Dilemmaer og besejre
dem ved en formelt uangribelig Bevisførelse. »Kan Gud
Alt - ogsaa ikke være?« »Hvorfor er Kristus Guds Søn
og ikke Guds Datter?« »Naar en Mus æder den hellige
Hostie, vedbliver den saa alligevel at være Guds
Legeme?« »Det Svin, som bringes tiltorvs, holdes
det af Manden eller af Rebet?« »Da Lazarus blev
opvakt fra de Døde, havde hans Arvinger saa Ret til
Arven efter ham, eller havde de ikke?« - Saadanne
Spørgsmaal vare Emner for de lærde Disputationer,
og saa lidenskabelig toges der Parti for og imod den
spidsfindige Bevisførelse, at den lærde Strid ikke
sjeldent endte som et brutalt Haandgemæng.

Det latinske Sprog - rigtignok i en lidet klassisk
Skikkelse - var selvfølgelig Mediet for alle disse
Studier og hele denne Videnskabelighed, det store
sproglige Forum, hvor Alverdens Lærde kunde mødes
til indbyrdes Forhandling. Det er derfor naturligt,
at Betragtningen af de faa litteraire Værker, der
ere os levnede fra Middelalderen, maa indledes med
et Blik paa den latinske Klosterlitteratur.

LATINSK LITTERATUR.

Det ældste historiske Skrift af nogen Betydning, som
er naaet til os fra Middelalderen, skyldes en engelsk
Munk Ælnoth, der var Præst ved St. Albani Kirke i
Odense og til Ære for sin Kirkes Helgen skrev sin
»Historia ortus, vitæ et passionis S. Canuti regis
Daniæ« (»Historien om Hellig Knuds, Danmarks Konges,
Nedstamning, Liv og Død«). Forfatteren, der - som
han siger i Fortalen - »er født i Kents Bispesæde
i England, men nu snart i fireogtyve Aar har været
bosat i Danmarks Rige«, er rimeligvis kommen her til
Landet som Ledsager af den hellige Albans Levninger,
da de paa Kong Knuds Foranstaltning omtrent 1085
førtes fra England til Odense. Om han har været
Øjenvidne til Kongedrabet, kan ikke sees af hans
Skildring, hvorimod han udtrykkelig fremhæver, at han
var tilstede ved den højtidelige Skrinlæggelse af
den kongelige Martyrs Ben, hvilken fandt Sted under
Erik Ejegod 1101. Hans Skrift er tilegnet Kong Niels
i en blomstrende Indledning, i hvilken han beder
om Undskyldning for sin »Mangel paa Veltalenhed
i et fremmed Tungemaal« og med klassisk Erudition
fremhæver, at han ikke »fortæller om Danaernes Skibe,
som bragte Dardanerne Undergang, ejheller om Hektors
Fylkinger, der, dækkede bag Skjoldene, gik rask
frem mod Myrmidonernes Krigsmagt; men jeg fortæller,
hvad jeg af troværdige Mennesker af begge Kjøn har
hørt om den fromme Konges, den af Gud elskede Martyrs
Gjerninger.«

ÆLNOTHS historiske Arbejde er kun lidet af Omfang; en 
Piece vilde man kalde det i vore Dage. Fremstillingen 
er, som man allerede vil have seet, meget blomstrende, 
med iblandede Hexametre, jevnlige Hentydninger til de 
klassiske Forfattere, ja endog Citater af dem - 
»monumentum ære perennius«, et Mindesmærke varigere 
end Malm, kalder Forf. saaledes sit Skrift med et 
Udtryk, laant fra Horats. Om den brede og overlæssede, 
for sin Tids Smag pyntelige Stil giver det femte Kapitel 
en god Forestilling. Det lyder i I.S. JACOBSENS 
Oversættelse (Kbhvn. 1874) saaledes:

»Nu da vi ophøre med at ro langs med Strandbredden
og, efterat have mættet vort Øje med Udsigten over
det nære Land, vende Stevnen ud imod det dybe Hav,
lader os da med Omhu og Flid tilstoppe Sprækkerne
i vort Fartøj, at ikke den lumske Sø skal trænge
ind ad en Læk og hindre vor Fart! vi rejse Herrens
Korses Træ og hejse Dydens Sejl ivejret, vi stoppe
vore Øren for Sirenernes Sang, fra hvilken vi flyve
bort for en rask Bør, og naar vi saa have bragt vor
Helts Idrætter til den ønskede Havn, da ville vi
kaste vort Haabs Anker i den guddommelige Naade,
at ikke fjendske Klipper skulle hindre vort Skib,
der er ladet med aandelige Gaver, og blande Glæden
paa Stranden med Graad og Klage, naar Klenodierne
føres bort og atter drive om paa Bølgerne. Men han,
som siger: »Oplad din Mund, og jeg yil fylde den,«
styre vore menneskelige Læber og vor Munds Tale,
at vi maa forkynde hans Stridsmands Ære saaledes,
som han vil at den skal leve iblandt Efterkommsrne.«

Hvad Ælnoths historiske Standpunkt angaaer, er dette
selvfølgelig allerede givet ved den Omstændighed,
at hans Skildrings Gjenstand, Kong Knud den Fjerde,
jo var Kirkens virksomme Velynder, og at det egenlig
var for dens Sag, han lod sit Liv i det
Almueoprør, der rejste sig imod hans Forsøg paa
at indføre Tienden. Ælnoth seer derfor kun gode og
glimrende Sider hos sin Helt og savner aldeles Blik
for hans Karakters Haardhed og de Overgreb, den
førte ham til. Modstanden mod disse savner i hans
Øjne alt Spor af Ret og er ham et Djævelens Værk;
han bruger derfor hele sin Pathos til at nedtordne
de oprørske Undersaatter, som dristede sig til
Opsætsighed mod saa from og rettænkende en Konge,
og udbryder, idet han paa sædvanlig Vis drager sine
klassiske Paralleler: »Grækenland bar Kong Agamemnons
haarde Aar, da han i mere end ti Aar holdt Argos
borte fra Hjemmet i Krig hinsides Havet; Spanien
taalte den grumme Hannibal, som lod dets Høvdinger
dræbe; Jødeland taalte den grusomme Herodes, som
forfulgte Lysets Konge og Alles Skaber, som myrdede
sine Nærmeste med koldt Blod, som dømte fortjente
Mænd til Trællekaar, som med ugudelige Hænder rev de
uskyldige Børn endog fra Moderens Bryst og myrdede dem
i Hobetal; Verdens Hovedstad Rom troede at burde taale
Uhyret Nero, der myrdede sin Moder og sin Broder,
satte Ild paa sin egen Hovedstad og dræbte Rigets
Raadsherrer, Byens Fædre; men det overmodige Danmark
vilde ikke taale en from Konge, der lød Guds Bud,
gav gode og milde Love og vilde lægge en Tøjle paa
Almuens slette Sæder. Hvilket fordømmeligt Overmod,
hvilke haarde Halse! Du, som nu spotter al Tvang,
Du skal engang bøjes, ja knuses under den evige Dom;
thi da Du røvede ham, der vilde ave dine Laster, det
timelige Liv, har Du med det Samme mistet din Lod i
det evige Livs Salighed, og Du, som med Urette, ikke
paa Grund af dine Dyder, men i taabeligt Overmod satte
Dig over andre Folkeslag, Du har ved dine Gjerninger
viist, at Du er det mest troløse, onde og hadefulde
af alle «

Trods sit ensidige Standpunkt er Ælnoths Krønike et
værdifuldt og interessant middelalderligt Skrift,
der meddeler adskillige Oplysninger om en Periode af
Fædrelandets Historie, fra hvilken vi ellers ingen
samtidige Beretninger have; thi vor Middelalders
to andre Historieskrivere, Svend Aagesøn og Saxo,
ere ikke saa lidet yngre end den kentiske Munk i
Odense. - I Langebeks -»Scriptores rerum Danicarum«,
III, findes Knud-Krønikens latinske Text trykt. I
»Hist. Tidsskr.« 1893 har H. OLRIK offentliggjort
Studier over Ælnoths Skrift.
Danmarks Historie i Sammenhæng, om end i et meget
kortfattet Referat, er første Gang skreven af Svend
Aagesøn, Absalons og Saxos Samtidige, rimeligvis
født omtrent 1130. Han tilhørte en rig og anseet Æt;
paa mødrene Side stammede han fra Palnatoke, og hans
Farfader, Christiern Jyde, nævnes flere Gange i Saxos
Historie, ligesom hans Tilfangetagelse i Slaget ved
Rønnebjerg omtales af Svend Aagesøn selv i hans
Danmarkskrønike. Ogsaa sin Fader Aage nævner han
sammesteds, hvor han omtaler Slaget ved Osnild-Bro:
»Efter en haard Strid gik ogsaa her Kong Niels'
Parti af med Sejren. Da nu Eriks Hær flygtede,
var han nær bleven fangen selv, dersom ikke BJØRN,
formedelst sin berømte og udmærkede Tapperhed kaldet
JERNSIDE, havde tilligemed min Fader AAGE gjort
en mandelig Modstand midt paa Broen. Thi disse To
tilbagedrev de nedregnende Kastespyd med saadant Mod,
at de kunde ansees som ubevægelige Støtter. Med en
beundringsværdig Tapperhed slog de det hidsige Anfald
tilbage, ja forsvarede Broens Overgang saa drabelig,
at man fra begge Sider kunde gaa med tørre Fødder over
Aaen paa de Dræbtes Lig.« - En Broder til Aage, altsaa
Farbroder til Svend Aagesøn, var den berømmelige
Erkebiskop Eskild, Absalons Formand i Lunds Erkesæde.

Denne anselige Herkomst gjør det forklarligt nok,
at Svend Aagesøn stod i et nært og fortroligt Forhold
til Tidens betydeligste Mand, Absalon. Han ledsagede
ham paa hans vendiske Tog; hvor han første Gang nævner
Jomsborg, tilføjer han, at denne Bys Mure senere bleve
jevnede med Jorden af Erkebiskop Absalon, »hvilket jeg
selv var Øjenvidne til,« og da han i sin Histories
Slutningskapitel fortæller om Hertug Bugislaus
Underkastelse under Kong Knud den Sjette, tilføjer
han: »Denne Hyldingshøjtid var jeg selv Vidne til
ombord paa Kongens Skib med de forgyldte Snabler.«

Da Svend Aagesøn paatog sig at skrive Danmarks Historie, 
var han vidende om, at hans Velynder Absalon havde 
rettet samme Anmodning til Saxo, og dette var vel netop
Grunden til, at han nøjedes med at give en saa
sammentrængt Fremstilling af Kongernes Historie som den, 
der findes i hans »Compendiosa Historia regum Daniæ.« 
»Da jeg nødig vil have Ord for at fare med Løgn eller 
løs Tale,« siger han mod Slutningen af Afsnittet om de 
sagnagtige Konger før Gorm den Gamle, »vil jeg hellere 
her høre op
at fortælle om disse Konger, der have levet saa
langt tilbage i Tiden, og overlade det til min
flittige Eftermand at erstatte ved sin omhyggelige
Granskning, hvad jeg har maattet forbigaa paa Grund
af Efterretningernes Uklarhed.« - »Ejheller,« hedder
det længere fremme, »vil jeg kjede mine Læsere ved
at gjentage, hvad de nok faae at høre andenstedsfra;
thi det er blevet mig sagt af Erkebiskop Absalon selv,
at min Sambo <footnote>Contubernalis, ordret oversat »Teltkamerat«,
hvilket maaske netop er Meningen her, hvor Tanken
om Absalons mange Ledingstog og hans Følge paa disse
ligger saa nær.</footnote> Saxo har overtaget at beskrive alle
Kongefaderens [Svend Estridsøns] fem Sønner, og da
ville vi faae en udførligere og smukkere Fremstilling
end den, jeg kan byde.« At han alligevel ikke har
villet indskrænke sig til at afvente Saxos Arbejde,
men selv har lagt Haand paa Værket, skyldes hans
Fædrelandskærlighed, hans Følelse af det Savn i den
nationale Tilværelse, der her var at udfylde. Han
udtaler dette lige i Begyndelsen af sin Indledning:
»Naar jeg under min møjsommelige Granskning i
Oldtidens Mindesmærker ofte maatte se, hvorledes de
Gamles Bedrifter vare smukt og ypperligt beskrevne,
da kunde jeg ikke andet end sukke ved Tanken om at
vore Kongers og Heltes Bedrifter skulde overgives til
evig Glemsel.« Og naar han atter skræmmedes tilbage
fra sit Forsæt af Frygt for, at Folk skulde laste
og bagtale ham for de høje Tanker, han havde om sig
selv, fandt han dog snart baade Trøst og Opmuntring
ved Forestillingen om, at der engang vilde fødes
en Efterslægt, »hos hvem der i sin Tid vil findes
skarpsindig Forstand og udbredte Kundskaber - og da
maatte jeg nødvendig anse det for bedre at gjøre en
Begyndelse og opgive Mageligheden, end at Heltenes
Storværker skulde blive tildækkede af Oldtidens
Mørke.«

Den Efterslægt, som Svend Aagesøn her fortrøster
sig til, vil ikke forholde ham den Tak, den er ham
skyldig, fordi han først af Alle optegnede Fædrenes
Gjerninger, og fordi han, selv levende i en historisk
Stortid og Daadtid, følte sig varmt bevæget ved
svundne Slægters Bedrifter, uden at hans Kjærlighed
til Fædrelandet og hans Iver for dets Hæder dog
tilslørede hans Fremstillings Sanddruhed. Som en Prøve
baade paa hans latinske Sprog og hans Fortællemaade
hidsættes her nogle Brudstykker af hans Krønikes
3. Kapitel om Dronning Thyra.
De Thyra Danmarkebot. 

Hæc, qvam prædiximus, THYRA, mulier fuit 
omni virtute conspicua: utpote qvam variis 
animi corporisque dotibus natura beare
studuit. Nam & vultum decor eximius venustabat,
& rosa lilio maritata purpureum genis colorem
inpinxerat. Insuper casta, pudica, faceta, omniqve
urbanitate referta erat. Præterea tanto prudentiæ
fulgore divina gratia mentem ejus illustraverat,
ut Nestoris prudentiam, Ulyssis astutiam, Salomonis
sapientiam, uno fonte hausisse crederetur. Et si
fonte Baptismatis abluta fuisset, vere Regina Sabæ,
qvæ sapientiam Salomonis rimari venerat, dummodo
fuisset Orthodoxa, haberetur . .

Regina, per universum regnum, edictum promulgavit,
ut totius regni universus populus corrogatus una
prope Slesvicum conveniret; omnesque , qvorum in regno
essent domicilia, ingentis valli molem, cujus celerius
exstruendi consilium cepisset, propriis jussit
manibus elaborare. Illos vero, qvos rei similiaris
urgebat inopia, census fovit subsidio. Nec cuiqvam se
excipiendi prærogativum impertivit, qvin juvenes,
senes & adulti, cunctiqve, qvos vel infantia tenerior
non impediret, vel senii defectus non prohiberet,
operi præfato insudarent. Qvippe adeo necessitas
obseqvendi universos urgebat, ut omnes divites &
pauperes ejus agris & prædiis culturam, tanqvam
coloni, impenderent. Nam prout regni regimen obtinuit,
ita tune temporis universam regni tellurem Reges
jure dominii possidebant. Moenium itaque THYRA
prima construxit elegantissimum, qvod postmodum
Danis, velut indagine inclusis, a Teutonica
rabie tutissimum semper munimen extitit .... Evoluto
trium annorum spatio, ingeniosi operis structura,
propugnaculis qvam decenter ornatis,

Om Thyra Danebod.

Denne nysnævnte Thyra var en med alle Dyder udrustet
Kvinde, hvem Naturen ligesom havde lagt an paa at
udstyre med mangfoldige Sinds og Legems Gaver. Hendes
Ansigt var overmaade dejligt; Rosen havde forenet sig
med Lilien om at brede et Purpurskjær over hendes
Kinder. Dertil var hun kydsk, blufærdig, vittig
og vennehuld i hele sit Væsen. Desuden havde den
guddommelige Naade oplyst hendes Sjæl med saa klar
en Forstand, at man skulde tro, hun havde øst Nestors
Klogskab, Ulysses' Snildhed og Salomons Visdom af et
og samme Væld. Havde hun blot været tvættet i Daabens
Kilde, kunde man i Sandhed have stillet hende lige med
Dronningen af Saba, der kom til Salomon for at lære
Visdom - blot hun havde havt den rette Tro . . 
<footnote>Efter Saxos Beretning var Dronning Thyra
døbt.</footnote>

Dronningen lod udgaa Bud over det hele Rige, at alt
Folket skulde komme sammen i Nærheden af Slesvig;
alle dem, som vare bosatte i Riget, gav hun Befaling
til, at de med egne Hænder skulde opføre et vældig
stort Murværk, som hun havde besluttet skulde rejses
som snarest. De Trængende fik Understøttelse af
den kongelige Kasse. Ingen fik Lov til at slippe
fri: Unge, Gamle og Halvvoxne, kort sagt Alle, hvem
ikke enten spæd Barndom eller Alderdoms Skrøbelighed
hindrede, maatte arbejde med paa det omtalte Værk. De
vare desuden allesammen ligefrem nødte til at lystre,
saasom de alle tilhobe, Rige som Fattige, vare
forpligtede til at dyrke hendes Jorder og Landgods
ligesom Hovbønder. Thi Statsindretningen førte det med
sig, at Kongerne i de Tider besad al Rigets Jord med
Ejendomsret. Saaledes var THYRA altsaa den Første,
som opførte denne prægtige Mur, der i Fremtiden,
ved ligesom at indhegne Landet, blev de Danske det
sikreste Værn mod den tydske Galen-skab .... Efter
tre Aars Forløb var det
penitus consumraata est. Cui nomen posteri
indiderunt, Danæwirki nuncupantes, eo qvod 
Danorum sudore patratum consummatumqve extiterit. 
Reginam vero THYRAM, cujus ingenio Danorum &
parta & aucta libertas, non immerito Decus
Daciæ nominabant.

sindrige Bygningsværk fuldført og forsynet
med passende Udenværker. Denne Mur gav 
Efterkommerne siden Navnet Danevirke, fordi 
den var bleven rejst og fuldført ved danske 
Mænds møjsommelige Arbeide. Men Dronning THYRA, 
hvem de Danske skylde baade deres Friheds
Erhvervelse og Fremgang, gav hende med Føje 
Navnet Danmarks Hæder (Danebod).

Danmarkshistorien er udgivet af Professor STEPHANIUS
i Sorø 1642, ledsaget af Svend Aagesøns latinske
Gjengivelse af Knud den Stores Vederlagsret; senere
er den optrykt i Langebeks »Scriptores rer. Dan.«
I. 1772. Oversættelser af den ere besørgede af Prof. 
ODIN WOLF 1807 og, i et efter en mere folkelig Tarv 
lempet Sprog, af R. TH. FENGER 1842.

Vor Middelalders største litteraire Bedrift er Saxo 
Grammaticus' Danmarkshistorie: »Gesta Danorum« eller 
»Historia Danica«. Som den i Omfang er tredive Gange 
saa stor som Svend Aagesøns Beretning, saaledes er 
den ogsaa fyldig og rig i sin Fortælling, særlig hvad 
Saxos Samtid, Valdemar den Stores og Absalons Periode,
angaaer. Havde den været skreven paa Modersmaalet,
altsaa ogsaa i sin Sprogform præget af den nationale
Aand og sluttende sig nær til Folkelivets Sagn og Sange, 
vilde Saxos Historie have været et i den europæiske 
Litteratur enestaaende Værk, uden Lige hos noget andet 
Folkeslag; men denne stundom opstillede Forudsætning er 
ørkesløs, som stridende mod de naturligt tilstedeværende 
Vilkaar, og Nationalfølelsen maa trøste sig med den 
Bevidsthed, at netop Skriftets latinske Form har skaffet 
det en lettere Adgang til fremmede Lærdes Bedømmelse og 
allevegne indbragt det den mest levende Anerkjendelse.

Om Saxos personlige Forhold ere Efterretningerne kun 
sparsomme. Han er formodenlig født ved Aaret 1140. 
Ifølge et tidligt fæstnet og gjennem Aarhundreder 
uimodsagt Sagn skal han have været en Sjællænder og 
Provst i Roskilde; et nyere Forsøg fra den svenske 
Historieforsknings Side paa at hævde ham for Lunds 
Domkirke er med stor Skarpsindighed tilbagevist af 
C. Paludan-Müller i en ved sin stringente Methode 
mønstergyldig kritisk Undersøgelse
(i861). At han har været af ædel Byrd, synes at
fremgaa af de Ord, han henvender til Kong Valdemar
Sejr i Fortalen til sit Værk: »Forøvrigt er det
med gammel, arvet Tjenesteret, jeg har besluttet at
være din Hærmand, idetmindste med Aandens Kræfter
- Du, i hvis navnkundige Faders Krigslejr det er
vitterligt, at min Fader og Bedstefader trofast har
øvet Kampens møjsommelige Idrætter.« Selv var Saxo,
som sagt, en gejstlig Mand, men som Klerk - hvad
vi nu vilde kalde Sekretair - hos Absalon havde han
rig Lejlighed til at se Kamp og Krig paa nært Hold
saavelsom til at følge de politiske Planer fra deres
Udspring i den navnkundige Statsmands Hoved til
deres Gjennemførelse ved hans Haand. De vigtigste
og udførligste Meddelelser til Danmarks Historie i
Valdemar den Stores og Knud den Sjettes Tid har Saxo
utvivlsomt modtaget af Absalon personlig, forsaavidt
han ikke selv har oplevet Begivenhederne ved den
krigerske Bisps Side, og at det var Absalon, af hvem
han fik baade den første Opfordring og senere idelige
Tilskyndelser til at forfatte Danmarkshistorien,
det udtaler Saxo tydeligt og klart strax i de første
Linier af sin Fortale, som om det er ham om at gjøre,
at den Ære, der mulig kunde høstes af det fuldendte
Værk, ufortøvet og uforbeholdent maa blive henvist til
rette Sted. »Saasom de øvrige Nationer« - saaledes
begynder Fortalen - »pleje at være stolte af deres
Fortids-Hæder og at finde deres Lyst i Fædrenes
Ihukommelse, kunde Danmarks ypperste Biskop Absalon
ikke taale, at vort Fædreland, det han altid brændte
af Iver efter at kaste Glans over, skulde savne den
Slags Æres-Minde; og eftersom alle Andre unddrog
sig Umagen, paalagde han mig, den ringeste blandt
sine Ledsagere, det Hverv at fremstille historisk de
danske Fortidstildragelser, ja nødte ved hyppig og
bydende Opmuntring min fattige Aand til at tage fat
paa et Værk, som oversteg mine Kræfter.«

Saxos danske Historie er inddelt i 16 Bøger; de 9
første gaa fra Kong Dan til og med Gorm den Gamle,
10. Bog fra Harald Blaatand til Magnus den Gode,
11.-13. Bog omhandle Svend Estridsøn og hans Sønner,
14. Bog Tiden fra Erik Emuns Tronbestigelse indtil
Absalons Valg til Erkebisp, 15. Bog omfatter Valdemar
den Stores sidste Aar, 16. de første Aar af Knud
den Sjettes Regering indtil Pommerns Underkastelse,
hvilken Begivenhed ender baade Saxos og Svend Aagesøns
Historie. Med Hensyn
til det Forhold, hvori dette Stof er behandlet,
lægger man uvilkaarlig Mærke til den besynderlige
Omstændighed, at den 14. Bog, i hvilken Valdemar
den Stores nærmeste Forgængere og hans egen
Regering indtil nogle Aar før hans Død fremstilles,
alene indtager over en Fjerdedel af hele Værkets
Omfang. Betragter man denne Bogs historiske
Meddelelser nærmere, bliver man snart opmærksom
paa, at det fortrinsvis er Absalon, de dreje sig
om, saa at selv Kongens Person stilles i Skygge af
hans, ja at endog ubetydelige og i Begivenhedernes
Udvikling ikke indgribende Hændelser og Optrin
skildres med en vis Udførlighed, saasnart de berøre
ham. Dette ejendommelige Forhold har Historikeren
C. PALUDAN-MÜLLER taget til Udgangspunkt for
en Gisning, der under hans Argumentation næsten
antager Vishedens Karakter og ialtfald har saamegen
Sandsynlighed for sig, at den sikkert vil vinde
mere og mere Tilslutning i den litteraire Kritik,
der beskjæftiger sig med Saxos Danmarks-Værk. Han
mener, at vi i den 14. Bog - »Absalonspartiet«
Tilblivelse, kalder han den - have Kjærnen af Saxos
Historie for os, den Spire, hvoraf det Øvrige har
udfoldet sig. I sin Beundring for den store Mand,
han var knyttet til, har Saxo tidligt begyndt at
optegne Alt, hvad der vedkom ham, Stort og Smaat,
hans Deltagelse i Tidens historiske Begivenheder
saavelsom personlige Karaktertræk, der kunde tjene
til hans Forherligelse; en Del har han oplevet som
Øjenvidne, Andet har han ladet sig fortælle. I Aarenes
Løb ere disse Optegnelser voxede op til et anseligt
Omfang, og da Danmarks Historie i denne Periode saa
at sige var legemliggjort i Absalons Personlighed,
har det Nedskrevne af sig selv formet sig til en
Beretning om Fædrelandets Skjæbne og Udvikling i
dette daadrige Afsnit af Middelalderen. Absalon
har under saa langt et Samlivs Forløb ikke kunnet
være uvidende om sin agtpaagivende og flittige
Klerks Syslen med disse historiske Erindringer
og følt det ønskeligt, at Skildringen af Samtiden
vandt i Forstaaelighed ved at sættes i Forbindelse
med de historiske Forudsætninger, hvoraf den var
fremskudt. I de Begivenheder, der havde ledet til
Valdemars Enekongedømme, havde mange endnu Levende
taget Del, og ikke mindst i Absalons egen berømmelige
Slægt, Landets anseteste og indflydelsesrigeste,
vare Minderne om de forudgangne Kampe saaledes
sammenknyttede med Familieerindringerne, at Absalon
her kunde byde Saxo den bedste Vejledning, da han gik
tilbage til Erik Emuns Tronbestigelse som det
naturligste Udgangspunkt for denne den valdemarske
Periodes Forhistorie. Denne Tanke er saa senere
bleven ført videre til begge Sider. Optegnelserne
af de samtidige Begivenheder ere blevne fortsatte,
saalænge Absalon endnu tog virksom Del i dem, men
afbrudte efter hans Tilbagetrædelse fra den krigerske
Skueplads; derved ere Værkets to Slutningsbøger blevne
til. Saxo fulgte sin Herre til den roligere Tilværelse
i Bispesæderne; der fremtraadte nye ledende Mænd, til
hvilke han ikke var knyttet ved personlig Sympathi,
og Tanken søgte naturligt tilbage til Fortiden og
affødte omsider Planen om en Fortsættelse af den
historiske Skildring til den anden Side, saalangt der
kunde naaes. Et godt Stykke tilbage kunde Absalon
endnu vejlede ham. - Hvide-Ættens største Mand bar
dens stolte Traditioner i pietetfuld Erindring. For de
fjerne Tiders Vedkommende støttede Saxo sin Beretning
paa Sagn og Sange, som han dels selv var opvoxet
ved, dels havde indsamlet under et bevæget Livs
Færden blandt Høje og Lave, i Samtaler med besøgende
Islændinger, paa hvis Tunger de gamle Sagn fik den
anskuelig-gjørende Skildrings Liv, under Udfritten
af Menigmand, i hvis Hu Oldtiden endnu var bevaret
brudstykkevis som Sangstumper og Oldsagnslevninger;
haandskrevne Kilder er der intet Tegn til at Saxo
har benyttet. Saaledes bleve de første Bøger af Saxos
Historie skrevne sidst og føjede fuldstændiggjørende
til de tre sidste Bøgers Samtidshistorie, saa der
fremkom et sammenhængende, om end i uensartede Forhold
fremstillet Hele.

Danmarkshistoriens Genesis har ved denne Gisning
faaet en naturlig og fyldestgjørende Forklaring, som
endydermere støttes af den paafaldende Kjendsgjerning,
at der i de første Bøger stundom nævnes Begivenheder
fra senere Tider, medens der intetsteds i de senere
Bøger hentydes til de foregaaende Skildringer. Vende
vi os fra Værkets Tilblivelse til Karakteren af
dets historiske Fremstillingsmaade, ville vi se,
hvorledes Saxos danske Natur og hans lærde Dannelse
præger dets Indhold og Form. Hans Forfædre havde
tjent i Dankongens Hær; han var altsaa af gammel
dansk Slægt, han bar sit Folks nationale Træk og var
i god Overensstemmelse med dets ejendommelige Væsen,
i fyldig Samfølelse med dets Trang og Haab. Hans
Livsførelse havde stillet ham ved Siden af den største
Mand, Danmark nogensinde har frembragt, og
i umiddelbar Nærhed af de politiske Begivenheder,
som bragte Fædrelandets Magtudfoldelse og Vælde
til et aldrig før kjendt Højdepunkt. Disse Forhold
afspejle sig i Saxos Fortælling: i hans Begejstring
for Danmarks Storhed og Uafhængighed, i hans
Lovprisning af alle mandige Dyder, af Heltemod og
Ære, Troskab og Pligtopfyldelse, i hans Foragt for
de uvederheftige Karakterer, for Sindets Ustadighed
og svag Eftergivenhed for Mængdens Luner. I hvad
han elsker som i hvad han hader, se vi ham som en
Ætling af den gamle nordiske Folkeaand, hvis bedste
Livsytringer netop i Valdemarernes Tid formæledes
med den kristne Idekreds til Frembringelsen af en
handledygtig, ærekjær og højsindet Ridderaand. Denne
Naturbund hos Saxo kom ikke i Splid med hans
Livsbetragtning som gejstlig Mand, hvorvel han var
Kirken tro og hengiven; den gjorde kun hans Blik
friere overfor Kollisioner mellem hierarkiske og
nationale Interesser og bragte ham til at lægge
Vægten mere paa den aktive Kristendom, Kampen for
Kirken, end paa de kristne Kravs formelle Opfyldelse
eller deres passive Efterlevelse, som naar han til
Roes for Absalon fremhæver, at der »ikke er mindre
Gudsfrygt i at slaa Religionens Fjender tilbage end
i at opretholde de hellige Skikke«, eller dadler
Harald Hein, fordi han syntes uvidende om, at
»redelig Rigsstyrelse huer Gud bedre end Overtroens
dumme Lader, og at man tækkes ham bedre ved at slaa
Ugjerningsmænd til Jorden end sig selv for Brystet.«

I denne sin Sammenhæng med det Nordiske, i denne
sin varme Følelse for det Danske er Saxo en af vor
Kulturs betydeligste Skikkelser, rent bortseet fra den
Fortjeneste, han har af det nationale Liv ved at have
bevaret vore ældste Sagn og vor tidligste Historie for
Eftertiden. Disse Fortrin ere rig Erstatning for de
Mangler, der ellers klæbe ved ham som Historieskriver:
hans paafaldende Forsømmelse af al Tidsangivelse,
hans naive Sammenblanding af Mythe og Virkelighed,
hans ukritiske Sammenstilling af Stort og Smaat, af
følgevigtige og ubetydelige Træk, hans Forsømmelse
af eller maaske rettere Ukjendskab til historisk
Komposition, hans ofte utidige Raisonnementer over
de fortalte Begivenheder og hans stundom trættende
Bredde og Overflødighed paa Ord.

Denne sidste Mangel hænger imidlertid sammen med
et Fortrin, som baade Samtid og Eftertid have ydet
den mest uforbeholdne Roes: hans latinske Sprogs
Ypperlighed og Pragt, som
skaffede ham det hædrende Tilnavn »Grammaticus«,
d. e. den Sproglærde. En Krønike fra Tiden nærmest
efter Saxo (»Ckronicon Danorum et præcipue Sialandiæ«,
»De Danskes, særlig Sjællands Krønike«), omtaler ham
som »en Klerk af mærkværdig og fin Veltalenhed«,
og en Videnskabsmand af et saadant Verdensry som
Erasmus fra Rotterdam fremhæver med Beundring »hans
livlige og glødende Snille, den aldrig synkende eller
sovende Tale, en saa vidunderlig Ordfylde, saa mange
Tankesprog og en saa overordenlig Mangfoldighed af
Vendinger.« Det litteraire Billede af Saxo fordrer som
fuldstændiggjørende Træk en Prøve af dette hans maaske
uovertrufne stilistiske Mesterskab; for at den danske
Text tillige kan fremvise et af hans ejendommeligste
Fortrin, den livlige Situationsskildring, hvori han
naaer saa megen Virkning i Modsætning til sin ofte
saa svage Karaktertegning, vælge vi til denne Prøve
et Brudstykke af Fortællingen om Blodnatten i Roskilde
(14. Bog):

Saxos latinske Text i Christiern Pedersens
Udgave <footnote>Forkortelserne i de latinske Ord og
Bøjninger ere her bevarede for at give en Prøve
paa hin Tids Gjengivelse af Romersproget.</footnote> (1514). 

Mensis post epulas amotis, quu munitioribus 
poculis passim et varie discurrentibus conuiuii 
hilaritas augeretur, calculorum ludum poposcit, 
gloriatus se eius apprime peritumq. exul hos 
maxime iocunditatis genere delectari consueuerit. 
Quod dictum iactantiæ simile reuera acerba 
calamitatis recorditio fint. Sed tabulato non 
suppetente ne lusui quidem vacatum est. Inter 
cætera cantor Germanicus fugam Suenonis,
exiliumq. cantilena coplexus, varias ei 
cotumelias formatis in carmen conuiciis obiectabat. 
Quem ob hoc acrius a conuiuiis increpitum Sueno 
dissimulata molestia fortunas suas liberius 
recinere iubet, pq libenter se post erumnas 
malorum meminisse cofessus.

Anders Sørensen Vedels danske
Oversættelse (1575). 

Efter at Naderen vaar giort oc Maden vaar 
optagen, lode de dricke-Karrene fast gaa
omkring, oc som de vaare vdi deris lystigste 
maade, begerede Kong Suend it Vartaffuel 
(Brætspil), oc sagde, at hand vaar ret vdlært 
der paa, fordi hand haffde mest forlystet sig 
her met, vdi sin ælendighed vdi fremmede Lande. 
Endog de icke komme til Leegs met huer andre 
(thi der vaar intet Tafflebord for haanden)
oc hand siuntis at berømme sig aff saadant vdi 
skemts vijs, saa vaar alligeuel en aluorlig 
harm inden faare vdi hans Hierte. Huilcket vaar 
ocsaa lætteligen at formercke, aff it andet 
stycke, som hende sig strax vdi samme Giestebud. 
Der vaar iblant andre ocsaa en tydsk Sangere 
tilstede, huilcken begynte at quæde en Vise, 
som vaar lagd om Kong Suends vdlendighed, oc
vaar dictet hannem til spaat oc forhaanelse. 
Giesterne forbøde hart at denne Vise skulle 
icke siungis.
Crepusculo appetente, illatisq. ex more luminib. 
miles Suenonis Thetleu q. paulo ante couiuio 
egressus fuerat, reuersus in regiam, occasionem 
edendi facinoris oculis, animoq. tacitus
perlustrabat. Cumq. paulisper attonito
stupetiq. similis constitisset Kanutus eum propasso
in terram amiculo sedere sibi proximum iubet. Ille
tantæ ems dignationi gratias habens, ede excedit:
euestigioq. regressus exiguo capitis motu Suenone
accersit. Quem signi tam latentis ignarum Kanutus a
Thetleuo vocatu edocet. Cui quum Thetleuus exurgenti
paululum insusurrasset, quotquot Suenoniarum partium
affuere eis in colloquium admixti, collatis in orbem
capitibus, nemini remotiorum exaudienda tractabant.

Tune Kanutus perinde ae insidiaru præscius, Waldemarum
brachiis attrectatum osculo petiuit. Causam blandimenti 
quum minime sic se alias gerere consueuerit ab eo, cui 
osculum tulerat, interrogatus, suppressit. Interea 
Sueno relictis in ede militib., per posticu in conclaue 
diuertit, præeunte puero luminis gerulo. Mox in Kanutum 
et Waldemarum a subornatis ferrum distringitur. Sed 
Waldemarus ocyus sede exiliens, manum amiculo obuolutam 
non solum applicatis capiti suo

Men Kong Suend lod som det gick hannem aldelis intet 
til Hiertet, oc befoel at Sangeren skulde ickon fare 
frem met sin Vise, thi intet befalt (behagede) hannem 
nu bedre, end at hand, effter at hans gienuordighed 
vaar offuerstaaen, kunde nu tencke oc tale om det 
megle (meget) onde, som hannem vaar tilforne vederfaret.

Dissimellem at det begynte at mørckis vdi alle vraaer,
oc Lius bleffue effter almindelig seduan (Sædvane)
indbaarne oc opsætte alleuegne vdi Stuen, da kom en
aff Kong Suends Hoffsinder ved Naffn Ditleff (som
kort tid tilforne vaar udgaaen) ind igien paa Salen,
oc saa sig flittelige omkring, huorledis aarsagen oc
leiligheden kunde best begiffue sig, at fulddriffue
det Forrædeiige mord, som hans Herre haffde befalet
oc oplagd. Som hand saaledis stod, oc grundede ved
sig selff, bredde Kong Knud sin Kiortel paa Gulffuet,
oc bad hannem at hand skulde sætte sig ned næst hos
hannem. Den anden tackede hannem for saadant tilbud oc
ære, og gick der met atter at (til) Dørren, oc kom i
det samme strax ind igien, oc vinckede noget met sit
Hoffuet, at Kong Suend skulde gaa vd til hannem. Kong
Suend gaff ingen act paa hannem, men der Kong Knud
atuarede hannem (varede ham ad), stod hand op oc
stack Hoffuedet til hobe (sammen) met Detleff, og de
andre som hulde (holdt) paa hans haand (hørte til hans
Parti), oc talede hemeligen til sammen met dennem, saa
at ingen aff de andre hørte noget aff deris samtale.

Da formerckte Kong Knud først at de haffde Forræderi
i sinde, oc greb strax Kong Valdemar vdi sin Faffn,
og kyste hannem for sin Mund. Kong Valdemar atspurde
hannem huad dette skulde vere for en ny skick, som 
hand nu begynte met hannem, oc aldrig nogen tid
tilforn pleiede dette at giøre. Men Kong Knud tagde
(taug) stille oc gaff hannem her paa aldelis intet
suar. Kong Suend gick der met at dørren met en Dreng,
som bar it Lius for hannem ind paa sit Kammer,
gladiis obiecit, sed etiam Thetleuum acrius in se
ruentem pectoris impulsu humi præcipitauit. Cum
quo pariter et ipse collapsus, femur qgrauissime
sautiatus est. At vbi primum pedib. se excepit,
recepti vulneris immemor dum perruptis obstantium
globis foribus exiliret, quidam obscuro loco obuius
arrepta cinguli ipsius pensilia retentare eum conatus,
abrupit. Interea aliis (ne noctis errore facinus
impediretur) fenestras reserantibus, Thetleuus
humo resiliens Kanatum dexteram gladio obtendentem a
fronte confodit. Excipit semianimem Absalon Waldemarum
esse ratus: fluidumq. cruore caput manibus ac sinu
complezus inter ipsos armorum strepitus salutem suam,
q regis curam negligere præoptabat reliquiis spiritus
adhuc in eius pectore palpitantibus. Tandem Kanutum a
se teneri cultus indicio expertus, permixtum moerori
gaudium habuit. Dobicus vir prima audacia dum regis
necem in auctores vindicare conatur, occiditur,
Itaq. noctis obscuro neminem discerni patiente, in
eos qui valuas propius accessissent, stricto ferro
proruebatur: quia tenebrarum accessio hostes ne,
an comilitones adessent incertum fecerat.

oc strax droge hans Tienere deris verie (Værge), som
da vaar offuerlagt. oc søgte ind paa Kong Knud og
Kong Valdemar, Kong Valdemar spranck strax op aff
sit sæde, suøbte sin Arm vdi hans Kiortel, oc icke
der met vernede allenist sit Hoffuet imod deris hug,
men ogsaa støtte Ditleff saa mandeligen oc hart for
sit Bryst at hand styrte ned til Jorden til lige met
hannem. Vdi dette fald fick Kong Valdemar en stor
skramme, vdi sit ene Laar, dog actede hand icke saa
meget om denne skade, at hand io saa snart han kom
paa Benene igien, trengde sig igiennem deres dragne
Værie, som stode for Dørren, oc der en aff dennem
greb hannem om sit Belte, at holde hannem tilbage,
sled han det i tu, oc vndkom aff deris Hender met
Liffuet. Der hånd vaar vndløben dennem, opsloge de
Vinduerne, at ingen skulde vndgaa dennem for Nattens
mørckhed. Ditleff spranck hasteligen op igien,
oc som Kong Knud bødte imellem sig oc hannem met
sin høyre Arm, kløff hand hans Hoffuit pande met
sit Suerd, at hand fait strax saa gaat som døder
til Jorden. Absalon mente at det haffde veret Kong
Valdemar, og greb hannem strax vdi sin Faffn oc lagde
hans blodige Hoffuet vdi sit Skiød, forgætte (glemte)
huad Vaade oc Liffs fare hannem selff uffuerhengde, oc
lod sig Kongens liff oc velfærd mere gaa til Hierte,
end sin egen. Som hand saaledis haffde hannem vdi
sit Skiød, oc en føye ting aff Aanden hengde end
nu vdi Brystet paa hannem, formerckte han paa hans
Klædedract, at det vaar Kong Knud som vaar slagen, oc
fik da baade glæde oc sorg til lige paa en tid (paa
eengang). Dobricke som vaar en aff Kongens Tienere,
en meget dristige Mand, saatte mandeligen Værie at
heffnue sin Herris død, oc bleff cler offuer slagen
paa stæden hos hannem. Dørrene vaare alle besætte,
oc saa mange som uforuarendis komme vden for Dørrene,
dem offuerfulde eller forjagede disse Mordere med
deris dragne Værie. Thi de kunde huercken
Igitur Constantinus: qui primo inter Kanuti
necessarios loco fuerat ne exitu prohiberetur,
Absalonem in cuius iam gremio, complexuq. Kanutus
spiritum deposuerat, ad vnum ostiorum accedere quo
tutior sibi in reliquum procursus pateret, tacite
postulabat: parenteq. eo seorsum elapsus ab iis qui
foris versabantur exceptus opprimitur. Absalon vero
propior eius petitioni, q suse saluti Kanuti corpore
reuerenter amoto, securus periculorum in armatos
progreditur : crebrasq. eorum interrogationes
confessione sui nominis absol-uere dignatus non
est. Itaq. constantia taciturnitatis adiutus,
salutarem inter hostes egressum habuit. Qui Radulfus
medio ponte obuius tam tetri facinoris non auctores
modo, sed etia conscios execrabatur, ab eius se
culpa alienissimum protestatus.

Hune Petrus cognomme Thema magno secutus impetu per
ludibrium Absaloni comminando discessit. At ille
ad australem atrii portam, quo Trinitatis ædes
ambitur progressus infesto satellitum occursu
præripitur. Cuius caput gladiorum multitudine
circunfusum quidam forte cum aliis superueniens non
solum ferri, corporisq. sui pio vindicauit obiectu,
sed etiam quendam a pectore eum confodere gestientem
pænas sibi si non desisteret daturu minatus, salutare
ei diffugium cociliauit. Absalon quoq. tempestiua
corporis declinatione percussorem euitans, tunica
qua latus eius proxime tegebatur, telum

giøre forskel paa Frynt (Ven) eller Fiende, for
Nattens mørckhed.

En aff Kong Knuds næste Tienere, oc besynderligste
gode Venner, ved naffn Constantinus, holt sig
sacteligen hen til Absalon (vdi hues Skiød Kong
Knud haffde nu allerede opgiffuet sin Aand) oc
bad hannem at hand vilde gaa frem for hannem, oc
obne hannem en aff de inderste Dørre paa Salen, at
hand diss tryggeligere kunde komme vd igennem de
yderste. Absalon giorde effter hans begiering,
oc hialp hannem vd at den første Dør, men saa
tillige som hand kom der igiennem, toge de som
stode der vden faare imod hannem, oc handlede saa
ynckeligen met hannem, at hnd falt død ned for
deris Fødder. Absalon tenckte moxen (næsten) mere paa
andre end paa sig selff, men der hand haffde suøbt oc
henlagd Kongens døde Legeme, gick han frimodeligen vd
imellem disse Forræderis dragne Suerde, oc vilde icke
end en gang verdis (værdiges) til at suare dennem,
der de atspurde hannem, huo hand vaar, oc hueden
hand kom. Met saadan dristige stillhed, frelste oc
fride hand sit Liff. Radulff møtte hannem mit paa
Broen, oc undskyldede sig for hannem, at hand viste
aldelis intet aff dette Mords oplag eller bedrifft,
oc forbandede alle dennem, somhaffde været enten vdi
raad, gierning eller samtycke met, at anricte dette
gruelige Blodbad.

Peder Themme kom hasteligen løbendis og skendeligen
truede Absalon, oc løb hannem saa fremdelis forbi. Men
der Absalon kom paa hellig Trefaaldigheds Kirckegaard,
ret vden for den syndre Kirckeport, der offuer fait
hannem en stor hob aff Kong Suends Draffuantere,
met deris dragne Værie offuer hans Hoffuit, oc haffde
vden tuil lagd hannem paa stæden, der som icke en god
Karl blant disse andre Skalcke, haffde kommet hannem
vdi samme Øyeblik til hielp, oc taget hannem met vold
fra dennem vdi forsuar, oc sagde til en besynderlig,
som vilde igiennem stunget Absalons bryst, at
excepit. Ita ne Danicæ reparationis spes penitus
elaberetur futurum patriæ columen fortuna
seruauit. Inde digressus quum in Ramsø vicum nocturno
itinere peruenisset, attonitum solitario eius aduentu
villicum nuntiatis quæ Roskyldiæ inciderant, pene
exanimem redditit. A quo vegetiore equo donatus primum
sororem, quam Petrus quidam in matrimonio habebat,
deinde matrem petiuit. Quæ quum ex eo Kanutum occisum,
Waldemarum vero grauiter affectu cognosset, plus
moeroris ex eorum clade, q ex filii incolumitate
voluptatis contraxit.

hand vilde haffue med hannem at skaffe, der som hand
icke lod hannem met Fred. Endog Absalon vaar oc icke
selff ret seen, at vige for Væriet, saa at det giorde
hannem ingen skade paa sit Liff, dog bleff alligeuel
hans inderste Trøye der met igennem stungen. Lycken
vaar end da saa blid oc god, paa denne euentyrlige
stund, at hun sparde denne velbyrdige Herre, voris
Fæderne land til megen gode oc gaffn, at det Danske
ædle og velbyrdige Blod, skulde icke altsammen falde,
oc forderffuis i grund paa en Dag. Absalon drog
strax samme nat vdaff Byen, oc der hand paa Veyen
fortalte en Bonde vdi Ramsiø, huorledis till vaar
gaaet vdi Roskilde, vaar Bonden nær styrt ved saadane
tidende. Af hannem fik hand en huil (udhvilet, frisk)
Hest, oc drog deden (derfra) først til sin Syster,
hues Hosbond hed Peder, oc dernæst til sin Moder,
huilcken bleff saa bedrøffuet aff disse onde tidende,
at all den Glæde som hun skulde haffd med rette, at
hendis Søn var vndkommet met Liffuet, den forgickis
hende oc qualdis aff den sorg, som hun fick, der hun
hørde, at Kong Knud vaar ihielslagen, oc Kong Valdemar
Saarede, oc neppelig vndkommen met Liffuet.

Saa volumineust et Haandskrift som Saxos
Danmarkshistorie - der i sin første trykte Udgave
optager 200 tættrykte Folio-blade - har vel neppe
været tilstede i ret mange fuldstændige Exemplarer. I
et Pergamentshaandskrift paa Universitetsbibliotheket,
til hvilket Forfatterskabet med Urette har været
tillagt Munken THOMAS GHEYSMER, og hvis Indhold er
bl. a. et Udtog af Saxos Historie og en Fortsættelse
deraf indtil 1341, motiverer Forfatteren dette sit 
Arbejde med den Bemærkning, at Saxos Værk (»er
splittet ad paa flere Steder«, men desuden med den om
en forandret Tidsaand vidnende Ytring, at »hans Stil
er altfor dunkel formedelst mange Ord og adskillige
Digte, som Nutiden ikke er fortrolig med.« Til vore Dage 
er der kun naaet nogle ganske enkelte Brudstykker af 
Saxos Krønike i Haandskrift, og kun eet af dem - det
saakaldte »Angers-Fragment«, fundet i Byen Angers
i Frankrig - synes at være fra Saxos egen Tid, ja
er maaske hans egen Kladde; ialtfald indeholder det
Stilændringer, tilføjede i Margen med samme Haand,
som har skrevet Texten. Haandskriftet, fire Blade
i Kvartformat, fandtes i Municipalbibliotheket i
Angers som Del af et andet Haandskrifts Indbinding
og erhvervedes af det St. kgl. Bibliothek i
Kjøbenhavn mod Afstaaelse af et sjeldent Exemplar af
Fundationsdokumenterne for et Kloster i Paris. Det
blev 1879 udgivet i fotolithografisk Facsimile af
Videnskabernes Selskab. En af Siderne, en Samtale
mellem den svenske Kongedatter Graa og Kong Grams Ven
Besse, følger som Bilag, ledsaget af Texttydning og
Oversættelse.

En Side af Angers-Fragmentet af Saxo's
Danmarkshistorie,

Den latinske Text.

Tum beffus sic orfuf. 
Uirgo caballi. 
Que premif armof. 
Verba uiciffim. 
Mutua fundenf. 
Quod tibi nomen. 
Qua fueris die. 
Gente creata. 
Ad hec gro. 
Gro michi nomen. 
Rex pater exstat. 
Sanguine fulgens. 
Fulgid(us) armis. 
Tu q(uo)q(ue quis sis. 
Aut fatus unde. 
Promito nob(is). 
Cui beffus. 
Beffus ego su(m). 
Fortis in armis. 
Trux inimicis. 
Gentib(us) horror. 
Atq(ue) alieno. 
Sepe refunde(n)s. 
Sanguine dext(ra)m. 
Tum gro.
Quis rogo uestru(m). 
Dirigit agmen. 
Quo duce signa. 
Bellica fertis.

Dansk Oversættelse.

Derpaa begyndte Besse saaledes: 
Jomfru, som rider paa Hestens Lænder, fremsæt 
Du paa din Side Ord, der skifte [med mine] og 
siig, hvad dit Navn er, og af hvilken Slægt 
Du er oprunden.

Herpaa svarede Graa:
Mit Navn er Graa, min Fader er Konge. Han straaler
af Blodsudgydelse, straaler af Rustning. Siig ogsaa
Du mig, hvem Du er, og hvorfra Du stammer.

Hende svarede Besse: 
Jeg er Besse, tapper i Vaabenfærd, grum mod mine 
Fjender, Folkeslags Rædsel, og ofte dypper jeg min 
højre Haand i Andres Blod.

Derpaa sagde Graa: 
Hvem fører, spørger jeg, Eders Hær? Under hvis 
Anførsel rykke I frem med Fanerne?
<img>
En Side af Angers-Fragmentet af Saxo's Danmarkshistorie.


Det andet her meddelte Brudstykke af Saxo har hørt til
en stor og smuk Codex fra det 14. Aarhundrede; Bladene
bleve fundne 1855 i Gehejme-Arkivet af KALL-RASMUSSEN
som Heftelister om en Jordebog fra 1627 og indeholde
Stykker af Saxos 7. Bog. I nedenstaaende Gjengivelse
af de sønderrevne Brudstykker er Texten restitueret
efter Christiern Pedersens Udgave ved de i Parenthes
tilføjede Bogstaver.

Allerede da CHRISTIERN PEDERSEN under sit Ophold i 
Paris 1512 og 1513, tilskyndet af Roskilde-Bispen 
LAUGE URNE, var virksom for at redde Danmarkskrøniken 
for Efterverdenen ved at faae den mangfoldiggjort i 
Bogtryk, havde han megen Vanskelighed med at 
tilvejebringe et Haandskrift at sætte efter. 
Karmeliterordenens Forstander, Dr. theol. og Professor 
ved Universitetet ANDERS CHRISTENSØN fortjener at 
nævnes for sit Tilbud om at

*

<b>Codex fra det 14. Aarhundrede af Saxo's Danmarkshistorie.

<b>Gjengivelse af den latinske Text.</b>

(...)

<b>Anders Sørensen Vedels Oversættelse.</b>

(...)
frothonis (filium, pu)gna postmodum
excepturus, postquam pug(illem eius h)
aquinum hebetandi carminibus ferri
per(itum did)icisset, eximie
magnitudinis clauam, (ferreis con)-sertam
nodis, tunsionis usibus adap(tauit), perinde
ac prestigij uires ligneo (robore
d)ebellaturus. Denique, cum ceteris
conspic(uo uirtuti)s habitu premineret,
inter acerrim(os hostium) procursus
obnupto galea

[adulatione exposci iudicans]. Idem
erici mi(lites), penatibus suis
occupandi haldani cupidine (im)minentes,
ita uidendi officio spoliauit, ut (propin)
quas edes nec prospectu capere nec
certis possent (uesti)gijs indagare. Adeo
luminum usum nubil(us) quidam error
obtuderat. Cuius haldanus (opera) uirium
adeptus, adcito thorone, conspectior(is
in)genij pugille, erico bellum
denunciat. Q(uem cum) productis ediuerso
copijs militum numero pr(esta)re
conspiceret, occultatam agminis partem
inter pro(pin)quos uie frutices delitere
precepit, hostem per a(ngus)tiora semite
compendia gradientem insidijs
cons(ump)turus. Quod preuidens ericus,
explorata progrediendi fac(ulta)te secessu
utendum putauit, ne proposito in(cedens)
tramite hostium dolis inter preruptos
montium (ur)geretur anfractus. Igitur
apud conuallem, arduis mo(ntium) iugis
utrinque conseptam, mutuis uiribus p(ug)
na conseritur. In qua haldanus,
inclinatam suorum aci(em) conspicatus,
frequentem saxis rupem cum thorone


omliggende smaa Øer vnder Suerigis
side. Der quærsætte hand sine Skib,
oc lod opkaste en stor Vold omkring
dennem, oc tog sig faare, at vilde
krige vdi try samfelde Aar, før end
hand drog hiem. Hand begynte paa
Suerige, oc slog strax Kong Siuord
ihiel, oc vende sig imod hans daatter
Barn, sin egen Farbroders Kong Frodis
Søn Erick. Men der hand formerckte,
at hand haffde en Kempe ved naffn
Hogen, som kunde døue Æg oc Aad
paa alle skarpe Verie, da lod hand
giøre sig en saare stor Kølffue, oc
beslo den met mange Jern pige, at
offueruinde der met baade Hogen
oc hans Troldoms kaanster. Der de komme
imod huer anden, opsatte Halffdan sin
Hielm oc gaff sig barbrystet fremmest.

[.....]   Hand<footnote>Vitolff, som skjulte den Saarede Halfdan.
</footnote> forblindede Ericks
Folck som komme at randsage effter
Halffdan, at de huercken kunde finde
Hus eller Dør for sig. Der Halffdan
haffde bekommet sin førlighed i/ien
ved Vitolffs hielp, tog hand Thore,
en naffnkundig Kempe, til sig, oc
tilbød Erick feide paa ny. Oc effterdi
hand saa, at Erick var hannem for
sterck paa Folk, lod hand en part aff
sit Folck vdi hemeligt Baghold, som
skulde falde bag ind paa hannem vdi
en sneffuer vey, oc der nedlegge
hannem. Erick formerckte Halffdans
trædskhed, søgte sin fordeel, oc mødte
hannem met sin gantske mact vdi en
Dal imellem to høye Klipper. Der
sloge de sammen gantske Mandeligen
imod huer andre, saa at Halffdans
Hær begynte at vige for Fienderne.
Thi gaffue Halffdan oc Thore sig op
paa Klipperne, oc kaste store Steene
ned paa Ericks Folck, oc giorde dem
der met stor wbodelig affbreck oc
skade. Vdi saa maade vant Halffdan 


SAXO'S GESTA DANORUM (DANMARKSHISTORIE).

Brudstykker af en Codex fra det 14. Aarhundrede, fundne i Gehejme-Arkivet 1855.


(con)scendit indeque erutas moles in subiectum
h(ostem) inuoluit. Quarum pondere et
ruina aciem, in oc(ci)duo constitutam,
oppressit. Quo euenit, ut ui(cto)riam, quam
armis amiserat, cautibus recupera(ret).
Ob cuius facti uirtutem biargrammi
cognom(en) accepit. Quod uocabulum ex
montium efferi(tatis) nuncupationem
compactum uidetur. Igitur ap(ud)
sueones tantus haberi cepit, ut, magni
tho(r fi)lius existimatus, diuinis a
populo honoribus (do)naretur ae publico
dignus libamine cense --

den Seyer igien met Steen, som hand
noget nær haffde mistet met Suerd, oc
fick her aff det tilnaffn, at hand kaldtis
effter denne dag Haffdan Bierggram. Den
menige Suenske Almue hulde hannem
her effter i saa stor ære, at de mente
at hand var den store Thors Søa, oc
giorde hannem der faare Dyrckelse oc
Offer som andre deris Afguder.

*

ville afskrive et Exemplar til ham, men dette
store -- og sinkende -- Offer af Arbejde og Tid tog
Chr. Pedersen ikke imod i Haab om, at der vilde
vise sig andre Udveje. Omsider skaffede Erkebiskop
BIRGER i Lund ham et Haandskrift, og Christiern den
Anden gav Tilladelse til Trykningen, hvorhos Kongen
særlig paabød, at Arbejdet skulde overdrages til
en lærd og kyndig Bogtrykker -- et Vidnesbyrd om, at
Foretagendet betragtedes som en national Æressag. Og
som en saadan blev det ogsaa gjennemført i den
anselige og for sin Tid rigt ornamenterede Udgave,
som udgik fra Pariser-Bogtrykkeren Ascensius' Presse;
den Udsmykning, som dygtige franske Kunstnere henimod
Slutningen af det 15.

<img>
Titel-Illustration til Chr. Pedersens Udgave af
Saxo. Paris 1514.
Aarhundrede havde bragt i Anvendelse til Brug for
Bogtrykkerne, er bleven Saxos Værk til Del i Form
af smukt komponerede og ypperligt skaarne Initialer
og et Titelblad, hvor der i en tidligere anvendt, i
italiensk Stil sammensat Ramme er indsat et Billede
af den danske Konge med Rigsæble og Sværd i Spidsen
for sin Hær, mellem hvis Landser og Hellebarder
Danebrog rager op med det kronede C i sin lange
Flig; forrest sees det danske Vaaben, støttet af to
knælende Vildmænd, og i et Baand tilvenstre Ordene
»Rex Danorum«, »de Danskes Konge«. Signaturerne
C.P. paa Titelblads-Billedet og C.P.C.L. paa
det Side 8 gjengivne Initial betegne tydeligt nok,
at Chr. Pedersen (Christiernus Petri, Canonicus
Lundensis. Kannik i Lund) har enten givet Anvisning
til eller selv udført disse Ornamenter.

Paa Grundlag af Chr. Pedersens Arbejde er
Danmarkshistoriens latinske Text senere bleven 
udgivet af STEPHANIUS (Sorø 1644) samt af P.E. 
MÜLLER og J.M. VELSCHOW (Kbhvn. 1839-58). Den 
første Oversættelse paa Dansk skyldes ANDERS 
SØRENSEN VEDEL (»Dend Danske Krønike, som Saxo 
Grammaticus screff halfffjerde hundrede Aar 
forleden,« Kbhvn. 1575, udgiven paany 1851 af 
»Samfundet til den danske Litteraturs Fremme«). 
Af hans Sprog give de ovenfor anførte Citater 
en Prøve; de nærmere Omstændigheder, under 
hvilke Vedel knyttede sit Navn til dette 
litteraire Storværk, vil der senere blive 
Lejlighed til at omtale. I Aarene 1818-22
udarbejdede N.F.S. GRUNDTVIG sin Oversættelse af
»Danmarks Krønike«, udgiven paany 1855 og 1873 med
den noget vildledende Betegnelse af Forfatteren som
»Saxe Runemester«.

I Sammenligning med Saxos Værk blegne alle
Middelalderens øvrige historiske Arbejder, af hvilke
heller intet i Omfang naaer op imod hans. Meget er
det ikke, der er os levnet; om adskillige af Tidens
berømmelige Prælater vide vi, at de ved Siden af
deres kirkelige og politiske Gjerning have udført
en litterair, men Sporene af den ere forsvundne;
Ildsvaade og Krigsbegivenheder, senere Tiders
Ligegyldighed og ikke mindst Reformationens voldsomme
Fremfærd mod Klostrene og Alt, hvad de rummede, har 
tilintetgjort Pergamenter og Papirer, saa kun
enkelte Levninger have overlevet Ødelæggelsen. Den
mærkeligste af disse er en historisk Beretning om de
Danskes Rejser til det hellige Land: »Historia de
profectione Danorum in terram sanctam,«. forfattet
af en ubekjendt Kannik efter en Rejsendes Fortælling;
Skriftet har især Interesse, fordi det viser os en af
vor Middelalders kjækkeste Skikkelser, Absalons Broder
Esbern Snare, i en Situation, hvor hans ridderlige
Følelse kommer til et hurtigt og frejdigt Udbrud,
saa vi faae et umiddelbart nærværende Indtryk af den
Helteaand, der besjælede ham som hele hans Slægt.

Da Pavens Udsendinge - fortæller Beretningen - kom
til Herredagen i Odense med Budskabet om, at Saladin
havde indtaget Jerusalem, bleve de Forsamlede - 
deriblandt Kong Knud og Hertug Valdemar - saa grebne, 
at de brast i Graad og længe sad tause, indtil Esbern 
tog Ordet og formanede til at følge Fædrenes Exempel. 
»Hvor findes de Riger, hvor er det Land,« sagde han, 
»som ikke melder om Fortids Storværker af danske Mænd! 
Spørger Du Grækenland, vil det højt forkynde, at det 
værges ved vore Landsmænds Djervhed; spørg Lombardiet, 
om Du vil, og dets Navn vil røbe, at det er vundet af 
vore Folk, thi som det er Alle bekjendt, kaldes de 
»Longobarder«, det er »Langskjæg«, fordi vi, dengang 
vi vandt Landet, efter Oldtidens Skik havde et 
løvelignende Aasyn og Rædselen for vort Folk rystede 
den romerske Tapperhed. Lad os over Normandiet, som 
vi hærgede, vende tilbage til England og Norge, og 
lad os slutte Kredsen mod Øst og nævne Finner, Sember 
og Slaver fra det Grænseskjel, som kaldes Hel, til 
den store Ødemark, hvor Slavien, Holseteland og 
Danmark mødes - saaledes gjennemvandrede de næsten 
hele Verdens Kreds og underlagde sig den med vild 
Djervhed. Men disse forfærdelige Farer, denne 
mangefold truende Død udholdt de uden at se hen til 
den guddommelige Religion, alene med et evigt 
Eftermæles Herlighed for Øje. Lad os da ikke være et 
Udskud af Menneskene; lad os skride fra Borgerkiv til 
større og nyttigere Kampe, maaske venter os en 
hæderfuld Sejr over Voldsmanden.« - Skriftet er 
optrykt i Langebeks »Script, rer. Dan.« V.

Hvad der ellers haves af historisk Litteratur, er
mest af annalistisk Art, tørre Aarsregistre, hvor
endog saadanne Begivenheder som Niels Ebbesøns Daad
kunne være forbigaaede; nogle Levnetsbeskrivelser,
mest omhandlende Kirkens fremstaaende Mænd og hyppigst
fyldte med Legender om deres Undergjerninger (det
bedste af disse Skrifter er forfattet af en Munk i 
Øm-Kloster og skildrer Abbed GUNNERS indholdsrige
Liv og mærkelige, paa eengang fromme, livskloge og 
joviale Personlighed); fremdeles adskillige for 
Oplysningen om Landets indre Tilstand vigtige
Jordebøger (især Valdemar den Andens og Roskilde
Jordebog). I Forbindelse med disse topografiske
Skrifter skal her nævnes et ret mærkeligt Vidnesbyrd
om Højden af Tidens geografiske Kundskab, nemlig
boen CLAUDIUS CLAVUS' Kort over Norden, af hvilket
nedenstaaende Danmarkskort er et Udsnit.

Kortet med den tilhørende Beskrivelse opbevares
i Bibliotheket i Nancy som en Del af en latinsk
Oversættelse af Ptolemæus i et Haandskrift, som
er udarbejdet af Kardinal Guillelmus Filiastrus,
der altsaa for de ham ubekjendte nordiske Egnes 
Vedkommende har tyet til vor Landsmands Hjælp. 
Ligesaa ufuldkomment som hans Korttegning
gjengiver de virkelige Stedforhold, ligesaa
dristig er hans Etymologi, hvor han indlader sig
paa Navneforklaringer; Sjælland f. Ex. udledes af
»Sæl-Land« o: Sælhundeland, og kaldes derfor paa
Kortet »Caniscula«, fordi det har Navn »a cane
marino«. Forøvrigt kjendes Størstedelen af Sted-
navnene let gjennem den latiniserede Dragt, saasom de
sjællandske Byer Slaghlosia, Vardhingburgh, Crucis
portus (Korsør) og Rosklidh (»hvor de danske Konger
begraves«). - Se EDV. ERSLEV: »Jylland, Skildringer
og Studier til Danmarks Geografi«, 1886.

Den latinske Litteraturs poetiske Hovedværk, Anders 
Sunesøns »Hexaëmeron«, bevæger sig helt og holdent 
paa theologisk Grund, saa at Digtets poetiske Betydning 
ikke kan skilles fra dets videnskabelige. Er det 
saaledes et karakteristisk Exempel paa lærd
middelalderlig Digtning, saa er dets Forfatters
Livsløb et ikke mindre ejendommeligt Paradigma paa
en kirkelig Stormands Studiegang, hans Virksomhed i
Kirkens og hans Anvendelse i Statens
Tjeneste. ANDERS SUNESØN var, som næsten alle Tidens
fremragende Mænd, af Hvidernes Æt; hans Fader Sune 
Ebbesøn var Søskendebarn til Absalon, en af Valdemar 
den Førstes fire store sjællandske Høvdinger,
Bannerfører i de vendiske Korstog og Lensmand i 
Skaane. Anders er født i et af Aarene mellem 1160 og 
1170, rimeligvis paa Fædregaarden Knardrup omtrent 
midtvejs mellem Kjøbenhavn og Frederikssund; af hans 
sex Brødre blev Peder Biskop, Jon Marsk, og alle vare 
de stolte Krigsmænd - tre af dem lod Livet paa 
Valpladsen. Selv blev han tidlig øvet i Vaabenbrug, 
og skjøndt han neppe nogensinde blev egenlig Krigsmand, 
har dog sikkert ridderlig Kamp for Troens Udbredelse 
blandt Hedningene staaet for hans Tanke som attraaværdig 
Bedrift. Omtrent i femtenaars Alderen kom han til Paris 
for at fortsætte sine i Hjemmet begyndte Studier; det 
var tidligt at ty til fremmed Lærdom, men man maa mindes, 
hvor ufuldkommen den hjemlige Undervisning var og at et 
theologisk Kursus ved Højskolen i Paris regnedes 
allermindst til fem Aar, medens Tilegnelsen af den hele 
Lærdomsskala fra »Trivium« af kunde medtage indtil sexten 
Aar.

I Paris gjorde Anders Sunesøn grundigt Bekjendtskab
med det dogmatiske Studium; vigtige Spørgsmaal stod
paa Dagsordenen under hans Ophold ved Universitetet:
om Vandet, man heldte i Nadvervinen, ogsaa blev til 
Kristi Blod? om Marias Himmelfart var skeet legemlig? 
Af den unge danske Skolars senere Digtning kjende vi 
hans Hang til at fordybe sig i deslige mystiske 
Undersøgelser og føre dem til en Løsning gjennem 
subtile Distinktioner. Men ikke alene Tankens 
theologiske Gymnastik, ogsaa Livets kraftige 
religieuse Bevægelse har præget hans Personlighed i 
disse Aar; der var stærkt Røre i Kirken, 
Albigensernes og Valdensernes luende Forkyndelse af 
Ordet, Prædiken paa Gader og Stræder, Opflammelse 
til Korstog mod Saracenerne. Og jevnsides med denne 
alvorlige Retning i Tiden udfoldede Paris hele det 
yppige Liv, som allerede dengang gjorde den franske 
Hovedstad til Samlingsstedet for rig Hofpragt,
Finhed i de selskabelige Former, Vid i Samtalen og
Smag i Klædedragten. Ogsaa disse Sider af Pariserlivet
tør det antages at den unge danske Kanniks højbyrdige
Udspring har givet ham Adgang til.

Efter omtrent otte Aars Ophold i Seinestaden drog
Anders Sunesøn til Romerrettens og Kirkerettens
særlige Højskole Bologna,
gjæstede rimeligvis ogsaa Rom og endte sin lange 
Udenlandsrejse, efter et Ophold i Oxford, med et 
afsluttende Besøg i Paris, hvor han promoveres 
til Magister og bestiger Kathedret som
Universitetslærer. Prydet med denne Udmærkelse
vender han hjem til Fædrelandet som Danmarks
første videnskabelige Theolog og indtager snart de
Stillinger, hans Lærdom og Byrd berettige ham til: han
bliver Domprovst i Roskilde og Kansler hos Kong Knud
den Sjette. Dette sidste Embede lagde Ledelsen af de
udenrigske Sager og Besørgelsen af den diplomatiske
Brevvexling i hans Haand; snart sendte det ham paa
Rejser igjen, da han sammen med den franskfødte, men
i en Menneskealder i Danmark bosatte Abbed Vilhelm
(se Side 5) maatte drage til Rom og Paris i det
vanskelige politiske Ærinde at modarbejde Philip
Augusts Skilsmisseplaner mod hans Dronning, Kong
Knuds Søster Ingeborg.

Efter Absalons Død 1201 blev Anders Sunesøn, kun
nogle og tredive Aar gammel, hans Efterfølger som
Erkebisp, den fjerde paa Lundestol, og beskikkedes
desuden af Paven til Legat i Danmark og Sverig. Det
er en mægtig Stilling, han indtager i den nordiske
Kirke: han kroner Kongen og vier Rigets Biskopper,
han bortgiver Embeder og paakjender Sager, der før
hørte umiddelbart under Rom, han sammenkalder og leder
Kirkemøder, han sidder tildoms over Helligbrøde,
Manddrab og Ægteskabsmaal. Med den store Myndighed
var der forbundet store Indtægter, større end vore
Dage kunne tænke sig dem: to Millioner Kroner aarlig
ansloges de til et halvthundrede Aar senere; to
Skaanske Herreder og de tre Fjerdedele af Bornholm
laa under Erkebispestolen, foruden Tiender, Bøder og
mangehaande andre Indkomster.

Den høje Byrd, den store Lærdom og den vidtstrakte
Myndighed kunde ikke forvanske Anders Sunesøns
naturlige Sindsjevnhed og Beskedended; han var
skaansom i sine Fordringer uden svag Eftergivenhed,
mild i sin Dom uden holdningsløs Opgivelse af sit
Syn paa Sandhed og Retfærdighed. Hans Livs Gjerning
er indflettet i Danmarks politiske Historie og maa
opsøges der; for den almindelige Bevidsthed staaer
hans Skikkelse klarest i det af Legenden udsmykkede
historiske Øjeblik, da han i Slaget ved Lyndanis laa
knælende paa Højen og bad om Sejr for de Danske,
medens Præsterne støttede hans synkende Arme og
Danebrog dalede ned fra Himlen. Ogsaa paa de følgende
Tog til Estland var han med, og
<img>Anders Sunessons Grav i Lunds Domkirke.<br>Tegnet af Magnus Petersen.</img>
Missionsværket i det nyvundne Land tilfaldt ham. Det
var en besværlig og farefuld Gjerning, og han satte
sin Helbred til under den, men »Estlands Apostel«
er det historiske Hædersnavn, den indbragte ham. 1222
nedlagde han med Pavens Tilladelse sit Embede og 
tilbragte sine sidste Dage i Ensomhed paa den lille 
Ivø i en Indsø nærved Blekinge, hærget af Spedalskhed, 
men i Folkets Øjne med et Helgenskjær om sit Hoved og 
med Undergjerninger knyttede til sit fromme Eremitliv. 
Han døde St. Hansdag 1228, ikke meget over 60 Aar 
gammel, og blev med stor Pragt begravet
i Lunds Domkirke i Gavlmuren under Vinduet i det
nordre Sidekor. Da Graven blev aabnet i 1833, fandtes
en stor Del af Benene, Levninger af Krumstav, Bispehue
og nogle Klædningsstykker. - Hans Biografi er livfuldt
skreven af FR. HAMMERICH 1865 som en Del af hans Bog
»En Skolastiker og en Bibeltheolog fra Norden«. ANDERS
SUNESØNS Forfatterskab er baade af juridisk og
theologisk Art. Til førstnævnte Kategori høre hans
»Antiquæ leges Scaniæ«, en fortolkende Omskrivning
af Skaanske Lov med adskillige Forklaringer af gamle
danske Ord, juridiske Oldsager og Institutioner. Af
hans theologiske Skrifter er det skolastiske Digt
»De septem sacramentis« (»Om de syv Sakr.«) gaaet
tabt. Tilbage have vi foruden Hovedværket
»Hexaëmeron«, nogle Mariaviser, hvori Guds Moder 
besynges i en let og flydende Form og i en af den 
franske Skole paavirket Aand; de vandt Udbredelse 
til Kirkebrug baade i Tydskland, Frankrig og 
England. Som Prøve anføres i Original og fri 
Oversættelse:

Missus Gabriel de coelis,
Verbi bajulus fidelis,
Sacris disserit loquelis
Cum beata virgine;
Verbum bonum & suave
Pandit intus in conclave
Et ex Eva format Ave,
Evæ verso nomine.  

Til den fagre Jomfru daler
Med et Ord, som mildt husvaler
Og om salig Lykke taler,
Gabriel, fra Himlen sendt;
Bringer Ordets gode Gave
Ind i Kammeret det lave
Og af Eva danner Ave,
Evas Navn, naar det er vendt.

»Hexaëmeron« o: »de sex Dage«, Digtet om Skabelsen,
er rimeligvis forfattet ved Aarhundredets Begyndelse
og blev til, for at de Unge kunde lære Latin, uden at
fordærves af de latinske Digtere, der lig »Sirener«
vilde »fange dem i Versekunstens Net«. Det er et
meget omfangsrigt Arbejde paa over 8000 Hexametre og
inddelt i 12 »distinctiones«. Efter en Fortale og en
Paakaldelse af Treenigheden med Lovprisning begynder
Fortællingen om Skabelsesværket og Englefaldet, men 
allerede i tredie Afsnit er dette Emne udtømt, og der 
fortsættes nu med den poetiske Omskrivning og 
Uddybning af Dogmerne samt med Belysningen af den 
theologiske Spekulations Resultater, idet Digtningen 
omfatter Punkter som Forholdet mellem Tro og 
Gjerninger, Prædestinationen og den frie Villie,
Arvesynd og de forskjellige Arter af enkelte Synder,
Nyskabelsen ved Kristus, hans Kjødspaatagelse og
Offerdød, hans

<img>
En Side af Anders Sunesøns "Hexaëmeron".

Efter Haandskriftet i Universitets-Bibliotheket

(E donatione variorum Nr. 155. 4<sup>to</sup>.)
<table>
<td 2c><h3>En Side af Anders Sunesøns »Hexaëmeron«</h3>
<td 2c>efter Haandskriftet i Universitets-Bibliotheket.

<td c><b>Gjengivelse af den latinske Text.</b>               <td c><b>Oversættelse.</b>

<td>Plus baptismus agit qvam circumcisio; non ex    <td>Mere Daaben formaaer end Omskjærelsens Værk, som vel ikke
<td>ipsa virtutes, sed in ipsa dona dabantur;       <td>Dyder forlenede os, men dog sine Gaver os skjænked:
<td>ast ex baptismo virtutes dan tur, et inde       <td>men af Daaben Dyder vi faae, og ikke alene
<td>non solum dantur, sed et augmentantur adulto.   <td>skjænkes de os af den, men voxe i Kraft for den Voxne.
<td>Qvidam dixerunt, qvod circumcisio culpas        <td>Nogle har sagt, at Omskjærelsens Værk kan udslette Synder,
<td>deleret, non virtutes conferret, ut ille.       <td>men der fattes den Daabens Kraft til at tildele Dyder.
<td>Verum virtutum prior est infusio semper,        <td>Dyds Indgydelse dog bestandig bliver det Første,
<td>posteriorque recedentis dimissio culpæ;         <td>Brødens Vigen for Syndstilgivelsen staaer som det Næste;
<td>qvare virtutes tribuit, peccata remittens.      <td>Synder jager den bort, og derved giver den Dyder.
<td>Sufficit exilis qvantumvis gratia vitæ          <td>Selv den ringeste Del af den evige Saligheds Naade
<td>æternæ cujus comes est Deus et comes omnis      <td>Fyldest gjør, thi med <sp>den</sp> er Gud i Følge og alle
<td>virtus, et comes est, ut mors dilectio fortis.  <td>Dyder, paa samme Vis som Dødsforagt med den Kjække.
<td>Ergo numqvid ei qvævis tentatio cedit,          <td>Mon for det evige Liv da hver en Fristelse viger,
<td>sicut nulla potest natura resistere morti?      <td>ligesom Alt, hvad er skabt, tilsidst for Døden maa vige?
<td>Omni naturæ dono supereminet omnis              <td>Selv det svageste Spor af Retfærdiggjørelsens Naade
<td>gratia justificans qvamvis tenuissima? [verum?] <td>stiller i Skygge Alt, hvad Naturen evner at yde;
<td>strenuitas animi, nec cedit pulsa timore        <td>Sjælens frejdige Mod for Dødens Rædsel ej viger
<td>atrocis mortis; magis ergo videtur, ut omnis    <td>skrækbetagen; langt mere klart da er det, at Dyden
<td>virtus sufficiat possitqve resistere, qvamvis   <td>Kræfter har til at staa mod hvert et Fristelsens Anfald,
<td>impugnans ipsam tentatio maxima surgat.         <td>med hvor vældig en Magt det end vil kæmpe imod den.
</table>
to Naturer, Tilstanden efter Døden i dens to Former: 
Fordømmelse og Salighed, og lignende Problemer. 
Stofligt giver Digtet saaledes betydelig mere, end 
dets Navn lover, men af dette Indhold er kun Lidet 
umiddelbart forstaaeligt for vor Tid. Den skolastiske 
Tænkning var jo i og for sig saa sublimt tilspidset, 
at man maatte være hjemmevant i dens hele Apparat for 
ikke hvert Øjeblik at støde paa Uforstaaeligheder; 
dertil kommer, at mange af de religieuse Grundforhold 
bunde i en Mystik, som det ingenlunde har været 
Forfatterens Agt at bringe Klarhed i, men som han 
tvertimod indhyller i en end mere ærefrygtindgydende 
Dunkelhed ved en frodig Anvendelse af Allegorien; og 
i denne Allegoriseren er det hyppigere en vilkaarlig 
og skiftende Betydning, der tillægges Billedet, end 
det er et naturligt Forhold mellem dette og dets 
Anvendelse, som afføder Allegorien. Af og til træffer 
man blandt de Gaader, der opstilles og hvis Løsninger 
selv ere gaadefulde, paa stort udkastede Syner, som 
den af Anders Sunesøn optagne augustinske Forestiling
om de sex Skabelsesdage som Forbilleder for sex 
Tidsrum i Verdenshistorien; og ikke sjeldent kan man
midt imellem de skolastiske Begrebsdefinitioner af
principium sine principio og principium
<i>de principio</i>, af <i>alius</i> og <i>aliud</i>, møde mere fattelige og klartformede
Axiomer som dem, de følgende Citater give Exempler paa.

<table>
<td 2c><sp>Modsætninger.</sp>

<td><poem>Nix collata pici candentius emicat, astri
Fulgorem noctis facies accendit opaca;
Celsius apparet titania surgere cedrus,
Si vicina sibi jungatur nana mirica;
Anseris ex strepitu dulcescit cantus oloris,
Pieridumque lyram tenuis vox laudat avenæ.</poem>

 <td><poem>Sne ved Siden af Beg i Klarhed vinder, og Stjernen
Straaler med fuldere Glans i Nattens Aasyn, det mørke;
Højere synes at naa mod Sky titaniske Ceder,
Naar ved Foden den har Tamariskens kuede Plante;
Gaasens hvæsende Skrig forskjønner Sangsvanens Tone,
Rørfløjten klinger til Pris for Pieridernes Lyre.</poem>

<td 2c><sp>Antikristen.</sp>

<td><poem>Virtutum vacuus, vitiis pienus, via mortis,
Trames peccati, necis orbita, methodus iræ,
Culparum pelagus, scelerum mare, criminis æquor.</poem>

 <td><poem>Tom paa Dyder, af Laster fuld, en Bane til Døden,
Sti for Synden, en Vej til Mord, en Adgang for Vrede,
Syndernes Dyb, Forbrydelsers Hav, et Vandspejl for Brøden.</poem>

<td 2c><sp>Jomfru Maria.</sp>

<td><poem>Si commendare conorer virginis hujus
Et matris merita clarissima, major eorum
Gloria sic laudem semper transcenderet omnem,
Ut phoebus faculam, mare guttam, linea punctum.</poem>

 <td><poem>Om jeg prøvede paa, den Mø og Moder at prise
For hvad hun herligt har gjort og virket, sandelig vilde
Hendes Fortjenesters Ry hvert andet overgaa, ret som
Solen Faklen og Havet Draaben og Linien Punktet.</poem>

<td 2c><sp>Kristi frelsende Død.</sp>

<td><poem>Quos mors ejectos paradiso tradidit orco,
Orcum confringens ad coelum vita reduxit,
Mors stravit morte, quos vita vita beavit.</poem>

 <td><poem>Dem, som Døden jog ud af Eden og hengav til Helved,
Dem har Livet til Himlen ført, da Helved det knuste.
Dem slog Døden med Død, hvem Livet med Liv gjorde salig.</poem>

<td 2c><sp>Evas Fødsel.</sp>

<td><poem>Non fuit ex capite, non ex pede facta mariti
Eva, sed ex latere, quod ponitur inter  utrumque,</poem>

 <td><poem>Ikke af Mandens Fod og heller ej af hans Hoved
Eva skabtes, men af hans Side, midt mellem begge,</poem>
</table>
Ne posit Domina sua mancipiumve videri,
Sed potius socia lateri socianda mariti.

At hun ej skulde synes hans Træl og ikke hans Herre,
Men som Fælle sin Mand samdrægtig stande ved Siden.

*

Kun nogle faa  Exemplarer af »Hexaëmeron« har
Litteraturhistorien. Rede paa; et skal have været 
opbevaret i Lunds Domkirke, et andet i Sorø Kloster. 
Det eneste Handskrift, som nu haves i Behold, er et 
meget gammelt Pergamentsexemplar, som allerede i det 
15. Aarhundrede har tilhørt Roskilde Domkirke og 
senere været i Arild Hvitfeldts Besiddelse. Det ejes 
nu af Universitetsbibliotheket, og dettes tidligere 
Bibliothekar P.G. THORSEN har besørget en Udgave af 
det, som dog aldrig er kommen videre end til 
Korrekturen. En Side af Haandskriftet er gjengiven 
her; dets meget sammentrængte, i Ord og Bøjninger 
stærkt forkortede Text giver et godt Billede af 
middelalderlig Skrivekunst og kan vække en 
Forestilling om de Vanskeligheder, Tydningen af
saadanne gamle Codices kan frembyde.

DANSK LITTERATUR.

En Litteratur i Landets eget Sprog brød sig kun 
langsomt Vej gennem den latinske Kultus og
Videnskabelighed, som Kirken havde bragt ind i
Udviklingen. Danmarks Tilstand i Middelalderen er
i mange Henseender at ligne ved Barndomstiden, da
Hovedvægten lægges paa den legemlige Ernæring og Væxt,
da det fysiske Livs Krav stille de intellektuelle
Rørelser i Skygge og der, tidt gjennem faretruende
Kriser, først lidt efter lidt tilvejebringes Ligevægt
mellem Kræfterne og Beherskelse af Lemmerne, inden
Forstandslivet kan komme til Udfoldelse. Den nationale
Kultur faaer saaledes kun et svagt og tarveligt Udtryk
i vor middelalderlige Litteratur, paa samme Tid som
de sydligere Lande alt have udfoldet dens ædleste
Blomster: Italien har i Dante fostret en Aand. som
rummer sin Tids hele Bevidsthedsindhold og omsætter
saavel dens religieuse Følelse som dens filosofiske
Spekulation i poetisk
Anskuelighed, medens det italienske Sprog naaer 
Fuldkommenhedens Form i hans saavelsom i Petrarcas 
og Boccaccios Digtning; i Spanien trives
Historieskrivning og Digtekunst i lige Fylde ved
Alfons den Vises litteraire Hof; i Frankrig udklækker
Provencens Sol Troubadourpoesiens blussende Blomst,
medens mod Nord Trouvèrernes »Fabliaux« aabenbare
den galliske Aands lette Vid og sikre Formevne;
i England lægger Chaucer Grunden til den engelske
Nationallitteratur ved sine »Canterbury-tales«, og 
hos vore nærmeste sydlige Naboer faaer det tydske 
Sinds Dybde og mystiske Hang sit Udtryk gjennem 
Wolfram von Eschenbachs spiritualistiske Uddybning 
af Gral-Sagnet, medens dets Naturfølelse og 
Stemningsliv lægger sig for Dagen i Walther von
der Vogelweides Digtning og »Mestersangen«, trods
dens tørre og formalistiske Karakter, vidner om de
nyskabte Borgersamfunds aaandelige Opvakthed.

Paavirkninger fra disse Kulturytringer naaede først
sent og med svag Berøring op til vor sildigfødte
nationale Litteratur. For Sydboens Bevidsthed laa
Danmark som det fjerne, taagekolde, barske Land,
fra hvilket han var skilt ved Havets Oprør og Vejens
Farer. Og i Virkeligheden var Landets Natur ugjæstmild
og dets Omraade lidet tilgængeligt. Tykke Skove og
vidtstrakte Moser laa som skræmmende Hindringer for
vejfarende Folk, husende baade Vilddyr og fredløse
Mænd. Møjsommeligt skred Opdyrkningsarbejdet frem,
hyppigt standset af Borgerkrig og Sørøverfejder, for 
et langt Tidsrum af den sorte Døds forfærdelige
Hærgen. Men fremad skred det dog, og Samfundslivet
fulgte Agerfurernes Gang. Omkring Klostre og Kirker
sankedes Hus ved Hus, i Krumstavens Læ var der trygt 
at bo; Landsbyer fremstod og voxede stundom til 
Kjøbstæder, skjøndt tarvelige og kun lidet bymæssige 
efter Nutidens Begreber: med lerklinede Huse, med 
Haver og Kaalgaarde i lange Mellemrum, med 
Plankeværk til Værn mod ydre Fjender. Ogsaa i Læ af 
Borgene eller hvor en Vig paa eengang lovede et
skjærrnet Leje og let Adgang til Havets Handelsveje,
byggede vindskibelige Borgere deres By, sluttende sig
sammen i Gilder og Laug til indbyrdes Beskyttelse for 
Liv og Ejendom, Virksomhed og Privilegier. Men først 
i Tidens Løb udviklede Samfundsaanden sig til en 
almen Fædrelandsfølelse. Danmark var stort nok i
Udstrækning; det rakte fra Smaalands Sydgrænse til
Ejderen, men Befolkningen følte sig i Tidsrummets
Begyndelse endnu som nærmest knyttet til de særlige
Landsdele, saa
Sjællandsfar stod mod Skaaning, Fynbo mod Jyde som
afsluttede Provinstyper, udrustede med særlige Love
og Traditioner. Først henimod Middelalderens Slutning
har denne Sondring veget Pladsen for en Adskillelse af
en helt anden Art, Delingen i Stænder: Gejstligheden
som Samfundets ypperste Klasse, Herrestanden anselig
ved Vaabendaad og Grundejendom, Borgeren voxende i 
Selvfølelse med sin Virksomheds og Omsætnings Fremvæxt, 
Bonden staaende paa Samfundsstigens som paa 
Mennesketilværelsens laveste Trin, en slaaende
Modsætning til Oldtidens selvstændige og mægtige
Bondestand.

Alene dette sidste Forhold: Ophævelsen af
Provinsialismen og Grupperingen efter Stænder,
viser, hvilke betydningsfulde Kulturstrømninger der
gjennemrisle Middelalderens lange Tidsrum. Og et
Blik paa dets politiske Historie frembyder et endnu
mere sammensat Billede: Knud den Stores Erobring af
England og hans Grundfæstelse af Kristendommen som
den herskende Kirke i Danmark, Landets Forening med
Norge under Magnus den Gode, den nye Kongestammes
Tronbestigelse med den præstevenlige Svend Estridsøn,
Almueoprøret mod Knud den Hellige, Knud Lavards Drab,
de vendiske Plyndringer, den tiaarige Tronstrid mellem
Svend, Knud og Valdemar, Kampen paa Grathehede, de
stolte Bedrifters Tid under Valdemar den Store og
Knud den Sjette med Absalon som ledende Statsmand og
Hærfører, de forøgede Erobringer og det paafølgende
bratte Fald under Valdemar Sejer, Søndersplittelsen
under hans Sønner, Erik Glippings Død for de
sammensvorne Adelsmænds Sværd, Rigets materielle Ruin
under Erik Menved, dets Pantsætning under Christoffer
den Anden, det kongeløse Lands Mishandling af
fremmede Voldsmænd, Niels Ebbesøns befriende Daad,
Gjenfødelsen under Valdemar Atterdag, Margrethes
dristige og vidtskuende Politik og Dekadencen under
hendes Efterfølgere - Alt gjennemvævet af Strid
mellem Kongemagt og Kirkevælde med Ban og Interdikt
som mægtige Midler i den sidstes Haand, af Adelens
voxende Indflydelse, der sikrer sig Kongens Lydighed
ved Haandfæstninger, af grusomt kuede Bondeopstande,
af skjæbnesvangre Indrømmelser til de holstenske
Grever og deres Attraa efter Sønderjylland, af en
skiftevis underdanig og selvsikker Politik overfor
den tydske Kejser, af Handelens Overlevering til
Hansestæderne og frugtesløse Forsøg paa at fastholde
Forbindelsen med Sverig. Men Enkelthederne i dette
brogede Billede have kun en ringe Betydning for den
litterairhistoriske
Betragtning af Tiden; naar der foreløbig bortsees fra
Folkeviserne, spejle de sig kun svagt i Middelalderens
danske Litteratur, der endnu slumrede med omtaaget
Bevidsthed og i selve sin Fattigdom giver os et
Vidnesbyrd om, at Samfundslegemets Væxt og Formning
gjennem Kamp og livsfarlige Kriser endnu ikke var
naaet til det Punkt, da Aanden skulde opslaa sine
Øjne og selvbeskuende give sig Udtryk i en national
Litteratur.

Opmærksomheden for de litteraire Fænomener maa da
nærmest henvendes paa Sprogets Udvikling. Det Sprog,
i hvilket den islandske Oldlitteratur er skrevet og 
som endnu temmelig uforandret er Islændernes 
Tungemaal, var i Oldtiden Fællessproget for hele 
Norden og benævnedes Norrænæ-Maal eller endnu 
hyppigere »dansk Tunge«, idet det tog Navn af det 
Hovedland, hvori det taltes. Omtrent i Knud den
Stores Periode, eller endnu tidligere, begyndte dette
Sprog i Danmark at undergaa visse Forandringer, som
mere og mere skilte det fra Udspringet; især er en
angelsachsisk Indflydelse kjendelig i Ordforraad og
Former, og i det 13. Aarhundrede er denne Udvikling
naaet saa vidt, at det Sprog, som tales i Danmark,
stærkt afviger fra Stamsproget, medens det paa den
anden Side trods al Paavirkning tydeligt hævder sig
som et selvstændigt Sprog overfor enhver germansk
Sprogform. Dette Præg af et oprindeligt, ikke fra
Tydsk afledet Sprog bevarer den danske Mundart selv
til Tider, da Indflydelsen sydfra gjennem tydske
Konger og tydsk Hofliv, tydske Krigere, Handelsmænd og
Haandværkere afsætter sine talrigste Spor paa det og
tilvejebringer en ikke ringe Lighed, hvad Ordforraadet
angaaer, medens Bøjning og Sætningsbygning stadig
bevidner dets Egenart. Det maa ogsaa fremhæves,
at Sprogets Forøgelse med tydske Ord, For- og
Endestavelser fortrinsvis indskrænker sig til det
prosaiske Skriftsprog, medens det poetiske Sprog og
den daglige Tale kun i en mindre Grad berøres af den
og gjennemgaaende bevare deres hjemlige Karakter.

I Løbet af det 14. og 15. Aarhundrede fuldendes
Frafaldet fra Oldsproget, og den Form, det Danske har
antaget efter Tilendebringelsen af denne Udvikling,
er, hvad Lyd og Bøjninger angaaer, væsenlig den samme,
som det nu har, hvor forskjelligt end Udseendet kan
være paa Grund af tidligere Tiders overlæssede og
temmelig vilkaarlige Retskrivning. Hovedtrækkene
i Afvigelserne
fra det gamle Sprog ere Bortkasteisen af en
Mængde af dets rige Bøjningsformer, en større
Blødhed i Medlydene og en Udviskning af de kraftige
Farvemodsætninger i Selvlydene, i det Hele taget en
Slappelse af Sprogets stærke Elementer, som synes at
være det sproglige Afbillede af Folkekarakterens
Magelighed og Veghed: Han- og Hunkjøn smelte
sammen i et Fælleskjøn, i Navneordene opgives alle
Forholdsforrner med Undtagelse af Ejeformen, i
Udsagnsordene bortfalder den tidligere Bøjning efter
Personer, og der er en Tendens til ogsaa at opgive
Bøjningen efter Tal; de haarde Medlyd (p, t, k) gaa
over til de tilsvarende bløde (b, d, g), medens e-
og æ-Lyden breder sig som en graa Tusmørkeplante
over de andre Vokalers farverigere Blomster. Paa
samme Tid som denne Udviklingsgang fuldbyrder sig,
tilendebringes ogsaa for Skriftsprogets Vedkommende
Sammensmeltningen mellem de tre Mundarter: Skaansk,
Sjællandsk og Jydsk, hvori det Danske endnu paa
et tidligere Trin af Sprogbevægelsen delte sig;
den sjællandske Sprogart, der indtog Mellemstadiet
mellem det Skaanskes sejgere Vedhængen ved det Gamle
og det Jydskes svagere Modstandsevne overfor det Nye,
hævder sig som det Grundlag, hvorpaa det almindelige
danske Skriftsprog dannes. Dette Skriftsprog bliver
tillige Norges litteraire Sprog, medens det norske
Talesprog vedblivende holder sig nærmere oppe mod
Oldsproget end det danske; omvendt tilegner Svensk sig
en sproglig Dragt, der tilsyneladende gjør det mere
forskjelligt fra Dansk, end det i Virkeligheden er;
i den tidligere Del af Middelalderen stod Svensk
og Dansk endnu sammen som de blødere Tungemaal
overfor Norsk og Islandsk som de haardere, og
Overensstemmelsen mellem de to Sprogarter var saa
stor, at det ved Diplomer, Brevskaber og lignende
Aktstykker fra denne Tid ofte er vanskeligt at
afgjøre, om de ere skrevne paa den ene eller den
anden af dem. En Tidlang saae det endogsaa ud, som
om selv disse mindre Afvigelser skulde forsvinde og
der skulde tilvejebringes et fælles skandinavisk
Skriftsprog, skabt af den religieuse Opvækkelse,
som havde sit Udspring i det af den hellige Birgitta
stiftede Kloster i Vadstena, et Fænomen, der foruden
sin sproglige Interesse tillige har Betydning som en
for Middelalderen karakteristisk Aandsstrømning.

Den hellige Birgitta er nemlig her i Norden den mest udprægede 
Repræsentant for den kristelige Mystik, saaledes som den
er kommen til Gjennembrud hos adskillige af
Kirkehistoriens betydeligste Personligheder. Hun
er født 1302 eller 1303 og tilhørte en af Sverigs
højbyrdigste Ætter, ligesom hun ogsaa, kun fjorten
Aar gammel, blev gift med en Mand af ædel Slægt, den
senere Lagmand i Nerike Ulf Gudmarsson, hvem hun stod
trofast og kjærligt ved Siden som en dygtig Hustru og
klog Opdragerinde af deres otte Børn; et saadant Ry
nød hun som en forstandig og sædelig Kvinde, at hun
blev ansat som Hofmesterinde hos den unge Dronning
Blanche af Namur ved dennes Giftermaal med Kong Erik
Magnussøn. Side om Side med denne aandelige Sundhed
og praktiske Dygtighed havde der alt fra Barndommen
af i Birgittas Sind trivedes en Hang til religieus
Mystik, der tidlig lagde sig for Dagen som Syner og
Samtaler med Gud, den hellige Jomfru og Djævelen, og
alt som disse Anfægtelser tog til i Antal og Styrke,
fik hendes Liv en mere og mere udpræget asketisk
Karakter; sammen med sin Mand gjorde hun lange
Pilgrimsvandringer til Norge og Spanien og fik ogsaa
hans Hu saaledes vendt mod Forsagelsens Ideal, at han
til Guds Ære afbrød deres ægteskabelige Samliv. Efter
hans Død blev hun mere end nogensinde benaadet med 
Aabenbaringer, direkte Meddelelser fra Gud og de
Hellige om de Ting, der ere dulgte for menneskelige
Øjne, og hvad hun i sin Henrykkelsestilstand forkyndte
om Himlens Hemmeligheder, omgav
hende i Folkets Øjne med en Helgenglorie, hvis Skjær
ikke blev mindre, da man ved flere Lejligheder saae
hende optræde djærvt og uden Hensyn til eget Velvære
mod Kongens Fejl og hans Omgivelsers Overgreb. Heller
ikke Kleresiets Synder skaanede hun, da hun 1350 kom
til Rom for ved personlig Henvendelse hos Paven at 
faae Tilladelse til at stifte et Kloster i Vadstena, 
den hun da ogsaa opnaaede trods sin indtil 
Hensynsløshed frimodige Kritik af Pavedømmets
Misbrug. Hun levede indtil 1373 som en over hele
Kristenheden navnkundig hellig Kvinde, hvem Paver og
Konger, verdslige og kirkelige Stormænd adspurgte i
Livets vanskelige
Forhold, og efter sin Død blev hun kanoniseret. Fra
hendes Kloster i Vadstena plantedes der Aflæggere i
Nordens øvrige Lande, hos os i Maribo og Mariager,
og den levende Forbindelse mellem disse Klostre
baade ved personlige Besøg, ved Brevvexling og
en flittig litterair Virksomhed affødte et Slags
Unions-Skriftsprog, »Brigittiner-Sproget«, i hvilket
Forskjellen mellem de nordiske Mundarter var bragt
ned til et Lavmaal.

Til at danne os en Forestilling om Sprogets Væsen i 
Periodens første Halvdel have vi ikke andre Hjælpemidler 
end de gamle Love. Deres kulturhistoriske Betydning er 
det overflødigt at paapege; det er klart, at deres 
Bestemmelser for Rettens Hævdelse i Familiens indbyrdes 
Forhold som i Personens Stilling til sine Medborgere og 
til Staten ordne sig Led for Led til et Omrids af hele 
det private og offentlige Liv paa den Tid, de blev til. 
De ere oprindelig opstaaede som Vedtægter for snevrere
Kredse; alt som deres Holdbarhed er bleven prøvet og 
som Samfundsdannelsen er tiltagen i Omfang, have de 
faaet Gyldighed over større og større Omraader, til de 
omsider ere blevne underkastede Retslærdes Gjennemsyn 
og have faaet Kongernes Stadfæstelse som Love for hele 
Landsdele. Den ældste af dem er Knud den Stores 
Vitherlagsret (Vederlagsret), en Lovbog, der fastsætter 
Bestemmelserne for Samlivet i Kongens Hird, den 
prægtigt udrustede Livgarde, der skulde være nærmest om 
hans Person; i sproglig Henseende er denne Lov dog af 
mindre Betydning for os, da det eneste Brudstykke af 
den, som endnu er til, hidrører fra en langt yngre Tid
og maa være skrevet efter 1346. De kirkelige Love:
Erkebiskop Eskilds Skaanske og Absalons sjællandske
Kirkeret (1162 og 1171), haves i Haandskrifter fra det 
13. Aarhundrede, men fra dette Tidsrum meddeles der 
nedenfor en Prøve af Jydske Lov, der tilligemed de
andre verdslige Love i alle Henseender er betydeligere
end de gejstlige.

Den ældste verdslige Lov er Skaanske Lov, som tillægges 
Valdemar den Første, skjøndt dens Form har mere af det 
tilfældigt Sammenbragtes Karakter end af en enkelt 
Lovgivers ordnende Arbejde; den maa derfor sikkert 
rettere betragtes som en privat Samling af gamle Love 
og Vedtægter, der have været gjældende i Skaane og 
muligvis senere ere blevne stadfæstede af Kongen. Et 
meget smukt Runehaandskrift (»Codex Runicus«} af denne 
Lov findes i den Arnamagnæanske Samlings i 
Universitets-Bibliotheket
og er 1877 udgivet i fotolithografisk Aftryk; det er
den første Side af denne Membran, vort herhenhørende
Bilag fremstiller i nøjagtig Efterligning. Den vigtige
latinske Bearbejdelse af Loven, som skyldes ANDERS
SUNESØN, er nævnet ved denne.

Første Side af Runehaandskriftet af Skaanske Lov.

Gjengivelse af Texten.

Ipar man kunu ok dør han, før æn hun far barn, ok
sighir hun ok hænnæ frænder at hun ær mæth barne,
tha skal hun sitta i egen bægia therræ uskiftø
tiughu uku ok til se mæth sinum uæriændæ, ær hun
ei mæth bårne ok ær thær gothræ kuinæ uitnæ til,
tha skiftis egn therræ, hus ok bolfæ ok køpæ iorth,
annur iorth gangæ til rætræ arua.

Sighir mothær ok hænnær frændær at barn uar føt æftir
fathur, ok netta fæthrinis fræn(der.....)

Gjengivelse paa nyere Dansk.

Faaer Mand Kone og døer han, før end hun faaer Barn,
og siger hun og hendes Frænder, at hun er med Barn,
da skal hun sidde i eget fælles uskiftet Bo tyve Uger
og tilse med sine Værger; er hun ej med Barn og er der
gode Kvinders Vidne dertil, da skiftes deres Ejendom,
Hus og rørligt Gods og Kjøbejord, men anden Jord gaa
til rette Arvinger.

Siger Moder og hendes Frænder, at Barn var fød efter
Fader, og nægte Faders Frænder.....

Valdemars sjællandske Lov er ligeledes en Privatsamling 
af gamle Love og Vedtægter for Sjælland, yngre end den 
Skaanske, uden at det med Bestemthed lader sig afgjøre, 
naar den er samlet. Ligesom man er i Tvivl om, hvilken 
af Valdemarerne (den Første eller den Anden) Loven har 
faaet Navn efter, saaledes er man ogsaa usikker med 
Hensyn til den Kong ERIK, efter hvem den anden 
sjællandske Lov er opkaldt; den har ganske samme 
private Karakter som de foregaaende og kan højst være 
stadfæstet af en Kong Erik, skjøndt neppe hverken Erik 
Glipping eller Erik Menved, hvem man har tillagt den. 
Det smukke Haandskrift af Valdemars sjællandske Lov, 
som den Arnamagnæanske Samling ejer (udgivet 1869) 
meddeler det hosstaaende Bilag en Prøve af.

Den eneste Lov, der med Sikkerhed kan føres tilbage til 
en bestemt Lovgiver, er Valdemar den Andens Jydske Lov, 
given paa Rigsdagen i Vordingborg i Marts Maaned 1241 som
Første Side af Skaanske Lov.

Efter Runehaandskriftet i den Arnamagnæanske Samling Nr. 28. 8<sup>vo</sup>.


Første Side af Valdemars sjællandske Lov.

Efter Haandskriftet i den Arnamagnæanske Samling Nr. 24. 4<sup>to</sup>.
<table>
<td 2c><h3>Første Side af Valdemars sjællandske Lov.</h3>

<td c><b>Gjengivelse af Texten.</b>
 <td c><b>Gjengivelse paa nyere Dansk.</b>

<td><sp>Thætæ ær then rætæ sialanzfaræ
logh oc thæn gamlæ ut aruæmal.</sp>

 <td><sp>Dette er den rette Sjællandsfar
Lov og det gamle Udarve-Maal.</sp>

<td>Fathær oc mothær ær sun oc
dotær nest at aruæ, sun til ful lot, oc
totær til halv lot, æn of af giftæs sun
æller dotær ællær bathe, liuænde
fathær oc mothær, tha faræ the af bo,
sun mæth ful lot oc dotær mæt halv
lot, allæ æm ful lot sum theræ fathær
hauær for utæn fæthrinis iorth oc the
aruæ, ær han ærfde sithen han fec
theræ mother, ællær theræ mothær
sithen hun fec theræ fathær.

 <td>Fader og Moder er Søn og Datter
nærmest til at arve, Søn til fuld Lod og
Datter til halv Lod; men dersom
Søn eller Datter eller Begge bortgiftes
i Faders og Moders levende Live, da
udgaa de af Boet, Søn med fuld Lod
og Datter med halv Lod, alle med
ligesaa fuld Lod som deres Fader
har, med Undtagelse af Fædrenejord
og den Arv, han har arvet, efterat
han fik deres Moder, eller deres
Moder efterat hun fik deres Fader.

<td><sp>Om fæthrinis iorth oc mothær.</sp>

 <td><sp>Om Fædrene- og Mødrenejord.</sp>

<td>Thet kallæ vi alt fæthrinis iorth,
ær fathær ate før æn han fec theræ
mothær, ællær mothær ate før æn hun
fec theræ father.

 <td>Det kalde vi altsammen
Fædrenejord, som Faderen ejede, førend han
fik deres Moder, eller Moderen ejede,
førend hun fik deres Fader.

<td><sp>At ut aruæ æruer æi fathærs flæt.</sp>

 <td><sp>At Udarving arver ej Faders Hus.</sp>

<td>Ængin ut aruæ æruir nokæt barn
inæn fathers flæt.

 <td>Ingen Udarving arver noget Barn
indenfor Faders Hus.

<td><sp>Horæ fath(ær) æru(ær) sit barn,
thæt ær utæn fælægh dør.</sp>

 <td><sp>Hvorledes Fader arver sit Barn,
det som døer udenfor Fællig.</sp>

<td>Dør nokæt hans barn uthæn fælægh
for utæn afkomd, tha æruær fathær
oc mothær oc brothær ful lot oc
systær half lot, æm væl the innæn
sitiæ fathærs flæt, æszæ the ær uthæn
æræ.

 <td>Døer noget af hans Børn udenfor
Fællig foruden Afkom, da arver Fader
og Moder og Broder fuld Lod og
Søster halv Lod, ligesaavel de, der
sidde indenfor Faders Hus, som de,
der ere udenfor.

<td><sp>Horæ far ær næst allæ genmæle.</sp>

 <td><sp>Hvorledes Fader er nærmest til
alt Gjenmæle.</sp>

<td>I allæ skiælnæthe,  ær mællæ børn
kan kumæ oc fathær, tha ær fathær
nærmer allæ gen mæle.

 <td>I alle Tvistemaal, som kan
opkomme mellem Børn og Fader, er
Faderen nærmest til alt Gjenmæle.

<td><sp>Om børnæ børn talæ.</sp>

 <td><sp>Om Børnebørn tale.</sp>
</table>
Landslov for Nørre- og Sønderjylland og desuden for
Fyn, Samsø, Langeland og Als. Dens Fortale har den
berømte Begyndelse: »Med Lov skal Land bygges« og
blev i senere Afskrifter sat foran de andre Love. Om
Aanden i dette Lovgivningsarbejde saavelsom om Sproget
paa hin Tid vil efterstaaende Citat af Fortalen bære
Vidne:

<b>Af Jydske Lov 1241.</b>

Logh scal væræ ærlic, ræt, tholic æfter
landens wanæ, quemlic oc thyrftælic, oc
openbar, sua at allæ men mughæ wito oc
understandæ huat logh sægher; oc weræ
ei gørth eth scriuæn for ennens manz
særlic wild, num efter ollæ menz thirft
ther i land bor. Ængi man scal dømæ
geen then logh, ther konung giuer oc olt
land taker with, num æfter then logh scal
land dømæs oc rættes. Then logh ther
kunung giuer oc olt land taker with, then
ma han ei efter takæ æller skiftæ, uten
lanzens wili, for uten han war openbarlic
gen guth. -- Thet æræ kunungs æmbet
oc høfthings, i land æræ, at gøme domh,
oc gøræ reth, oc frælsæ them ther meth
wald tuinges, swa som er widdewe oc
wærilos børn, pilgrim oc utlendz men, oc
fatok men: them gar tithest wald yuer.

<b>Gjengivelse paa nyere Dansk.</b>

Lov skal være ærlig, ret, taalig efter
Landets Vane, kvemlig (passende) og tarvlig
(som Tarv er), og aabenbar, saa at alle
Mænd (Folk) kunne vide og forstaa, hvad
Loven siger; og (den) være ej gjort eller
skreven for nogen Mands særlige Fordel,
men efter alle Mænds Tarv, der i Landet
bo. Ingen Mand skal dømme mod den
Lov, som Kongen giver og alt Landet
vedtager; men efter den Lov skal Land
dømmes og rettes. Den Lov, som Kongen
giver og alt Landet vedtager, den maa
han ej tage fra eller skifte uden Landets
Villie, undtagen den aabenbar var Gud
imod. -- Dette er Kongens og Høvdingers
Embede, som i Landet ere, at afsige Dom
og gjøre Ret og frelse dem, der med Vold
tvinges, saa som er Enker og værgeløse
Børn, Pilegrimme og Udlændinge og
Fattigfolk: dem gaar tiest Vold over.

Blandt de forskjellige Udgaver af Jydske Lov skal her nævnes
den danske Texts første Fremtræden i Bogtryk (Ribe 1504) efter
temmelig nye Haandskrifter, ledsaget af en latinsk Oversættelse af
den viborgske Bisp KNUD MIKKELSENS »<i>Expositiones</i>«, i hvilke
den retslærde Prælat -- han var <i>Doctor Juris utriusque</i> -- forklarer
Loven ved Hjælp af den romerske og kanoniske Ret og oplyser
dens Anvendelse ved Exempler paa afsagte Domme, forefaldne
Tilfælde, Retssædvaner o. dsl. Paa Udgavens sidste Blad findes
hosstaaende Træsnit, der synes at forestille en Dom, hvorved
en Uskyldig domfældes trods sine Bønner og Englens
Beskyttelse, medens den Skyldige under den Ondes Protektion
benytter Øjeblikket til at bestjæle Dommeren. -- Allerede henved
en Snes Aar inden denne første danske Udgave fremgik af

Pressen, var Jydske Lov udkommen paa Plattydsk (Lübeck 
1486); den var jo gjældende Lovbog i Sønderjylland og 
blev derfor tidlig oversat i det Sprog, som taltes i 
de sydlige og vestlige Egne af denne Landsdel. Den 
plattydske Udgave, som kun det Store kgl.
<img>

Titelblad til «Dat Jutische Lowbock«. 1486.
Bibliothek ejer i et fuldstændigt Exemplar, har,
efter Tidens Kaar, en vis festlig Karakter; Fortalen
er omskreven i pyntelige Vers, den typografiske
Udstyrelse er ret rig, med Initialer og Randtegninger
paa nogle af Siderne samt paa Titelbladet den Side
50 gjengivne Komposition: mellem to Søjler, som bære
en firedelt Bue, to siddende Konger med Scepter og
Krone, omgivne af fem Biskopper; som Underskrift
læses: Dyt synt de heren vnde de bisschoppe de dyt
recht ghefundert hebben, (dette er de Herrer og de
Biskopper, som have grundlagt Loven).

Ogsaa adskillige danske Bylove haves i Behold fra 
Middelalderen, blandt andre Flensborgs nyere
Stadsret fra 1284, bevaret i et næsten samtidigt
Haandskrift, hvis Sprog er rent Jydsk. Gildeskraaer
og Laugsartikler findes der ligeledes Levninger af.

De gamle danske Provinslove og de slesvigske
Stadsretter ere udgivne af P.G. THORSEN (1852-53, 55), 
Gaards- og Stadsretter af J.L.A. KOLDERUP-ROSENVINGE 
i hans Samling af gamle danske Love V (1827).

Rationel Granskning af Naturens Love var fremmed
for Middelalderen; den drev det ikke videre end
til spredte, usammenhængende Iagttagelser, og i
Tydningen af dem ere vilkaarlige Paastande ligesaa
hyppige som Indflydelsen af kras Overtro. Hvorvel
der foredroges Lægevidenskab ved Universiteterne
og den tillige udgjorde en Del af Klosterstudierne,
bestod Lægekunsten hovedsagelig dog kun af tilfældigt
sammensankede empiriske Forskrifter, hvis Virkeevne
maa forekomme en moderne Betragtning højst tvivlsom,
Skjøndt de hævdede sig uforandrede fra Slægt til
Slægt, opbevarede i haandskrevne Lægebøger eller
Urtebøger, som de almindeligst kaldtes, fordi det
fornemmelig var Planternes Anvendelse som Lægedom,
de gav Anvisning til. Flere saadanne Bøger ere
komne til os fra hine Tider, den berømteste, Henrik
Harpestrengs, i et meget smukt Haandskrift, som ejes
af det St. kgl. Bibliothek og 1826 blev udgivet af
C. MOLBECH.

Om Henrik Harpestrengs personlige Forhold er os ikke Andet 
bekjendt, end at han har levet i det 13. Aarhundrede og været 
Kannik i Roskilde; om den store Anseelse, han har nydt, vidner 
et yngre Haandskrift, i hvilket han stilles sammen med Oldtidens
berømte Læge Galenus som en »viis Mester«. Hans Sprog
gjør ved det første Blik et fjernt og fremmed Indtryk,
men trænger man lidt nærmere ind i det, viser det sig,
enkelte nu ukjendte Udtryk fraregnede, i sit egenlige
Væsen ikke saa meget forskjelligt fra vor Tids Dansk;
efterstaaende Prøver ville godtgjøre dette, samtidig
med at de give os en af Mester Henriks almindelige
og en af hans specielle Anvisninger.

<b>Af Henrik Harpestrengs Lægebog.</b>

Hwa sum wil lækydom takæ. han
skal thæt witæ at nokær stærk lækidom
må æi giuæs børn oc æi gamælt folck.
oc æi andær thær krankæ ær. Oc æi
skal lækydom takæs ællær giuæs i mykæl
hetæ. oc æi i mykæl kuld. Man skal æi
twa lækydom takæ en dagh. Thægær
lækydom ær takæn til løsn. hauær man
æi fangæt løsn. tha skal mat æi takæs
fyrre æn lækidom hauer syn dygh
fulkummæt. Takær man mat fyrræ tha ma
han ræthæs at han fangær rythæ. Thæn
thær lækydom hauær takæt ma annæn
dagh bathæs. at thæt thær løsth ær af
lækydom ma mæth bas tuf af tørnæs.

<sp>Af pipærroot.</sp>

<sp>Raphanum.</sp> pipær root. oc hun ær
storlyk heet. oc kailæs forthy root at swa
sum andræ yrtæ waxæ up. swa waxær hun
giærnæ nithær. i. yorth. Hwa sum hænnæ
frø syndær nithær mællæ sinæ hændær oc
smøræ them mæth. tha ma han takæ
hugorm utæn skathæ. Takær man thennæ
root. oc læggær mæth fils been thær røt
ær af ællæ. tha warthær thæt hwit.
Warthær hun takæn. i mat. oc ætæn. tha
stær hun gen etær. Hun ær oc mykæt
helsum at ætæ fastænd. i. marz manæth
oc annæn timæ. for thi at hun rensær.
i. man thæt ondæ bloth thær man far af
wintærs kuld. oc thyrrær thæt at thæt
skathær æi man. Stampær man pipær
root oc dudækorn mæth lit salt. oc
læggær with <sp>cancer</sp> tha dughær thæt. Swa
dughær thæt oc for lykwærthing sot.

<b>Gjengivelse paa nyere Dansk.</b>

Hvo som vil Lægedom (Medicin) tage,
han skal vide det, at nogen stærk
Lægedom maa ej gives Børn og ej gammelt
Folk og ej Andre, der svage ere. Og ej
skal Lægedom tages eller gives i megen
Hede, og ej i megen Kulde. Man skal
ej to Lægedomme tage paa een Dag.
Naar Lægedom er tagen til Afføring:
haver man ej faaet Afføring, da skal Mad
ej tages, førend Lægedom haver sin
Virkning fuldkommet. Tager Mand Mad før,
da maa han frygte, at han faaer Feber.
Den, der Lægedom haver taget, maa
anden Dag bade sig, at det, der løst er
ved Lægedom, maa med Badstue (Badet)
aftømmes.

<sp>Om Peberrod.</sp>

<i>Raphanum.</i> Peberrod. Og hun er
storlig hed og kaldes derfor Rod, fordi
at saa som andre Urter voxe op, saa
voxer hun gjerne ned i Jorden. Hvo som
hendes Frø søndergnider mellem sine
Hænder og smører dem med, da kan han tage
Hugorme uden Skade. Tager man denne
Rod og lægger ved Elfenben, som rødt er
af Ælde, da vorder det hvidt. Vorder
hun tagen i Mad og ædt, da staaer hun
imod Edder (Gift). Hun er og meget
helsebringende at æde fastende i Marts
Maaned og andre Tider, fordi at hun
renser i Mand det onde Blod, som man
faaer af Vinters Kulde, og tørrer det, at
det skader ej Mand. Stamper (støder)
man Peberrod og sort Kummen med lidt
Salt og lægger ved <i>cancer</i> (Kræft), da
virker det. Saa virker det og for
Spedalskheds Sot.

Haandskriftet indeholder tillige en saakaldet <sp>Stenbog</sp>,
en Forklaring af de ædle Stenes helbredende Virkninger,
som efter al Rimelighed ogsaa maa tillægges Henrik
Harpestreng; den er en fri Oversættelse eller et Uddrag
af et latinsk Digt, som den franske Biskop MARBOD i
Rennes har forfattet, efter eget Sigende paa Grundlag
af et Skrift om Ædelstene og deres Egenskaber af den
hos Plinius omtalte lægekyndige EVAX, der hos Marbod
gjøres til Konge af Arabien, det fjerne Land, til
hvilket saamange af Middelalderens fantastiske
Forestillinger henlægges. En Prøve paa den Overtro,
der tillagde Stenene undergjørende Kraft, giver
exempelvis det lille Stykke om

<sp>Corallus.</sp>

<sp>Corallus</sp> hetær en goth steen. Han
kombær fra hafs botn mæth næt up oc ær
tha grøn. oc sithæn harthnær han til steen
thær fyrræ war æns træ oc fangær røth
lyth. Han dughær for storm, oc spækær
diæt wæthær. oc han dughær for trollæ
oc for thordyn. Warthær han kast. i.
win garth ællær annæn stæth tha warthær
therræ fruct mikæl.

<sp>Koral.</sp>

<sp>Koral</sp> hedder en god Sten. Han
kommer fra Havets Bund med Net op og
er da grøn, og siden hærdner han til
Sten, der før var som Træ, og fanger rød
Farve. Han virker mod Storm og stiller
haardt Vejr, og han virker mod Trolde
og mod Torden. Vorder han kastet i
Vingaard eller andet Sted, da vorder
deres Frugt megen.

Ogsaa en <sp>Kogebog</sp> findes i samme Haandskrift og indvier
os i denne Side af Middelalderens daglige Liv ved en lille Række
kortfattede Forskrifter til Madlavning, f. Ex. følgende:

<i><sp>Quomodo conficiatur pastellum de medullis ceruorum.</sp></i>

Man skal siuthæ hiortæ been oc sla
them syndær thawær the æræ kaldæ. oc
gøræ en degh af hwete miæl. oc kalt
watn. oc latæ thær til salt oc piper. oc
kaniæl. oc latæ marghæn til af the been
oc gør thær af en pastel oc bakæ. i.
en houæn.

<sp>Hvorledes Postej af Hjortemarv tilberedes.</sp>

Man skal koge Hjorteben og slaa dem
sønder, naar de ere kolde, og gjøre en
Dejg af Hvedemel og koldt Vand og sætte
dertil Salt og Peber og Kanel og sætte
Marven til af de Ben og gjøre deraf en
Postej og bage i en Ovn.

Vil man have en Forestilling om Middelalderens aandelige
og verdslige Viden i kort Begreb, kan man  i den meget yndede
Folkebog <b>Lucidarius</b> finde Tidens  theologiske, astronomiske, fysiske
og geografiske Kundskabssum gjengiven i hvad man nutildags vilde 
kalde en populair Fremstilling, en folkelig Encyklopædi, hvis Indhold

ingenlunde angiver Lavmaalet af de Kundskaber, man
dengang maatte være udrustet med, men tvertimod den
højeste Oplysning, som kunde forudsættes at være
tilstede hos den dannede Del af Folket. Bogen har
sit Navn af <i>lux</i>, Lys, og det var en lysbringende
Mission, den vilde udføre ved at undervise sin Samtid 
i Alt, hvad der vidstes om Gud og Skabelsen, om Jorden 
og Himmellegemerne, om Messens Forvaltning og Dommedag. 
I næsten alle europæiske Sprog var denne Bog udbredt, 
den var en af de første, Bogtrykkerkunsten
mangfoldiggjorde, og endnu langt op imod vor Tid har 
Oplag paa Oplag vidnet om den Yndest, den senere kom 
til at staa i som Almuelæsning, efterat den ved sin 
Fremkomst havde været Udtrykket for den dannede
Bevidstheds Kundskabsindhold.

Grundlaget for <b>»Lucidarius«</b> findes i den franske
Presbyter HONORIUS' Værk fra det 12. Aarhundrede:
<i>»Elucidarium sive dialogus summam totius christianæ
theologiæ complectens«</i> (»E. eller en Samtale,
omfattende Indbegrebet af hele den kristelige
Theologi«). Dette Forbillede have Efterligningerne
i de forskjellige Lande holdt sig meget nær op til;
Formen for Fremstillingen er altid Samtalen mellem
den videbegjærlige Discipel og hans kundskabsrige
Lærer, og Indholdet drejer sig for Størstedelen om
Gudstjenestens enkelte Ceremonier med Forklaring af
deres aandelige Betydning og historiske Oprindelse;
dertil slutte sig Uddrag og Betragtninger
over Skabelseshistorien og de følgende bibelske
Beretninger, hvis Redegjørelse for de ældste Slægter
danner Overgangen til Omtalen af Jordens Folkeslag,
dens geografiske Forhold, dens Plads i Universet og
endelig en Skildring af Dagenes Ende og Tilstanden
efter Dommen. Ret og Vrangt er her blandet sammen,
virkelig Indsigt og de naiveste Misforstaaelser gaa
troskyldigt Haand i Haand; men at det dog ikke var saa
aldeles taabelige Forestillinger, der laa til Grund
for Totalopfattelsen f. Ex. af Himmelrummet og dets
Kloder, at der her tvertimod er Spor af en virkelig
kosmisk Anskuelse, vil vise sig selv i den barnlige
Betragtning, som kommer tilorde i følgende Uddrag:

<b>Af »Lucidarius« IV.</b>

<b>Discipulus.</b> Kæræ mestæræ, mæthæn
i hauæ mek sawth aff werdhen, Syer mek
nw noghet fauert aff hemmelteghen.

<b>Gjengivelse paa nyere Dansk.</b>

<b>Disciplen.</b> Kjære Mester, efterat I
nu har fortalt mig om Verden, saa siig
mig nu noget Fagert om Himmeltegnene.

<b>Magister.</b> Hemmælenæ the æræ XII,
oc planethernæ thee æræ VII. oc hwer
ær fest i syn hemmel, sommæ owermeræ oc
sommæ nedermeræ.

<b>D.</b> Hwilken planethæ ær nederst.

<b>M.</b> Thet ær monynd.

<b>D.</b> Hwar stoor ær monynd.

<b>M.</b> Manyn er moxen om stoor
som all Jorden ær. Och hwer stiernæ ær oc
om stor som all jordhen ær. Och solen
ær VIII synnæ bredæræ æn al jordhen
om kryngh.

<b>D.</b> Hwar aff kommer thet, ath solen
worther bort taghen om dawen.

<b>M.</b> Thet kommer ey aff anneth, æn
aff monæns gangh ær saa, ath han
kommer Tha reth mellum wos oc solen.
Forthi ath monyn ær møget tyøk oc
stoor, Thaa fangæ wy ey seth solens
claræ skyn i gemmen mønydh, før æn
hun fangher omganghet monyn.

*

<b>Læreren.</b> Himlene de ere tolv, og
Planeterne de ere syv, og hver er fæstet
i sin Himmel, somme højere oppe og
somme lavere nede.

<b>D.</b> Hvilken Planet er nederst?

<b>L.</b> Det er Maanen.

<b>D.</b> Hvor stor er Maanen?

<b>L.</b> Maanen er næsten saa stor som
hele Jorden er. Og hver Stjerne er ogsaa
saa stor som hele Jorden er. Og Solen er
otte Gange bredere end hele Jorden i
Omkreds.

<b>D.</b> Hvoraf kommer det, at Solen
vorder borttagen om Dagen?

<b>L.</b> Det kommer ej af Andet, end af
at Maanens Gang er saa, at han kommer
da ret imellem os og Solen. Fordi at
Maanen er meget tyk og stor, da faae vi
ej seet Solens klare Skin igjennem det
røde Skjær, førend hun faaer omgaaet
Maanen.

*

Noget tarveligere ere Beskrivelserne af Jordens
forskjellige Dele. Jødeland henlægges til Afrika, dog
med den Tilføjelse, at »Somme sige, det er i Asien«. I
Forbindelse med Indieland omtales temmelig detailleret
Paradisets geografiske Beliggenhed og klimatiske
Forhold; Indien ligger saa langt borte, at Ingen kan
sejle did i kortere Tid end et halvt Aar, og Landet
er saa stort, at det ikke kan gjennemrejses paa mindre
end fire Vintre, »thi det er syv Kongeriger og tyve«;
paa Disciplens Spørgsmaal, om man ikke kan »komme
fra Indien lige til Paradis«, svarer Læreren: »Til
Paradis er det Jorderigs Mennesker umuligt at komme,
fordi det er saa højt Jordsmon, at det rækker op over
alle Skyer«. Den korteste Omtale bliver Europa til
Del, og af Danmark synes Forfatteren ikke at kjende
stort Andet end Thy. Hans Beretning lyder saaledes:

*

Then annen deel hedher ewropaa.
ther ær i alt romæ rigæ, walland og
tythslandh, ængæland oc skotland, thet ær
alwesterth i werdhen, oc nordest i thet
landh ær en stadh, ther ær førytiwæ
dawæ om wynteren, ther aldri kommer
daw. En dell aff werdhen ær oc

*

Den anden Del hedder Europa. Der
er ialt Romerrige, Valland og Tydskland,
England og Skotland. Det er vestligst
i Verden, og nordligst i det Land er en
Stad, hvor der er fyrretyve Dage om
Vinteren, da der aldrig kommer Dag.
En Del af Verden er og Danmark. Der

danmark. Thær ær oc æn stedh hedher
hanzstedholm. Ther vdhen foræ liggher
Swellien j hauet. j thet samæ landh,
ther danmark hedher, ther ær thet bestæ
rydderskapp ther vndher solen ær, om
thee welæ wel til sammen hollæ. Ther
ær oc the ædlestæ frwær oc twctæligæ meth
teræ sedher ther i al Verdhen fynnes.

er og en Stad, hedder Hanstedholm. Der
udenfor ligger Brændingen i Havet. Idet
samme Land, der Danmark hedder, <sp>der</sp>
er det bedste Ridderskab, der under Solen
er, om de ville vel sammen holde. Der
er og de ædleste Fruer og tugtelige i
deres Sæder, der i al Verden findes.

*

»Lucidarius« indeholder det <sp>ældste danske Fadervor;</sp>
det lyder saaledes: »Wor father, ther i hymærighæ
ær, helliest ær tith naffn, thil kommæ tith righæ,
tyn williæ skal wæræ saa paa jordhen som i hymmelen,
Gyff oss i daw worth daulighæ brødh, Oc forlath oss
voræ brøthæ, sosom wi forlathæ them ther woss om moth
brydhæ, Oc ledh woss ey i frestelsæ, Men frels wos
aff alth onth, Amen.«

Et haandskrevet Exemplar af »Lucidarius« findes i den
Arnamagnæanske Samling paa Universitetsbibliotheket;
af den ældste trykte Udgave -- Kbhvn. 1510 -- existerer
kun et eneste Exemplar, som det St. kgl. Bibliothek
opbevarer. Sidste Gang er »Lucidarius« udgiven af 
C. J. BRANDT 1849 som Nr. VII af »Nordiske Oldskrifter«.

Fra Slutningen af Middelalderen skriver sig <b>den ældste
danske Bibeloversættelse</b>, som omfatter de tolv første
Bøger af det gamle Testamente, gjengivne efter Vulgata
i et Sprog, hvis store Ærefrygt for Originalens
kanoniske Latin gjør det mere ufrit og ubehjælpsomt,
end de litteraire Mindesmærker fra dette fremrykkede
Tidspunkt ellers ere, ja endog frister Oversætteren
til forunderlige Forsøg paa at gjengive visse latinske
Bøjningsformer ved tilsvarende danske -- eller rettere
sagt udanske -- Konstruktioner, saaledes de løjerlige
Participier, som dannes med Hjælpeverbet »at skulle«
for at ramme den tilsvarende latinske Form med et
enkelt Ord (f. E. drikkeskullende dvs. <i>bibendum</i>,
ejeskullende dvs. <i>possessuri</i>, til at strideskullende
dvs. <i>ad bellandum</i>) og de selvgjorte Adjektiver med
Endelsen »lig« for at undgaa Omskrivningen af det
paagjældende enkelte latinske Ord (skovelig dvs.
<i>sylvestris</i>, hyrdelig dvs. <i>pastoralis</i>, krybelig dvs.
<i>reptile</i>). Trods disse Latinismer saavel i Ord som
i Ordstilling har Oversættelsen dog sin sproglige
Interesse, baade fordi der overhovedet ikke findes
mange Sprogværker ældre end det 15. Aarh., og fordi

En Side af den ældste danske Bibeioversættelse

efter Haandskriftet i det St. kgl. Bibliothek.

(Af Femte Mosebog.)

<b>Gjengivelse af Haandskriftets Text.</b>

<sp>Item Theth tolfftæ capitulum.</sp>

Thessæ hær æræ budhe ok dommæ,
hwilkæ som j skullæ gøre i landet,
hwilkæt som herræn edher gudh skal
giffwe thic, at tw skald eyæ theth,
allæ daghæ, j hwilkæ som tw skalt
gaa paa jordæn Omwentæ ællær
kwlkastæ allæ stædhe, j hwilkæ som
folkenæ ællær hetnynghene, hwilkæ
som j skullæ eyæ, dyrkedhe, ællær
hedredhe there affgudhe, ower høghæ
bierghe, ok høwe, ok vnder all
grenefullæ træær, atskiliær ok forderwer
theres altere, ok synderbrydher
beletene, brendher Iwndene j elden, ok
søndhersloor affgudhenæ, fortaber
theres naffnæ aff the stædhæ, ikkæ
skullæ j gøre swo herræn edher gudh,
Vtæn til stædhen, hwilken som
herræn edher gudh vtwælier aff allæ
edhre slæktæ Ath han skal thær sættæ
sit naffn, ok han skal boo j thæn, j
skullæ kommæ, ok j skullæ offre j
thæn stædh, brennændhde offær, ok
offær for fyndene øwergongnæ, tyænde,
ok edher hænders førstæ frwkt, ok
lowelsæ ællær jætælsæ, ok gaffwe,
øxenes, ok forenes førstæ fødde, Ok
j skullæ ædhæ thær j herræns edher
gudhz asyn Ok j skulle gledhes j
allæ til hwilkæ som j sændhæ ællær
vtrækkæ hånden, j ok edhre hwsæ j
hwilkæ herræn edher gudh benedidher,
ællær signær edher, j skullæ ikkæ
gøre thær, hwilkæ som wj gøre hær
j dagh, synderlighæ hwærie hwat som


<b>Vor nu brugelige Bibeloversættelses Text.</b>

<sp>Tolvte Kapitel.</sp>

Disse ere de Skikke og de Bud,
som I skulle tage vare paa at gjøre
efter i det Land, som Herren dine
Fædres Gud haver givet dig til Eje,
alle de Dage, som I leve paa Jorden.
I skulle ødelægge alle de Steder, hvor
Hedningene, hvilke I skulle eje, have
tjent deres Guder, paa de høje Bjerge
og paa Højene og under alle grønne
Træer, og I skulle nedbryde deres
Altere og sønderslaa deres Støtter og
opbrænde deres Astartebilleder med
Ild og omhugge deres Guders
udskaarne Billeder og udslette deres
Navn fra dette Sted. I skulle ikke
gjøre saaledes mod Herren Eders
Gud; men paa det Sted, som Herren
Eders Gud udvælger af alle Eders
Stammer til der at sætte sit Navn,
der, hvor han vil bo, skulle I søge
ham, og derhen skal Du komme. Og
derhen skulle I føre Eders
Brændeoffere og Eders Slagtoffere og Eders
Tiender og Eders Hænders Offergaver
og Eders Løfter og Eders frivillige
Offere og de Førstefødte af Eders
store Kvæg og af Eders smaa Kvæg;
og der skulle I æde for Herren Eders
Guds Ansigt, og I skulle være glade
i alt det, som I udrække Eders
Hænder til, I og Eders Huse, ved hvad
Herren din Gud haver velsignet dig
med. I skulle i Alt gjøre efter det,
som vi gjøre her idag, saa at enhver
gjør hvadsomhelst er ret for hans

hannom synæs ræth, forthy ey, ok vt
til nærwerændhe tidh J kommæ til roo,
ok eyændom, hwilkæn som herræn
edher gudh skal giffwe edher <footnote>Begyndelsen af næste Vers, indtil Ordene
<i>daturus est vobis</i>, hvormed ogsaa dette
slutter, mangler.</footnote> -- --
atj skullæ roo ok rolighæ være, aff
allæ fyændhe trintomkringh, Ok j
skullæ boo, vtæn all rætzsæl j
stædhen, hwilken som herræn edher gudh
skal vtwæliæ, at hans naffn skal ware
j thæn, J skullæ sammenføræ thit
allæ thinghæ, hwilkæ som jæk bywd
her, brennændhe offrælsæ, ok offær
for fyændhe øwerkompnæ, ællær
forwinnæskullændhe, ok tyændhe, ok
edher hændærs førstæ frwktæ, ællær
grødhæ, ok hwat som fræmmerst ær
j gaffwenæ, hwilkæ som j jættæ
herræn Thær skullæ j ædhæ for herren
edher gudh, j ok edre sønær, ok
døtter, ok thiænere, ok thiænæstæ
qwynner, ok leuitene, hwilkæ som sammen
dwæliæ j edhre stædhe, forthy the
haffwe


Øjne. Thi I ere ikke endnu komne
til Rolighed og til den Arv, som
Herren din Gud giver Dig. (Naar I ere
gangne over Jordanen og bo i Landet,
som Herren Eders Gud giver Eder
til Arv) og han giver Eder Rolighed
for alle Eders Fjender trindt omkring,
og I bo tryggeligen, da skal der være
et Sted, som Herren Eders Gud skal
udvælge til at lade sit Navn bo der;
derhen skulle I føre alt det, som jeg
byder Eder, Eders Brændoffere og
Eders Slagtoffere, Eders Tiender og
Eders Hænders Offergaver og alle
Eders udvalgte Løfter, hvilke I love
Herren; og I skulle være glade for
Herren Eders Guds Ansigt, I og Eders
Sønner og Eders Døttre og Eders
Tjenestepiger og Leviten, som er i
Eders Porte, thi han haver [ingen
Del eller Arv med Eder].


der midt i det barbariske Dansk, som den misforstaaede
Troskab mod Bogstaven i den hellige Skrift har affødt, 
forekommer ikke saa faa træffende og fyndige Udtryk, 
der neppe ere ramte heldigere i de senere
Fordanskninger af Bibelen. Større Interesse har dette 
Værk dog i kulturhistorisk Henseende som det første 
Forsøg paa at overføre Skriften paa Modersmaalet endnu 
i den katholske Tid, omtrent et Aarhundrede inden 
Reformationsbevægelsen tog dette sit naturligste og 
vægtigste Vaaben ihænde. Hvo Oversætteren er, haves 
der ingen Efterretning om; i et eller andet Kloster 
har han aabenbart havt hjemme, efter Sproget at dømme 
rimeligvis i Jylland, thi han bruger jevnlig Talordene 
»jen« og »jet« for »een« og »eet«. Det eneste 
existerende Exemplar af denne første danske Bibel, et 
ret smukt, skjøndt af Fugtighed noget læderet 
Haandskrift, har tilhørt den berømte Bogsamler Grev 
OTTO THOTT og er med

En Side af den ældste danske Bibeloversættelse.

Efter Haandskriftet i det St. kgl. Bibliothek.

(Thottske Samling Nr. 8 fol.).

dennes øvrige Manuskript-Skatte gaaet over i det
St. kgl. Bibliotheks Eje. De otte første Bøger ere
udgivne af C. MOLBECH 1828.

Hvad Middelalderen forøvrigt ejer af <b>theologisk</b>
Litteratur i Modersmaalet, støtter sig nærmest til 
latinske Opbyggelsesskrifter. Helgendyrkelsen affødte 
en stor Mængde Legender, som ved Siden af apokryfe 
Beretninger om Kristi Barndom især omhandlede den 
Mangfoldighed af Undergjerninger, der i denne
Mariatilbedelsens Tid tillagdes Guds Moder, og de
ikke mindre talrige Mirakler, som Kirkens hellige
Mænd havde udført i deres Levetid og endnu vare
rede til at bevirke efter deres Død ved Forbøn i
Himlen. Gejstligheden havde megen Interesse af at
fæstne denne Tro hos Befolkningen, thi baade dens
Hold paa Sjælene og dens verdslige Indkomster vare
betingede af den; det er derfor let forklarligt, at
denne halvt digteriske Formning af hellige Sagn baade
om fremmede og om danske Helgene -- Hellig Anders,
St. Kjeld, St. Knud o. fl. -- hørte til de første
litteraire Frembringelser i Modersmaalet, som Folket
fik Adgang til. Adskillige Brudstykker af danske
Haandskrifter med saadanne Legender opbevares paa vore
Bibliotheker, saaledes i den Arnamagnæanske Samling
et Par Blade af den genuesiske Erkebiskop JACOB DE
VORAGINES »Gyldne Legende« (»<i>Legenda aurea</i>«), som
hørte til Middelalderens mest yndede Klosterlæsning,
paa det St. kgl. Bibliothek en Pergaments-Kodex med 
Legender om St. Hieronimus og St. Katarina fra
Siena. Et Kapitel af denne sidste, Fortællingen om
Helgenindens besynderlige Oplærelse i Skriftlæsning,
maa staa som Prøve paa hele denne, ejendommelige,
om Tidens barnlige Standpunkt vidnende Litteratur:

<b>Af St. Katarines Legende.</b>

Thet skal withes oc bewises i sandhed,
at thenne heligh iomfru Katarina kunne
bogh icke swa at noghen menneske her
paa jordhen haffde kænth henne at læse
uthen hennes brudgom Jhesus. Swa kunne
hun bogh oc læse for sik, ey at hun kunne
thale latiin som klærcke, mæn at hun
kunne læse latiin. Een tiidh wille hun
lære A. B. C., etc., paa thet at hun
matthe staffwe oc legghe ordh sammen
oc lære at læse Gudh til loff, oc thy badh
hun een aff syne ordhens søsthre, at hun
skulle skriffwe henne eth Abcdarium, thet


<b>Gjengivelse paa nyere Dansk.</b>

Det skal vidnes og bevises i Sandhed,
at den hellige Jomfru Katarina kunde
Bog, ikke saaledes at noget Menneske
her paa Jorden havde lært hende at læse,
men hendes Brudgom Jesus. Saaledes
kunde hun Bog og læse for sig, ej at
hun kunde tale Latin som Klerke, men
at hun kunde <sp>læse</sp> Latin. Engang vilde
hun lære A. B. C- o. s. v., paa det at hun
maatte kunne stave og lægge Ord sammen
og lære at læse Gud til Lov, og derfor
bad hun en af sine Ordenssøstre, at hun
vilde skrive hende en ABC, det er et

er een lithel skriffth ther bogstaffwe
teghnes uthi. Hun oc thet giorthe og lærdhe
henne ther i manghe ugher, oc sancta
Katarina kunne enckthet ther aff nømma
till grundh. Tha thænckthe hun i sith
hiærthe, thet hun wille bedhe then
yppersthe oc wisesthe mæsther om wiisdom, at
hun skulle ey swa længhæ forthære syn
thyma unøtteligh. Een dagh arligh om
morghenen laffde hun sik i een gudeligh
bøn oc badh till Gudh oc saffde: o
alzomkæreste brudgom Jhesu Christe, er thet
thyn wilie at iek matthe nømme at læsæ
psalmer oc andhet ther till thyn loff hører,
tha wærdugis till at lære mik thet iek ey
kan selff begripe eller nømme. Skall iek
oc ey noghet i swa madhe gøre, tha wordhe
thyn benedithe wilie ! Swa krafftugh war
thenne bøn, at førre æn hun stoeth upp
aff thet stædh, ther hun badh, tha war hun
swa indhanlærdh oc begaffwet met Gutz
nathe, at hun kunne læse klarligh og
redeligh all then heligh skriffth oc alth
thet hun swa met syne øghne, swa wæll
som then kosteligsth og dypesth doctor.
Oc thet ær en undherligher at sighe, thy
at bødh henne noghen staffwe eller legghe
bogstaffwe sammen till ordh at gøre, tha
kunne hun engelunde thet gøre oc
næppeligh kunne hun noghen bogstaff.

*

lidet Skrift, hvori Bogstaver tegnes udi.
Hun gjorde ogsaa dette og lærte hende
deri mange Uger, og den hellige Katarina
kunde Intet deraf nemme til Grunden.
Da tænkte hun i sit Hjerte, at hun vilde
bede den ypperste og viseste Mester om
Visdom, at hun skulde ej saa længe
fortære (bruge) sin Tid til Unytte. En Dag
aarle om Morgenen lagde hun sig i en
gudelig Bøn og bad til Gud og sagde:
o alsomkjæreste Brudgom Jesus Christus,
er det din Villie, at jeg maatte nemme
at læse Salmer og Andet, der til din Lov
hører, da værdiges mig at lære det, jeg
ej selv kan begribe eller nemme. Skal
jeg ikke Noget i saa Maade gjøre, da ske
din velsignede Villie! Saa kraftig var
denne Bøn, at førend hun stod op fra
det Sted, hvor hun bad, da var hun saa
indenlærd og begavet med Guds Naade,
at hun kunde læse klart og rent hele den
hellige Skrift og Alt, hvad hun saae for
sine Øjne, ligesaa godt som den kosteligste
og dybsindigste Doktor. Og det er endnu
underligere at sige, at bød Nogen hende
at stave og lægge Bogstaver sammen til
at danne Ord af, da kunne hun ingenlunde
gjøre det, og neppe kjendte hun noget
Bogstav.


Af <sp>Mariadyrkelsen</sp> er et af den danske Middelalders
betydeligste poetiske Værker en Frugt. Den franske 
Dominikanermunk ALAIN DE ROCHE eller med det 
latiniserede Navn <i>Alanus de Rupe</i>, en lærd og 
anseet Theolog, satte sig til Livsopgave at virke 
for den hellige Jomfrus Dyrkelse ved Hjælp af 
Rosenkransen eller Paternosterbaandet og kom paa 
sine Prædikevandringer ogsaa saa højt mod Nord 
som til Rostock, ved hvis Universitet han holdt 
Forelæsninger over sit Emne. Ad denne Vej er
formodenlig Forbindelsen med Sverig kommen istand, thi
tidlig finde vi et af hans Hovedskrifter udgivet der,
endog gjentagne Gange med korte Mellemrum og under
Stureslægtens fornemme Auspicier. Derved er rimeligvis
den danske Dronning Christines Opmærksomhed bleven
vakt for dette Fænomen, og paa hendes Opfordring
forfattede Præste

Michael ved Albani Kirke i Odense 1496 sit Digt »Om
Jomfru Mariæ Rosenkrans«, der tilligemed Digtene »Om 
Skabelsen« og »Om Menneskets Levnet« sammenfattes 
under Fællestitlen »Hr. Michaels danske Rimværker«, 
ligesom de alt i de tidligste Udgaver fulgtes ad. 
Digtet om Rosenkransen er vel et frit behandlet 
Uddrag, en selvstændig Gjendigtning af Alanus de 
Rupes latinske Skrift »De Psalterio beatæ Mariæ 
Virginis«, men ligesom det er opfyldt af 
Forbilledets krasse Mystik og haandgribelige
Overtro, saaledes er selvfølgelig baade Tendensen,
Indskærpelsen af Paternosterbaandets Brug, og den 
skematiske Inddeling, som Emnet medfører, den 
samme som hos den fremmede Forfatter: Digtets
Gang følger Rosenkransens 150 Kugler eller »Stene«,
behandler ved hver af de 15 store Stene et Afsnit af
Frelserens Lidelseshistorie, knytter til de 5 »store
Mærkestene« sine Betragtninger over Synd og Død, Dom 
og Forløsning, og paaminder om det »Ave«, der skal 
bedes ved hver af de andre, hvis man vil have Aflad 
for sin Synd og sikre sig den evige Salighed.

Men hvad hverken Skematismen eller Mysticismen
har kunnet dræbe hos »den gamle Dannemand«, som
Hr. Michael kaldes i den første trykte Udgave, er
den Hjertets fromme Enfold og den Udtrykkets simple
og træffende poetiske Fynd, der paa mangt et Sted
bryder naturligt tiltalende igjennem og vidner om,
at Hr. Michael baade har været et ægte digterisk
Gemyt og har besiddet en for sin Tid sjelden Evne
til at forme sit Sprog og bygge sine Vers. Hyppigere
end i »Rosenkransen« møde disse Fortrin os i hans to
andre Digte, i »Skabelsen« med det ægte menneskeligt
medfølende Syn paa Adams og Evas Fald, i »Menneskets
Levnet« med dets alvorsfulde Betragtninger over Livets
Gang. Derfor kunne endnu den Dag idag Brudstykker
af Hr. Michaels Digte tjene til kirkelig Opbyggelse
og synges af Menigheden (i »Psalmebog til Kirke-
og Hus-Andagt« Nr. 263 »Jeg lægges i Jorden i hvide
Lin«, Nr. 404 »Din Synd den gjør Dig blind og lam«,
og Nr. 468 »O Jesu, hør mig for din Død«). Da
den poetiske Stils zartere Væsen mere end Prosaens
haardføre Natur svækkes og skæmmes af den gammeldags
Sprogform, der jo ikke har draget den samtidige Læsers
Opmærksomhed bort fra det Væsenlige, Tanken og dens
Udrryk, til uvæsenlige sproglige Særheder, ere de
efterstaaende Prøver af »Hr. Michaels Rimværker« -
ligesom de fleste senere følgende Udvalg af gammel
Poesi -- lempede efter vor Tids Udtryksmaade,
hvorved det paa den anden Side maa bemærkes, at et
oprindelig fuldtlydende Rim stundom kan tabe noget
af sin Lødighed.

<b>Af »Jomfru Mariæ Rosenkrans«.</b>

Jeg er den Sol, som altid skin,
det Vand, som Gud vendte om til Vin,
Paradises rindende Kilde.
Hvad ieg vil gjøre paa Himmel og Jord,
den Magt staaer altid til mine Ord,
Gud haver mig givet stor Væld<i>a</i>.

Om Du var dømt til Helvedes Grund
og skulde derned i samme Stund --
vilde til mig Du Dig vende,
jeg kan dig redde fra Pine og Nød,
ej skal Du friste den evige Død,
min Naade vil jeg Dig sende.

Alle de Ting, som Gud har skabt,
skulle før forgaa og blive fortabt,
end nogen af Tjenerne mine,
som læser min Psalter med gudelig Agt,
skal blive fordømt, som jeg haver sagt,
for Brøden eller Synderne sine.

Thi raader jeg Alle, baade Store og Smaa:
min Psalter lad Eder ej undgaa,
haver den i Eders Gjemme,
bær den hos Eder med Tugt og Ære,
I, som vil mine Tjenere være --
dette Raad skulle I ej glemme.

<b>Af »Skabelsen«</b>

For Gang, som Adam og Eva de gaa,
Gud lod det fore deres Synder staa,
begyndte de begge at raabe;
alle Dyr, som skabte vare,
mellem Adam og Gud de Vidne bare,
af Paradis strax de løbe.

O Adam, Adam, hvor det var ilde.
Du skulde den store Glæde spilde
og gjøre Dig selv den Skade!
Fiske, som vare i alle Flode,
de løbe i Vandet og ilde lode,
over Adam stor Ynk de ha'de.

De saae til Himlen og stampede paa Jord,
for Adam han havde ilde gjort,
Gud vidste, hvad de monne mene;
Fugle fløj højt og raabte saa fast,
for Adam han var af Paradis kast,
slog sig mod Træer og Grene.

Hvad Sorg udi Adams Hjerte stod,
det veed den Gud, ham vorde lod,
han gav sig ganske saare.
»Eva!« sagde Adam med grædende Taar,
»eja, hvad Ondt os fore staaer,
»Gud give, vi døde vare!«

<b>Af »Menneskets Levnet«.</b>

<sp>Naar Du est død.</sp>

Verdens Levnet er ligervis
som den, der bygger paa en Is
og agter der længe at bie:
der kommer et Vejr, slaaer Isen smaa,
den Bygning kan der ej længe staa,
den tager da til at skride.

O Herrer og Fyrster og gode Kvinder,
beskuer min Seng og drages til Minde,
Jomfruer og Ridder og Svende:
saadan er Verdsens Lykke og Ende,
ihvor vi os i Verden vende,
her ligger jeg nu alene.

Titelsiden al Hr. Michaels "Jomfru Mariæ Rosenkrantz".

Udgivet i Kjøbenhavn 1515 af Povel Ræff.

<sp>Naar Basunen lyder.</sp>

Nu blæses den Lyd, som tiede før,
hun høres fra Vester til Øster og Nør:
jeg skal staa op af Døde.
Huden svøbes om de muldnede Ben,
for Dommeren skal jeg gaa igjen,
hvert Hjerte maa derfor bløde.

Engelen raaber: det hører saa vide,
tænker dette vel over til alle Tide,
stander op nu, alle Døde!
Eder hjælper ej Gave, ej Herrebøn,
hver skal nu tage sin tjente Løn,
for Dommeren skulle I møde!

Hvor er min Magt, hvor er min Vold,
min Plade, mit Pantser, mit Glavind, mit
mine Svende, mine karske Heste, [Skjold,
min Høg, jeg havde paa min Haand,
mine Mynder i et Silkebaand,
der jeg mine Tjenere gjæsted?

Jeg vilde mig skjule, kunde jeg det gjøre,
at ej jeg skulde min Brøde høre --
jeg maa alt staa og tie.
O ve, o ve, hvor er mig ve!
Hans Aasyn tør jeg ikke se,
ej høre, hvad han vil sige!

»Michaels Rimværker« bleve trykte 1514-15 af
Bogtrykkeren Povel Ræff i Kjøbenhavn, »paa det
at Bogen ikke længer skal ligge døv, jordet og
nedstoppet, men komme blandt Folket, baade Lærde
og Lægmænd«. Af denne ældste Udgave findes nu kun
paa det St. kgl. og paa Universitetsbibliothet helt
fuldstændige og tilmed godt vedligeholdte Exemplarer;
efter et af dem giver det herhenhørende Bilag
Titelbladet til »Rosenkransen« med den saalydende
Text: »<i>Expositio pulcherrima super rosario beate
marie virginis, in danica lingua copulata nouiter et
impressa</i>« (En saare skjøn Udlæggelse af den velsignede
Jomfru Mariæ Rosenkrans, nylig samlet og trykt paa
det danske Sprog). Her begynder en meget nyttelig
Bog paa Dansk om Jomfru Mariæ Rosenkrans og dens
Broderskab, saavel Klerke som Lægfolk til Undervisning
og Salighed. Og det Latin, som her imellem sættes,
formindsker Intet af Meningen, men (tjener til) at
Klerkene skulle vide at finde Saadanne Historier udi
Skriften«. Digtet om Menneskets Levnet udgav ANDERS
SØRENSEN VEDEL i en noget bearbejdet Form, medens
de to andre Digte mere og mere gik i Forglemmelse,
skjøndt flere fra »Rosenkransen« tagne Brudstykker gik
over i HANS THOMISSØNS Psalmebog 1569; i Slutningen af
forrige Aarh. omtalte RAHBEK dette Digt udførligere,
og i 1836 udgav C. MOLBECH alle tre Digte.

Paa <b>kirkelig Lyrik</b> i Modersmaalet har Middelalderen med den 
gjennemgaaende latinske Gudstjeneste været fattig, og kun

nogle faa Levninger fra dens sidste Aarhundreder
vidne om, at en folkelig Aand ogsaa her er ifærd
med at bryde sig Vej. Det er egenlig først fra
Reformationen af, vi kunne begynde at tale om en
dansk Psalmedigtning, der fra først af næsten helt
hviler paa den tydske, ligesom Middelalderens paa
den latinske.

Hvorledes Frigjøreisen arbejder sig frem, have vi
synligt for os i enkelte aandelige Sange, der endnu
ere en besynderlig Blanding af Latin og Dansk, som
f. Ex. i følgende Strofe af en Maria-Vise:

O lux et decus hominum,
lux lumiuum,
Maria med Dyd og Fromme, 
peperisti filium
et dominum,
Jesum, den signede Blomme. 
Gud lade os aldrig adskilles,
virga iesse florida, 
oprunden som Rose og Lilie,
da nobis solarium & gaudium, 
med Magt og fuldgod Villie!

At Paakaldelsen af den hellige Jomfru ofte antog
Karakteren af en Elskovstilstaaelse og hensatte den
digtende Klosterbroder i en ligefrem sandselig Extase,
som om han besang en jordisk Kvindes Dejlighed, derpaa 
indeholde adskillige af Maria-Viserne karakteristiske 
Exempler. I en af dem besynges hun med Reminiscenser 
fra Højsangen som den, hvis Hoved »det lignes ved Guld 
det røde, ved Karmels Bjerg det høje«; hendes Haar er 
»som Palmekviste«, »hendes Klæder er fored med 
Panterskind, de have saamange Lyde (Farver), og med 
Salamanderskind fuldvel, med Glæde maa hun dem nyde«:

Ingen haver seet saa væn en Kvinde, 
de Ord maa jeg bevise, 
hun er vel prøvet i Tugt og Sinde; 
derom skriver Salomon Vise:

langt vænere er hun end Engle i Skare, 
saa skjøn hun er, den Rene, 
Sol og Maane og Stjerner klare 
ej ligne den Jomfru, jeg mener.

En anden Sang blander paa end mere paafaldende Maade Marias 
legemlige Skjønhed og hendes Hellighed sammen i sin Billedpragt:
Dit Haar er gult, dine Kinder er røde,
som Rosen stander i fejreste Grøde,
den ædelig Kejserinde:
kom os til Hjælp udi vor Nød,
helst den Stund, der vi skal dø,
at vi det saa befinde.

Dine Øjne de brænde som to Rubin, 
dit Aasyn haver det klareste Skin, 
dertil den ædelig Viol: 
Du maatte vel kaldes et iesse Ris, 
derfor bær Du baade Lov og Pris,
Du sidder paa Davids Stol.

Dine Hænder er hvide, dine Fingre smaa,
Alverden dem ej fuldprise maa, 
hver Engel i Himmeriges Rige:
Du skifter mindelig ud din Naade, 
som Lilien spreder ud sine Blade, 
Ingen er, Jomfru, din Lige.

Dine Ben og dine Fødder,
de maa vel lignes ved Lilierødder,
som Mesteren skriver aabenbare:
som Lilien giver fra sig sin Døn (Duft),
saa gjør Du med din værdige Bøn,
for Mennesker beder Du saa saare.

Et Anstrøg af ridderlig Tilbedelse har den erotiske
Stemning i den ualmindelig fuldt og fagert klingende
Maria-Vise, som antages at have Munken PEDER RÆFF
til Forfatter og af hvilken to Strofer anføres her:

Ret Elskovens Dyd med Sang og Fryd,
det vil jeg love og prise:
et Blomster er til, jeg ej nævne vil,
som æres med denne samme Vise.
Hun er baade faur og dydelig
og viis og klog foruden al Svig
og tro foruden Galde.
Som Solen for andre smaa Stjerner er,
slig er den Jomfru baade fjern og nær
blandt Fruer og Jomfruer alle.
Eja, eja, 
vilde hun mig til sig kalde.

Nu vil jeg vende min Hu igjen,
mens vi ej sammen maa blive,
skrive i mit Hjerte den Liliegren,
saalænge som jeg maa leve;
ret aldrig skal den slettes deraf,
om end jeg var ved den hellige Grav
og hun ved Verdens Ende.
Hendes Villie at gjøre er jeg tilrede,
krybe paa mine bare Knæ over Mark og Hede,
om hun mig Bud vil sende.
Eja, eja, 
siden jeg hende først kjendte.

Der er i disse Vers noget af Folkevisens Duft og Sødme, 
og baade Stemningsfylden og Udtrykkets naturlige Lethed 
og Fynd maa forbause i Sammenligning med det Meste af 
Tidens øvrige Kloster-Poesi. Højere i ægte folkelig 
Udtryksmaade naaer dog den gamle kristelige Dagvise, 
hvor en inderlig Kristenfølelses lutrende Luft har 
bortvejret enhvet Rest af Maria-Erotikens lumre 
Atmosfære. Der kan ikke paavises nogen latinsk Kilde 
til denne Vise, saa man har Ret til at antage den for 
national-nordisk i sin Oprindelse, om det end ikke 
lader sig godtgjøre med Bestemthed, hvorvidt den 
tidligst har været til paa Dansk eller paa Svensk. 
Som den første friske Bebudelse af en senere
Psalmedigtging bør denne smukke gamle Sang meddeles ubeskaaren:

Den signede Dag, som vi nu se 
ned til os af Himmelen komme, 
Gud lyser for os jo længer og mer, 
os Alle til Glæde og Fromme, 
Gud lad os ikke ske idag 
hverken Last, Skam eller Vaade.

Dig signede Dag, den signede Tid
Vorherre hans Fødselstime,
da kom der Lys fra Himmelen ned
saa vidt over Verden at skinne,
det lyser for os evindelig
nu og foruden Ende.

Gud Fader, Søn og den hellig Aand
med alle sine Engleskare
bevare os idag og allen Stund
for alskens Djævelens Snare,
for al den Avind, han til os bær,
vor Sjæl og Liv til Fare.

Det Kors, Vorherre han bar for os,
for vore Synd og ikke for sine,
det sætter jeg idag mellem Djævelen og mig,
jeg mener Guds værdige Pine;
det Blod, der ned paa Korset randt,
det slukker ud Synderne mine.

Var alle de Træ, i Verden er,
Løv, Græs og Sand paa Havsens Bunde,
havde de Maal og kunde de tale
og sjunge med Englestemme, 
da kunde de aldrig tilfulde love 
Jesum Mariæ Søn den rene.

Den lille Fugl han fløjter saa højt 
og Vejret bær under hans Vinger, 
det er fuld ondt med liden Magt
mod høje Bjerge at springe; 
de Strømme de rinde saa frydelig 
op under de grønne Linde.

Dagen han er aldrig saa lang,
at Aftenen maa vi jo vente,
Livet det endes med Dødens Tvang,
hvem det vil rettelig betænke,
vi blive udfus og Graven gjøres trang,
os følger ingen anden Ende.

Da give det Gud, vi have saa tjent
i Verden vel til Maade,
i Troen at vi Guds Søn have kjendt,
saa miste vi ikke Guds Naade,
naar Verden haver os sin Bag tilvendt,
at vi da faae evig Baade.

Naar vi skulle til vort Fæderneland
og skilles ved dette Elende:
da befaler jeg Gud min Sjæl i Haand
i Himmeriges Glæde at sende.
Gud Fader, Søn og den hellig Aand
han give vort Maal god Ende!

Ligesom Betragtningen af den theologiske Litteratur 
bragte os ind i Poesien, saaledes vil et Blik paa Tidens
historiske Videnskab meget hurtigt føre sammesteds hen. 
Det er nemlig kun faa og lidet interessante historiske 
Skrifter, Middelalderen har frembragt i det danske Sprog, 
mest tørre Kongerækker og upaalidelige Efterretninger om 
de ældste Tider, konstruerede Sagn, der søge at knytte 
Danmarks Oldtid umiddelbart sammen med det gamle 
Testamentes ethnografiske Traditioner. De gængse 
Beretninger om, at Gotherne stamme fra Gog, Japhets Søn, 
gjentages saaledes af den

saakaldte Eriks Krønike, der imidlertid
samvittighedsfuldt refererer ogsaa andre Versioner om
det danske Folks Oprindelse, saasom den Antagelse,
at »de Danske kommer af et Slags Folk, som kaldes
Danater, fra Grækenland«; men hvorfra Landet end er
blevet befolket, vist er det, at »det havde ingen
Konge før paa Kong Davids Tid, thi da kom Dan, Humbles
Søn, Konge i Sverige, og regerede over Sjælland,
Møen, Falster og Lolland, og hans Rige kaldte man
Videslet«.

Med Humble og Dan begynder ligeledes Kongerækken i
den danske Rimkrønike, som fører os fra Historiens 
ind paa Poesiens Omraade. Vor historiske Kundskab 
forøger den ikke; den holder sig til Saxo og den 
apokryfe Thomas Gheysmer, saalangt de række, og for 
de følgende Aars Vedkommende - Krøniken ender med 
Christiern I. - er det kun almenkjendte Begivenheder, 
den i Korthed minder om. Men som Folkebog har 
Rimkrøniken stor Betydning, og som poetisk Værk 
indeholder den, Side om Side med platte Rimerier, 
Steder, der staa i Højde med det Bedste, 
Middelalderen har frembragt paa Dansk.

Den versificerede historiske Beretning var en yndet
folkelig Læsning i Middelalderen, og de fleste
Kulturlande have Exempler at opvise paa denne Art af
poetisk-historisk Litteratur. Hvad der imidlertid
stiller den danske Rimkrønike paa en Plads for sig
selv, er dens autobiografiske, selvfremstillende
Form, hvori den opruller sit historiske Stof:
Kongerne møde frem i Række, een for een, og gjøre
Rede for deres Liv og Gjerning, ja endog for deres
Død og de Omstændigheder, som staa i Forbindelse
med den. Den Naivetet, som dette sidste Træk røber,
gaaer igjennem hele Fremstillingen og lægger sig
ogsaa for Dagen, hvad den formelle Bygning angaaer, i
Overgangen fra Fortælling til umiddelbar Tale og ved
den halv dramatiske Karakter, som nu og da afløser
det episke Foredrag. I Almindelighed indledes hver
Livsskildring med en Sentens, en moralsk Lære, der
ligesom sammenfatter Dommen over eller Udbyttet af
de derefter fortalte Begivenheder, som f. Ex.

Hvem som altid vil hævne sin Harm,
han bliver ofte baade ussel og arm.  
(Sivold Sigersøn).

Hver Høvding bør at have til  Sæd,
Uret og Rov at lægge ned.
(Haldan den Stærke).
Et godt Barn gjør sin Fader glad, 
et ondt Barn sin Moder skæmmer: 
med Angst og Sorg paa hvert et Sted
det dem fuldsaare græmmer.
(Niels).

Jeg haver fornummet, at Svig og Fals, 
ihvor langt det om ganger, 
det kommer sin Herre igjen paa Hals
med Drøvelse, Sorrig og Anger.
(Abel).

Til disse almindelige Betragtninger knyttes saa den
historiske Fortælling uden nogen videre Overgang;
Kongen beretter i første Person, hvad der er
vederfaret ham og hans Land under hans Regering,
undertiden yderst kortfattet, til andre Tider meget
udførligt, uden at dog Skildringens Omfang altid er 
betinget af den fortællende Persons historiske
Betydning. Det er som et offentligt Skriftemaal,
hvor baade det Gode og det Onde maa frem for Dagen,
ja hvor selv den rene tomme Uduelighed maa bekjendes,
som Broder Jermersøns Tilstaaelse:

Mangen Mand higer mod Konningenavn 
og haver dertil stor Lyst; 
bær han det ikke sit Rige til Gavn, 
han maatte det heller miste.

Saa lidet var jeg duelig, 
da jeg skulde Danmark styre:
thi maa jeg erkjende det bluelig, 
jeg tog mig paa den Byrde.

eller hvor en daadløs Regeringstid har sin
Kortvarighed til Undskyldning, som hos Kong Sivald:

Hvo drabelig Gjerninger gjøre skal 
og Tiden er hannem kort og smal, 
da kan deri lidet bedrives.
Jeg Konning var en stakket Stund, 
thi kunde jeg det gjøre ingenlund, 
som meget var værd at skrives.

En videre Forestilling om Maaden kan følgende
Brudstykke af Harald Blaatands Liv give :

Jeg lod prædike den hellige Tro,
for Alle, som monne i Danmark bo.
Jeg skifted Jylland i Bispedom tre,
som er Aars, Ribe og Hedeby.
Da Thyra, min Moder, hun var død
af ret Helsot og Alders Nød,
jeg lod til drage saa stor en Sten
og skulde hannem lægge paa hendes Ben.
Da laa der en Mand og havde der bedt,
hannem spurgte jeg ad, om han havde seet
en sværere Byrde drages i Jord?
Jeg saae en større, sagde han, igaar.
Paa Viborg Landsthing din Søn han stod
og drog fra Dig al Danmarks Raad.
Døm selv, hvilken som Du kan tro 
der størst var af de Byrder to. 
Da bad jeg alle gode Mænd 
lægge paa deres Harniske hver og en. 
Da svarede mig saamangen dejlig Svend: 
Vi ville ej vove vore Liv med den, 
som os lader drage som andre Øg; 
det sige vi alle foruden Føg (Tant). 
Thi tog jeg da dem, jeg kunde faae, 
imod min Søn jeg med dem drog. 
Der vandt han mig da Marken af,
og jeg da Flugten til Sjælland gav. 
Der droge vi atter tilsammen i Strid 
som Absalon og hans Fader David.
Saa flyede jeg da til tydske Land ind 
og han efter med saadant Sind, 
at han vilde lade mig slaa ihjel,
som han og gjorde foruden Skjel.

Siden foer jeg til Roskild By 
og lagdes der i den Kirke ny, 
som jeg lod bygge paa et godt Hov, 
den hellige Trefoldighed der til Lov.

Endnu større Forskjel end mellem disse Livsbilleders
Omfang er der mellem deres poetiske Værdi: medens
nogle udtømme deres Emne ved en tør og triviel
Opregning af Kjendsgjerninger, i hvilken visse
Udtryk jevnlig vende tilbage, er der andre, hvor
baade digterisk Dybde og et ikke ringe Lune gjøre
sig gjældende og frembringe en Digtning, der er i nær
Slægt med Folkevisens. Selv et saa kort Rim som det
om Margrethes Søn Olaf rummer i sin vemodige Stemning
megen ægte Poesi:

Jeg var og Konning en stakket Stund, 
til jeg af Helsot døde. 
Gud var mig blid saa mangelund, 
han tog mig fra den Møde.

I Soer hviles nu min Krop 
og bier til Dommedage, 
til han skal staa af Jorden op 
og Løn for Verdskyld tage.

Mest er det dog i de raisonnerende Betragtninger,
der indlede eller undertiden afbryde den historiske
Fortælling, at det folkelige Præg træder frem i hele
sin naturlige Enfold og Skjønhed, intetsteds maaske
mere gribende end i de Ord, der ledsage Skildringen
af Dronning Margrethes politiske Gjerning:

Den Snor, som lægges af Strenge tre,
hun brøster fuld neppelige,
det siger Vismand foruden Spe,
om hun lægges lempelige.
Jeg lagde en Snor med alle stærk,
da jeg vandt Sveriges Krone
og arved Norge til Danemark,
at de skulle staa i Lune (i  Fred).
Ingen Vold eller Verdsens Magt
kan de samme Riger beskade,
imedens de blive ved samme Pagt,
som jeg dem sammen lagde.
Thi raader jeg alle de gode Mænd,
som fore de Riger skulle svare,
Ridder og Svende hver og en:
I lade dem saa sammen være.
Lyder paa ingen Uvenners Raad,
som Eder vil Andet raade,
fordi det kommer Eder selv til Haad (Vanære)
og Liv og Sjæl til Vaade.

Den folkelige Aand og den sluttede Form, der er egen
for mange af disse Betragtninger, giver dem noget af
Ordsprogets Karakter; og som dette blive de et Udtryk
for Folkets Dom over Livets Gang og Væsen, ofte udtalt
med den Humor, som en Forening af Vemod og Lune avler:
Lykken hun er et underligt Trold,
hun leger med Folk saa mangefold.
Med Aasyn sort hun Somme kys,
med hvidt da giver hun Somme Lys;
Somme oprejser hun med en Fart
og kaster dem ned igjen saa snart.

Avind er en udydelig Ting,
sin Slægt vil hun ej spare.
Under Skjoldet giver hun Sting,
thi kan man sig ej vare.

Lykken hun maa vel lignes et Glar,
hvo Agt vil give, vorder det vaer.
Naar som det skinner som klarest,
da brister det alt som snarest.

Frihed er bedre end som Guld,
om Verden al deraf var fuld.

Det siges, at Stivbarn var aldrig saa sødt,
man saae jo heller, at det var dødt.

Stor Gjerrighed til Verdens Vold (Graadighed efter verdslig Magt) 
gjør ofte Skade mangefold.

De Citater af »Rimkrøniken«, vi have brugt til
Forklaring af denne Digtnings Væsen, give tillige
Prøver paa de tre Arter af Strofebygning, den
indeholder: den toliniede med Enstavelsesrim, den
fireliniede med afvexlende En- og Tostavelses og
den sexliniede med Tostavelsesudgang indskudt
efter hvert Par Enstavelsesrim; den førstnævnte
Strofe bruges udelukkende i Krønikens Begyndelse,
den anden udelukkende i Slutningen, medens den 
sexliniede Strofe dukker op nu og da i Midten. 
Denne Omstændighed i Forbindelse med de enkelte 
Stykkers meget forskjellige poetiske Værd har 
givet N.F.S. GRUNDTVIG Støttepunkter for den
Paastand, at Rimkrøniken umulig kan være en enkelt
Forfatters Værk, men maa være skreven i Løbet af
to-trehundrede Aar af Munkene i Sorø, der efter et
Paalæg af Absalon skulde have digtet Rimene om de
hedengangne Konger og derefter fortsat Nekrologernes
Række, efterhaanden som de skiftende Regenters Liv
afsluttedes. Imod denne Hypothese henviser C. MOLBECH
til Skriftets heltigjennem ensartede Sprogform og
opstiller med ligesaa stor Bestemthed en enkelt
Forfatter som dets Ophavsmand, den i det plattydske
Haandskrift nævnte Munk Broder NIELS i Sorø, om hvem
forøvrigt Intet ellers er bekjendt. Denne sidste
Anskuelse deles af C. ROSENBERG i de Undersøgelser,
han har underkastet denne meget omtvistede Sag,
kun med den Indskrænkning, at han af indre Grunde
betragter de sidste tre Rim som senere

<img>

En Side af Rimkrøniken

Gotfred af Ghemens Udgave 1495.

Dansk Litteratur.

En Side af Rimkrøniken 1495.     Gjengivelse paa
nyere Dansk.

Offe wermwnts søn. Theth ær en konung æræ well stoor
ath han holder seg fra mange oor Saa theth hans   folk
the helder attraa at høre hans  ordh en gædes ther
paa Myn fader bleff gammel oc fald paa

fodh

thi willæ hannum allæ liggæ imodh The willæ tha thagæ
hannum rigeth fraa aff lantosassen the gjorde oc saa
Tha hade ieg hwerken talet eller leth men tha ieg
taledæ the holde thet speth Jeg sade jeg willa tha
fichte meth tho the frommestæ ther kunde i sassen bo
Forthi myn fadher giorde danskæ men stor skam faar han
sænde too modh en Sweriges konung vdi en skow sloghæ
the tho vdæn kemper low Ther foræ gik ieg meth too i
kretz och slo them ther ath førsthæ spetz Jeg flachtæ
then en æ f ran top tijl taa then annen hwgh ieg at
han ther laa Jeg strøgh theth røcthæ aff danskæ men
the thogæs for fwlt syn hwer och en.

Dan   offes søn.

Hwilken som løcken wil vare medh han wordher
hoffærdigh paa en stedh Jeg wedh theth westh  at
ineg so gik then tijd ieg danmarks rygæ fik Løcken
hwn war meg altijd blidh

Uffe, Vermunds Søn. Det er en Konning Ære vel stor,
at han holder sig fra mange Ord, saa at hans Folk
de heller attraa at høre hans Ord,  men glædes
derved. Min Fader blev gammel og svag tilfod,

thi vilde hannem Alle ligge imod. De vilde da tage
hannem Riget fra; fra Landet Sachsen de gjorde og
saa. Da havde jeg hverken talet eller leet; men da
jeg tåled, de holdt det for Spe. Jeg sagde, jeg vilde
da fægte med To, de kjækkeste,  der kunde i Sachsen
bo, fordi min Fader gjorde danske Mænd stor Skam,
for han sendte To mod En: Sveriges Konning udi en
Skov sloge de To uden Kæmperlov. Derfore gik jeg
med To i Kreds og slog dem der ved første Spids; jeg
flakte den Ene fra Top til Taa, den Anden hug jeg,
at han der laa. Jeg strøg det Rygte af danske Mænd,
de toges for fuldt siden hver og en.

Dan,  Uffes Søn. Hvilke som Lykken vil være med han
vorder hoffærdig strax paa Sted. Jeg veed det vist,
at mig saa gik den Tid jeg Danmarks Rige fik. Lykken
hun var mig altid blid;

Tilføjning; ved denne Gisning mener han at kunne
fastsætte Tidspunktet for Rimkrønikens Tilblivelse
til omtrent 1436.

Rimkrøniken var den første danske Bog, der blev trykt
(1495) her i Landet og tillige den eneste trykte Bog
paa Dansk fra det 15. Aarhundrede; en Udgave to Aar
tidligere mener N.F.S. Grundtvig at kunne paavise
Tilværelsen af, men den er mildest talt tvivlsom,
og de fremsatte Beviser holde neppe Stik. Udgaven
af 1495 - Godfred af Ghemens - hører til de store
Sjeldenheder; i Danmark
findes kun et eneste komplet Exemplar, som har tilhørt 
FR. ROSTGAARD og er blevet skjænket af ham til 
Universitets-Bibliotheket; efter dette Exemplar - som 
1873 blev udgivet i fotolithografisk Facsimile af
Budtz Muller & Co. og C. Ferslew & Co. - fremstiller
vort Bilag Titelbladet med Illustration og Text: »Her
begynder den danske Krønike vel overseet og rettet«
samt en af Bogens Textsider. Efter denne Udgave -
der i det 16. Aarh. fulgtes af mindst sex andre -
besørgede C. MOLBECH 1825 et bogstavret Aftryk med
afvigende Læsemaader og Ordfortolkninger samt i et
anseligt Format og smuk Udstyrelse, men kun trykt i 
et Aantal af 170 Exemplarer; senere fulgte 1841
C.S. LEY'S og 1858 C.J. BRANDTS Udgaver, sidstnævnte
efter et stockholmsk Haandskrift.

Hvad der ellers var Almenlæsning eller Almenfortælling 
i Middelalderen, var nordiske Skud af den europæiske 
Fællesdigtning, som havde sin Rod i de gamle Sagnkredse 
om Kong Artus og hans Kæmper ved det runde Bord, om 
Didrik af Bern, om Carolus Magnus og Helten Amadis. 
Ridderlige Bedrifter, udførte med eller uden Hjælp af 
Trolddom, eventyrlige Begivenheder med østerlandsk 
Fabelkolorit, Beskrivelsen af fjerne Fantasilande med 
bundløse Skatte af Guld og Ædelstene, med overnaturlige 
Kæmpe- og Dyreskikkelser, danne Emnerne for disse 
Digtninger, som opstod i Frankrig paa Korstogenes Tid 
og senere vandrede rundt til de andre Lande, mere og 
mindre forvanskede, mere og mindre kunstfærdigt 
gjengivne, snart udvidede i trættende Længde og Bredde, 
snart kun behandlede brudstykkevis. I mange Træk minde 
de om vore tidligste Børneeventyr, hvis Kampe med 
Trolde og Lindorme, hvis mangehaande Farer og Prøvelser, 
som Helten bestaaer med Glans, følges af den barnlige 
Tilhørerkreds med spændt Opmærksomhed og zitrende Higen 
efter at naa videre fra den ene kjendte Episode til den
anden i den ofte hørte Fortælling - et Billede, der ikke 
passer ilde paa Middelalderen med dens fremtrædende 
Fantasiliv, der fandt sin Næring i de faa, men med 
Begivenheder fuldpakkede Bøger, som fremtoges atter og 
atter til Tidkort ved Hof og i Ridderborg og hvis 
Indhold naaede ned i Borgestuen som mundtlig Fortælling, 
for senere at blive Almuens Læsning Aarhundreder igjennem. 
Og som det gaaer med Børneeventyrene: at deres stoflige 
Indhold ikke kan
<img>

Titelblad af Rimkrøniken

<b>Gotfred af Ghenens Udgave 1495.</b>

Efter det eneste i Danmark existerende, i Universitets-Bibliotheket
opbevarede Exemplar.


tilfredsstille den modnere Alder, om den end kan 
dvæle ved dem med Deltagelse som et Led i den 
tilbagelagte Udvikling, saaledes giver Læsningen 
af denne Litteratur i dens middelalderlige Form, 
med dens ofte ubehjælpsomme Fremstilling, dens 
mangelfulde Komposition og Emnets Ensartethed midt 
under den stærke Vexling af Begivenheder, ikke vor 
Tid et poetisk Udbytte, der svarer til det Arbejde,
Tilegnelsen kræver. En anden Sag er det, at denne 
Folkedigtning efter den Foragt, hvormed det 18. Aarh. 
betragtede dens Barnlighed, atter i vor Tid hævedes 
til poetisk Rang ved den Behandling, Romantikerne 
underkastede dens Emner, der bleve en rig Kilde for 
mange af deres skjønneste og folkeligste Digterværker; 
at Middelalderens Romandigtning ogsaa i den Form, 
hvori dens Arbejder ere naaede til os, har stor 
litterair- og kulturhistorisk Interesse, følger af 
sig selv.

Paa Dansk have vi sex af disse rimede Romaner i
Behold: Ivan Løveridder, den poetiske Udmaling af de
Heltegjerninger, som udførtes af den til Artus-Kredsen
knyttede Ridder Ivan; Emnet er første Gang formet
af den nordfranske Digter Chrestien af Troies til et
Digt, paa hvis Grundlag alle de senere Behandlinger af
Sagnet er bygget. Hertug Frederik, ligeledes sluttende
sig til Sagnet om Artus og hans Kæmper, der her møde
til Tourneringen i Bern; noget Forbillede til dette
Digt udenfor den nordiske Litteratur er hidtil ikke
paavist, skjøndt Digtets Slutning udtrykkelig betegner
det som oversat fra Tydsk. Flores og Blanseflor, den 
mest yndede af alle Middelalderens Romaner, med et 
Emne, der tidligst er digterisk udbyttet i den 
provençalske Poesi i Midten af det 12. Aarh.; et 
Referat af denne Digtnings Indhold gives nedenfor. 
Disse tre førstnævnte Ridderromaner gaa i 
Litteraturhistorien under Fællesnavnet »Eufemia-Viser«, 
fordi den tydskfødte norske Dronning Eufemia (1300-12), 
Hakon Magnussøns Gemalinde, lod dem oversætte paa 
Svensk (eller maaske paa Norsk, Sagen er omtvistet) 
og saaledes først omplantede denne fremmede Digtning 
paa nordisk Grund. De følgende tre Romaner ere: 
Dvergekongen Laurin, oprindelig et sydtydsk Folkesagn, 
der er blevet sat i Forbindelse med Sagnkredsen om 
Didrik af Bern i et Digt, som skildrer denne Høvdings 
og hans Kæmpe Vidrik Verlandsøns Indtrængen i 
Dvergekongens Urtegaard og deres Kamp med ham. 
Persenober og Konstantianobis, der tillægges en 
normannisk Digter fra 
Begyndelsen af det 13. Aarh. og hvis Emne er et Slags
Modstykke til Mythen om Amor og Psyche, idet her
Kvinden sætter sin Elsker paa Prøve, saa han maa leve
med hende i to Aar uden at maatte se hende, før hun
vil ægte ham. Den kydske Dronning, Fortællingen om
den onde Rigsforstander, der i Herskerens Fraværelse
efterstræber hans Ægtefælle, men afvises med Foragt,
hvorfor han ved Kongens Hjemkomst fører falsk Anklage
imod hende, saa at hun forstødes og dømmes tildøde,
men frelses uventet af en fremmed Ridder. Den danske
Bearbejder har i Slutningen af Digtet navngivet
sig som JEP JEPSEN, »den, som Bogen satte i Rime«,
Anno 1483. - Alle sex Ridderromaner findes samlede
i et Haandskrift fra c. 1500, som tilhører det kgl. 
Bibliothek i Stockholm, og efter dette ere de -
sammen med Prosakrøniken om KARL MAGNUS - udgivne som
»Romantisk Digtning fra Middelalderen« (3 Bind, 1869-
1877) af C.J. BRANDT, der ogsaa ved sit Udvalg af
»Ældre danske Digtere« (1860-62) og sin »Gammeldansk
Læsebog« (1857) har gjort Middelalderens danske
Litteratur let tilgængelig for en videre Læsekreds.

Den mest yndede af disse Romaner var, som sagt,
Flores og Blanseflor, der fandtes i Bearbejdelser
saagodtsom paa alle Europas Tungemaal. Af denne Grund
og fordi den er overkommelig kortfattet og har en
upaaklagelig klar Komposition vælge vi et Referat
af dens Indhold som Prøve paa den hele Digtning. -
En hedensk Konge, Fenix af Apples, hjemsøger Spanien
og overfalder et Pilegrimstog, i hvilket der befinder
sig en fransk Ridder med sin Datter, som udfører den
fromme Vandring efter sin afdøde Mands Ønske. Faderen
dræbes, og den fangne Kvinde gives Hedningekongens
Dronning til Terne. Palmesøndag føder hun en Datter,
samtidig med at Dronningen bringer en Søn til Verden:

Man gav dem Navn i samme Rid; <footnote>Gang</footnote>
fordi de fødtes mod Sommerens Tid, 
Flores kalde de den Søn
og Blanseflor den Jomfru skjøn. 
Hans Navn en rød Blomme lyder, 
hendes Navn et hvidt Blomster tyder.

De to Børn voxe op sammen, og der udvikler sig en
saadan Kjærlighed imellem dem, at den Ene ikke kan
undvære den Anden; da Kongesønnen skal til at gaa i
Skole i »Drussenborg, den gode Stad«, maa han have
Blanseflor med sig, og
hvad den Ene nemme maa,
han siger giensten <footnote>strax</footnote> den Anden fraa.

Kongen er med Bekymring Vidne til denne stærkt voxende
gjensidige Tilbøjelighed og beslutter efter Samraad
med Dronningen at skille Børnene ad: Flores skal
sendes til sin Faster Sibilla af Mantorie, og da han
erklærer, at han ikke vil kunne udholde Skilsmissen
fra »Blanseflor, som er min Hjertens Amur«, faaer han
Løfte om, at hun snart skal følge efter. Men dette
Løfte gives kun paa Skrømt, thi medens Flores er
borte, bliver Blanseflor solgt til en Kjøbmand fra
Babylon og ført bort paa hans Skib, hvorpaa Kongen
lader gjøre »en Grav af Guld« med Indskrift:

»Her ligger den, som Døden slog ihjel, 
Blanseflor, som Flores undte vel!«

Flores, for hvis utaalmodige Bønner om Tilbagevenden til 
Hjemmet Forældrene have maattet give efter, gribes af den 
vildeste Fortvivlelse ved Efterretningen om Blanseflors Død:

»O ve, min Hjertens Blanseflor, 
din Elskov er mig vorden sur.
Jeg var fød med denne Mø, 
hvi maatte vi ej sammen dø?«

Da han truer med at dræbe sig og alt har sat Klingen 
for Hjertet, aabenbarer Dronningen ham i sin Sjæleangst 
Bedrageriet og fortæller ham den sande Sammenhæng. For 
selv at overtyde sig, lader Flores Graven aabne, og da 
han finder den tom, vil han flux afsted til Babylon, 
for at opsøge den Elskede, og forlanger af sin Fader 
til Udrustning

syv Heste, de bedste her mon være,
Guld og Sølv, hvad de kunne bære,
Smid og Gjord, saa det maa prise
alle Mestere kloge og vise.
Tre Heste være lagt med Florene, <footnote>Floriner (Gylden, en Mønt).</footnote>
den fjerde og femte med dyre Stene,
sjette og syvende med Sobel-Skind,
Haar og dertil Hermelin.
Syv gangende Svende jeg have vil,
og andre syv der ridende til.
I skulle mig og en Mand faae,
som jeg maa trøste bedst oppaa
og Raad mig kan tilvende,
ihvad som os kan komme tilhænde,
den der kjøbe og sælge kan.
Jeg vil mig holde for en Kjøbmand;
uspart skal være alt det, jeg aa, <footnote>ejer</footnote>
om jeg Blanseflor finde maa.

Kongen opfylder alle hans Ønsker, og Flores begiver 
sig paa Vej, selv ridende en Hest, som er
underlig til Lød: 
som Sne var Halvdelen hvid,
anden hans Side var rød som Blod, 
det maatte vel være en Ganger god;

af sin Moder modtager han en Ring, som kan skjærme ham
mod Fare fra Ild, Vand og Jern og sikre ham et godt
Udfald af hans Søgen. Saaledes udstyret drager Flores
frem gjennem Landene og bliver flere Steder, hvor
han holder Rast, underrettet om den Vej, Blanseflor
er bleven ført, idet man af hans store Lighed med
hende bliver mindet om, at man har seet den fangne
Jomfru drage iforvejen ad Babylon til. Tilsøs naaer
Flores omsider den mægtige Stad Blandag, hvorfra
der er fire Dages Vej til Babylon, og ved Bjerget
Pelis faaer han af en Færgemand, som skal sætte ham
over Sundet, Besked om, at Blanseflor er kjøbt af
Kongen af Babylon. Færgemanden medgiver ham en Ring
som Anbefaling til en Kjøbmand i Babylon, hos hvem
han skal søge Herberg; han modtages med Venlighed,
men faaer tillige Underretning om, hvilket vanskeligt
Værk der forestaaer ham, idet Staden Babylon og dens
Borg ere ligesaa utilgjængelige, som de ere pragtfulde
og rige paa kostelige Skatte:

Kongen af Babylon haver under sig 
halvandet hundred Konningerig. 
De alle komme hannem til 
udi en Stund, naar som han vil. 
Tyve Mile er Staden gjennem lang,
med høje Huse og øvert <footnote>overmaade</footnote> trang. 
Den Mur, omkring Staden gaaer, 
tre Favne tyk han staaer, 
hundrede Favne høj og ret, 
uden og inden al fuldslet. 
Syv Porte og tyve er derpaa, 
der høje Taarne alt over gaa. 
For hver en Port der finder man 
sligt Vaaben, man tænke kan. 
I Staden er syvhundrede Fæste, 
de man veed til være de bedste. 
Paa hvert et Fæste er ej minde <footnote>mindre</footnote>
end hundrede Riddere nogensinde. 
Kejseren af Rom skulde længe tinge, 
før han kunde En derud tvinge.
Midt i Staden et Taarn stander, 
det bygte Kæmper med dere Hænder.
Den Mur er gjort fuldvel til Føje,
hundrede Favne har han til Høje,
og gjort med mange mesterlig Ting,
tusind Favne er han omkring,
af Malmer Stene grønne,
de der gode er og skønne.
Al den Hvalv er af den samme Sten,
der baade er skær og ren.
En Knap ovenpaa Taarnet staaer
af røden Guld, øvert stor og klar.
Gjennem Knappen gaaer en Stang,
tredive Alen er han lang.
Ovenpaa Knappen en Karbunkel-Sten,
som Solen allerklareste sken, <footnote>skinnede</footnote>
saa skinner den Sten om mørken Nat,
over ti Mile, det er alt sat. <footnote>sandt</footnote>
Fire Gulv er i Taarnet inde
af fejreste Malmersten, man kan finde,
saa at Ingen kan forstaa,
hvad dem oppe holde maa.
Paa nederste Gulv der Stolper staa,
de op under øverste Hvalvet gaa.
De Stolper ere med Guld omkring 
og alle skrevne udi en Ring, 
de ere af hvide Malmer-Stene 
og alle skikkede øvert rene. 
Midt paa Gulvet staaer en Hest,
gjort af Sølv, som være maa bedst; 
det reneste Vand gaaer af hans Mund. 
Paa det Gulv der staaer en Brønd,
saa at de Jomfruer maa deri fare,
naar dem tykkes Time til være. 
Fyrretyve Herberge er derinde, 
de bedste der man maa finde. 
De ere med Rigdom gjorte saa, 
saa man veed der at sige fraa. 
Ihvad Mestere som kommer der, 
han ej saa god en Mester er, 
at han jo noget seer deroppaa, 
som han der mere nemme maa.

Fremdeles erfarer Flares, at Borgen huser fyrretyve
ædelige Jomfruer, blandt hvilke Kongen aarlig
udvælger sig een til Dronning for et Aar, efter
hvilket Tidsrums Forløb han lader hende dræbe og
hædrer en ny med sit Valg; ved denne Lejlighed stævnes
de alle til Møde i Kongens prægtige Urtegaard, hvor
allehaande sjeldne Urter og Træer gro i fager Fylde:

Muskate og saa Blomme, 
Negliker og Kardemomme, 
Ingefær og Galliga, store og smaa, 
alskjøns Æbler der være maa;

Kobeba og Sedever 
skorter ingenstunde der, 
Spiginarde og Mirra ogsaa, 
hvad skal jeg mere sige fraa?

Da Rygtet gaaer, at Kongen ved næste Valg vil kaare
Blanseflor til Dronning, er der ingen Tid at spilde
for Flores. Ved List skaffer han sig Adgang til
Borgen, idet han lader sig smugle ind, skjult i en
stor Kurv med Blomster. Ved en Fejltagelse afleveres
Kurven til en Jomfru ved Navn Clares, der bliver
højlig forskrækket, idet Flores lader sig tilsyne,
saa at de andre Kvinder komme løbende til ved hendes
Skrig. Hun besinder sig imidlertid, og da de spørge
hende om Grunden til hendes Angstraab, giver hun til
Svar:

»En Sommerfugl herinden laa, 
der jeg ham opflyve saae,
jeg vord saa ræd overmaade, 
jeg vidste ej, hure jeg vilde lade.«

De Jomfruer gjorde ad hende Gammen 
og loge (lo) ad hende allesammen. 
Hun tog af Blomstret og gav hver en,
hver gik siden hjem til sin.

Clares er Blanseflors bedste Veninde og indviet i 
hendes Hjertesorg; hun fatter derfor snart Sammenhængen 
og skynder sig at hente Blanseflor. De Elskende gjenfinde 
hinanden, og under Clares' Varetægt tilbringer Flores en 
halv Maaned i Blanseflors Jomfrubur. Ved uforsigtig 
Tryghed fra de Elskendes Side røbes hans Ophold i Borgen, 
han stedes for den fortørnede Konge og
skal bøde med Livet for sin Dumdristighed, men dømmes
efter nærmere Overlæg til at kæmpe med Kongens bedste
Ridder om sit Liv; ved sin Tryllerings Hjælp gaaer han
ud af Kampen som Sejerherre, og Alt ender i Gammen og
Glæde. Flores fører Blanseflor som sin Hustru hjem
til sit Rige, lader sig efter hendes Tilskyndelse
kristne og regerer lykkelig i mange Aar, indtil han
i sin høje Alderdom nedlægger Kronen, hvorefter han
gaaer i et Munke- og Blanseflor i et Nonnekloster.

I vor moderne Litteratur er Emnet efter Büschings 
tydske Omarbejdelse behandlet af ST. ST. BLICHER i hans 
Fortælling »Fiore og Fioretta« (Saml. Nov. og Skizzer, 
1882, 2. Bd.); her er Motivet med Trylleringen, i 
Overensstemmelse med nogle Varianter, benyttet til en 
fyldigere poetisk Virkning.

Et mærkeligt litterairt Værk har Middelalderen efterladt 
os i Peder Laales Ordsprog, en  Samling, som ingen anden 
europæisk Nation kan opvise noget Sidestykke til i Ælde, 
idet ikke blot Indholdet for en Del viser tilbage til den
fjerne Oldtid, men ogsaa Samlingens første Fremkomst
som trykt Bog falder saa tidligt (1506), at kun den
hollandske Litteratur ejer en ældre. Om Samleren af de 
danske Ordsprog vide vi endnu mindre end om Saxo, Henrik 
Harpestreng eller Broder Niels, nemlig bogstavelig ikke 
Andet, end at hans Navn findes paa den første Udgaves 
Titelblad og gjentages i Fortalen med nogle hædrende 
Epitheta, af
hvis oratoriske Almindelighed ingen bestemte Data
om hans Person kunne uddrages; og kun af adskillige
franskagtige Gloser i hans Latin (garcio, en Opvarter,
follus, en Nar, bassa, ringe o. fl.) har man med en
vis Føje kunnet slutte, at han maa have opholdt sig
nogen Tid i Frankrig, rimeligvis i Paris; hvad lærde
Mænd senere have fremsat om Peder Laales Hjemstavn,
Livsstilling og øvrige Forhold er pur og simpel
Gisning, undertiden støttet paa en næsten sagnagtig
Tradition, som Beretningen om at han skulde ligge
begraven i Roskilde Skoles nederste Klasse, hvis
Disciple saaledes havde den Tilfredsstillelse at kunne
træde hans Ligsten under Fødder til Hævn for de sure
Timer, han beredte dem ved sin Ordsprogssamling.

Peder Laales Ordsprog ere nemlig oprindelig blevne
samlede for at bruges som Skolebog til Undervisning
i Latin. Til dette Øjemed ere omtrent 1200 latinske
Sætninger - Citater af romerske Klassikere og andre
ordsproglignende Talemaader, »bevingede Ord«, for at
bruge et ganske moderne Udtryk - ordnede alfabetisk
og en dansk Oversættelse tilføjet nedenunder. Hyppigt
er denne Oversættelse en ligefrem Gjengivelse af det 
latinske Axioms Tanke, og hverken i Aanden eller 
Formen er her noget nationalt Karaktermærke
kjendeligt; men endnu hyppigere er den latinske
Sætning bleven udtrykt ved en tilsvarende friere
Omskrivning, hvis folkelige Oprindelse baade
Tankegangens Art, Billedvalget og i formel Henseende
ofte Bogstavrimene føre umiskjendeligt Bevis for, ja i
enkelte Tilfælde er det endog let at se, at det danske
Fyndsprog har været det oprindeligt tilstedeværende,
og at den latinske Version er den afledede. Med alle
Exemplerne har Forfatteren eller Samleren villet
oplyse Latinsk ved Dansk og Dansk ved Latinsk saavel
i bundne som i friere Oversættelser, og hans Methode
har til en Tid været meget anvendt, om hans Bog end
ikke meget yndet af Disciplene. CHRISTIERN PEDERSEN
- der forøvrigt selv besørgede en Udgave af Peder
Laale - klager over, at han i sin Ungdom var nødt til
»saavelsom alle andre Danske, at læse Alexandrum,
Puerilia, Donatum, PEDER LAALE, Composita verborum
og andet saadant Skarn, af hvilket man kan aldrig
lære eller komme til ret Fundamente til at forstaa,
digte eller skrive nogen god ret Latine eller forstaa,
hvad andre gode Klerke, Poeter og Historici have før
skrevet og digtet udi forme Tid«; og da Christiern II. 
vilde afstedkomme en brat Reform i Undervisningen ved 
sin Skoleordinans af 1521, nævnedes udtrykkelig Peder 
Laales Ordsprogssamling blandt de Bøger, der skulde 
konfiskeres og kastes paa Baalet. Til alt Held for 
Litteraturen blev denne Anordning aldrig sat i Værk, saa
En Side af Peder Laales Ordsprog.

Gjengivelse paa nyere Dansk og Forklaring.

(De latinske Sentenser ere for Størstedelen affattede
i det saakaldte <sp>leoninske Vers</sp>, Hexametre eller
Pentametre med Rim i Midte og Slutning, men ofte højst
ufuldkomne Rim og paa Grund af Rimtvangen ikke mindre
ufuldkomne Vers. Rimene ere her fremhævede med <sp>spärret</sp>Skrift).

<i>Nugigeri g<sp>esta</sp> mulier demergit hon<sp>esta</sp>.</i>

Stedse drukner Skvalder for god Kones Dør (en Ros
for de Kvinder, der ej løbe med Bysnak).

<i>Nulla cani ve<sp>teri</sp> poterunt urbana do<sp>ceri</sp>.</i>

Det er vanskeligt at lære gammel Hund at sidde stille.

<i>Nymphis tendi<sp>cula</sp> fit acuta nova<sp>cula</sp> prona.</i>

Sax og Ragekniv daarer mangen fager Viv -- formodenlig
sigtende til de Kvinder, der lade sig bedaare af et
velklippet Hoved og et glatraget Ansigt).

<i>Ni labat ign<sp>arus</sp>, fit monstri<sp>parus</sp> sibi
nullus.</i>

Ingen gjør sig til Trold, uden han er en Daare.

<i>Noctua cæsa pe<sp>tra</sp> vel cædens sauceat os<sp>sa</sp>.</i>

Slaa Sten med Ugle og Ugle med Sten, det gjælder
(i begge Tilfælde) Ugles Ben (Advarsel mod at binde
an med sin Overmand).

<i>Non sapit incolumis triste, qvod æger habet.</i>

Den Sunde veed ej, hvor den Syge lider.

<i>Non capit aspec<sp>tus</sp>, qvod qvilibet est habitu<sp>rus</sp>.</i>

Det er ej Alt for Øje, som ejes skal (sagtens en
Indskærpelse af at der times os Mere i Livet, end
vor menneskelige Kløgt kan beregne).

<i>Non cum festu<sp>ca</sp> silvestris læditur ur<sp>sa</sp>.</i>

Det er ej godt at stinge Bjørn med Straa (at anvende
et utilstrækkeligt Middel eller Vaaben).

<i>Non inopis vo<sp>tum</sp> subit una summula <sp>rerum</sp>.</i>

Fattig Mands Ting kommer ej alle paa eengang tilbys
(den Fattige faaer ikke paa eengang hele sin Trang afhjulpen).
at Peder Laale undgik Tilintetgjørelsen og er naaet 
til Eftertiden med sin uerstattelige Samling af de 
gamle Kjærnesprog, i hvilke Folkeaanden fra de 
tidligste Tider af har givet sin Betragtning af
Livets mangehaande Forhold et sammentrængt, fyndigt
og som oftest af Nationalkarakterens Humor præget
Udtryk, ved hvis Hjælp vi paa den letteste, klareste
og fyldigste Maade kunne danne os et Begreb om hine
Tiders Tankesæt, lære deres Idealer saavelsom Emnerne
for deres Uvilje og Spot at kjende og føle os
aandelig i Slægt med vore fjerne Forfædre. Peder Laale
skrev sin Ordsprogssamling med Skolens Undervisning
og Opdragelse for Øje, men den er i Tidens Løb bleven
undervisende og opdragende i et Omfang, der langt
overgaaer dens oprindelige Formaal.

Den første efter de Tiders Forhold med en vis Luxus
trykte Udgave af Ordsprogene besørgedes 1506 af
Professorer ved Kjøbenhavns Universitet, der paa
Titelbladet hædre Peder Laale som »Danorum lux et
doctorum virorum evidens exemplum atqve specimen«,
(de Danskes Lys, blandt lærde Mænd et fremragende 
Forbillede og Mønster). Af denne Udgave existerer 
nu kun et eneste Exemplar (paa Univ.-Biblioth.), efter 
hvilket her Titel-Illustrationen og en Textside ere 
gjengivne. Senere blev Ordsprogssamlingen, som sagt,
udgiven af CHRISTIERN PEDERSEN, til Trods for den
nedsættende Dom, hans lærde Ven Bogtrykkeren Ascensius
i Paris fældede over Bogen. 1614 udgav Hans SKAANING
Ordsprogenes danske Text, »efterdi
disse Ordsprog altid ere holdne udi stor Agt og Pris,
ja dagligdags bruges en stor Hob af dem iblandt os
Danske«. 1828 udkom R. NYERUPS smukke og korrekte, med
Forklaringer oplyste Udgave og 1842 Chr. Sigfr. LEY'S
lille raisonnerende, efter Ordsprogenes Emner ordnede
Samling, indledet med en Fortale i bred »folkelig«
Maneer og med plat Retskrivning; Udgiveren »tviler
ikke paa at min Moders Børn ville ikke blot flittig
grunde paa disse her gamle Ord som fait hinner af
Munden i di 600 Aar hun var under Munke-Kirkens
Vinger, men ogsaa leve seg ind i hindes Sange og
Skæbner fra alle di henfarne Dage«.
Hvad vi hidtil have betragtet af dansk Litteratur
i Middelalderen, har kun viist os den svage og
uselvstændige Begyndelse til national Digtning og
Videnskabelighed. Poesien er, hvad dens Emner angaaer,
bunden dels til Kirkens, dels til den udenlandske
Digtnings Tankegang, og med Hensyn til Formen er den
kommen bort fra Oldtidens ejendommelige Udtryksmaade,
uden at den endnu har naaet at skabe sig en egen
Dragt med et Foldekast, der kan fremhæve og smykke
dens Legemsbygning. Med Historien staaer det endnu
tarveligere til; efterat Saxo har sat Tidsalderens
mest straalende Periode dens storslaaede Monument
med latinsk Indskrift, er det, som om den politiske
Tilbagegang efter de første Valdemarer afføder
en aandelig Lammelse, der hindrer Øjet i at se
Tidshistorien i dens Sammenhæng og Haanden i at
nedskrive dens Gang. Og dog var Stoffet for en
Historieskriver fyldigt nok, om end ikke af nogen
opløftende Art; den glimrende Bedrifts Tid var forbi,
men Farten i Begivenhederne var derfor ikke stanset:
de fulgte hinanden Slag i Slag, og i deres Rædsel og
Uhygge, i deres Kamp og Fortvivlelse have de ikke
mindre dramatisk Liv, ja vel endog større Spænding
og gribende Virkning end den sejrende Daads sikre
Fremgang mod sit Maal. Her er Gjæring og Brydning
allevegne, og mod den mørke Nathimmel flamme saa til
Tider enkelte
blændende Lyn som Blinken af Sværd, svungne til
pilsnare Hug - et førte Marsk Stig mod Erik Glippings
Bryst, et andet Niels Ebbesen mod den kullede Greves
Hals. Men Krøniken tier.

Til Gjengjæld taler Folkesangen. Den poetiske og
historiske Fattigdom er kun tilsyneladende - i en
hel Litteratur, uendelig rigere og fyldigere end
den, vi hidtil have betragtet, har Middelalderens
anskuende og digtende Aand givet sig et saa
ægtefødt nationalt Udtryk, at intet andet Tidsrum
har saa sammenhængende, saa simpelt og saa sandt et
Billede at fremvise som Gjenspejling af sine egne
Træk; en historisk Litteratur, hvis Enkeltheder
vel ikke kunne fremholdes som Kjendsgjerninger
til Dokumentation af Historiens Tildragelser, men
som saa des fyldigere aflægge Vidnesbyrd om disse
Tildragelsers almene Indtryk paa Samtid og Eftertid og
ordnede Side om Side belyse Middelalderens daglige Liv
med en mylrende Mængde af Træk, saa det oprulles for
os som et klart overskueligt, ved sin Mangfoldighed
og sin Farverigdom fængslende Billede; en poetisk
Litteratur, i hvilken de stærkeste Lidenskaber
som de mildeste Længsler komme tilorde, i hvilken
den hele Trinfølge af elementaire menneskelige
Følelser træder frem for os, stundom iklædte Mythens
forstørrende Taagedragt, stundom hemmelighedsfuldt
forbundne med Naturens aabenbare eller lønlige Liv,
til andre Tider paa rent menneskelig Ytringsvis satte
i Bevægelse af de personlige Forholds eller de almene
Kravs Samvirken; en Litteratur, der i sin Forening af
Begivenhedsfremstilling og Stemningstilkjendegivelse
fremtræder som en ejendommelig Kunstart, som en episk
Digtning i romantisk Aand, udtalende sig i et Sprog,
der rummer vort Tungemaals paa eengang ædleste
og jevneste Udtryk og støtter sig til en musikalsk
Ledsagelse, hvis stilfærdige og vemodige Karakter
svarer til noget af det Inderste og mest Egenartede
i Folkesindet; en Litteratur endelig, hvis første
Oprindelse knytter den danske Digtning sammen med
Oldtidens, med hvilken den har Emner tilfælles,
medens dens sidste Virkninger træde tydeligt for
Dagen i den Gjenfødelsens Litteratur, der brød frem
i vort Aarhundredes Begyndelse og for en overvejende
Del har øst sin poetiske Inspiration og sin sproglige
Form af denne Kilde.

Det er Folkevise-Digtningen, hvis Betydning i den 
litteraire Udvikling nu skal paavises. En Vrimmel af 
Spørgsmaal melde sig strax med Krav paa Besvarelse: 
om Folkevisens Ælde; om dens
Udbredelse; om dens Sammenhæng med den ældste
Poesi i Norden og med Digtningen udenfor Norden;
om dens Forfatteres Kaar i Samfundet; om dens
historiske Efterrettelighed; om dens Kunstform,
dens metriske Bygning og dens musikalske Art;
om dens oprindelige Formaal og Anvendelse; om
den rette Tydning af Haandskrifterne og de rette
Principer for Bearbejdelsen. Først i vor Tid med
dens fremtrædende Interesse for Granskningen af den
indbyrdes Forbindelse mellem Folke- og Sprogstammer
ere disse Spørgsmaal blevne Gjenstand for virkelig
videnskabelig Drøftelse, og mange af dem - deriblandt
nogle af de vigtigste - ere under Debat endnu. Her
kan der kun være Tale om at fremsætte Resultaterne,
saaledes som de med størst Sikkerhed ere fremgaaede
af Drøftelsen.

Medens der senere vil blive gjort Rede for de forskjellige 
Udgaver af Folkeviserne, skulle vi paa dette Sted nævne 
nogle enkelte blandt de mange Skrifter, der give Udsigter 
over den hele Litteratur eller oplyse enkelte Sider af den. 
Af Folkevisedigtningen i dens Helhed findes der Fremstillinger 
i N.M. PETERSENS »Bidrag til den danske Literaturs Historie« I 
(1. Udg. 1853, 2. Udg. 1867), i J.L. HEIBERGS »Udsigt over den
danske skjønne Litteratur« (Pros. Skrftr. III. 1861), i FR. 
WINKEL HORNS »Den danske Literaturs Historie« I. 1881, i 
P. FRIIS'S »Udsigt over danske Kæmpeviser og Folkesange«, 1875, 
i C. ROSENBERGS »Nordboernes Aandsliv fra Oldtiden til vore 
Dage« II. 1880, en grundig og selvstændig Undersøgelse, der 
især dvæler ved Versemaalets og i det Hele taget Formens
organiske Fremvæxt og Emnernes Sammenhæng med Edda- og 
Sagadigtningen samt med den europæiske Sagnpoesi. Det nyeste 
Skrift om denne Digtning skyldes Prof. JOHANNES C.H.R. 
STEENSTRUP: »Vore Folkeviser fra Middelalderen, Studier over 
Visernes Æsthetik, rette Form og Alder« (1891). Med en af
dybe og omfattende ethnografisk-litteraire Studier affødt 
Sagkundskab ere navnlig Sagnvandringcrne og Sagnændringerne 
belyste i SV. GRUNDTVIGS Indledninger til Viserne i hans 
store Udgave af »Danmarks gamle Folkeviser«. En enkelt Side 
af dette Forhold behandles af C. HAUCH i hans »Bemærkninger 
om nogle ved Kristendommen modificerede Oldtidsminder i vore 
Viser fra Middelalderen« (Afhandl. og æsth. Betragtn. 1869). 
En æsthetisk Redegjørelse med særligt Hensyn til det Metriske 
har J.L. HEIBERG givet i sin Afhandling »Om den romantiske 
Tragedie Svend Dyrings Hus« (Pros. Skrftr. IV. 1861). »Om
Omkvædet i de gamle skandinaviske Viser« udtaler E.G. GEIJER 
sig (Saml. Skrftr. 1. Afd. 3. Bd. 1817), »Om Behandlingen af 
Kæmpeviserne« N.M. PETERSEN (Saml. Afhandl. III. 1872) og om 
Haandskrifterne SV. GRUNDTVIG i »Prøve paa en ny Udgave af 
Danmarks gamle Folkeviser« 2. Opl. 1847 og i det ovenfor 
nævnte Hoved- og Kildeværk »Danmarks gl. Folkeviser«.

Vi tage altsaa Stoffet for os - flere Aarhundreders Digtning, 
men i kunstnerisk Henseende af een Støbning. Første Gang vi
møde denne nye Digtform, der vel kan være voxet ud
af Oldtidsverset, men snart har krystalliseret sig
til en fra det forskjellig fast og gjennemsigtig
Bygning, er paa Knud den Stores Tid. Kun en enkelt,
fjern Harmoni naaer vort Øre, men vi kjende strax
Klangen, og den er tilmed saa stemningsfuld i sit
Udspring, at ingen bedre Indvielse kan forberede
os til Vandringen i Romantikens syngende Skov end
Beretningen om den lille Begivenhed, hvorfra hin
første Klang af Folkedigtningen lyder til os.

En gammel Klosterkrønike fortæller, at Kong Knud en 
Aftenstund kom sejlende med sin Dronning Emma og sit
Følge af Rigets ypperste Mænd over Søen til Klostret
St. Ely for at fejre Marias Renselsesfest. Da lød paa
eengang Munkenes Korsang ud over Søen til dem i den
stille Kveld. Kongen blev greben af det højtidsfulde
Øjeblik, kaldte sit Følge sammen om sig og gav sin
Stemning Luft i en Vise, som han digtede og sang paa
Stedet, medens hans Mænd stemte i med. Visen begyndte
saaledes:

Merrie sungen the muneches binnen Ely, 
da Cnut king rew der by. 
»Rowed, cnites, noer the land 
and here we des muneches sæng.«

(Gladelig synge de Munke i Ely, 
mens Kongen Knud roer der forbi. 
»Roer, mine Svende, nær til Land,
at vi kan høre de Munkes Sang.«)

Som Folkevisens romantiske Skjær hviler over den hele
Scene, saaledes have vi her den ældste Mindelse om
dens tidligste Form, den rimede toliniede Strofe, og -
da Kongen synger den og hans Mænd danne Koret - med
udtrykkeligt Vidnesbyrd om dens musikalske Fødsel og
efter al Sandsynlighed ogsaa om dens Sammenhæng med
Omkvædet. Saa langt tilbage i Tiden udspringer det
friske Væld, hvis melodiske Løb endnu risler gjennem
den Digtning, der ligger os nærmest og er os kjærest.

For at faae Overblik over det omfattende Stof maa vi 
foretage nogle Sondringer. De lade sig gjennemføre 
uden Vilkaarlighed, thi i sin Frodighed er Folkevise-
Litteraturen intet Kaos uden begrænsende Linier; den 
er en Verden med organisk Væxt og naturlig Sammenhæng 
med Tilværelsen udenfor som mellem Delene indbyrdes, 
altsaa med Betingelser for et skjelnende Overblik, 
skjøndt dette ganske vist ikke maa vente at se de 
enkelte Partier falde skarpt adskilte helt udenfor 
hinanden, men tvertimod altid vil møde flydende 
Grænser og formidlende Overgange.
Den første Sondring, vi gjøre, deler Folkevisernes
Mængde i to Hovedgrupper, bestemte ved deres Emner: de
mythiske og de historiske Viser. Under de mythiske
Viser indordne vi alle dem, hvis Indhold peger tilbage
paa Oldtidsdigtningen og Oldtidstroen, og som have
til Emne dels ligefrem den gamle Gudeverdens Personer
og Forestillinger, om end i forandret Skikkelse,
dels de tidligste Sagns Helterækker og Bedriftcykler,
som ere Fælleseje for Nordens og de stammebeslægtede
Landes heroiske Poesi, dels endelig de Levninger af
Asatroen, der under Paavirkning af Kristendommen
fremtræde som den for Tidsalderen karakteristiske
Overtro. I Modsætning til denne Gruppe med dens fjerne
mythiske Oprindelse faaer den anden den historiske
Nærheds Præg, ikke saameget fordi den fortrinsvis
omhandler historiske Personer og Begivenheder eller
kan gjøre Krav paa historisk Paalidelighed, som
fordi den ved at tage sit Stof fra Samtidens Liv
har indflettet en Rigdom af Virkelighedstræk i sin
poetiske Fremstilling.

De mythiske Viser med deres Tilslutning til Gude- og 
Heltesagnene synes at maatte være de ældste, skjøndt
man vist kommer deres Tilblivelsestid nærmere ved
at flytte den for langt frem end ved at rykke den
for langt tilbage. De have Emner tilfælles med de
gamle nordiske og fremmede Sagn, men de ere neppe
ligefremme Omdigtninger af Oldkvadene, snarere mere
eller mindre sikkert bevarede Erindringer om Gangen
i dem, farvede af en senere Tids Forestillinger og
ofte sammenblandende uensartede Sagnmotiver. Efter
de Emner, de besynge, og de Sagnkredse, de udgaa
fra, kunne vi dele dem i de saakaldte Kæmpeviser,
der støtte sig baade til Eddaernes, Sagaernes og
de fremmede Sagns Indhold, Trylleviserne, i hvilke
Middelalderens overtroiske, med Asatroen forbundne
Forestillinger komme tilorde, og Legendeviserne, hvor
Overtroen ialtfald tildels har afstrejfet de hedenske
Levninger og er bleven kanoniseret som Kirkens Tro.

Naar vi som en af Prøverne paa Kæmpevisernes Art vælge
Visen om »Tor af Havsgaard«, have vi dermed tillige 
grebet den af Viserne, hvis hele Fortælling klarest og 
Træk for Træk gjengiver Forbilledet, Eddakvadet om Tors
Hammerhentning hos Jetten Thrym, men i travesteret
Skikkelse, idet de stærke Bedrifter ved at overføres
paa de menneskelige Forhold og miste
Forudsætsætningen om deres overjordiske Udspring ere 
trukne ned i en Sfære, hvor det Imponerende har 
tilbagelagt det Skjæbnes vangre Skridt, som skilte 
det fra det Komiske. Istedetfor Styrkens og 
Heltemodets As, der raser i Harme og Sorg over at 
have mistet sit Værge og forledes af den jettevenlige 
Lokes underfundige Raad til at skaffe sig det tilbage 
ved en List, en Fornedrelse, hvorved Ragnaroks 
gjengjældende Dom paaskyndes, have vi i Kæmpevisen at 
gjøre med en Herremand eller Ridder, som har »tabt 
sin Hammer af Guld« og taler med sin Broder om, 
hvorledes han bedst skal faae den tilbage. »Lokke 
Løjemand« sætter sig i Fjederham og flyver til 
»Tossegrevens« Borgegaard for at høre hans Vilkaar 
for Tilbagegivelsen; det lyder saaledes:

Ikke fanger Tor sin Hammer igjen, 
det maat Du lide paa, 
før end jeg faaer Jomfru Frøjeborg 
med alt det Guld, hun aa (ejer). 
Tor han tæmmer Fole sin i Tømme.

Dette Vilkaar vil den stolte Jomfru ikke hjælpe til at 
opfylde, og den raadsnilde Lokke maa da opfinde en List:

»Tage vi Tor, vor gamle Broder, 
saa vel vi børste hans Haar, 
føre vi hannem til Nørrefjeld 
alt for saa væn en Maar!«

Det var Tor af Havsgaard, 
lader Brudeklæder skjære;
og det var Lokke Løjemand, 
skulde Brudeterne være.

Førte de den unge Brud
alt i den Bryllupsgaard;
det vil jeg for sanden sige,
der var Guld ej for Legerne spart.

Saa toge de den unge Brud, 
satte hende paa Brudebænk;
frem da gik den Tossegreve, 
han bar for hende Skjænk.

En Oxekrop saa  aad hun op, 
vel tredive Svineflykke,
syvhundred Brød hendes Maaltid var, 
saa lyste Bruden at drikke.

En Oxekrop saa aad hun op, 
vel tredive Svineflykke;
tolv Tønder Øl saa drak hun ud, 
før hun kunde Tørsten slykke.

Hammeren, Vederlaget for Brudekjøbet, bæres omsider ind og 
lægges i Brudens Skjød; hun »slynged ham som en Vaand«, og først

slog hun den Tossegreve ihjel, 
den Trold baade led og lang; 
saa vog hun alle de andre smaa Trolde,
at Retten maatte have sin Gang.

Mælte det Lokke Løjemand, 
monne sig saa vel omtænke:
»Nu ville vi fare til vort eget Land, 
mens Bruden er vorden Enke.«
Tor han tæmmer Fole sin i Tømme.
Lokes humoristiske Slutningsytring er ypperlig i
Slægt med den hele friske Friluftsstemning i denne
Kæmpevise, men af guddommelig Højhed og Alvor er der
rigtignok ikke blevet Spor tilbage i denne Eddakvadets
Forvandling ril Kæmpevise; det er blevet til et
lystigt Riddereventyr, og det er sikkert det groteske
Forklædningsindfald og det djærve Slutningsoptrin
i Olddigtet, der mest have fæstet sig i Sangerens
Erindring og tilskyndet ham til Gjenfortælling i en
ny Form.

Fra de hedenske Mythekvad Grogadlr og Fjölsvinnsmál
har den smukke Vise om »ungen Svejdal« taget sit
Motiv, Kjærlighedens uimodstaaelige Magt, dens
dragende Virkning selv fra det Fjerne. Kjækt og
malende skildre Begyndelsesstroferne den Situation,
i hvilken Tilfældigheden griber ungen Svejdal og
stiller ham overfor hans Livs uomgaaelige Opgave:

Det var ungen Svejdal, 
han skulde Bolden lege. 
Bolden drev i Jomfruens Bur, 
det gjorde hans Kinder blege. 
Du lad dine Ord vel:

Bolden drev i Jomfruens Skjød, 
og Svenden efter gik;
før han ud af Buret kom, 
stor Sorg han i Hjertet fik.

Thi »Jomfruen« - hans Stivmoder - har runebundet ham
for en fremmed Mø - »lagt hans Hjerte i Tvang for den,
han aldrig saae« - og varslet ham, at han ikke skal
faae Søvn i sine Øjne eller Fred i sit Sind, før han
faaer »løst det sorrigfulde Hjerte, som længe haver
ligget i Traa«. Han gaaer da til sin Moders Grav og
beder om hendes Hjælp; hun giver ham de tre Gaver:
Folen, der »ganger saa vel over salten Hav som paa den
grønne Jord«, Sværdet, der er ristet med Runer, saa
»hvor han rider gjennem mørken Skov, der brænder det
som et Baal«, samt den røde Guldring, paa hvilken den
ukjendte Mø vil kjende ham, saasnart hun seer ham. Med
denne Udrustning drager ung Svejdal ud i Verden; han
rider »over det vilde Hav og gjennem de mørke Skove«,
til han kommer til det Slot, hvor Jomfruen boer, og
møder hendes Hyrde, som driver hendes Kvæg tilvands.

»Vei mødt, goden Hyrde! 
og Sandingen sige Du mig:
er her en Jomfru paa dette Slot? 
hvis Fæ driver Du for Dig?«

»Jeg siger det ikke for Knæfald 
og ikke for Guld saa rød: 
det er mig haardt forbudet, 
det bliver at koste min Død.«
»Hør Du, goden Hyrde! 
Du dølg det ikke for mig! 
bliver jeg Konge i dette Land, 
til Ridder slaaer jeg Dig.«

»Her er en Jomfru paa dette Land, 
hun ligger i stærken Traa 
alt for en Svend, hedder Svejdal, 
hun aldrig med Øjne saae.

Midt udi den grønne Lund 
der stander min Jomfrus Gaard: 
Huset er af graa Malmersten, 
og Porten er lagt med Staal.

Plankerne ere af haarde Jern 
og Porten er af Staal:
det er vel atten Vintre siden 
den Jomfru Solen saae.

Løven og den vilde Bjørn
de stande der indenfore:
der kommer aldrig Nogen levende ind,
uden det ungen Svejdal vaare.

Indenfor min Jomfrus Port 
staaer Bjørnen og Løven gram; 
men er I den rette Svejdal, 
saa frit maa I gaa fram.

Midt udi min Jomfrus Gaard 
der stander saa grøn en Lind: 
er I den rette Svejdal, 
saa frit ganger I derind!«

Frem red ungen Svejdal, 
og ind ad Porten han saae:
alle da vare de Laase, 
de fulde selv der fraa.

Løven og den vilde Bjørn 
de fulde den Herre til Fod:
Linden med hendes gyldne Blade 
hun bugned neder til Rod.

Linden hun bugned neder til Jord 
alt med sine gyldne Blade: 
op da stod den stolte Jomfru, 
som længe havde ligget i Dvale -

den Rette var kommen, den aldrig Sete, hvem hendes
Længsel havde stundet imod og hvem den havde draget hid: 
for ham falder Laas og Slaa og Vagt og han favner Bruden.

Den samme romantiske Anskuelse af Kjærlighedens
Virkning i det Fjerne, dens Vidundermagt over Tid
og Rum, i Forbindelse med dens Evne til at føde
Heltemodet i Manden og Offervilligheden i Kvinden,
gjenfinde vi i den navnkundige Vise om »Hagbard
og Signe«. Det Oldkvad, som ligger til Grund for
den, haves ikke mere, men hos Saxo fortælles dets
Indhold, dog saaledes at det tydeligt sees, hvorledes
Middelalderen har omskabt det i sin Lignelse. Strax i
Begyndelsen møde den kristne Tids Forestillinger os:

Hagbard drømte en Drøm om Nat, 
i Loftet, som han laa: 
vaagned han saa mod i Hu, 
han sagde sin Moder derfraa:
Hvad heller I vinde mig eller end saa væn en Mø.

»Mig tykte, jeg var i Himmerig, 
det var saa fager en By: 
jeg havde stolt Signild udi min Arm, 
vi fulde igjennem den Sky.«
Ingen i Kongens Gaard kan tyde Drømmen, men Hagbards
Fostermoder giver ham det Raad at adspørge Elverpigen,
og af hende udlægges den saaledes:

»Det I tykte, I vare i Himmerig, 
det boder (betyder), I vinder en Mø; 
det I tykte, I fulde igjennem den Sky,
det boder, I skal for hende dø.

Alt er det Eder til Lykke lagt, 
I vinder saa væn en Viv;
men vider det, Hagbard Kongens Søn! 
for hende lader I Liv.«

»Imen det er mig til Glæde givet, 
at jeg maa vinde den Mø: 
saa lidet jeg det vurde vil, 
skulde jeg end for hende dø.«

Dette er Indledningen - kjæk, kraftig og varslende. 
Den afføder strax Hagbards raske Beslutning at ville 
vinde Signe, ske hvad der vil. Skildringen af den 
Maade, paa hvilken han udfører sit Forsæt, rummer en 
Rigdom af korte, klare og træffende Træk, der med 
fuldendt episk Kunst male Handlingen og dens 
Skikkelser. Hagbard »lader sig voxe Haar og
Kvindeklæder skjære«, og rider saa »til Danemark«
for at tilliste sig Adgang til Signes Bo.

Der han kom paa Heden ud, 
der tumled Hagbard sin Hest;
men der han kom til Kong Sigvalds Gaard, 
han red, som en Jomfru kunde bedst.

I Kvindedragt stedes han for Signe og fremfører sin
Bøn: »Hagbard haver mig til Eder sendt, om I vilde
mig Sløgder lære«; Signes Fader finder det billigt,
at hun opfylder denne Anmodning og indvier Hagbards
Jomfru i sin Kunstfærdighed, naar hun kun vil vogte
sig for Hagbard selv. Nu følger den malerisk livfulde
Scene i Signes Jomfrubur:

Alle da sade de stolte Jomfruer 
og syede hver som de kunde, 
foruden Hagbard Kongens Søn, 
han legte med Naalen i Munde.

Hagbard han legte med Naal i Mund, 
hans Øjen de legte som Stjerner, 
hvor som hun stolt Signelil var, 
didhen saae Hagbard saa gjerne.

De syede Hjort og de syede Hind, 
som de paa Skoven runde: 
aldrig fik Hagbard saa stor en Skaal, 
han drak den jo ud til Bunde.

Alle da sade de skjønne Jomfruer 
og syede deres Silkesøm, 
foruden hende den arge Terne, 
hun gav det saa vel i Gøm.

Mælte det den arge Terne, 
hendes Ord vare alle onde:
»Aldrig saae jeg nogen stolt Jomfru, 
der mindre Sløgder kunde.

Aldrig saae jeg nogen skjønne Jomfru, 
der mindre Sløgder kjende; 
og aldrig saae jeg nogen stolt Jomfru,
der bedre kunde Øjne vende.
Aldrig saae jeg nogen skjønne Jomfru, 
der værre kunde sømme Lin; 
og aldrig saae jeg nogen stolt Jomfru,
der bedre kunde drikke Vin.

Aldrig saae jeg nogen skjønne Jomfru, 
der værre kunde røre Naal; 
og aldrig saae jeg nogen stolt Jomfru,
der bedre kunde tømme Skaal.

Hun syer aldrig saa liden en Søm, 
hun har jo sin Naal i Munde; 
og hun faaer aldrig saa stor en Skaal,
hun drikker den jo ud til Bunde.

Jeg saae aldrig to saa djærve Øjen 
under nogen skjøn Jomfrus Braa; 
hendes Hænder ere som haarde Jern,
fast de ere hvide og smaa.«

»Sid og ti, Du arge Terne! 
og Skam saa skalt Du faae;
hvad enten Du syer vel eller ilde, 
jeg passer der lidet paa.

Sid og ti, Du arge Terne!
og skjøt Du intet om mig!
om jeg vender mine Øjen ud eller ind, 
jeg vender dem ret aldrig til Dig.«

Alle da sade de stolte Jomfruer 
og syede hver som de turde; 
alt sad da Hagbard Kongens Søn, 
kaste ud de Dyr paa Borde.

Alle da sade de skjønne Jomfruer 
og sømmed Guld over Knæ, 
foruden Hagbard Kongens Søn, 
han ridsed de Dyr paa Træ.

Han tog ud sin liden Kniv, 
han ridsed, som vel han kunde: 
han skrev der baade Hjort og Hind, 
som de paa Skoven runde.

Han skrev Hjort, og han skrev Hind, 
som de for Rakken monne fly; 
han skrev den vildene Fugl i Skov,
som den til Kvisten monne ty.

Han skrev Hjort, og han skrev Hind, 
og saa den vilde Raa; 
saa drev han den Dag til Ende, 
den mørke Nat kom paa.

Saa »tændes op de høje Voxlys, de brunde i forgyldene 
Klove«, Signe og hendes Jomfruer begive sig tilsengs:

For gik hun stolten Signelille, 
rød Skarlagen efter sig drog; 
efter gik Hagbard Kongens Søn, 
hans Hjerte i Brystet lo.

Fulgte de de to Kongebørn 
til deres Sovestue: 
efter da gik den falske Terne, 
hun havde saa ondt i Hue

og belurede Samtalen, der faldt saaledes imellem dem:

»I siger mig, stolten Signelille! 
men vi ere ene to:
er der Nogen i Verden til, 
der Eders Hu leger paa?«

»Der er slet Ingen i Verden til, 
der min Hu leger paa,
foruden ham Hagbard Kongens Søn, 
og ham maa jeg ikke faae.

Foruden ham Hagbard Kongens Søn, 
jeg aldrig med Øjen saae, 
uden jeg hørte hans forgyldene Lyd, 
naar han red til Thinge og fraa.«

»Er det Hagbard Kongens Søn, 
I haver I Hjertet saa kjær: 
da vender Eder hid, stolt Signelille! 
han er Eder alt saa nær.«
Den onde Terne skynder sig til Sigvard Konning og
aabenbarer, hvad hun har hørt; Hagbard, hvis Sværd og
Brynje hun hemmelig har skaffet tilside, overmandes af
Kongens Folk, skjøndt han værger sig saa drabelig, at
tredive af dem »laa døde for Signelils Bur«. Men binde
ham kunne de ikke, Bast og Bolt springer for hans
vældige Styrke, og først da de følge Forræderskens
Raad, lader han al Modstand fare:

»I tager et Haar af Signilds Hoved, 
binder om hans Hænder med Liste! 
før han skulde slide det Baand i sønder, 
da lod han sit Hjerte briste.«

Saa toge de et Haar af Signilds Hoved, 
de bunde det om Hagbards Hænder:
han havde hende i sit Hjerte saa kjær, 
han vilde ikke rykke det sønder.

Mælte det stolten Signelille, 
og hende rand Taar paa Kind: 
»Hagbard! I slaaer det Haar i sønder! 
jeg haver vel flere igjen.«

Hagbard tager lønligt det Løfte af Signe, at hun vil
tænde Ild i sit Jomfrubur i samme Øjeblik hun seer
ham hænge i Galgen. Han føres saa til Retterstedet -
da falder ham den Tanke ind: »End lyster mig i Verden
at se, hvor stolt Signild hun holder sin Love«. Han
beder, at man først vil hænge hans Skarlagenskaabe
op i Galgen: »alle de Fruer, den hende monne se,
de ynkes vel over min Død«.

Saa længe stod Hagbard Kongens Søn, 
sagde, han vilde Verden skue, 
indtil han saa stolt Signilds Bur 
at stande i lysen Lue.

Det var Hagbard Kongens Søn, 
han sig over Axel saae:
da stod stolten Signilds Bur 
og brændte i Lue hin blaa.

Mælte det Hagbard Kongens Søn, 
der Luen legte i Sky:
»Havde jeg nu titusind Liv, 
jeg ønskte ikke eet af di.

Tager nu ned min Kaabe rød! 
hun maa vel paa Jorden ligge: 
havde jeg nu titusind Liv, 
jeg vilde ikke eet af dem tigge.«

Visen udtømmer saa i det Følgende Stoffet helt ved
at fortælle om Kongens Anger og den onde Ternes
Straf; den er i sin Udførlighed - 132 Strofer -
en vel forberedt, godt ordnet og fuldt afsluttet
Komposition, hvis største Skjønhed dog ligger i den
mesterlige Skildring af Hagbards frejdige Heltesind
og de Situationer, hvori det ytrer sig.

En dansk Sagnhelt, som vi kun kjende fra Folkevisen - hvis 
man da ikke med de nyeste Gisninger vil henføre ham til
Vølsungekredsen - er Svend Felding, om hvis
Gjerninger to Viser fortælle. Den ene, »Svend
Feldings Pilegrimfærd« med Omkvæd »Men mig 
lyster at følge Svend Felding«, skildrer hans
Rejse til Rom. Faa sin Vandring i Valland 
gjæster han en Aften silde en stolt Jomfru,
der sætter ham øverst tilbords og ikke vil tro,
han er en fattig dansk Pilegrim, ja endog
antager ham for Kongen af Danmark; hvem han nu
end monne være, er hun glad over hans Komme:

Jeg haver det alle mine Dage hørt,
de danske Mænd ere saa fromme (tapre),
jeg takker Gud Fader i Himmerig, 
her maatte en af dem komme.

Der raser nemlig en Trold i Landet, som »ikke vil have 
anden Kost end Fruer og Jomfruer til Føde«. Svend
Felding vil vove en Dyst med ham, hvis man kan skaffe
ham Harnisk og Hest. Der føres spanske Heste frem for
ham, men blot han lægger sin Haand paa dem, synke de
til Jorden under Trykket. Heldigvis er der en Møller,
som ejer »en dannebroget Hest, er fød i Sæbylund«;
glad forlanger Svend Felding den ført frem: »Ere vi
baade danske to, vi stride mod Trolden led«. Femten
Jomfruer væve af Silketraade en Sadelgjord, og Helten
rider ud til Dysten, men hans Sværd brister, og hans
Skjold kastes langt bort. Næste Dag væbner han sig
med en Skudemast, og med den knækker han Troldens
Hals og splitter hans Ryg i femten Stykker. Den
skjønne Jomfru tildrikker ham hædrende en Skaal,
og ni Riddere løfte ham af Hesten, idet de lade ham
vide, at »Land og Rige staa Eder tilrede, om I ville
den Lilie fæste«. Men Svend Felding har en Fæstemø
hjemme i Danmark og fordrer kun til Tak, at der skal
bygges et Herberg for danske Pilegrimme:

»Gjæster Eder nogen dansk Pilegrim, 
da sparer hverken Vin eller Brød! 
de bede godt for Svend Feldings Sjæl,
naar han er for langen død!«
Men mig lyster at følge Svend Felding.

Den stærke Danskhedsfølelse og Kjærlighed til Hjemmet, som 
træder frem hos Svend Felding, falder der et endnu kraftigere 
Lys over i den anden Vise om ham, »Svend Felding og Dronning 
Jutte«, med den noksom talende Begyndelse:
Det stunder ind til Danmark 
saamangen ædelig Mand 
og flere tydske Riddere, 
end jeg nævne kan.
De stunde ind til Danmark.

En af Grundtonerne i vort Fædrelands Historie anslaaes
i denne Indledningsakkord, og Visen selv er som første
Vers i Klagesangen over den Fortræd, vore tydske
Dronninger have voldet; den er rimeligvis bleven til
som Spotvise over Erik Plovpennings Giftermaal med den
sachsiske Fyrstedatter Jutte. Dankongen sender Svend
Felding med hundrede Riddere til Kongen af Tydskland
for at bede om hans Datter. »Der laa de i Maaneder,
og der laa de i tre«, men Frøken Juttelille lod sig
ikke tilsyne. Tilsidst trængte de paa for at faae en
Afgjørelse, og Kongedatteren bliver da omsider ført
frem for dem, men gjør et meget uvasket Indtryk paa
Svend Felding, der aabent udtaler sin Forargelse og 
til Gjengjæld skjældes for Slegfredbarn af Jutte. 
Uforsagt svarer han:

»Og er jeg end et Slegfredbarn, 
dog haver jeg Frænder bedst: 
alt vil jeg slide rød Skarlagen 
og ride min egen Hest.

Der er aldrig saa arg en Skalk, 
haver han to røde Hose:
hvor han kommer i Tydskland ind, 
han kalder sig være en Rose.

Der er aldrig saa arg en Svik, 
haver hun en sprunget Hue: 
hvor hun kommer i Danemark, 
hun lader sig kalde en Frue.«

Aldrig saasnart er Frøken Juttelille kommen til
Danmark, før hun rynker paa Næsen ad Brudehuset for
dets Tarveligheds Skyld, men Svend Felding giver
hende Raat for Usødet og svarer:

»Det er et halv bedre Brudehus, 
end Du til var nogen Tid fød.

Huset er bygt af Eg og Bøg,
de bedste i Danmarsk Skove;
lidet est Du værd, Frøken Juttelille!
hos Danerkongen at sove.«

En af Juttes tydske Ledsagere, Peder Kæmpe, vil dyste
med Svend Felding »om et Ørs (en Hest) og hundred Mark«, 
men den danske Helt erklærer:

»Ikke vil jeg dyste om Penninge 
og ikke om Penninges Værde;
men jeg vil dyste med Dig idag 
for danske Jomfruers Ære.«
I det første Ridt taber Svend Felding, hans Spær
gaaer isønder, og Jutte hoverer over den Sejr, hendes
Landsmand har tilkæmpet sig:

»Slige ere alle mine Mænd,
jeg førte med mig i Danmark ind.«

Men i det andet Ridt slaaer Svend Felding Hovedet af
Tydskeren, og nu er det Dankongen, som triumferer:

»Slige ere alle mine Mænd, 
som jeg giver Klæde og Føde.«

For at hævne sig forlanger Jutte Svend Feldings Hoved
som Morgengave af sin kongelige Brudgom, men dette,
synes han, er dog for stærk en Fordring, og han
afslaaer den med de Ord:

»Jeg haver Guld, og jeg haver Sølv, 
og jeg haver Borg og Fæste; 
Du faaer ikke een af mine gode Mænd,
som ride skal mine Heste.

Jeg vil give Dig Guld og Sølv
og dertil Borge saa bolde;
men selv vil jeg have mine Dannesvende,
som jeg skal Landet med holde.«

Nærer Jutte ikke blide Følelser overfor Svend Felding,
saa seer han heller ikke mildt til hende, og han
giver denne sin Stemning Luft i de selvbevidste Ord,
som ende Visen:

»Knæler jeg for Jutte idag, 
da briste baade mine Bene!«
De stunde ind til Danmark.

I Svend Feldings Skikkelse er der Tilløb til en
Personifikation af Nationalstemningen, til Skabelsen
af en Nationalhelt; men med almen Anerkjendelse som
saadan, i Egenskab af fuldgyldig Repræsentant for
Nationen fremtræder Holger Danske. Og dog er Sagnet om
ham ikke af dansk, end ikke af nordisk Oprindelse;
det fører os over i de fremmede Sagnkredse, som
Folkevisen sammenknytter med vore egne, og Elementer
af det findes baade i det tydske Didrik-Sagn og i den
frankiske Sagncyklus om Karl den Store. I Sagaerne om
denne berømmelige Hersker er »Ogier le Danois« en af
Hovedheltene, men allerede tidlig, hos Normannerne i
Nordfrankrig, er han saa at sige traadt selvstændig ud
af Rammen og bleven Midtpunktet for en Sagndigtning,
der opfatter ham som den danske Folkeaands typiske
Legemliggjørelse
og snart stiller ham i særlig Modsætning til den truende Tydskhed,
hvorhos han i Tidens Løb, alt som CHRISTIERN PEDERSENS »Olger
Danskes Krønike« bliver almindelig Folkelæsning, udstyres med de
noksom bekjendte Træk, der gjøre ham til et Billede af Nationens
slumrende Heltekraft, som vil give sig tilkjende i Nødens Stund;
i vor Tid har INGEMANNS herlige Digtning »Holger Danske« ydersligere
bidraget til at gjøre ham til en i Folkebevidstheden levende
Nationalhelt. Allerede i Folkevisen om


Holger Danskes Kamp med Burmand. Efter et gammelt
Loftsmaleri i Floda Kirke i Södermanland.
»<sp>Holger Danske og Burmand</sp>«,
en af vore ældste Sange, optræder han som Værge
for de Svage og Forfulgte. Hedningekæmpen Burmand
drager til Ungerland og fordrer af Kongen der en Del 
af hans Rige og hans Datter Gloriant tilægte, uanseet 
at hun er trolovet med Kong Karvel. I sin Kvide søger 
Jomfru Gloriant Hjælp hos Holger Danske, der har 
siddet som fattig Fange i hendes Faders Taarn i atten 
Aar. Holger lover, at han for sin Stalbroder Kong 
Karvels Skyld vil kæmpe med Uhyret.

Det var leden Burmand Kamp, 
han taler til Holger Danske: 
»Vilt Du nu tro opaa min Gud, 
da vil jeg tage Dig til Fange.«

Det svared goden Holger Danske, 
han yppede først den Kiv: 
»Første Du kommer i Helvede ind, 
siig, Holger han sendte Dig did!«

Holger fælder Kæmpen, og Jomfru Gloriant, »saa smal
som Lilievaand, hun løste af hannem Brynje og Sværd
alt med sin hvide Haand«:

hun tog hannem listelig i sin Arm, 
hun minded (kyssed) hannem for hans Mund: 
»Lovet være Gud Fader i Himmerig, 
I er baade karsk og sund!« 
Holger Danske han vandt Sejer af Burmand.

I Visen om »Stærk Didrik og Holger Danske« med 
Omkvædet »Men nu stander Striden for norden under 
Jutland« er Sagnhelten Kong Didrik af Bern bleven 
Repræsentant for det mod Danmark fjendtlig stemte 
Tydskland; han giver Holger Valget imellem at 
svare  ham Skat eller kæmpe med ham; af disse 
Kaar vælger Holger det sidste, thi

»Skatten veed dansk Mand intet af, 
han plejer den selv at tage;
men ville I Skatten af os hente, 
den skal Eder ilde smage.«

»De sloges i Dage, de sloges i tre«, men tilsidst maa
Kong Didrik og hans Mænd fly efter et stort Nederlag,
og af de attentusind Svende, han drog ud med, vende
kun femoghalvtreds tilbage til Berneland.

Hvor denne Vise nævner Holgers bedste Kæmper ved Navn,
tager den nogle med, som vi møde som Kong Didriks Mænd
i Sagnkredsen om Didrik af Bern. Denne gamle gothiske
Heltemythe har tidlig afgivet Emner for nedertydske
Sange, som
dog nu forlængst ere tabte i deres oprindelige
Form, men gjenfindes saavel i senere tydske
Omarbejdelser (der Nibelungen Not og Didriks Saga)
som i de syv danske Folkeviser om Didrik af Bern,
vi have tilbage. At gjøre denne Sagnhelt til en
historisk Personlighed og navnlig identificere ham
med den østgothiske Konge Theodorik den Store (Bern
skulde da være Verona), er der neppe tilstrækkelig
Hjemmel til, skjøndt den tydske Litteraturhistorie
fastslaaer denne Identitet med samme Sikkerhed,
som naar den gjenkjender Historiens Kong Gundikar
i den burgundiske Sagnkredses Gunther og Attila i
de hunniske Sagns Etzel. Der er ialtfald kun liden
Overensstemmelse mellem Historiens Beretninger og
Sagnets Traditioner. Ifølge disse boer Kong Didrik
altsaa paa Borgen Bern, medens hans Modstander
Kong Isung hersker over Birtingsland og boer paa
Brattingsborg. I Visen om »Kong Didrik hans Kæmper« 
skildres en af Kampene imellem dem. Kong Didrik 
drager ud med sit Følge for at maale sig i Fejde 
med Kong Isung; undervejs bestaaer hans raske
Svend Vidrik Verlandssøn, Smeden Verlands kjække Søn,
en munter Dyst med Kæmpen Langben Risker og fælder
ham. Efter denne Bedrift gaaer Færden videre:

De vare vel syv og syvsindstyve, 
der de droge ud fra Hal; 
og der de komme for Brattingsborg 
der sloge de op Silketjald. 
Det dønner under raske Hovmænd, der de udride.

Medens Kæmperne ligge i Lejr, holder Visen saa at
sige Mønstring over dem, idet den nævner de ypperste
Helte og karakteriserer dem malerisk ved deres
Vaabenmærker:

Der skinner i den første Skjold 
en Løve alt saa bjært (skinnende), 
Kronen af det røde Guld, 
det er Konning Didriks Mærke.

Der skinner i den anden Skjold 
en Hammer og en Tang:
den fører Vidrik Verlandssøn, 
beder slaa og Ingen tage til Fange.

Der skinner i den tredie Skjold, 
der sidder i Høg hin haarde:
den fører han Mester Hildebrand, 
han kan sig selv vel vaarde (værge).

Der skinner i den fjerde Skjold 
Linden alt saa grøn:
den fører han ungen Huinlunger, 
er Hornbogr Jarlens Søn.

Der skinner i den femte Skjold 
en Ulv iblandt de Ris:
den fører den ungen Ulv van Jern, 
for Kæmper bær han Pris.
Der skinner i den sjette Skjold 
en Garn (Grib) saa rød som Guld: 
den fører han Helled (Helten) Haagen,
han er en Kæmpe huld.

Der skinner i den syvende Skjold 
en Fedel og en Bove (Bue):
den fører han Falkvor Spillemand, 
han vil drikke og ikke sove.

Der skinner i den ottende Skjold 
et Vildsvin og en Mand: 
den fører han Detlev Danske, 
sit Sværd vel røre kan.

En Dyst mellem to Helte fra de stridende Lejre
skal afgjøre Sejren; Kong Isung overdrager den
kjække Sivard Snarensvend det hædrende Hverv,
og ved Terningkast tilfalder det ungen Humlung at
kæmpe mod ham. Han overvindes af Sivard, men efter
Kampen opdage de to Modstandere, at de ere Frænder,
og nu følger et lystigt Efterspil, en Kæmpeskjemt
af lignende frodigt Lune som da Vidrik Verlandssøn
stillede den dræbte Kæmpe Langben Risker op ad en Eg
og forskrækkede sine Kampfæller med ham. Det aftales,
at Humlung skal binde Sivard Snarensvend til en Eg
og saa ride til Kong Didriks Telt med det Budskab,
at han har besejret sin Modstander. Alle Kæmperne
forstumme af Beundring over denne Daad; kun Vidrik
Verlandssøn - han »var en alvorlig Svend, og Skjemt
kunde han ikke lide« - betvivler Sandheden af hans
Ord og vil selv overtyde sig derom. Han bestiger
sin Hest Skimming, binder sit Sværd Mimring ved sin
Lænd og rider ud til Kamppladsen. Da Sivard seer ham
nærme sig, finder han det ikke raadeligt at oppebie
hans Komme; han »stamper i Jord med Fod«, bryder den
haarde Grund løs og trækker Egen op med Rode:

Kong Isung stander paa Brattingsborg, 
og seer han Sivard komme: 
»Sivard haver i Lunden været, 
han bær paa Bagen en Blomme.«

Kongen stander paa højen Værn 
alt i sin Brynje ny:
»Hisset kommer Sivard Snarensvend, 
han fører os Sommer i By.«

Sivard ganger paa Slottet ind 
med Egen mellem sine Hænder: 
»Se nu her, kjær Herre min, 
dette gjorde mine egne Frænder.«

Der gaaer Dands paa Brattingsborg, 
der dandse de stærke Helte: 
der dandser Sivard, den stærblinde Svend, 
med Egen under sit Bælte.

»Kong Didrik i Birtingsland« er en anden Vise om det samme 
Kampemne, men med en blodigere Udgang, idet Didrik dræber 
Kong Isung; vi nævne den nærmest for dens frejdige 
Indledningsstrofers og dens navnkundige Omkvæds Skyld:
Kongen raader for Borgen 
og saa for alle Land, 
og saa for mangen rasker Helt 
med draget Sværd i Hand.
Meden Kongen raader for Borgen.

Lad den Bonde raade for sin Bo, 
den Hovmand for sin Hest! 
Kongen ud af Danemark 
han raader for Borg og Fæst'.

Af andre Viser, henhørende til denne Kreds, kan endnu
nævnes »Kong Didrik og Løven«, der har afgivet Emnet
til OEHLENSCHLÄGERS pompeuse Digt »Løveridderen«
i hans første Digtsamling (1803), »Ulv van Jern« om
Kong Didriks Søstersøn, den tydske Sagnhelt Wolffhart
von Garten, og hans Kampfælle Vidrik Verlandssøn,
»Orm Ungersvend«, et oprindeligt nordisk Emne, der er
blevet sat i Forbindelse med Didriksagnkredsen, og
»Raadengaard og Memering«, der omvendt fra først af
har besunget Kong Didrik og hans Dronning Gudelind,
men senere er kommen til at dreje sig om nærmere
liggende historiske Personer.

Ogsaa Vølsungesagnet, der hører til Nordboernes, Sachsernes, 
Burgundernes og Frankernes ældste Fællesminder, giver 
Gjenklang i Folkevisen. I denne optræder Sagnets Sigurd 
Faavnesbane som Sivard Snarensvend og den berømte Hest Grane 
som Grammen. I Visen »Sivard og Brynild« er det selve
Hovedhandlingen i Sagnet, der er Emne for den
kortfattede Fortælling: Sivard tager Brynild ud af
Glarbjerget og giver hende til sin Fostbroder Gunnar (der 
her i Visen ved en Forvexling er kaldet Helled Haagen); 
selv fæster han sig stolt Signildlil, Gunnars Søster. I en 
meget kortfattet Fremstilling, der udelader mange til den 
rette Forstaaelse nødvendige Træk, iler Visen fra denne 
Knudens Knytning til dens Løsning: Brynilds Hævn, idet hun 
formaaer sin Husbond til at dræbe Sigurd, og kun i 
Slutningsstrofen antydes hendes Karakters og Skjæbnes 
dæmoniske Indflydelse paa den tragiske Handlings Gang:

Det var alt saa silde, 
den Jomfru blev fød, 
der to saa ædelig Kongens Børn 
skulde blive forød. 
Kongen hans Sønner af Danmark.

I Visen »Frændehævn« have vi Sagnet fortsat. Efter Sigurds 
Drab er hans Enke Signild af sine Brødre bleven gift bort 
til fremmed Land med deres Faders Banemand, den onde Lovmaar
(Brynilds Broder Atle). De have lovet at besøge hende
»hver en signende Sommer«, men i otte Aar har hun ikke
seet noget til dem. Da lader stolt Signild »brygge
og blande Vin« og byder sine Brødre hjem til sig.

Saa hjertelig lo da Hr. Lovmaar, 
han lo ikke før i otte Aar -

Stolt Signildlil stander i Lofte, 
og seer hun ud saa ofte.

Og seer hun ud saa vide, 
hun seer sine Brødre ride.

Stolt Signildlil svøber sig Hoved i Skind,
hun gaaer i Loft for Hr. Lovmaar ind.

»Min Herre, om det saa nu vare, 
det mine Brødre kom here?« -

»Da vilde jeg gjøre ved Brødre dine, 
som de vare alle Sønner mine.«

Hr. Lovmaar han tog da til at le, 
den haarde Mur den revned derved.

Mælte det Barn, i Vuggen laa, 
det talte aldrig før end daa:

»Det er ej for det Gode,
min Fader leer ad min Moder.«

Hr. Lovmaar dræber alle Brødrene og byder Signild
deres Blod at drikke. Visens anden Halvdel danner,
tildels Vers for Vers, det symmetriske Modstykke til
Handlingens første Parti: Hr. Lovmaar har ikke seet
sine syv Sønner i otte Aar og beder dem saa hjem til
sig; de myrdes af Signild, og hun sætter deres Blod
frem for Faderen, hvorefter hun dræber ham.

Mælte det Barn, i Vuggen laa: 
»Jeg hævner det, om jeg leve maa.«

Hun stødte til Vuggen med sin Fod, 
det Barnet rulled der ud paa Jord.

»Du est af det samme Blod,
jeg veed, Du bliver mig aldrig god.«

Saa tog hun det lidet Nap (Nor)
hun brød dets Hoved mod Sengeknap.

Og al den Nat hun vaagede 
de Jordeklæder hun magede.

»Nu haver jeg vejet (dræbt) Mand for Mand, 
nu vil jeg hjem til min Moders Land.« 
Hun fælded saa modige Taare.

Det samme Emne, men efter den Formning, det har faaet
i den tydske Nibelungenlied og Didrikssaga, ligger til
Grund for Visen om »Gunilds Hævn«; det var denne Vise,
den sachsiske Sanger, efter hvad Saxo fortæller, kvad
som forblommet Advarsel til Knud Lavard, umiddelbart
inden han blev dræbt ved Haraldssted.

Karakteristisk for disse Viser om Kæmper og vældige Helte er det 
Storladne i Skildringen af deres Styrke og de overvættes kraftige
Bedrifter, den sætter dem istand til at udføre: naar
Vidrik Verlandssøn stemmer op til Sang, kan hans Røst
vel »høres femten Mile ud i det salte Hav«; naar han
med sit Sværd Mimring afhugger et Stykke af Langben
Riskers Laar, er dets Rumfang og Vægt ikke mindre end
»fem Par Øxens fulde Last«; i Visen om »Genselins
Bryllup« er Kæmpernes og Jætternes vidtstrakte
Dandsesal hele Jordsmonnet mellem Sli og Ribe. Heste
og Vaaben ere paa lignende Vis vældige af Evne og
Virkning, og der er et personligt levende Forhold
tilstede mellem dem og deres Ejere: som Sikkerhed
for Udlaanet af sin Hest Skemming fordrer Vidrik
i Pant otte af de bedste Borge og Kongens yngste
Datter; da Gramvold Kongesøn har dræbt Lindormen og
stolt Sølverlad byder ham sin Haand til Løn, blander
hans Hest sig i Sagen - »for han havde Mandenykke«
- og advarer ham mod at tage en hedensk Kvinde
tilægte; Hr. Peder raadfører sig med sit Sværd om
Drabet af sin Faders Banemand, og Sværdet giver ham
betryggende Svar, ja da det har raset i Drabsmandens
Gaard og udryddet hans Slægt, er det blevet vildt
af Blodsudgydelse og vil nu vende sig mod Hr. Peder
selv. Middelalderens naive Fantasi har skabt disse
grandiose Overdrivelser og netop elsket dem som
saadanne, fordi de til Overmaal tilfredsstillede dens
Hang til Beundring for den store Bedrift.

Ligesom Kæmpeviserne have ogsaa Trylleviserne deres 
Rod i Oldtidens Forestillinger; hvad der engang var
Gjenstand for Tro, stempler den nye Lære som Overtro,
den forvandler Guderne til Afguder og betragter dem
og deres Livsytringer som udsprungne af det Onde,
som tjenende Djævelens Formaal; Naturlivet, hvis
Virksomhed den gamle Tro satte i nær Forbindelse
med Gudeverdenen, staaer for den tidlige Kristendom
som et Billede af de:: faldne Verden, til hvilken
Forløsningen ikke kan naa og hvis Indflydelse paa
Sjælelivet derfor er af det Onde. Saaledes blive
Jordens, Luftens og Havets Guddomme til Trolde
og Dverge, Elver og Havfolk, deres Vidskab - som
Runerne - til farlig Tryllekunst og deres hele mod
Kristendommen lønligt virkende Gjerning til Gjenstand
for overtroisk Frygt.

Nær ved den hedenske Tro ligger saaledes Visen om »Germand 
Gladensvend«; Trolden her har oprindelig været tænkt som
en Havjette og baade Germands Moder og hans Fæstemø
som Valkyrier. Kongen og hans unge Dronning sejle
over salten Sø, men midt ude paa Havet bliver deres
Skib holdt fast af en usynlig Magt og er ikke til at
faae af Stedet. En Røst fra Havets Bund forlanger som
Vilkaar for Frigivelsen at faae, hvad Dronningen bær
»under Linde« o: under sit Bælte; da hun ikke bærer
Andet der end sine Nøgler, gaaer hun villig ind paa
Fordringen og kaster dem i Havet; men saasnart hun
er kommen til Land, seer hun dem ligge paa Sandet -
Trolden har havt et andet Vederlag for Øje, thi han
vidste, at hun bar et Barn under sit Belte: Germand
Gladensvend, der voxer op til en kjæk og fager Yngling
og for hvem Livet synes at ligge rigt og lyst, da han
fæster Kongens Datter af Engelland, stolten Sølverlad,
til sin Brud. I sin Moders Fjederham vil han flyve
over til sin Fæstemø, men indhentes undervejs af »den
lede Gam«, der gjør Fordring paa ham som det Pant,
han forlængst har faaet Løfte paa.

»Vel mødt, Germand Gladensvend! 
hvor haver du været saa længe? 
førend du varst til Verden fød, 
varst Du mig given i Hænde.«

»Du lad mig flyve, Du lad mig fare 
bort til min Fæstemø! 
første jeg kommer tilbage igjen, 
vi findes op over Ø.«

»Da skal jeg Dig mærke, 
saa vel skal jeg Dig kjende:
ihvor Du kommer i fremmede Land, 
Du skalt mig ikke glemme.«

Saa hug han ud hans højre Øje, 
drak halvt hans Hjerteblod; 
end fløj han til Jomfruens Bur, 
for Villien den var god.

Gusten og bleg kommer han til stolten Sølverlad, og
hun og alle hendes Møer forfærdes ved at se ham. Han
fortæller, hvad der er hændet ham, og at hans Liv
tilhører Trolden - »den skal nu have mit unge Liv,
der drak halvt mit Hjerteblod«. Stolt Sølverlad
bereder Germand et Bad -

saa tog hun et Horn af Guld, 
hun skjænked i klaren Vin: 
»Nu tømmer jeg den sidste Skaal 
med Allerkjæresten min.«

Saa tog hun ud en Sølverkam, 
hun kæmmed hans fagre Haar: 
for hver en Lok, hun redte, 
hun fælded saa modige Taar.

Det var Germand Gladensvend, 
klapped hende ved hviden Kind: 
»I græder ikke, stolten Sølverlad! 
hver bier saa Skjæbne sin.«

For hver en Lok hun redte,
hun fælded saa modige Taar:
alt banded hun hans Moder,
hans Skjæbne havde gjort saa haard.
Mælte det stolten Sølverlad, 
hun tog hannem i sin Arm: 
»Forbandet være den Moder, 
der saa forraader sit Barn!«

»I stiller Eder, stolten Sølverlad! 
I bander ikke Moder min! 
hun kunde der intet i volde, 
min Lykke gjordes saa ublid.«

Germand flyver atter ud i sin Fjederham, men Sølverlad
følger med for at skjærme ham; »alle de Fugle, der
hun saae, dem klipped hun sønder i syv«, men »der
hun mødte den lede Gam, hannem kunde hun ikke naa«:
han styrter Germand Gladensvend i Havet, og kun hans
højre Haand kommer i hans Fæstemøs Eje.

Gjorde det stolten Sølverlad, 
hun lagde den til sin Mund; 
og det vil jeg for Sandingen sige: 
hun svalt (døde) udi samme Stund. 
Saa flyver han over den Rin.

Om Havfolket have mange Viser at melde, som rimeligt
er i et Land, hvor der er saa rig Lejlighed til
Iagttagelse af Havets vexlende Skikkelse og til
Bekjendtskab med dets Luner og Farer som Agnete
og i Danmark. Den mest udbredte af dem alle er
vel »Agnete og Havmanden Havmanden«, der leve
tilsammen i otte Aar paa Havsens Bund, indtil Agnete
en Dag, som hun sidder ved Vuggen og synger, hører
»Engellands Klokker« ringe og gribes af Hjemlængsel
efter Jorden. Havmanden giver hende Lov til at
besøge Barndomsegnen paa det Vilkaar, at hun ikke
maa vedkjende sig sin tidligere Kristendom og sine
menneskelige Slægtskabsforhold. Men i samme Nu som
Agnete sætter Foden iland, bryder hun alle sine
Løfter, og end ikke Mindet om hendes og Havmandens
Børn, de store og de smaa og »den Lille, som i Vuggen
laa«, kan bevæge hende til at vende tilbage. Da bruger
hendes fortørnede Ægtemand sin Magt over Naturen:

Den Havmand bar op sin højre Hand: 
»Mulm og Mørke over alle Land!«
Der kom Mulm og mørken Sky,
den skjulte saa vidt over Land og By.

Agnete farer vild paa sin Vej, og istedetfor »at gange over grønneste 
Grund« til sin Moders Gaard, fører hendes Fod hende ud i Havet:

»Velkommen, Agnete, under Bølgen den blaa! 
ret aldrig skal Du mere paa grønne Jord gaa.
Ret aldrig skal Du mere paa grønne Jord gaa, 
og aldrig seer Du mere dine Børn saa smaa.

Men her skal Du sidde paa haarde Graasten, 
og her kan Du lege med døde Mænds Ben.

End lader jeg Dig dog den Harpe af Guld, 
den maa Du end slaa saa sorrigfuld.«

Det maatte man høre i grønneste Lund:
- Fuglene synge. -
Agnete slog Harpen paa Havsens Bund.
- Skjønne Agnete! -

Det fraadeomsprøjtede Skjær er Bolig for Rosmer
Havmand, i hvis Jettenatur Havets og Fjeldets forenede
Vildhed er personliggjort. Et kvindeligt Havvæsen
i menneskelige Omgivelser gjøre vi Bekjendtskab med
i Visen om »Havfruens Spaadom«; Dankongen har ladet
hende gribe og sætte i Fængsel; denne Lejlighed vil
Dronningen benytte til at lære sin Fremtidsskjæbne at 
kjende, og Havfruen spaaer hende da, at hun skal føde 
tre Sønner, men lade Livet for at sætte dem i Verden. 
»Den Havfrue danser paa Tilje« og det efter Strofernes 
vexlende Indhold lempede »Alt skalt Du fremme min Vilje« 
ere de to Omkvæd, der med malende  Virkning paa eengang 
fastholde Grundstemningen og ledsage Handlingens Gang 
som forklarende Akkompagnement.

De daarende og dragende Egenskaber, som give Elverfolket 
Magt over Sjælene og udgjøre Motiverne for Viserne om 
dem, have faaet et særegent yndefuldt Udtryk i den 
melodiske Skjønhed og den vemodsfulde Grundklang, som 
præger disse Sange. Saaledes den om »Elveskud« med den 
mystiske Sommernatsstemning i Omkvædet: »Men Dansen den 
gaaer saa let gjennem Lunden« og dens gribende Skildring 
af den dødsygnende Ridder Olufs Hjemkomst til hans 
Moders Borg, efterat Elverpigen har slagen ham mellem 
Herde, fordi han ikke vilde følge hendes Lokken. Intet 
Under, at denne Folkevise i vor Tid har inspireret til en 
Tonedigtning af høj musikalsk Skjønhed og nationalt Værd. - 
Let og luftig som Elverpigernes Dans paa Enge er Skildringen 
ligeledes i »Elvehøj« med dens korte Indledning, der vækker 
Stemning som et enkelt Buestrøg, og det umiddelbart følgende 
Tonebillede af Elverpigernes koglende Færd:
Jeg var mig en fattig Ungersvend, 
jeg skulde at gilje <footnote>bejle</footnote> ride: 
saa red jeg mig ud i Rosenslund, 
mig lystede der at hvile.
Siden jeg hende først saae!

Jeg lagde mit Hoved til Elvehøj, 
mine Øjne de finge en Dvale: 
der kom tre Jomfruer gangendes ud, 
de vilde gjerne med mig tale.

Den ene klapped mig ved hviden Kind, 
den anden hvisked mig i Øre: 
»I vaager op, fagren Ungersvend! 
om Eder lyster Dansen at røre.

I stander op, fagren Ungersvend;
om Eder lyster Dansen at røre;
min Jomfru skal for Eder en Vise kvæde,
den fejerste, I lyster at høre.

De bare frem en Stol af Guld, 
den Jomfru skulde derpaa hvile; 
men det vil jeg for Sandingen sige,
det ligtes mig saa ganske ilde.

Hun bar op, en Vise hun kvad,
saa herlig da monne de synge:
de stride Strømme de stilledes derved,
som førre vare van at rinde.

De stride Strømme de stilledes derved, 
som førre vare van at rinde; 
den liden smaa Fisk i den salte Flod,
han stilledes alt med sin Finne.

Den liden smaa Fisk i den salte Flod 
han stilledes alt med sin Finne; 
og de vildene Dyr, i Skoven vare,
de glemte deres Spring at springe.

De vildene Dyr, i Skoven vare, 
de glemte deres Spring at springe; 
de lille smaa Fugle, paa Kviste sade,
de fældte <footnote>lod falde, ophørte med deres Sang</footnote> deres Sang for hende.

De dandsed ud, og de dandsed ind, 
og hver med Kjæreste sin; 
alt sad jeg fattig Ungersvend, 
jeg havde min Haand under Kind. 
Siden jeg hende først saae!

Visen om »Hr. Bøsmer i Elvehjem« fortæller, hvorlunde 
Elverkvinden, dragen af stærk Elskov til den væne Svend, 
lister sig til hans Seng og hvisker til ham, at hun 
tager hans Ord paa, at han vil møde hende imorgen ved 
Elverbro. Da Hr. Bøsmer vaagner, troer han at have drømt, 
men selv om det er i Drømme, han har givet sit Ord, vil 
han holde det, og trods alle Advarsler rider han til 
Mødestedet; paa Elverbroen snubler hans Ganger, Hr. 
Bøsmer falder i Strømmen, men opfanges af Elverkvinden. 
Nu skildrer Visen, hvorledes hendes Kogleri faaer ham 
til at glemme Fædreland og Fæstemø:

»Siger mig, Hr. Bøsmer! paa Eders Maal: 
hvor er I fød? hvor er I baaren ?

Hvor er I fød? hvor er I baaren?
og hvor have I Eders Fæstemø udskaaren?«

»I Danemark er jeg fød og baaren,
og der er alle mine Hovklæder skaaren.

Der er ogsaa min Fæstemø,
med hende vil jeg baade leve og dø.«

Den Elvemø taler til Ternen sin: 
»Du hente mig ind et Horn med Vin!

Du hente mig ind et Dyreshorn! 
og kast Du deri to Elvekorn!«
Den Terne hun ind ad Døren tren, 
Hornet i hendes Hænder sken.

»I drikker! Hr. Bøsmer! Jeg drikker Eder til; 
og saa maa I fare, alt hvor I vil.«

Han lagde til Munden, saa liden en Drik: 
al Verden hannem af Huen gik.

Han glemte sin Fader og Moder, 
hans Søster og hans Broder.

Han glemte og sin Fæstemø,
som han skulde med baade leve og dø.

»Siger mig, Hr. Bøsmer! paa Eders Maal: 
hvor er I fød? hvor er I baaren?

Hvor er I fød? hvor er I baaren?
og hvor have I Eders Fæstemø udkaaren?«

»I Elvehjem er jeg fød og baaren,
og der er alle mine Hovklæder skaaren.

Og her staaer I, min Fæstemø! 
med Eder vil jeg baade leve og dø.« 
Men Linden hun løves.

Runernes Magt er en anden Trolddom, der tidt kommer
tilorde i Viserne som et enkelt Træk (vi saae,
hvorledes ung Svejdal fik et Runesværd af sin Moder)
og i adskillige Viser udgjør selve Hovedmotivet. Det
er med Runer at rigen Raadengaard binder Ørnen, som
vil fratage ham hans Kjærest (»Ørnen i Bedelund«),
og det er med »Runeslæt« fra sin klingende Harpe at
Hr. Vilmund spiller sin Brud ud af Troldens Vold;
malerisk er dette Spils Virkning beskrevet i Visen
om »Harpens Kraft«:

Vilmund tager Harpe i Hånde,
- Strengen er af Guld - 
han ganger for Strømmen at stande. 
Saa liflig legte han for sin Jomfru.

Han slog Harpen saa saare, 
det hørtes over alle Gaarde.

Han slog Harpen over den By, 
og Fuglen af den høje Sky.

Han slog Løv af Lindetræ
og Hornen af det levende Fæ.

Han slog Bark af Birke og 
Knappen af Mari-Kirke.

Han slog mer end han skulde: 
han slog de Lig af Mulde.

Han slog Harpen af ret Harm:
han slog sin Brud af Troldens Arm.

Det er ligeledes med »Runeslæt« at Hr. Oluf spiller
Hr. Peders Viv Fru Mettelil til sig og saaledes
vinder det Væddemaal, han indgik med Ægtemanden, da
denne satte sin Hustrus Tugtighed op imod Ridderens
pralende Paastand:

»Den Kvinde er ikke i Verden til, 
jeg kan hende jo daare, om jeg vil.«
Ofte besungen er denne Tryllerunernes Evne til at vække 
Elskov selv hos den Gjenstridigste, ja selv om Fortvivlelse 
maa blive Frugten af den jomfruelige Blufærdigheds Kamp 
mod den af Runerne vakte Drift. Herom handler Visen »Hr. 
Tidemands Runer« med den skjønne Indledningsstrofe:

Det haver været af Arildstid, 
det bliver, mens Livet kan vinde, 
at Elskoven tvinger saa mangen En, 
baade Møer og høviske Kvinde. 
Det dages op under Liden.

Hr. Tidemand rister Runer paa Roser og kaster dem
i Vandet. Strømmen fører dem for Jomfru Blidelilles
Fod, hun »stikker dem i Ærmelin«, men bliver snart
et Bytte for deres forgjørende Magt, saa hun staaer
op om Natten og gjæster Hr. Tidemand ombord i hans
Skib. Han modtager hende med det spottende Spørgsmaal,
om der ikke er Riddere og Svende i hendes Faders Land,
siden hun søger til ham:

»Der var baad Ridder' og Svende 
udi min Faders Land:
det gjorde I med de ramme Runer, 
det jeg kom Eder til Hand.«

Taaren randt af Øjenbraa, 
hun vredtes ved de Ord:
saa gjorde hun Kors for Bølgen blaa, 
sprang ud for Snekkebord.

Det var Jomfru Blidelille, 
gjorde Kors for Bølgen blaa: 
saa tog hun den liden grøn Sti, 
til Havsens Bunde laa.

I Visen om »Ridder Stig Hvide« finde vi det Motiv,
som H. HERTZ har benyttet i »Svend Dyrings Hus«, men
der ladet finde en antydende Forklaring i psykologiske
Forudsætninger, medens Folkevisen, som dens Art er,
lader Handlingen alene tale for sig: Ridderen vil
kaste Runer for liden Kirstin, men ved et Uheld »drev
de op under Frøken Regisses Skind« (Kaabe). »Frøken
Regisse rødmer som en Blod, Ridder Stig sortner som en
Jord«. Han betroer sin Fostermoder sin Fortvivlelse
og anraaber hende om Hjælp og Raad. Men mod Runernes
Magt gives der ingen Hjælp:

»Det Du kunde ride ad Valskland hen, 
da søger hun Regiss' inat til din Seng.
Det Du end rede til Verdens Ende, 
i denne Nat skulde hun Dig finde.«
Og som hun siger, skeer det:

Sildig om Aften, Rim faldt paa,
Frøken Regiss' tager over sig Kaabe blaa:
Hun klapped paa Loftsdør med sit Skind: 
»Du stat op, Ridder Stig! lad mig ind!«

Da han tier, piller hun Naglerne fra og gaaer ind
til ham. Men han skaaner ridderligt hendes Ære, og
Visen ender i Glæde og Gammen med Stigs og Regisses
Brudefærd.
Det andet Folkevise-Motiv, som er anvendt i Hertz' 
nysnævnte Skuespil, fører os over til Viserne om 
Gjengangere. Det er den skjønne Vise om »Moderen
under Mulde«, Digteren har benyttet; ogsaa dens Omkvæd
»Favre Ord fryde saa mangt et Hjerte« kommer jo frem
andetsteds i Stykket. Hr. Bjørn har efter sin første
Hustru Fru Sølverlads Død giftet sig med Jomfru Blide,
der bliver hans Børn saa haard en Stivmoder, at deres
rette Moder ikke faaer Ro i sin Grav af Sorg over 
deres usle Kaar. Hun »beder sig Lov af Jesum Krist«
og besøger sit forrige Hjem:

Hun gaaer sig ud i den Stove (Stue), 
som hendes smaa Børn inde sove.

Stolt Sølverlad sattes paa Stole, 
den ene børsted, den anden toede.

Hun satte den mindste paa sit Skjød, 
saa saare hun græd, hendes Hjerte det blød.

Hun gik til Sengen, og i hun saae: 
hendes Børn de laa i bare Straa.

Visen om »Aage og Else«, en af de allerbekjendteste
blandt Folkeviserne, hører til samme Kategori og
tolker den Tanke, at de Dødes salige Glæde lider
Skaar ved de Efterlevendes altfor heftige Sorg.

Ogsaa Omskabelse og Forgjørelse spiller en stor
Rolle i Folkevisen. Hyppig er det ogsaa her en arg
Stivmoder, der volder det Onde og forvandler Mø eller
Svend til Hind eller Orm, til Ulv eller Ravn, ja endog
til Sax eller Sværd; som oftest er det Kjærligheden,
et Kys eller et Offer, der bringer Forløsningen;
i den smukke Vise »Eline af Vildenskov« hengiver
Bonden sin Hustru Eline til Trolden for at frelse de 
Mange, der ellers skulde forødes; i samme Øjeblik 
Trolden kysser hendes Mund, forvandles han til »den 
gjæveste Ridder, der gange maatte paa Grund«, og vil 
af Taknemlighed tage hende tilægte; men Eline vil 
blive hos sin Husbond:
»Du ædelig Ridder, Du tak din Gud, 
som Dig haver frelst af Vaade! 
og lov Du Dig en Ridders Barn, 
saa leve vi i Freden baade.« 
De vildeste Dyr og Dyrene udi Skoven.

Baade den kristelige Legende og Maria-Visen have vi
gjort Bekjendtskab med i det foregaaende Afsnit;
Legendevisen er inspireret af dem begge. Dens Emne er 
den frie Digtning om Kristi Person, særlig hans 
Barndomsliv, og om Kirkens hellige Mænd, og i dens 
lyriske Partier finde vi de samme Udtryk for Maria- 
og Helgentilbedelsen, som vi kjende fra den kirkelige 
Poesi; den hellige Jomfru er »en Rose over alle 
Kvinder, hun er den vænest i Verden til, hun kaldes 
Himlens Kejserinde«, som det hedder i Visen
»Mariskjold«. Men ved den af de episke og de lyriske
Elementers Forening fremgaaede Romanceform faaer ogsaa
Legendevisen fuldkomment Folkevisens almindelige Præg,
og ved de Mindelser om hedenske Forestillinger, der nu
og da ere sammenvævede med de kristelige Emner, viser
den yderligere sin Forbindelse med vor gamle nationale
Digtning. Dette træder mærkeligt frem f. Ex. i det
Brudstykke af en Legendevise, vi have tilbage under
Navnet »Den Blinde ved Korset«. Her er Baldersmythen,
der jo i hele sin Ideegang egner sig fortrinlig til
kristelig Akkomodation, sammensmeltet med Evangeliets
Fortælling om Kristi Offerdød. Ligesom Balder ængstes
af svare Drømme og betroer sine Anelser til sin Moder
Frigga, saaledes har ogsaa Visen en ganske lignende
varslende Begyndelse:

Jeg haver en Vise baade hørt og spurgt, 
den er lagt ud om Naade: 
om vor Herre Jesum Krist 
og Jomfru Maria baade. 
Lovet være Vorherre for sin Naade!

Sønnen sidder paa Moderens Knæ 
og siger ud sine Drømme: 
»Mig haver drømt en Drøm inat, 
at Jøderne ville mig dømme.«

Og ligesom den blinde Høder mod sit Vidende fører
Vaaben mod Fromhedens Gud, saaledes lede Kristi
Fjender her i Visen en blind Mand frem og give ham
et Spyd ihænde, hvormed han stikker den Korsfæstede
i Siden, saa Blodet rinder ud; med det hellige Blod
besmøres hans Øjne, og han faaer sit Syn igjen, men
da han nu bliver vaer, hvad han har gjort, gribes
han - ligesom Høder - af Fortvivlelse;

»Ak, Herre Gud naade mig fattige Mand, 
for Gjerning, jeg nu gjorde: 
og nu maa jeg fare ad fremmede Land,
alt baade fra Fader og Moder.

Ak, Herre Gud naade mig arme Mand, 
for Gjerning, jeg nu ende! 
og nu maa jeg fare ad fremmede Land,
alt baade fra Ven og Frænde!«

Ogsaa fra Samtiden modtager denne Omdigtning og
Udstyrelse af Evangeliernes Beretning en lokal
Kolorit, der minder om Renaissancetidens Malerier af
den hellige Historie. I Visen om »Maria Magdalena«
beder Kristus Synderinden om en Drik Vand:

»Hør Du, Maria, saa fager og fin! 
Du give mig at drikke af Spanden din.

Vare Du saa ren, som Du est bold,
da skulde jeg drukket af din bare Haand.«

Magdalena sværger en dyr Ed paa, at hun er en uskyldig
Jomfru, men Kristus den Alvidende stiller hende da
hendes Synderegister for Øje:

»Kvinde! Du sværg ej Ed saa stor: 
Du haver tre Børn i sorten Jord.

Det første med din Fader, 
det sænked Du selv i Havet.

Det andet med din Broder, 
det kasted Du selv i Flode.

Det tredie med din Sognepræst, 
og det var Synden allerværst.«

Magdalena falder paa Knæ og bekjender sin Synd;
der paalægges hende en haard Bod, men efter dens
Tilendebringelse gaaer hun ind til Himmerigs Glæde:

For hvert et Fjed, Maria monne gaa
- Jesus, Herre min! - 
der voxte op Liljer baade gule og blaa.
Magdalena bad alt til Vorherre.

I det Hele er den bratte og lette Syndsforladelse
paa Grund af Forbøn et Træk, der tydeligt betegner
den papistiske Tankegang, hvorfra Legendeviserne
have deres Udspring, medens deres Staffage ofte
har Riddervisens Karakter; i »Fru Ingelils Døtre«
er saaledes hele Motivet, ja endog paa et enkelt
Sted Strofe efter Strofe svarende til Handlingen i
»Aage og Else«, kun med udtrykkelig hævdet kristelig
Tendens. Da »den rige Mands Sjæl«
i Visen af samme Navn skal overgives til den evige
Fordømmelse paa Grund af de onde Gjerninger, der 
have betegnet dens jordiske Tilværelse - »Fattige 
har den røvet, og Enker har den skjændt« - gaaer 
Jomfru Maria frem for Domstolen og beder: »Kjære 
Herre Jesus! vær ikke for streng!«, og strax falder 
der »tre Blodsdraaber paa Vægtskaalen ned«, saa 
»alle Helveds Aander de gruede derved«:

Den Tid den Sjæl havde Regnskab gjort, 
da slap hun dog indenfor Himmerigs Port.

I »Barnesjælen« fortælles, hvorledes Broder og Søster
avle et Barn i Synd og begrave det levende; dets Sjæl
kommer i Himlen, men græder der af Kummer over at
vide sin Fader og Moder fordømte til Helvedes Pine;
strax lader Vorherre en Engel hente Forældrene op
til Himlen, og - »det Barn det græder ret aldrig mer,
nu ere de samlede alle Tre«. Papismens mod det Ydre
rettede Betragtning af Forholdet mellem Synd og Naade
har ikke været til Fremme for Legendevisens poetiske
Dybde.

Som Modsætning til eller Fortsættelse af den mythiske
Folkevise gav vi den anden Hovedafdeling Navn af den
historiske, men tog tillige det Forbehold, at der her 
ikke maatte tænkes paa Historie i Betydning af 
Kjendsgjerninger, der kunde fremlægges til
Dokumentation af de enkelte Begivenheder eller deres
Sammenhæng; det er langt mere, hvad man kunde kalde
Historiens Privatlivsside, disse Viser føre frem for
os, men i en saadan poetisk Udstyrelse, at man kun med
Varsomhed tør danne sig en Mening om Bevæggrunde til
og Enkeltheder i den historiske Episode af de Træk,
Visen fortrinsvis dvæler ved. Samtiden seer hyppigst
en Begivenhed, saaledes som den ønsker at se den, og i 
en Tidsalder, da mundtlig Tradition maatte erstatte 
saa at sige ethvert andet Meddelelsesmiddel, var det 
naturligt, at den historiske Folkevise mere blev et 
Udtryk for, hvad Almenheden havde Trang til at lægge 
ind i Begivenhederne som deres Forklaring og Virkning, 
end en korrekt Redegjørelse for deres Opstaaen og 
Forløb; Visen giver os snarere den historiske 
Kjendsgjernings Afspejling i Folkesindet med dets 
Trang og Haab end en objektiv Gjenfortælling af den. 
Men ogsaa heri rummes der jo et historisk Element af 
stor Interesse: om Historiens Undersøgelser end kunne 
stille mangt et Faktum i et andet Lys
end det, man muligvis hidtil har seet det i, kunne
de dog ikke undlade at tage stadigt Hensyn til det
Billede af Kjendsgjerningen, der findes afspejlet
i Samtidens eller den nærmeste Eftertids Dom over
den; der ligger heri en Fuldstændiggjørelse af det
historiske Faktum, der hører med til det som en
væsenlig Bestanddel, og der haves heri tillige et
Korrektiv imod den historiske Misvisning, som Goethe
karakteriserer i den Dom, han lægger Faust i Munden:

De svundne Tiders Aand, I taler om, 
er oftest kun de Herrers egen, som 
for svundne Tider danner Spejlet.

Hvad her er fremhævet, maa nærmest haves for Øje
ved de historiske Viser i snevrere Forstand, dem,
der omhandle historiske Skikkelser, men som oftest
deres mere personlige, i digterisk Henseende
virkningsfuldere Forhold end deres Stilling til
Tidsalderens politiske eller sociale Udvikling;
det er karakteristisk for denne Digtning - og maa
være det for al sand Poesi - at den bestandig
opsøger de individuelle Forhold bag de almene
Træk. Den anden Afdeling af den historiske Vise,
den, vi i særlig Forstand kalde Riddervisen, er en
endnu friere Digtning. Som oftest uden paaviselig
Tilknytning til faktiske Begivenheder fremtræde
de behandlede Emner her som Livsbilleder fra det
katholske Samfunds og Riddervæsenets farverige
Tidsalder, men idet denne talrige Visegruppe saaledes
maler sin Samtids Færd i en Række Genrebilleder,
give disse tilsammentagne eet stort Billede af den
hele Tilværelse i de Samfundskredse, fra hvilke
Emnerne ere hentede, og fremstille Træk for Træk
Middelalderens Liv, saavel hvad Tankegang og
Følelsesliv som hvad den udvortes Tilsyneladelse
angaaer, Alt med en historisk Sandhed i Koloriten,
der giver denne Del af Folkeviselitteraturen en
selvstændig Betydning udover det oprindelig tilsigtede
poetiske Formaal. Hvor omfattende og paalideligt
dette Billede af Middelalderen er, har VEDEL-SIMONSEN
paavist i en Afhandling om »Kæmpevisernes Skildring
af Middelalderens Riddervæsen« (Nord. Tidsskrift
f. Hist., Litt. og Kunst. III. Bd.).

Den ældste historiske Vise er den om »Erik Emuns Drab«, en 
Begivenhed, hvis bratte Forløb i sig selv er af megen episk 
Virkning.
Aarle om Morgen, Lærken hun sang,
- Under saa grøn en Lide. - 
Hr. Karl han klæder sig for sin Seng. 
Kongen af Danmarks Krone han lader det hævne.

Han drog i sin Skjorte skjøn 
og Silke trøje med Guld i Søm.

Bukkeskinds Støvler drog han paa Ben, 
forgyldene Spore spændte han omkring.

Forgyldene Spore spændte han omkring, 
saa rider Hr. Karl alene til Thing.

Hr. Karl han ganger ad Thinget fram, 
der rømmer for hannem saamangen Mand.

Hvad han har at forhandle med Dankongen - Erik Emun
- om, gjør Visen ikke Rede for; den haster videre i
Begivenhedsrækken og fortæller strax i de følgende
Strofer, at Kongen lader Hr. Karl binde og stejle,
at hans Broder Sorte Plog faaer Budskab derom og flux
rider til Thinge:

Hr. Plog han ganger ad Thinget frem, 
Dankonning stander hannem op igjen.

»Havde jeg været her før idag, 
da havde det været bedre ilag.

Dyre skulle de det bøde,
der stejled min Broder uden Brøde.«

Det da mælte Dankonning saa strag: 
»Din Broder er fældet for Ulivssag.

Maatte hver raade med Vold og Sværd, 
var Loven ikke en Bønne værd.«

»Min Broder var dannis og dydefuld, 
vi kunde hannem løst med Sølv og Guld.«

»Dit Sølv og Guld passe vi intet paa, 
Retten sin Gang jo have maa.

Du maatt end tale saalænge derom, 
Du kanst end fange den samme Dom.«

Som Svar paa denne Tiltale dræber Sorte Plog Dankongen 
og hans Mænd og »aag (kjørte) saa selv sin Broder hjem«.

Om SVEND GRATHES Svig mod sine to Medkonger Knud og 
Valdemar hin Blodnat i Roskilde melder en anden Vise, 
maaske den samme, som ifølge Saxos Fortælling en
Sanger kvad for Kong Valdemars Krigsmænd umiddelbart
før Slaget paa Grathehede. Ogsaa i Behandlingen af
denne episk kraftfulde Episode er der, efter Visernes
Art, indlagt personligt motiverende Træk som Kong
Svends Løfte til sin Drabant:

»Detlev! vilt Du tage Knud lille af Live, 
liden Soffi, hans Søster, vil jeg Dig give.«

»Hør I, Kong Svend! I holder Eders Ord! 
for hende liden Soffi driver jeg det Mord.« .

Idet vi nu træde ind i Valdemarernes Tidsalder, møde vi et 
skjønt og fyldigt Visestof, som  begynder med Fortællingen 
om TOVELILLE, der, efter hvad historiske Undersøgelser have
godtgjort, maa henføres ikke til Valdemar Atterdag, 
men til Valdemar den Store. Over hele Norden har denne
Vise om Kongens skjønne og ulykkelige Frille været
sungen, og i ikke faa Afskrifter er den naaet til os.

Tovelille hun var den væneste Mø,
- Vaare jeg saa væn, som Tovelille var! - 
der nogen Tid fødtes paa Danmarks Ø. 
Men Tove var Konningens Frille.

Hun staaer i sin Faders Gaard, og hendes Møer klæde
og smykke hende: to børste hendes Haar, to sætte
hendes Hovedguld paa, to holde Spejlet for hende,
to »slaa over hende Skarlagenskind, to andre de følge
hende ud og ind«. Dankongen er useet Vidne hertil og
fatter »Godvillie« til hende.

Han sendte efter hende de Svende fem: 
ikke vilde hun Tovelille følge dem.

Han sendte efter hende de Riddere ni: 
ikke vilde hun Tovelille følge di.

Kongen maa komme først med alle sine Mænd, først da 
følger hun ham og føjer sig i hans Villie.

Aarle om Morgen det dagede, 
sin Morgengave hun kravede.

»Jeg skal give Dig Hovedguld rød, 
Skarlagen smaa til alle dine Møer.«

Saa vred blev Tove for liden Gave: 
hun vilde end mere af Kongen have.

»Stat op, liden Tove! og vær ej vred! 
jeg giver Dig Ribe og Ringsted.«

Saa vred blev Tove for liden Gave: 
hun vilde end mere af Kongen have.

»Stat op, stolt Tovelil! bliv ej vred! 
Lund i Skaane giver jeg Dig med.«

Saa vred blev Tove for liden Gave: 
hun vilde endda mere af Kongen have.

»Da skal jeg give Dig gode Gave: 
selve Dankonning, om Du vilt hannem have.

Alle de Dage, mig vindes Liv,
Du bliver, liden Tove! min Hjertens Viv.«

»Haver Tak, Herre Konning, for rige Gave! 
det er den Løn, som jeg vil have.«

»Men Tove var Konningens Frille«, fortsætter Omkvædet 
ubarmhjertigt, og den følgende Vending af Visen 
fortæller om Valdemars Bryllup med Dronning Soffia, 
medens Omkvædet her tolker hans Hjertes delte Følelser 
i de Ord: »Konning Valdemar han lover dennem baade«. 
Medens Tovelille i sit Sinds Mildhed tilsiger Kongen 
at unde hans Dronning det ligesaa godt, som hun vilde 
unde sin egen Søn Kristoffer det, lægger Soffia ikke
Dølgsmaal paa sit Hjertes hadefulde Følelser, men 
giver dem Luft baade overfor Kongen og overfor Tove. 
Paa Valborgsdag, da »der ganger Dans i Kong Valdemars
Gaard« og Tovelille synger for Dronningens Jomfruer,
finder der en Forklaring Sted mellem de to Rivalinder:

»Du siig mig, Tovelille, Lege <footnote>Legesøster, Veninde</footnote> min! 
og hvor fik Kongen Villie din?«

»Fordi fik Kongen Villie sin: 
for hans Magt var mere end min.

Tove fortæller, hvorlunde Kongen maatte komme selv
med alle sine Mænd, inden hun vilde give efter for
hans Begjæring, hvorlunde han gav hende tre Byer i
Morgengave og lovede at være hende huld i al sin Tid;
men - tilføjer hun vemodigt -

»Siden bar jeg ofte saa blegen Kind: 
alle hans Veje var ej efter mit Sind.«

Dronningen svarer harmfuldt og haanligt, at det alt »var 
nok for en Skjøgebarn«, og truer hende med sin Hævn.

Dronningen svøber sig Hoved i Skind, 
hun ganger i Loft for Kong Valdemar ind.

»Hør det, min Herre! hvad jeg siger Dig: 
hvi haver Du Tovelil kjærer' end mig?«

»Fordi har jeg Tovelil i Hjertet saa kjær: 
hun fødte mig to Sønner, de ride mig saa nær.

Den ene er Kristoffer, den anden er Knud, 
de følge mig snart i Leding ud.

Første jeg rider gjennem Flensborg By, 
Kristoffer skal føre mit Banner i Sky.

Og første jeg rider gjennem Holsterland, 
Knudlille skal føre mit Banner i Hand.«

Dronningen pønser paa Hævn. En hellig Juledag lader
hun Badstuen rede og byder Tovelille følge sig derind;
hun lader hende gaa først og slaaer saa Døren i efter
hende, medens hendes Svende efter hendes Befaling
gjøre Badstuen hed som Glød og lægge mere og mere Ved
til, saa Tove maa ynkelig omkomme. Da Kongen savner
hende ved Aftensangstide og spørger efter hende,
svarer Dronningen hoverende:

Din Tove er vorden saa trang for sit Bryst, 
Du hører ej mer hendes fagre Røst.

Din Tove er vorden saa trang for sin Barm, 
hun sover ej mere udi din Arm.«

Dankonning han sortned som Jord: 
»Soffi! Du drevst det onde Mord.

Vaare Du Mand, som Du est Kvinde, 
nu skulde dit Liv have Ende.
Vaare Du saa sandt Mand, som Du est Viv, 
i Badstuen skulde Du lade dit Liv.

Det skal jeg, Soffi! saa lønne Dig: 
aldrig mer haver Du Mand i mig.

Bedre var hun Tove med eneste Ko 
end Du, Soffi! med dine femten Bo.

Bedre var hun Tove i Natsærk sin 
end Du, Soffi! med al Rigdom din.«

Saa tog han hende ved Axelskrud, 
saa stødte han hende af Gaarden ud.

Leden var lang og Gaden trang,
selv gik Dankonning under Baarestang.

Valdemar den Store møde vi igjen i Visen om hans
Søster LIDEN KIRSTIN, der forføres af PRINS BURIS og
rammes af sin Broders grusomme Straf, et Emne, som
kun har en meget tvivlsom historisk Hjemmel. Noget
sikrere Fodfæste have vi i Viserne om Valdemar Sejr,
særlig Dagmarviserne, Skjøndt de enkelte Træk af den 
ædle Dronnings Livsvandel og Tænkemaade, som de føre 
frem for os, vistnok kun ere poetiske Udsmykninger 
til Tydeliggjørelse af hendes Karakters Renhed og 
Elskelighed eller folkelige Sagn af den Art, der saa 
let dannes omkring en almenyndet Personlighed. Den 
ene af Dagmarviserne begynder med Ridder Stranges 
Udsendelse til Bejerland for at fæste en Brud til 
Valdemar; han bejler til Bejerkongens Datter Dagmar, 
roser Dankongens Rigdom og Skjønhed og vinder omsider 
Bruden i Skaktavel.

Saa vende de Sejl i forgyldene Raa, 
- Saamangen forgyldene Fløj -
saa sejled de til Danmark i Maaneder tvaa. 
Der sejler han Junker Strange med Dronning Dagmar.

Dagmar hun kom der sejlend' for Land, 
Kong Valdemar render sin Ganger paa Sand.

»Siger mig, Strange! før jeg kommer i Land: 
hvo er den skele <footnote>skeløjede (enøjede)</footnote> Svend, der rider paa Sand?«

»Min naadige Frøken! siger ikke saa! 
det er den Herre, al Danmark aa.«<footnote>ejer</footnote>

»Skam faa Du, Strange, som Du kanst lyve! 
din Konge han haver ej uden eet Yve.» <footnote>Øje</footnote>

»Min naadige Frøken! værer glad og fro! 
I angrer aldrig, I gav ham Eders Tro.«

Dankongen han tog hende i sin Favn, 
gav Dagmar Guldkronen og Dronningenavn.

Dagmar hun kaste sin Handske mod Jord: 
»Al Danmark vil jeg nu vorde god.

Men skal jeg Dronning i Danmark blive, 
da skulle alle Fanger af Jernet gives.

Skal jeg Dronning i Danmark være, 
hverken Fattig eller Rig skal over mig kære.« <footnote>klage</footnote>

Før Dagmar tren paa det danske Land, 
alle Fanger bleve løste af Band.

Saa drukke de Bryllup med Glæde og Ro, 
alle danske Mænd vare glade og fro.
Den skjønne Vise om »Dronning Dagmars Død« hører til 
de mest bekjendte blandt Folkeviserne. Den er i sin 
kraftige Betoning af Fortællingens Hovedpunkter, i 
sin Forbigaaelse af sinkende Mellemled og i den
maleriske Livfuldhed, hvormed Sindets Bevægethed
omsættes i anskuelig Bevægelse, et Mønster paa
Romancedigtning. Allerede den første Strofe sætter
os midt ind i Begivenheden:

Dronning Dagmar ligger i Ribe syg, 
til Ringsted lader hun sig vente; 
alle de Fruer for sønden Aa 
dem lader hun til sig hente. 
Udi Ringsted hviles Dronning Dagmar.

Med Rette beundres Skildringen af Kong Valdemars
hurtige Ridt, da Dagmars Smaadreng har opsøgt ham
paa Gurreborg og bragt ham Melding om hendes Sygdom:

Dankongen slog det Tavelbord sammen, 
at alle de Guldtavel de sung': 
»Forbyde det Gud Fader i Himmerig, 
at Dagmar skulde dø saa ung!«

De ledte ud de Gangere graa, 
lagde paa forgyldene Mile: 
end rede de til Roskild By, 
førend de toge dennem Hvile.

Der Kongen han red af Gurreborg, 
hannem fulgte vel hundred Mænd; 
men der han kom til Ringsted, 
hannem fulgte ikkun Dagmars Dreng.

Der Kongen red ud af Gurreborg, 
hannem fulgte vel hundred Svende; 
men før han red over Riberbro, 
da var han Mand alene.

Som beskæmmende Modsætning til Emnet for Visen om
Dronning Bengerd holdes Mindet om Dagmar endnu op
for Lyset i dens Omkvæd:

Aarle om Morgen, langt før Dag,
- Gud glæde din Sjæl, Dronning Dagmar! - 
Bengerd hun kravde sin Morgengav'. 
Ve da vorde hende Bengerd! og Herre Gud være med Kongen!

Med Sympathi for Menigmand fremstilles de Krav, den
herskesyge Dronning stillede til sin kongelige Gemal,
da hun vilde have Folket kuet:

»Min Herre! I lader det saa være: 
I lader ikke Fruer Skarlagen bære!

Min kjære Herre! I lader det blive: 
lader aldrig Bondesøn god Hest ride!
Bonde maa bruge Træ til Plov,
til Fælger og Hjul, som han har behov.

Hvad tør Bonde vel mere ved 
end Vænderdør <footnote>Dør af Vænder (Flert. af Vaand)</footnote> og Flageled <footnote>Led af Siv (Flæg)</footnote>

Hvad skal Bonde med mer i Bo, 
end to Øxen og end een Ko!

Hvilken Bondekone, der Søn mon føde, 
hun give mig en Øre af Guld det røde!«

og hoverende ender Visen, efterat den har fortalt om
Bengerds Drab:

Nu ligger Bengerd i sorten Muld:
de danske Mænd ere deres Konning huld.

Nu ligger Bengjerd i sorten Jord: 
end haver Bonden baade Oxe og Ko.

End kan Bonden i Landet sig nære, 
og end maa Fruer Skarlagen bære.

End rider Bondesøn goden Hest
og værger for Landet, som han kan bedst.

Fra det følgende Tidsrum, Opløsningstidens bevægede
Periode, have vi en Digtning, i hvilken Folkevisen
naaer sit højeste og ædleste Udtryk af Pathos, sin 
mest gribende poetiske Virkning: Marsk Stig-Visen 
eller rettere sagt de forskjellige Viser om 
Kongemordet i Finderup og Marskens Forhold dertil. 
Thi ikke alene ere disse Viser flere i Tallet og 
aabenbart hidrørende fra forskjellige Tider, saa 
nogle holde sig nær til den historiske Begivenhed, 
medens andre ere Tolk for den i Aarenes Løb 
uddannede Tradition; men de udtale sig tillige fra
stikmodsatte Standpunkter, snart med Afsky for den
begangne politiske Forbrydelse, snart med Sympathi
for de Sammensvorne og den forurettede Marsk. En
Sammenarbejdelse af disse forskjellige Viser til et
større Epos eller en Romancecyklus har allerede Vedel
forsøgt, og i vore Dage er Forsøget blevet gjentaget
af Sv. Grundtvig. Da de her fremdragne Citater kun 
skulle tjene til at give en Forestilling om den
poetiske Skjønhed i Marsk Stig-Sagnets Behandling som
Folkevisedigtning, følge vi den sidstnævnte Redaktion
uden Hensyn til, at den foretagne Sammensmeltning af
den ene større og de mindre Viser til en Enhed neppe
kan bestaa for Kritiken.

Saaledes som Visen altsaa fremtræder i Sv. Grundtvigs
Gjenfremstilling begynder den paa en i Nordens
Digtning ikke ualmindelig Vis, med Beretningen om de
uheldsvangre Anelser, der forberede paa de kommende
tragiske Begivenheder:

Marstig han vaagner om Midienat, 
og taler han til sin Kjære: 
»Mig haver drømt saa underlig,
Gud raade, hvad det monne sæde! <footnote>varsle, betyde</footnote>
Min ædelig Herre, hin unge Marstig!
Mig drømte om mine Rakker <footnote>Hunde</footnote> smaa, 
var vorden til vildene Svin: 
og de var udi min Urtegaard 
og kaste mine Urter omkring.

Mig drømte om mit store Skib, 
var vorden en liden Baad:
alle de Aarer de laa for Borde, 
der var ikke Styre opaa.

Mig tykte, det jeg og mine Mænd 
red over saa bred en Bro: 
min Ganger han slog mig under sig, 
han løb til vilden Stod.«

Da der strax efter kommer Bud fra Kong Erik, at
Marsken skal møde i Kongens Gaard for at drage i
Leding og føre hans Banner, udlægger han nu Drømmen
som et Varsel om, at han skal falde i Kampen, og
anbefaler sin Hustru Ingeborg til Kongens Varetægt:

»Skal jeg nu fare af Landet ud 
og vove for Riget mit Liv: 
da vogter mig skjønne Ingeborg! 
hun er saa væn en Viv.«

Det svared unge Konning Erik, 
han smiler under Skind:
»Saa vel skal jeg hende vogte, 
som hun vare Søster min.

Saa vel skal jeg hende vogte, 
saa vel skal jeg hende gjemme: 
hende skal ikke mere ad Skade blive, 
end I vare selver hjemme.«

Medens Marsken er i Leding, frister Kong Erik hans
Hustru, men hun modstaaer hans Forlokkelse, indtil
han fortæller hende, at Marsk Stig er bleven dræbt
i Krigen.

De tændte op de hvide Voxlys,
satte dem i Bure at brænde:
saa saare græd skjønne Fru Ingeborg,
de fulgte hende med Kongen til Senge.

Det var Kongen Hr. Erik, 
slog over hende Skarlagenskind, 
saa fulgte han hende saa listelig 
i Højeloft og ind.

Det var skjønne Fru Ingeborg 
hendes allerstørste Harm;
han red til hende baade aarle og silde, 
han lagde hende i sin Arm.

Marstig han ud af Landet foer, 
han vandt baade Hæder og Ære; 
hjemme sad unge Kong Erik, 
voldtog hans Hjertenskjære.
Men Fruen hun sidder i Sæland, saa mangt der hun sørger.

Marsk Stig vender hjem fra Kampen, og nu skildres
det gribende Gjensynsoptrin mellem Ægtefællerne. Han
rider ind i sin Gaard, men hans Hustru kommer ikke ud
og tager imod ham; han triner ind ad Døren, men hun
rejser sig ikke for at gaa ham imøde. Længe staaer han 
og tænker ved sig, hvi hans væne Hustru ikke vil hilse 
paa ham. Da hører han Forklaringen af hendes Mund:
»Sidste Sinde I ud af Landet foer, 
da havde jeg en Ridder til Mand: 
nu er jeg bleven Dronning af Danmark,
saa ganges mig Lykken i Hand.

Den Tid I ud af Landet foer,
da var jeg en Ridders Frue:
nu er jeg bleven Dronning af Danmark,
det monne saa lidet due.«

Da svarer Marsk Stig, at det skal gjælde Forførerens
Liv; han rider til Thinge, hvor Kong Erik byder ham
Haanden og hilser ham velkommen hjem.

Herre Marstig staaer paa breden Thing, 
og han tager til at kære: 
»Min Hustru er med Volde tagen, 
fordi er jeg kommen here.

Jeg var mig af Landet ude, 
jeg vandt baade Revel og Rin: <footnote>Reval og Riga</foornote> 
hjemme sad I, Konning Erik! 
voldtog kjære Hustru min.

Jeg var mig af Landet ude 
og voved for Riget mit Liv:
hjemme sad I, Konning Erik! 
voldtog min væne Viv.«

Det svared unge Kong Erik, 
han smiler under Skind:
»Hendes Ja og hendes Villie 
var ligesaa god som min.«

Marsken tager Forsamlingen til Vidne paa, at han
undsiger Kongen, og da denne pukker paa sin Magt,
minder han ham om, at »Listen kan Magten svige« og
at man tidt kan finde »en Mynde, der beder (fælder)
baade Hjort og Hind«.

Der lægges nu Hævnraad op mellem Fru Ingeborg og
hendes Søstersøn, ungen Rane, som er i Kong Eriks
Tjeneste. Paa Vejen til Viborg, hvor Kongen vil holde
Landsthing, overtaler Rane ham til at sende Følget
iforvejen og drage med ham paa Jagt i en vildtrig
Lund, som Rane kjender. Under den hidsige Forfølgelse
af Hjort og Raa leder Rane Kongen vild, saa de mod
Aften maa ty ind i et ensomt lille Hus. Her viser sig
et sælsomt Gjøglesyn for Kongen, paa eengang Foster
af hans sandselige Fantasi, en Legemliggjørelse af
hans Sindsretning og Tankegang og en Bebudelse af den
snart fuldbyrdede Skjæbne, disse drive ham henimod:

Han gik sig i Huset ind, 
hannem var om Hjertet ve:
der stod inde saa skjøn en Jomfru, 
som nogen Mand vilde se.

Han tog hende listelig i sin Arm: 
han taled til hende saa brat: 
»Hør I det, min skjønne Jomfru! 
jeg sover hos Eder inat.«

Det da svared den skjønne Jomfru, 
saa hjertelig der hun lo: 
»Svar Du først, Konning Erik, 
den Gjerning, Du sidst haver gjort!«

»Min skjønne Jomfru! vide I det, 
saa vide I ogsaa mere; 
I siger mig det, min skjønne Jomfru! 
hvorlænge mit Liv skal være!«
Det da svared den skjønne Jomfru, 
saa hjertelig der hun lo: 
»Spørg Du ad den lidele Krog, 
der dit Sværd hænger paa!

Vilt Du vide paa dem visse Tal,
Du tælle da paa dit Belte!
Du vogt Dig for de Graamunkes Kapper!
de skjule saa raske Helte!«

Det var Konning Hr. Erik,
han efter den Jomfru tog:
hun blev borte imellem hans Hænder,
han hende aldrig mere saae.

Den Stund den Jomfru hos hannem var, 
da havde han Ild og Lys; 
saasnart som hun var kommen hannem fra,
han stod i tykken Ris.

Omsider komme de Vildfarne paa ret Vej igjen og naa
ind til Finderup; det er silde paa Aftenen, Ild og
Lys er slukt allevegne, og de maa søge Natteleje
i Laden. Kongen er ængstelig tilmode og beder Rane
stænge Døren vel; han tænker paa Marsk Stig og hans
Trusel, men Rane beroliger ham:

»Marstig min Frænde er snar til Sinde 
og underlig i Ord; 
saamænd, min ædelig Herre! 
I tør det intet tro.

Viben vil værge for hver den Sted, 
som udi Marken mon staa! 
kunde hun end værge den lidel Tue, 
der hun skulde bygge paa!«

Men Ranes Trøst er kun paa Skrømt: han veed, at
Graamunkene ere Kongen paa Sporet, som det skildres
i den her indføjede Vise:

De ere saamange i Danemark, 
ville alle Herrer være:
de ride dennem til Ribe 
og lade sig Klæder skjære,
Nu stander Landet i Vaade.

Alle lade de sig Klæder skjære 
udi Graamunkes Lige;
saa rede de sig op ad Land, 
Konning Erik vilde de svige.

De vogte hannem tidt, de vogte hannem ofte, 
de vogte hannem alle Tide: 
de vogte hannem ogsaa den liden Stund, 
han monne til Finderup ride.

Drabet finder da Sted under de bekjendte
Omstændigheder, idet de Sammensvorne, vejledede af
Rane, gjennembore Kongen i hans Skjul under Høet
og Halmen i Laden. Denne Episode efterfølges af de
dramatisk bevægede Optrin, da Kongens Smaadreng kaster
sig paa hans Hest og rider til Skanderborg, for at
melde Dronningen den onde Tidende og bede hende vogte
den unge Søn, som nu »al Danmark skal styre og raade«
- thi nu stander Landet i Vaade. Strax efter kommer
Marsk Stig ridende til Skanderborg, fulgt af alle sine
Mænd, nu ikke længer formummede i Graamunkekapperne,
men med skinnende Guld paa Brystet. Det kommer til
et hvast Ordskifte mellem Dronningen og Marsken, der
gjør sig til Tolk for et Dronningens Ære beskæmmende Rygte 
og derved bringer de to unge Kongesønner i Harnisk:

Mælte det danske Dronning,
hun var i Sind saa vred:
»Hisset seer jeg den selvgjorte Konning,
han holder for Borgeled.«

»Tier I kvær, min naadige Frue! 
I spotter mig ikke for Herre! 
han hedder Drost Hr. Ove, 
der Kongens Navn skulde bære.

Ikke er jeg nogen selvgjort Konning,
fordi I sige nu saa;
men det var Drost Hr. Ove,
sidst i Eders Arme laa.

Saalidet agter I Konning Eriks Død, 
saalidet agter I den Kvide, 
men (mens) I have Drost Hr. Ove 
og I se hannem ilive.«

»Skam faa alle de Hellede haarde,
der mig det sige paa!
og saa faa Du og alle dine,
mig voge (dræbte) min Herre fraa!«

Det mælte Hertug Kristoffer, 
han stod i Skarlagen rød:
»Alt er dette fuld liden Bod 
at have for Faders Død!«

Det da mælte det Kongens Barn, 
og han tog til sin Kniv: 
»Og du skalt enten af Landet rømme, 
eller det skal koste dit Liv!«

Det mælte Hr. Erik Eriksen, 
saa liden som han monne være: 
»For vist skalt Du af Danmark rømme, 
om jeg skal Kronen bære!«

»Skal jeg ud af Landet rømme
og ligge i Skygge og Skjul:
alt skal jeg min Føde af Danmark hente
baade Vinter og Sommer og Jul.

Skal jeg end ud af Landet rømme, 
dog vil jeg være fuld trøst: 
alt skal jeg min Føde af Danmark hente
baade Vinter og Sommer og Høst.

Og skal jeg nu ud af Landet rømme 
og ligge paa Vandet det kolde: 
saamange da skal jeg Enker gjøre, 
og mest af Fruer hin bolde.«

Fra Skanderborg rider Marsken til sin Gaard Møllerup,
hvor Ingeborg tager imod ham og han trykker hende i
Favn med de Ord:

»Nu haver jeg vejet (dræbt) Kong Erik, 
som Dig haver gjort den Harm.

Hvad heller vilt Du nu være en fattig Kvinde 
og følge en fredløs Mand? 
eller Du vilt være en Slegfred
og bære det Haadingsnavn?« <footnote>Haading o: Forhaanelse</footnote>

»Langt heller vil jeg være en fattig Kvinde 
og følge en fredløs Mand, 
end jeg vil være en Slegfred 
og bære det Haadingsnavn.«

De Fredløse pleje Raad sammen; nogle mene det bedst
at søge op til de norske Skjær, men Marsk Stig vil
heller lade sit unge Liv end fly ud af Landet. Han
indtager Øen Hjelm og befæster den ihast med Mur og
Tinde, og paa denne faste Plads
hævder han sig i de kommende Ufredsaar, hvis Uhygge
Visens Slutningsstrofer give en ligesaa kortfattet som 
ved sin Trøstesløshed forunderlig gribende Betegnelse:

Bonden gaaer i Marken ud, 
og saaer han der sit Korn:
»Hjælp nu Gud Fader i Himmerig! 
haver Hjelm nu faaet Horn!

De store Ege, i Skoven staa,
naar de udi Storm nedfalde,
da slaa de neder baade Hassel og Birk
og andre smaa Ymper med alle.«
Men de ere drevne af Danmark.

Til Viserne om Marsk Stig slutte sig flere andre, som
besynge hans Omgivelser: den vemodige Vise om »Marsk
Stigs Døtre« med det stilfærdigt klagende Omkvæd »Og
de fore vide om Verden«, Viserne om Rane Jonssøn,
der maa røve sin Hustru fra hendes Fader og siden
falder i Kongepartiets Hænder, men under disse
Forhold aabenbarer et kjærligt og angerfuldt Sind,
som forsoner med hans tidligere mislige Optræden i
Sagnet; om fredløse Mænd som den tapre norske Jarl
Mindre Alf og Røveren Niels Ufred; med Visen om
Erik Menveds Bryllup afsluttes saa denne Cyklus af
historiske Folkeviser.

Fra den følgende Tid maa nævnes »Niels Ebbesens Vise«
som knyttet til en afgjørende historisk Bedrift. I
Handlingens Gang minder den ikke lidet om Marsk
Stig-Visen, men hvad der giver den selvstændigt
Værd, er dels det prægtige Billede af en sindig,
kraftigt udholdende Jydsk Riddersmand - og, det kan
tilføjes, af hans dygtige, raadsnilde Hustru - der
tegner sig, alt som Begivenhederne skride frem, dels
det usvigelige Vidnesbyrd, Visen afgiver om Folkets
Betragtning af Niels Ebbesens Baad som et befriende,
fædrelandsfrelsende Værk, der maatte sikre ham Alles
Taknemmelighed. Ogsaa her opsøger Visen det personlige
Motiv bag den historiske Kjendsgjerning. Hvad der
fra først af ægger Niels Ebbesen til Modstand mod
Grev Gert, er dennes Indgreb i Ridderens Frihed,
idet han vil fratage Hovmanden hans gamle Ret til
at opsige sin Tjeneste. Fortrinlig formet er Gangen
i den Samtale mellem Niels og Greven, som fører til
dette vanskelige Punkt; træffende karakteriserer Grev
Gert sin Modstander i de Ord:

»Niels Ebbesen! Du est en kunstig Mand, 
og dertil est Du from:
hvor Du kanst ikke over komme, 
der rider Du lang Vej om.
Rolig og selvsikker møder Niels Grevens Smiger
ikke mindre end hans forsigtigt fremsatte
mistænkeliggjørende Ytringer, indtil Beskyldningen
mod Anders Frost for Overløben aflokker den danske
Ridder de stolte Ord:

»Det er saa Sæd i Danmark, 
haver været af gamle Dage: 
naar en Svend ikke længer tjene vil, 
da maa han Orlov tage.

Her er Ingen sammen viet 
uden Munken og hans Kappe:
Hovmand rider og Hovmand bier, 
hvor han kan tjene tiltakke.«

Nu tager det ene Ord det andet, indtil Greven i
sin opbrusende Harme landsforviser Niels Ebbesen og
denne undsiger ham. - Med Hensyn til den folkelige
Opfattelse af Overfaldet i Randers og den kullede
Greves Drab kan det bemærkes, at det for Ebbesens
ridderlige Æres Skyld er Folkevisen om at gjøre at
betone hans Daad som udført ved lysen Dag og ikke
som et natligt Snigmord; den fremhæver udtrykkelig
de herom vidnende Omstændigheder:

Faaret bræger og Gaasen kjæger, 
og Hanen galer paa Hjalde:
Greven blev om Dagen vejen (dræbt), 
og ikke om Natten for alle.

Men tydeligere end noget andet Sted udtaler
Folkestemningen sig mod Visens Slutning, baade i
Episoden med Almuekonen, der giver Niels Ebbesen
det ene af sine to fattige Brød, da hun hører, at
han har dræbt Danmarks Tyran, og i den rent lyriske
Taksigelse, hvormed Visen ender:

Tak have Hr. Niels Ebbesen, 
han slog den Greve ihjel! 
saa glade vare alle danske Mænd, 
at det gik hannem saa vel.

Gud glæde din Sjæl, Niels Ebbesen! 
Om Du ilive vaar,
saamangen Tydsk i Danemark 
den samme Vej skulde gaa!

Niels Ebbesens Vise er det sidste kraftige Udslag
af den historiske Visedigtning, som er naaet til 
os. Den følgende Tid havde vel Brydninger og
Begivenheder nok til at bringe Digtningen friske
Emner og har sandsynligvis ogsaa havt sin Visepoesi;
men da fra Valdemar Atterdags Tid Intet af denne og
fra Margrethes kun faa og svage Spor ere bevarede,
kan man sikkert antage, at denne Digtform har været
omtrent udtømt henimod Middelalderens Slutning og
kun har levet et sygnende Liv i en Efterligning uden
Evne til at hævde sig gjennem Tiderne. I »Fuglevisen«
om Fuglevisen Christiern den Anden have vi en af de
sidste og blandt disse
sidste den bedste af disse Efterdigtninger; men i 
dobbelt Henseende afviger den fra det tidligere
Visernateriale: den er Udtrykket for en enkelt Stands,
Almuens, Følelser for den fordrevne Konge, tager
altsaa Parti, har en bestemt politisk Karakter;
og den udtaler denne sin Stemning i Allegoriens
gjennemførte Form, er følgelig udsprungen af en mere
udviklet kunstnerisk Bevidsthed end den, som har
affødt de foregaaende Aarhundreders Visedigtning,
hvorvel det maa tilføjes, at den staaer denne nær i
j evn og naturlig Stil.

Det store Flertal af Viser, som ikke falde indenfor nogen 
af de hidtil omtalte Grupper, give vi Fællesbetegnelsen 
Ridderviser - en vid og omfattende Kategori med flydende 
Grænser, thi hyppigt er det kun f. Ex. en enkelt 
Isprængning af det Overnaturlige eller en svag Tilknytning 
til Historien, der har indordnet en Digtning under 
Tryllevisens eller den historiske Vises Rubrik, medens den 
forøvrigt i hele sin Fortælling bevæger sig paa Ridderlivets
Omraade og i sin Form falder ganske sammen med de øvrige 
Viser herfra. Formen er nemlig fælles for hele denne 
Middelalderens Sangpoesi, og i de ovenfor givne Exempler fra 
de andre Visegrupper er ogsaa Riddervisens formelle Karakter 
paavist. Hvad dens Emner angaaer, da ere de mangfoldige som 
Livet selv, thi hvad der digtes om, er jo hverken mere eller
mindre end alle dettes Forhold, saaledes som det danske 
Ridderskab i den katholske Tid gjennemlevede dem. Ved Træk, 
hentede fra disse Viser, kunne vi - som før bemærket - 
gjenfremstille os hele Datidens Tilværelse i de 
Samfundskredse, de omhandle: deres Længsler og Idealer som 
deres Frygt og Afsky, deres Lidenskaber og Stemninger, 
deres Elskov og Bedrifter; de stærke Konflikter, som 
Frændehævn og Broderkiv, Skinsyge og Medbejlerdrab 
indhvirvle Personen i, de mildere Følelser, som sværmende 
Elskov eller vemodig Længsel vugge Sindet i; Livet i 
Familien med Trofasthed eller Pligtforglemmelse, med dets 
Enighed eller dets Ufred, med dets støjende Fester og dets
stille Timer; Livet udenfor Hjemmet med Ledingsfærd og 
Kirkegang, med Dystløb og Klostergivning, med mandlig 
Idræt og kvindelig Syssel. Disse Sange ere som 
Bygningssten, der føje sig sammen, saa den røde Ridderborg 
staaer os for Øje med Højenloft og Fangevraa, belyst af 
den synkende Sol, hvis
Straaler spille  ind mellem Bedelundens Stammer,
medens Klangen af et fjernt Jagthorn maner glemte
Stemninger frem.

Emnernes Mangfoldighed gjør deres Anskueliggjørelse
ved Exempler umulig, den digteriske Fremstillings
Overensstemmelse med de øvrige Visegruppers gjør
den overflødig. Kun nogle faa Citater skulle belyse
dels en enkelt Side af Stoffet, dels en endnu ikke
fremhævet Ejendommelighed ved den poetiske Form.

Vaabendjærvhed og Heltefærd danne som en Baggrund,
mod hvilken Riddervisernes Eventyr tegne sig, og
det ligger i Sagens Natur, at Glansen her falder
stærkest paa Sværdsiden. Ikkedestomindre forherlige
adskillige Viser disse Dyder ogsaa som Bestanddele af
Kvindenaturen og vidne derved om, at Middelalderen
saae sit kvindelige Ideal ligesaavel i den kjække
og raadsnare Handling som i den taalmodige og
udholdende Hengivenhed. En saadan mandhaftig Kvinde
fremstilles, med en lidt skjemtende Overdrivelse af
hendes Bedrifter, i Visen om »Søster og Broder«. Den
unge Jomfru har faaet at vide, at hendes Broder holdes 
fangen i Grevens Taarn. Flux laaner hun Sværd og Spyd, 
lægger Sadel paa den bedste Fole og rider ud for at 
befri ham. Greven er reden af By, saa hun gaaer lige 
til Fængselsdøren, som hun giver saa vældigt et Stød 
med sin Fod, at alle dens Nagler flyve ind i Fængslet 
til Broderen.

»Hør Du det, Broder bolde! 
hvorfor lodst Du Dig holde?«

Mig bandt ikke fire, mig bandt ikke fem, 
mig bunde vel femten af Grevens Mænd.«

»Da stander jeg her en Mø for Dig: 
femten skulde ikke binde mig.

Her stander jeg smal som Lillievaand: 
tredive skulde ikke holde min Haand.

Mig skulde ikke tredive træde saa nær, 
de skulde røre den Dugsko paa mit Sværd.

Her stander jeg en enlig Kvinde:
mig skulde ikke hundrede Hovmænd binde.«

Hun slog sønder baade Bolt og Jern, 
hun tog sin Broder af haarden Værn.

Hun tog sin Broder af Bolten fri, 
saa satte hun Grevens Frille deri.

Hun sætter sin Broder op paa Hesten bag sig og rider
af Gaarde, idet hun løfter paa sin høje Hat og beder
den fangne Frille bringe sin Hilsen videre:

»Du siig din Herre, naar han kommer hjem: 
her var en Mø og hente en Svend.

Men vil han af mig have en anden Bod, 
Du bed ham møde mig i Marken ud!

Du bed ham møde mig ene!
- Der falder saa fager en Rim.- 
for mig følger ingen Svende.«
Saa vel da ganges der Dansen.
En lignende Manddomsgjerning øver »Stolt Signild«, der 
besynges i en Vise som 0ogsaa ved sit Omkvæd minder 
om den foregaaende. Der er Gilde paa hendes Gaard:

Stolt Signild lader brygge og blande Vin 
- Saa faur da falder den Rim -; 
hun byder hendes Broder hjem til sin (sig). 
- Udi Brynjer alle.

Og de skjænkte Mjød og de skjænkte Vin, 
de skjænkte, saalænge som Solen skin.

Hendes Broder og han vilde ride hjem, 
stolten Signild byder hannem Følgesvende.

»Og hvad skal jeg med Følgesvende? 
Mine Fjender de ere nu alle i Senge.«

Men Fjenderne ere mere vaagne, end han troer; de
overfalde ham paa Hjemvejen og ville tage hans Liv;
kun saamegen Frist unde de ham, at han faaer Lov til
endnu engang at blæse i sin »forgyldene Ljud«.

Han blæste i Ljud, han blæste saa hardt, 
det hørte stolten Signild til sin Gaard.

Og han blæste i sin Ljud saalænge, 
det hørte Jomfru Signild til sin Seng.

Stolt Signild raaber over al sin Gaard: 
»I lede mig ud min Ganger graa!

I lede mig ud min Ganger graa!« 
vel syv Aar siden han Solen saae.

Han Solen ej saae vel i syv Aar, 
vel femten siden han Sadelen bar.

I hente mig ind min Glavind og Spyd! 
vel atten Aar siden de vare ude.«

Er denne Befaling lidt omstændelig i Betragtning
af den overhængende Fare, saa er den paafølgende
Handling saameget mere energisk og fortælles i al
ønskelig Korthed: Signild befrier i en Haandevending
sin Broder:

Hun hug ihjel hans Fjender syv, 
saa førte hun hannem levende til By.

Og havde de været To for Een, 
hun havde gjort dem Dødsens Meen.

Ogsaa Kvindens Tanke og Tale fremtræder stundom i
Folkevisen med en Fynd, der afviger stærkt fra senere
Tiders Konveniens. Saaledes i Visen om »Rige Hr. Palle«, 
som vil bortføre Jomfru Gundelille, medens hun ager til 
Kirke; hun beder om Frist, til Messen er læst, bytter 
imidlertid Klæder med sin unge Kjøresvend og bringer 
denne, iført »Skarlagen blaa«, hjem til den forelskede 
Ridder. Da Hyrdetimen forestaaer, maa Kjøresvenden gaa 
til Bekjendelse; Ridder Palle vil i sin Forbitrelse 
dræbe ham og raaber paa Sværd og Kniv, men den raske 
Yngling seer sit Snit og springer ud af Vinduet, hvor 
Jomfru Gundelille holder »alt med sin hængende
Karm«.  De komme lykkelig hjem, og fra sin sikre Borg 
haaner hun den gjækkede Ridder med drastisk Skjemt:

Det var Jomfru Gundelille, 
lader skrive de Breve under Ø: 
lader spørge rige Hr. Palle, 
om hendes Kjøresvend var Mø.

Det var Jomfru Gundelille, 
gjorde hannem end større Harm: 
hun sendte ham Vugge og Svøbeklæder 
alt til hendes Kjøresvends Barn.

Det var Jomfru Gundelille, 
gjorde hannem end mere Spe:
hun sendte en Krukke Barselgrød, 
dertil en liden Ske.

Det var rige Hr. Palle,
han sørger sig selv til Død;
end lever Jomfru Gundelille,
og end saa væn en Mø.
Der springer ud Løven i saa grønne.

Beslægtet med Aanden i disse Viser om kvindelig
Kjækhed og Raskhed er den Spot over mandlig
Uduelighed, over karleklædt Kvindagtighed, som i
adskillige Skjemteviser bliver det fra Riddertypen
affaldne Mandfolk tildel. Saaledes »Tyge Hermandsen«,
der paa sin Bryllupsdag ikke vil vove en vaad Trøje
for at hente sin Brud, men lader sig holde hjemme
af den øsende Regn og de opsvulmede Bække og sender
sin Ven Nilaus afsted for at føre hende hjem. Den
raske Ridder Nilaus holder da Bryllup med Jomfruen,
og først fire Dage efter, da det er blevet Tørvejr,
indfinder den ømskindede Hr. Tyge sig for at gjøre
sine Rettigheder gjældende, men faaer nu naturligvis
Svar som forskyldt:

»Hør Du, Tyge Hermandsen! 
det maa Du vel vide: 
jeg vil ikke have den Svend, 
i Regn tør ikke udride.

Havde Du været en Jomfrusvend 
og havde Du havt mig kjær, 
da havde Du brudt den Bølge blaa 
alt med dit blanke Sværd.«

»Da vil jeg mig i Kloster give, 
en Munk saa vil jeg være; 
saa mænd ved, stolten Sidsellil! 
jeg kommer her aldrig mere.«

»Falder din Vej her nogentid frem,
og stilles da den Bæk:
har jeg ikke Oste foruden to,
Du faaer dem i din Sæk.«
Jeg skal ride mig ud imod saa væn En.

Det forøger kun stolt Sidsellils Spot, at den
kvindagtige Bejler vil søge sin Trøst i et Kloster,
som overhovedet Munkelivet, saa forskjelligt fra
Ridderens daadkraftige Tilværelse, maa finde sig i
at blive Gjenstand for en Satire, der bliver alt mere
bidende, jo mere det afviger fra sit aandelige Formaal
og gaaer op i verdslig Vinding og Velvære. Saaledes
fremstaaer henimod Reformationstiden Nidvisen med
dens Haan over den katholske Gejstligheds

sædelige Forfald. Et Exempel er den folkelig-burleske 
Vise om »Munken i Vaande« med Begyndelsesstrofens 
ypperlige Fremstilling af, hvorlunde den Gudsmands 
verdslige Tanker forstyrre ham under Udøvelsen af 
hans hellige Dont:

Munken stod for Altere, 
og vard han vild i Primen: <footnote>Messen</footnote> 
da kom ham den Kone ihu, 
der han havde gilt for snimen. <footnote>gilt = giljet; at gilje: at
bejle, gjøre Haneben til; for snimen: fornylig.</footnote>
Der Munken giljed.

Sildig om Aftenen, da »Dugg driver over de Spange«,
tager Munken over sig Kaabe graa, til Bondens Gaard
at gange. Den kjønne Bondekone lader sin Mand skjule
sig under Sengen og slipper saa Graamunken ind. Han
gjør sig tilgode med Mad og Drikke, roser sig af sine 
Rigdomme og rykker frem med Ringe af røden Guld, som 
han vil sætte paa hendes hvide Haand.

Der stod fire Vognkjæppe op i en Vraa 
og lydde <footnote>lyttede</footnote> paa den Ting: 
Bonden slog, og Hustruen lo, 
og Munken sprang omkring.

Munken ud af Vinduet sprang, 
over de dybe Grave; 
aldrig saae jeg en usler Munk, 
en værre Nat monne have.

Det var da den uselig Munk, 
han kom til Klosters Led;
ude da stod den Gardian <footnote>Klosterets Forstander</footnote>
og hviled sig derved.

»Hør Du det, Du skaldede Munk! 
hvor haver Du været saalænge?
hvi haver Du ikke i Kloster været 
og sunget dine Ottesange?«

»Jeg haver været mig op ad Land 
og skriftet den Bondes Kone; 
det vil jeg for Sandingen sige, 
det er ikke Liv i Vone. <footnote>ivente</footnote>

Jeg haver været mig op ad Land 
og skriftet den Bondes Viv, 
det vil jeg for Sandingen sige, 
det koste saa nær mit Liv.

Jeg haver drukket Sancte Bentes Skaal, 
det værker i min Mave; 
jeg snakker aldrig mer med Bondens Hustru
i alle mine Levedage.«

Medens den allerstørste Del af Folkeviserne har en udpræget 
episk Karakter og i djærve Spring bevæge sig fra Begivenhed 
til Begivenhed, raader der i enkelte af dem en overvejende 
lyrisk Stemning, som ikke sættes i Skygge af den spinkle 
episke Ramme, hvori den er indesluttet. I Visen »Ungersvend 
og Jomfru« er det saaledes kun en, i dæmpet Baggrund holdt 
enkelt Situation,
af hvilken den lyriske Enetale udspringer, den
forelskede Ynglings Kjærlighedsklage; Situationen
fremkalder kun en Forandring i Stemningen af saa
indvortes Natur, at her kun i uegenlig Forstand
kan være Tale om Handling eller Begivenhed. Visen
begynder endog, uden Angivelse af de Optrædende,
paa fuldkommen lyrisk Vis:

»Jeg veed, hvor en Lund hun staaer, 
hun er opvoxen med Ære; 
der er inde de feierste Træ, 
der kan i al Verden være. 
Hun løse min Tvang!

Der er inde de fejerste Træ, 
man kalder dem Siljer <footnote>Piletræ</footnote> og Linde; 
og der er inde de fejerste Dyr, 
man kalder dem Hjorte og Hinde.

Der er inde de fejerste Fugle, 
baade Nattergal og Due;
og der er inde saa stolt en Jomfru, 
de kalde hende alle deres Frue.

Haar haver hun som spundet Guld, 
hendes Kinder er rosenrøde;
vel er den Svend <footnote>lykkelig er den Sv.</footnote>den Jomfru kan faae, 
forvunden er al hans Møde.

Hendes Hænder ere saare hvide, 
jeg saae det Guld paa glo: <footnote>paa hvilke jeg saae Guldet glimre</footnote>
leved hun udi tusind Aar, 
hun turde dem aldrig to. <footnote>hun behøvede aldrig at tvætte dem</footnote>

Vare der tændt saa stort et Baal
og stode i brændende Lue,
da vilde jeg levendes igjennem det gaa
og taale for hende den Møde.

Vare der tændt saa stort et Baal
og stode i brændende Lue,
end vilde jeg levendes igjennem det gaa
alt for den skjønne Jomfrue.«

Til denne Enetale har Jomfruen været useet Vidne,
og den fralokker hende det Udbrud: »Hvi monne den
Svend saa rose mig? jeg vil hannem aldrig have«. 
Da slaaer den Forelskedes Stemning om:

»Ikke haver jeg saa roset Dig, 
jeg kan jo komme til at vende: 
det er ikke Guld alt det, som skin, 
der Fruer bær idelig ihænde.

Det er ikke Guld alt det, der gloer, 
det er som Messing og Tin: 
det er ikke alle Møer, der faurt have Haar, 
det er som Ønskekvind. <footnote>letfærdigt Fruentimmer</footnote>

Som Slutningsdom udtaler saa Forfatteren og med ham
hans Tilhørere deres Misbilligelse af Jomfruens Adfærd
og deres Medfølelse med Ungersvenden, som gik i Skoven
ind og sørged sig selv tildøde.

Helt ublandet er den lyriske Holdning i den rørende Vise 
»Klosterjomfruen«. Som det sidste Citat af Folkeviserne 
og som et af de skjønneste skal den anføres ubeskaaren:
Jeg var mig saa lidet et Barn 
udi min fejerste Grøde;
Fader og Moder de fulde <footnote>faldt</footnote> mig fra, 
som mig skulde klæde og føde. 
Der falner <footnote>falmer</footnote> og falder ned Løvet over alle grønne Skove.

Fader og Moder de fulde mig fra, 
som mig skulde klæde og føde; 
de Ungersvende lagde der Vinn opaa 
de vilde min Ære forøde.

Jeg lagde mit Venskab med en Svend, 
jeg agted hos hannem at blive; 
nu er hans Hu bort fra mig vendt 
og til en anden Kvinde given.

Jeg havde førre tænkt, at Himlen skulde briste 
og Stjernerne skulde falde paa Jord: 
førend den Svend skulde have sveget mig, 
han haver det alligevel gjort.

Nu sidder den Svend i Højeloft,
han leger med Sølvet hint hvide;
saa lidet da passer den Svend paa mig, <footnote>bryder sig om mig</footnote>
saa mangefold er min Kvide.

Nu sidder den Svend i Højeloft,
han leger med Guldet hint røde;
saa lidet da tænker nu Svenden paa mig,
saa mangefold er min Møde.

Nu vil jeg mig i Kloster give, 
lade mig skjære Kappen graa; 
den Svend lever ikke i Verden til, 
Godvillie skal af mig faae.

Nu vil jeg mig i Kloster give,
og tjene vil jeg vor Frue;
og aldrig vil jeg nogen Ungersvend tro,
det han brunde alt i Lue. <footnote>om han end brændte</footnote>

Nu vil jeg mig i Kloster give,
og tjene vil jeg Maria Mø;
og aldrig vil jeg nogen Ungersvend tro,
det han brunde alt i Glød.

Første Du kommer i Klosteret ind, 
der møder Dig tre onde Retter: 
den ene er Hunger, den anden er Tørst,
den tredie er Vaagenætter.

Herre Gud give, det Kloster var brændt 
og alle de Nonner døde, 
og Jeg havde mig saa fuldtro en Ven,
der mig vilde klæde og føde!

Nu er jeg som den fattige Mand,
der bygger sit Hus paa Is:
Isen smelter bort, og Huset synker ned,
af Skaden saa bliver man viis.

Nu er jeg som det eneste Træ, 
der stander paa vildene Hede: 
saa langt fra By, saa lidet haver Ly, 
der blæser paa Vejren hin vrede.

Nu er jeg som den lidele Fugl, 
som flyver over vildene Hede: 
hun veed sig hverken Ly eller Læ, 
hvor hun tør bygge sin Rede.

I Citater fra alle Folkevisens Omraader er her nu 
fremlagt et Materiale til Vejledning under den
følgende Redegjørelse for de forskjellige til denne
Litteratur knyttede Spørgsmaal. Hvad dens Emner
angaaer, har det foranstaaende Udvalg kunnet give
en Forestilling om deres Art; med Hensyn hertil maa
endnu bemærkes, at den danske Folkevise for en stor
Del har disse Emner tilfælles med den tilsvarende
Digtning i andre Lande, især i Tydskland,
Nederlandene, England og Skotland; og idet vi tale
om Folkevisen som »dansk«, maa der strax tilføjes,
at Udtrykket »nordisk« vilde være nok saa betegnende,
idet den hele Digtart i en Grad som ingen anden
poetisk Frembringelse er et Fælleseje for Nordens
Folk, i hvilket der meget vanskeligt lader sig
paavise noget Særmærke, der skulde kunne adskille
de Viser, som ere opstaaede i det ene af Landene,
fra dem, som have deres Udspring i det andet,
ikke at tale om de mangfoldige enkelte Viser, der
have hjemme ligesaa godt i Sverig eller Norge som i
Danmark. Folkevisen er saaledes et imponerende Udtryk
for den nordiske Fællesaand i Middelalderen, for en
Overensstemmelse i Forestillingsart og Følelsesliv,
som ikke kunde fornægte sig her, hvormeget den
politiske Udvikling end kunde arbejde paa at
splitte den. Og dette nordiske Fællespræg bliver
udadtil til et Særpræg for denne Folkevisegruppe,
givende den en vis Selvstændighed overfor de andre
Landes Folkedigtning trods Lighed i Emner, idet den
ejendommelige Behandling af disse ikke alene stiller
vor Folkevise paa en Plads for sig selv, men ogsaa
paa en Plads blandt de allerførste, hvad poetisk Værd
angaaer.

Den ejendommelige Behandling, som er bleven Vise-
Emnerne tildel i Norden, staaer i nøjeste Sammenhæng 
med Folkevisens  oprindelige Anvendelse som Sang, 
almindeligvis ledsagende Dansen saaledes som Skikken 
jo endnu er bevaret mange Steder blandt Almuen og 
kan spores i vore Børnelege og Børnerim. 
Vidnesbyrdene om denne Forening af Dans og Sang, 
altsaa om Folkevisens musikalske Karakter, gaa langt 
tilbage i Tiden; en islandsk Saga fra Aarene omkring 
1200 omtaler en Leg, som var meget yndet og i 
hvilken »Karl skulde kvæde til Kvinde i Dans et 
blødagtigt og anstødeligt Kvæde« - det er en 
gejstlig Forfatter, der taler - »og Kvinde til Karl 
Elskovsviser«. Fra Danmark haves ligeledes et 
gammelt og højst interessant Spor af den nære 
Forbindelse mellem Ord og Melodi i Folkevisen. 
Runehaandskriftet af Skaanske Lov (omtalt Side 45) 
ender nemlig med to Sider af en Vise, nedskrevne 
med Runer og underlagte den tilhørende Melodi; det 
er aabenbart for at huske denne at Haandskriftets 
Afskriver har henkastet disse Verslinier. Melodien 
udgjør desværre kun et Brudstykke. Nedskriveren har 
ikke havt mere Plads paa Siden og har derfor 
pludselig maattet bryde af. For at faae saa meget som
muligt med af Melodien har han til Slutning anvendt
sammentrængt Nodeskrift (saakaldte »Ligaturer«),
medens han ellers har benyttet sin Tids almindelige
Koral-Nodeskrift. Tydningen af selve Noderne volder
ingen Vanskelighed, derimod kan der være Tvivl om
Rythmen. Som Grundtone maa tænkes Tonen D, hvormed
Melodien vistnok har sluttet - den nuværende
Halvslutning paa E udgjør sikkert ikke den virkelige
Slutning. Omsat i moderne Skrift og inddelt efter
sin naturlige melodiske Bygning, tager Brudstykket
sig saaledes ud:

Melodiens Slægtskab med Folkevisen er kjendeligt
nok. Texten (»drømte mig en Drøm inat om Silke
og ærlig Peld« o: rigt, kostbart Tøj) er ganske i
Folkevisens Aand og Form og minder som mere end eet
kjendt Exempel (se »Hagbard og Signe« Side 91, hvor
endog Versemaalet er det samme«); en umiskjendelig
Ægthed udmærker dette ærværdige Visefragment, der
ved sin Ælde vidner klart om det musikalske Element,
der oprindelig har været uadskillelig forbundet med
Folkevisen. Kun naar dette bestandig underforstaaes,
ville de tilsyneladende store metriske Friheder,
Visen tager sig, blive
baade tilgivelige og forklarlige, idet de enten
ligefrem betinges af Melodien eller ialtfald med
Lethed dølges af dennes Rythme.

Ogsaa Bemærkningerne om Visens metriske Bygning
kunne tage deres Udgangspunkt fra Brudstykket i
Runehaandskriftet. Det giver os Grundformen for
det fireleddede Vers, som er typisk Verset. for
Folkevisen. »Drømte mig en Drøm inat« er just dette
Vers i dets Renhed, bestaaende af fire tonevægtige
Stavelser med een tonløs Stavelse i hvert Mellemrum,
ingen Optakt og ingen tonløs Udgang. Men saa rent
forekommer kun Verset undtagelsesvis; Melodien
underkaster det en Mangfoldighed af Tillempelser,
paa hvilke de foranstaaende Citater give Exempler
i stort Udvalg. Ved Enderim forenes to Fireledsvers
til den toliniede Strofe (se strofen. »Frændehævn«
S. 102, »Agnete« S. 106, »Hr. Bøsmer« S. 108 o. fl.),
der under Sangforedraget udvides dels ved Gjentagelse
af det ene eller det andet Vers eller Dele af dem,
som f. Ex.:

De slog over hende Kaaben blaa,
Kaaben blaa, 
de løfted hende paa Ganger graa.
0 saa vel da forganges min Angest.

dels og væsenligst ved Omkvædet, som hyppigst falder
i to Dele, en efter hver af Verslinierne (»Harpens
Kraft« S. 109, »Tovelille« S. 117), ja endog kan være
tredelt, idet Omkvædets Slutningslinie opløses i to
Dele, af hvilke den første rimer paa den foregaaende
Omkvædslinie, medens den sidste staaer selvstændigt
uden Rimforbindelse med noget af de foregaaende Vers,
som f. Ex. i »Brodermordet« :

»Og hvor har Du været saalænge,
Svend i Rosensgaard?« 
Og jeg har været i Enge,
Kjær Moder vor!
I vente mig sent eller aldrig!«

En Strofe som denne forklarer let Overgangen fra den
toliniede til den hyppigere forekommende fireliniede
Strofe (S. 89, 90, 91 o. fl. St.); Forvandlingen
er nemlig fuldbragt, saasnart der istedetfor de to
første Omkvædslinier indsættes Linier, som fortsætte
Visens Text, medens den sidste Omkvædslinie beholdes
som Omkvæd for hele Strofen; Rimet henlægges da til
Enden af andet og fjerde
Vers, medens første og tredie ikke længer fordre nogen
Rimforbindelse, om en saadan end stundom er tilstede.

Rimet i Folkevisen er udelukkende Enderim, oftere 
Enstavelses end Tostavelses. Som oftest er der
fuld Samklang (Konsonans) tilstede, ganske som
den fordres i moderne Poesi (i Citaterne S. 112-13
f.Ex. Naade-baade, Drømme-dømme, fin-din, stor-Jord);
men ikke sjeldent nøjes Folkevisen ogsaa med den
ufuldkomne Samklang (Assonans), idet den lader Ord
rime indbyrdes, i hvilke enten kun Selvlydene, altsaa
ikke tillige Medlydene, eller kun Medlydene, altsaa
ikke tillige Selvlydene stemme overens (anf. St. som
Exempler paa den førstnævnte Art Assonans: gjorde-
Moder, Fader-Havet, bold-Haand, Præst-værst; som
Expl. paa sidstnævnte Art: love-gave, Hærde-Jorde,
i »Elveskud«, S. 110 Ende-finde, S. 103 vaagede-
magede, S. 97 Mænd-ind). Adskillige Rim, som gaa
tabt i en moderne Redaktion af Folkeviserne, vindes
tilbage, saasnart det oprindelige, nu ikke længer
brugte Ord indsættes paa sin Plads, som S. 101
og 111 Ordene Bue (Bove) og Stue (Stove) som Rim
paa »sove«, S. 130 Spyd (Spiud) som Rim paa »ude«
o. s. v. 

For at forstaa den Rolle, Omkvædet oprindelig har 
spillet maa man holde fast ved Tanken om Folkevisernes
Anvendelse som musikalsk Ledelse af Dansen. En
Efterklang heraf have vi, som allerede bemærket, endnu
i vore Dage i Børnenes Legeviser; naar der synges og
samtidig mimisk og rythmisk fremstilles, hvorledes
»Jomfruen drager det røde Guldbaand og binder det om
sin Allerkjærestes Haand«, hvorledes »Munken gaaer
i Enge den lange Sommerdag« eller Møen er »i Kloster
sat«, saa bringer denne barnlige Leg os en Hilsen fra
de fjerne Dage, da høviske Jomfruer og Svende traadte
Dansen til Folkevisens Tone. Og den Dag idag finder
der mellem Færøernes viserige Befolkning Julelystighed
Sted, som kan kaldes en næsten uforandret Fortsættelse
af Middelalderens Dans: Karle og Piger tager hverandre 
i Haand og gaa i Takt frem og tilbage eller i Rundkreds, 
medens en Enkelt synger Visens Strofer og de Øvrige 
istemme Omkvædet. Mange af de gamle Folkevisers Omkvæd 
sigte ligefrem kun til denne deres nærmeste Bestemmelse 
og tage ikke Hensyn til det Emne, Stroferne besynge. 
»Træd let over grønnen Vold«, »I træder en Dans«, »Træd 
I vel - træd bedre, om I vil«, »Saa vel da ganges der 
Dansen«, »Saa herlig gaaer den Sang - saa let gaaer 
Dansen efter Orden«
(o : Ordene) - disse Omkvæd, hvis Opfordring eller
Udsagn staaer helt løsrevet fra den Handling, Visen
besynger, mane Billedet af den ridderlige Sangleg
frem for Øjet ligesaa klart som den Introduktion,
der gaaer foran den i Visen om »Ingefredlille«
fortalte Begivenhed.

Jeg beder af Eder Orlov (Tilladelse),
I ærlige Mænd!
og Dansen ville vi røre,
det dages ikke end -

hedder det her, helt uafhængigt af Visens Emne,
hvis Fortælling først begynder med den næste Strofe,
efterat Forsangeren og Fordanseren saaledes har æsket
til Lyd og opfordret til Dans. Og selv hvor Minderne
om Barndomslegene ere vage og tilslørede, vil man -
maaske mere ane og føle end kunne forklare, at der
dølger sig en Danseleg med dens erotisk-bevægede
Skjemt bag Omkvæd som »Hvor vinder den Svend sin
Jomfru«, »Maatte jeg En med de Allervæneste fange«
eller »Jeg veed vel, hvor den Jomfru er, der mig
tør bie«. Ja, gjennem de hyppige Omkvæds-Vendinger
»Under Lide« (o: Bakkeskraaning), »Under saa grøn
en Lide«, »Det dages op under Lide«, »Imod saa blid
en Sommer«, eller »Der driver Dug, falder Rim, saa
raade Gud, naar vi findes« - gjennem dem viser der
sig, naar man hviler i Stemningen, som gjennem en
let Taage Billedet af Dansen ude i det Frie i den
stille og lune Sommerkvæld, som endnu i vore Dage
ved Almuens Majfester og Gadestævner. Og som Børne-
og Almuelegenes Dans er en fra de moderne Runddanse
helt forskjellig rythmisk Bevægelse, saaledes maa
vi ogsaa forestille os Middelalderens Dans som
en af den musikalske Takt bestemt Træden frem og
tilbage, Vigen ud til Siderne og ind igjen paa et
andet Sted i Rækken, formodenlig i Forbindelse med
Kjædegang og skiftevis Figureren af de enkelte far. En
bestemt Serie af Saadanne Bevægelser har fundet Sted
under Afsyngelsen af Strofen, og Omkvædet betegner
Afslutningen af denne Serie og Begyndelsen af den
næste, rimeligvis ledsaget af en Fællesbevægelse,
udført af Alle, paa samme Tid som Alle sang den
velkjendte Omkvædslinie.

Kun et lille Skridt skiller imidlertid denne
Omkvædets selvstændige Stilling til Strofen fra
dets Sammensmeltning med den til et poetisk Hele af
ensartet Støbning, og saaledes møde vi
samtidig med de Viser, hvis Omkvæd tydeligt betegner
deres Anvendelse som Dansesang, andre, hvor det
er taget i Tjeneste af Visens Emne og Stemning som
støttende og forstærkende dens poetiske Virkning. Det
citerede Visestof indeholder rigelige Exempler paa
denne Benyttelse af Omkvædet til et dobbelt Formaal:
paa eengang at styre Dansen paa den ovenfor antydede
Maade og at være ligesom Bæreren af den Stemning,
Visens Emne maatte fremkalde. Denne sin Opgave
løser Omkvædet paa forskjellig Maade, ved sin idelig
tilbagevendende Fremhævelse enten af den skildrede
Begivenheds Hovedperson (»Min ædelig Herre, hin
unge Marstig!«) eller dens afgjørende Situation
(»Udi Ringsted hviles Dronning Dagmar«) eller af
den Grundstemning, som ruger over den (»Nu stander
Landet i Vaade«) eller den Følelse, som skal have
Luft igjennem den (»Ve da vorde hende Bengerd!«). Ved
Omkvædet kastes der over Visens episke Emne et lyrisk
Skjær, der sætter det i en bestemt Belysning af stor
og ejendommelig Virkning, hvadenten Omkvædslinien
er en ligefrem personlig Udtalelse, som stiller den
Syngende i direkte Forhold til Viseemnet (»Vaare jeg
saa væn, som Tovelille var!«), eller den med et enkelt
malende Udtryk formaaer at gjøre et Billede livligt
nærværende som Baggrund for den fortalte Episode
(»Saamangen forgyldene Fløj« - kun tre Ord, men
uovertræffelige ved det solbelyste Friluftsbillede,
de give af Bryllupsflaadens Sejlads med Dronning
Dagmar).

Det lyriske Element, hvormed Omkvædet gjennemtrænger
Folkevisen, er forøvrigt paa en noget lignende
Maade tilstede i Strofen selv, i dens jevnlige
Gjentagelse af et enkelt eller et Par Vers, der
enten uforandret eller med en ubetydelig Variation
gaa fra en Strofe over i den næste. (Exempler: de to
første og de to sidste Strofer af »Ungen Svejdal«,
forskjellige Strofer af Visen om »Hagbard og Signe«,
der overhovedet er rig paa denne Effekt; ligesaa
»Elvehøj« S. 108, »Marsk Stig« de to første Strofer
S. 123, ligeledes 7.-10. Strofe S. 125 og mangfoldige
andre Steder). Hvor Verslinien undergaaer Forandring
ved sin Gjentagelse, vil det hyppigst være et nyt
Udgangsord, som sættes istedetfor det tidligere; det
nye Ord fordrer da et nyt Rim, og dette afføder en
ny Omskrivning eller Videreførelse af den skildrede
Episode, saa at Fortællingen skrider fremad under
stadig Tilknytning til det Foregaaende. Exempler
herpaa ere saa mangfoldige, at Enhver med
Lethed kan finde dem; her kun til Tydeliggjørelse et
Par; i Visen om  »Kjeld Rune og Havfruen«:

Han skrev de Runer paa Lindekvist, 
han bandt den Havfru med stor List.

Han skrev de Runer paa Lindegren, 
han bandt den Havfru til en Sten;

i Visen om »den talende Harpe«

Der kom østen Vejr og Vind
og førte hende østen og vester ind.

Der kom østen Vejr og Vand
og førte hende op paa hviden Sand.

Strofe-Sammenstillingen har her ligesom en Anelse om
det Antithetiske; tydeligere er dette tilstede i de
hyppigt forekommende Tankevendinger, hvor et Udtryk
næsten med en Slags poetiskmusikalsk Nødvendighed
afføder sin Modsætning eller sin Fuldstændiggjørelse
indenfor samme Idekreds, f. Ex. i »Klosterjomfruen«
S. 134, hvor Svenden sidder i Højeloft og »leger
med Sølvet hint hvide«; et med Folkevisens poetiske
Stil fortroligt Øre venter - og faaer ogsaa -
i næste Strofe dette Billede suppleret med det
modsvarende: »han leger med Guldet hint røde«. Og
i en Strofebygning som den følgende af »Agnete og
Havmanden« træder det Antithetiske frem med fuld
Bevidsthed som Strofe og Modstrofe i et Musikstykke:

»Men naar Du nu skal til Kirke gaa, 
saa maa Du ikke tage dit røde Guld paa.

Og naar Du kommer paa Kirkegaard, 
saa maa Du ej slaa ud dit fagre gule Haar.

Og naar Du triner i Vaabenhuset ind, 
saa maa Du ikke smile under Skarlagenskind.

Og naar Du kommer paa Kirkegulv, 
saa maa Du ikke gaa til din Moder i Stol.

Og naar Præsten han nævner den Høje, 
saa maa Du Dig ikke nedbøje.«

Men der hun skulde til Kirke gaa, 
saa tog hun alt sit røde Guld paa.

Og der hun nu kom paa Kirkegaard, 
Agnete slog ud sit fagre gule Haar.

Og der hun tren i Vaabenhuset ind, 
Agnete hun smiled under Skarlagenskind.

Og der hun nu kom paa Kirkegulv, 
Agnete gik ind til sin Moder i Stol.

Og da Præsten han nævned den Høje, 
hun monne sig dybt nedbøje.

Ved disse Midler opnaaer Folkevisen en Dvælen i
Stemningen, som kommer Indtrykket af den episke
Skildring tilhjælp og forstærker det. Naar man nu her
tillige lader Tanken fastholde, hvad der ovenfor er
sagt om Visens musikalske Udstyrelse, dens Foredrag
som Solo- og Korsang og dens Ledsagelse af Dans, mulig
med dramatiske Antydninger, saa vil man, benyttende
en Sammenligning fra et moderne Kunstomraade, kunne
sige, at Forholdet mellem Visens Fremtræden i sin
fuldstændige Skikkelse og dens blotte Fortælling
af Emnet er noget Lignende som Forholdet mellem en
Operas theatralske Fremstilling og dens Text.

Selve Fortællingen er af episk Art, tilbagelæggende 
sin Vej fra Hovedpunkt til Hovedpunkt, uden at lade 
sig sinke af nogen udførlig Redegjørelse for
Biomstændighederne eller nogen indgaaende Motivering
af de Handlendes Optræden; Mellemleddene maa
Tilhørerens Fantasi udfylde, og for Bevæggrundene
maa Gjerningerne tale, og dette gjøre de ogsaa klart 
nok, til at den sjælelige Baggrund bliver synlig 
igjennem dem. Til det episke Apparat høre ogsaa de 
mange stadig tilbagevendende, eengang for alle 
formede Udtryk, hvori bestemte Handlinger faae
deres Betegnelse: »han red sig under Ø«, »han axled
sit Skind«, »hun var vel svøbt i Maard«, »de stridde
i Dage, de stridde i tre«, »der danse vel fire, der 
danse vel fem«, »jeg var mig saa lidet et Barn«
o. m. fl. Samtalen har ofte ligefrem dramatisk Form:
Replik staaer imod Replik, uden at være adskilte ved
noget vejledende Indskud, og der maa Opmærksomhed til,
for at holde de Optrædendes Ytringer ud fra hinanden.

Overhovedet er det ejendommeligt for Folkevisen, at
den hellere lader sine Personer tale selv, end den
fortæller om dem, den skildrer vel deres Dragt, Vaaben
o. dsl., men skynder sig saa at faae dem bragt sammen
til Replikudvexling. Ved alle disse Ejendommeligheder i 
Forening, ved den episke Meddelelses Gjennemtrængning 
af lyrisk Stemning, faaer Folkevisen i det æsthetiske
System Plads i Romancens eller Balladens Kategori; vil 
man skjelne mellem disse to Begreber, maa de mere 
subjektivt farvede Viser falde ind under Romancen, de 
mere strengt fortællende henføres til Balladen. Men om 
man end i Kunstpoesien vil hævde en ublandet episk 
Karakter (i Forbindelse med et alvorsfuldere Indhold) 
som Kjendemærke for Balladen, har denne dog i sin 
første Form indeholdt lyriske Bestanddele, hvorpaa 
netop vor Folkevise er et Exempel, og selve Navnet 
minder om en oprindelig Forbindelse med en lyrisk 
Kunst, med Dansen (ballare).

Dansen er en Kulturerhvervelse udenlands fra, som baade peger 
mod Folkeviseformens fremmede Oprindelse og giver et Vink
oni, hvor dens Forfattere maa søges. De hedenske
Nordboer kjendte ikke til Dans; i Oldlitteraturen
nævnes kun Styrkelege og Drik, Samtale og Skjaldekvad
som selskabelig Tidkort. Dansen havde hjemme hos
Folkefærd med et lettere Temperament end den
alvorsfulde Nordbo, og rimeligvis er det fra
de keltiske Stammer den er kommen til os i en
Tidsalder, da ridderlige Former vare ifærd med at
afløse Styrkevældet. Nærmest ligger det at tænke
paa Frankrig som dens Hjemstavn; Ordet selv er
jo oprindelig fransk. Og Dans efter Sangforedrag
kjendtes i Frankrig under Navnet »carole«; Ordet
gik over i det engelske Sprog, hvor »carol« fra at
betyde Dansen selv efterhaanden blev Betegnelse for
Visen, hvorefter man dansede. Fra Danelagen i England
kan Skikken nærmest være kommen til Danmark og maa
vel da være bragt hertil af de danske Høvdinge i
Knud dens Stores Thinglid. Det er saaledes Adelen,
der har omplantet Folkevisen i vor Jordbund, og det
er den, der fra først af har dyrket den. Anstand
i Legemets Førelse, Sands for musikalsk Rythmik,
Glæde over Fantasiens frie Frembringelser eller
dens Udsmykning af Historiens Tildragelser og i det
Hele taget Lyst og Lejlighed til ædelt selskabeligt
Samkvem vare Forudsætninger, som maatte være tilstede,
hvor Folkevisen skulde fæste Rod og trives; men at
disse fandtes og maatte findes i rigere Maal hos
Herremanden, som stod forrest i Samfundet, Kongen
og Hoffet nærmest, end hos Borgeren og Bonden,
hvis Tid og Tanke var stærkere optagen af de daglige
Fornødenheders Tilvejebringelse, er selvindlysende;
til Overflod vidner Visens Indhold tydeligt nok om,
i hvilke Kredse den har sit Udspring og for hvilke den
nærmest var bestemt til Underholdning: det er Kongers
og Ridderes Eventyr og Bedrifter, den synger om,
og det er paa Herregaardens Enemærker, dens Danseleg
finder Sted, »paa grønne Vold« eller »i Rosenlund«,
hvor »Riddere og Jomfruer« træde Dansen.

En stor kritisk Autoritet, for hvem ellers Klarhed
er et Særkjende, har bidraget til at forvirre
Opfattelsen af dette baade ved indre og ydre Grunde
naturlige Forhold. Hvor J.L. Heiberg i sin Udsigt
over den danske skjønne Litteratur (Pros. Skrftr. III)
omtaler vor Folkevises Oprindelse, fremsætter han den
Paastand, at den skandinaviske Folkepoesi er udgaaet
fra Almuen og har udbredt sig derfra til Hofferne,
medens den franske og tydske Digtekunst har taget den
modsatte Retning. Noget Bevis for dette Postulat, der
hævder den danske Folkedigtning en saa særegen
Bevægelse, modsat den naturlige Udvikling og modsat
andre Litteraturers Gang, yder han ikke; det hænger
sammen med hans Anskuelse af Folkepoesien som »en
Frembringelse af den poetiske Evne, fordelt over
hele Massen af Folket, endnu ikke individualiseret,
og heller ikke trængende dertil.« Heiberg bestrider
naturligvis ikke, at Folkedigtningens enkelte
Frembringelser skyldes enkelte Individer, men
han gjør gjældende, at denne Individualitet er
tilfældig formedelst den poetiske Evnes Fordeling
over hele Folket. Denne Anskuelse savner ikke et
berettiget Moment, men den er dreven til en for vid
Konsekvens. Middelalderen har i Virkeligheden været
en Poesiens Tid; dens romantiske Glans har ikke
udelukkende hjemme i en senere Slægts digteriske
Forherligelse af dens Liv og Bedrifter. Den var
i mangfoldige Henseender Nydannelsens Tid, paa
Kirkens, Stats- og Samfundslivets Omraader toges
der nye Udgangspunkter, nye Forbindelser og nye
Sondringer dannedes under Gjæring og Strid, og
visse almenbegejstrende Idealer formaaede at samle
hele Tidsalderen i fælles Kjærlighed og fælles Had
(Korstogene). Sjælene vare vaagne, og ogsaa Poesiens
Billedverden gled farverig forbi det undrende Øje, ja
fandt i denne Slægtens fantasifulde og følelsesstærke
Ungdomsalder et mere modtageligt Sind end nogensinde
senere, idet Digtning og Virkelighed levede et
inderligt Samliv i det naive Sind. Dette forklarer
overhovedet Folkevisens Tilblivelse i denne Tidsalder
saavelsom dens fortsatte Bevarelse i Hukommelsen med
Tildigtninger og Omskrivninger og Sammenblandinger,
som skyldes snart En, snart en Anden og for hvilke der
ligesaa lidt kan gjøres Rede som for de oprindelige
Forfattere. Men herfra er der et langt Spring til
Tanken om et helt Folk af producerende Digtere,
og den Antagelse, der endydermere vil hævde denne
Produktion hovedsagelig for Almuen med Udelukkelse
af de Kredse, hvor Betingelserne for den maatte
være langt fyldigere tilstede, den seer bort fra
de tilstedeværende historiske Forhold og bevæger
sig paa den abstrakte Spekulations istedetfor paa
den konkrete Realitetsbetragtnings Omraade. Den
sidstnævnte Betragtning udelukker ikke, at enkelte
Viser, netop paa Grund af den almindelige poetiske
Modtagelighed, kunne være sungne første Gang i Almuens
Lag, hvor den digteriske Begavelse ligesaavel kan
have været sporadisk tilstede i Middelalderen som
til andre Tider; nogle
ganske faa Viser synes ved det Standpunkt, hvorfra 
Emnet er seet, at tyde herpaa, ligesom Viserne neppe 
heller have været lang Tid om at naa fra Riddernes 
Samlag ned til deres Tyendes Efterligning af 
Herskabets Selskabsmoro og derfra ud i Befolkningen. 
Paa denne Vandring ere Forfatternes Navne gaaede 
tabt; de have naturligvis oprindelig været kjendte i 
de Kredse, som havde seet Viserne fremstaa, og 
sagtens nydt et vist Ry, været omgivne af en vis 
Glans; men dels var den poetiske Syssel jo kun en 
underordnet Side af Ridderens Virksomhed, et 
paaskjønnet Talent, men som kun sigtede til
Omgangslivets Forskjønnelse og ikke gjorde Fordring
paa litterair Betydning; dels var det vanskeligt
at fastholde disse Navne i Tidens Gang, fordi der
ikke klæbede nogetsomhelst Personlighedspræg ved
Viserne, der alle havde en fælles Form, hvori det
var mere end vanskeligt at paavise nogen individuel
Forskjellighed, ganske paa samme Maade som ved
den ældste Psalmedigtning efter Reformationen, hvis
Forfattere vi tilfældigvis kjende, uden at deres Navne
betyder Andet for os end en tom Klang, med hvilken der
ikke lader sig forbinde noget Personlighedsindtryk;
dette træder helt tilbage for den fælles Form,
hvori den fælles religieuse Trang giver sig Udtryk i
denne Digtning. I Tidernes Løb undergik Folkeviserne
ydermere ved den mundtlige Overlevering fra Slægt
til Slægt saamange Forandringer, at den oprindelige
Forfatters Digtning stundom blev helt ukjendelig
under det mangeartede Medarbejderskab, den maatte
friste. Denne mundtlige Forplantning har varet ved
lige til vor Tid, og endnu den Dag idag opsankes
der Folkeviser og Brudstykker af dem i Almuens Hjem
(E. T. KRISTENSENS Samlinger af Jydske Viser fra
Hammerum Herred, hentede lige fra Folkemunde, 4
Bind).

Den skriftlige Bevarelse af Folkeviserne tog først
sin Begyndelse i det 16. Aarhundrede. I Mellemtiden 
- da Folkevisedigtningens Begyndelse vel maa sættes 
i det 12. Aarhundrede, for nogles Vedkommende altsaa 
i Løbet af firehundrede Aar - vare Viserne dalede 
fra Riddersamkvemmet ned til Almuelaget og bevaredes 
her, saavidt Hukommelsen vilde slaa til; dog rakte 
den længere og bevaredes trofastere, end man skulde 
mene det gjørligt, just fordi denne Visedigtning saa 
at sige var Almuens eneste verdslig-poetiske Eje, 
som den var fortrolig med paa samme Maade som Barnet 
med sine Eventyr, i hvis Gjenfortælling det nødig
tillader Afvigelser. Præster, som kjendte Befolkningen
fra det daglige Samliv, lærde Mænd, som interesserede
sig for Fædrelandets Fortid, og adelige Damer, som 
lærte Viserne at kjende gjennem deres Tyendes Sang, 
naar Arbejdet skulde fremmes eller Hviletiden udfyldes 
ved denne uskyldige Adspredelse, begyndte at lægge 
Mærke til disse Minder fra en svunden Tid og opskrev 
dem. Faa denne Maade fremstod de forskjellige
haandskrevne Samlinger af Folkeviser, som have været
vort vigtigste Mellemled til Kundskab om denne 
Litteratur - tykke og tynde Visebøger, fyldte med 
Løst og Fast, Folkeviser og erotisk Lyrik, Helheder og 
Brudstykker, paalidelige og forvanskede Gjengivelser, 
noget Tilsvarende i gammel Stil til de skrevne 
Visesamlinger, Almuen endnu i vore Dage, da Tryksager 
ere saa billige og let tilgængelige, hist og her 
konciperer i sit Ansigts Sved, naar den indfører den 
ene laante Vise ved Siden af den anden i sine Hefter 
og lærer dem halvt udenad under den
langsomme Nedskrivning. Hvad Orthografien angaaer,
stod de adelige Damer og deres Hjælpere for tre-fire
Aarhundreder siden paa samme Punkt som den mindst
oplærte Del af Bondebefolkningen nu. Der hersker
den største Vilkaarlighed i Ordenes Bogstavering,
som oftest med en udpræget Forkjærlighed for at gjøre
dem saa ukjendelige som muligt ved den urimeligste
Sammendyngning af Konsonanter og Vokaler. Kommer
hertil Visebøgernes ofte stærkt medtagne og makulerede
Tilstand, en stundom meget vanskelig Haandskrift - paa
hvilken det foran gjengivne Brudstykke af Steen Billes
Visesamling kan afgive Exempel - en Tankeløshed, der
overseer Rim, overspringer enkelte Vers eller hele
Strofer og forbytter Omkvæd, en Ukyndighed, der ikke
har Rede paa Betydningen af Visernes forældede Udtryk
og derfor indsætter det Første det Bedste, som giver
en tilsyneladende Mening, Alt dette i Forbindelse
med det Havari, Visernes Text har lidt, inden den
naaede over Traditionens Hav ind i den skriftlige
Optegnelses Havn - saa vil man faae en Forestilling
om, hvilket udholdende Arbejde og hvilken skærpet
Divinationsevne der maa til, for at faae Folkevisens
oprindelige ædle og ukunstlede Poesi reddet nogenlunde
uskadt ud af al denne Forvanskning.

Der kjendes ialt nogleogtredive Folkevise-
Haandskrifter, ældre end dette Aarhundrede. 
Det ældste - naar vi se bort fra de i Skaanske 
Lov optegnede Runelinier (S. 136) - er Linköpings-
Haandskriftet (Linköping Gymnasie Bibl.), som kun 
indeholder de syv første Strofer af en Vise, 
opskrevne inden Aar 1500. Det næstældste, det 
betydeligste og smukkeste er KAREN BRAHES 
Foliohaandskrift i Odense Frøkenklosters
Bibliothek med 200 ægte Folkeviser, smukt og klart 
skrevne med een Haand og, hvad Skriftens hele
Udseende tyder paa, saa at sige i eet Træk, saa at det
rimeligvis er en Afskrift af et eller flere nu tabte
Haandskrifter. Af de andre haandskrevne Visesamlinger
kunne nævnes: Hjertebogen paa det St. kgl. Bibliothek,
saaledes kaldet, fordi den har Form af et Hjerte, naar 
den aabnes; SVANINGS Haandskr. fra sidste Halvdel af 
det 16. Aarh. (Danske Selskabs Bibi.), benyttet af 
VEDEL til hans Udgave af Folkeviserne og forsynet med 
Rettelser og Tilføjelser af hans Haand, saaledes de 
moralske Slutningsstrofer, som saa hyppigt ere 
tildigtede i hans Udgaver; VALENTIN RENTZELS Haandskr. 
(St. kgl. Bibl.), ligeledes benyttet af VEDEL og 
forøget med hans egenhændige Rettelser samt et Par af 
ham indskrevne hele Viser; ANNA KRABBES Haandskr. 
(St. kgl. Bibl.) med 74 Folkeviser, skrevne med een 
Haand og tildels forsynede med Indledninger af den 
lærde Samlerinde; KIRSTEN BASSES Haandskr. (St. kgl. 
Bibl.), en Foliant med et pynteligt, i Sort, Rødt, 
Grønt og Guld udført Titelblad, som oplyser, at 
Samlingen er en »Vise-Bog, Indholdendis allehaande 
Poetiske Dieter och gamle Historiske Viser om vort 
Danske Folckis fordumme bedrifter och andet; 
lystige til tidsfordrif at læse och Siunge. ia end 
icke aldelis Vnyttige. Aff atskiellige Steder 
opsøgte och vdleedte aff KBND.
En Side af Karen Brahes Folio-Visebog.

(Slutningsstroferne af Visen om »Greve Genselin«):

<tab>Brudenn hun yblantt dennom sprang,
<tab>hun haadde thuo hinder saa sløffue:
<tab>Langbienn Redsker hånd daa till hin traad,
<tab>gatt emthyr monne thi prøffue.

<tab>Tthett thaa wor thennd vnge brud,
<tab>hun tog till att huiepe:
<tab>XV kiemper sluo hun ihieell
<tab>med hinndis snørbunnd wiebpe.
Weell op for dauff, wy komer weel offuer hieedde.

Finus (<i>sic</i>) 200.

(Begyndelsen til Visen om »Kong Didrik og hans Kæmper«):

<tab>Thy war well siuff och siuffsinds-tyffue,
<tab>ther dy droge vd fraa hald:
<tab>menn der dy kaam til Brattings-berig,
<tab>ther sluoge thi op silcke-tieeld.
Thett donner vnder thi raske hoffmend, ther thi vdridde.

<tab>Konngenn staar paa hyggenn boriig,
<tab>och hand sier vd saa widde:
<tab>»Mone thi kieempnr ey acte theris lyff,
<tab>men denom løster der att stridde.«

<tab>»Hør du, Syffuertt Snarenn-suend,
<tab>alt weell ieg deg nu prøffue:
<tab>nu skaalltt thu ridde y marcken vd
<tab>och skuodde dieris wabenn weel sløffue.«

<tab>Dett wor Siuertt Snarensuend,
<tab>hand vnder tiellenn threend:
<tab>»Er her nogenn kiempe guod,
<tab>som dystenn thør med meg rende?

<tab>Huelckenn aff edders dannesuend,
<tab>som dystenn kand ride ald-best.
<tab>daa weell ieg med hanom ride
<tab>om beggis wor guode heeste.«

<tab>Dy kieemper kaaste taarning paa thauel-buord,
<tab>dy tharning rand saa wydde:
<tab>thett falldtt thiell vngen Homilum,
<tab>hand skulde med Siuertt ridde.

<tab>Dett wor vnngenn Homilum,
<tab>hand gaar for Widdrick att staanndde:
<tab>»Willdt du nu laane meg Skieming dyn heest,
<tab>tha well ieg seette dieg paanntt.«
En Side af Karen Brahes Folio-Visebog.

Efter Haandskriftet i Odense Frøkenklosters Bibliothek.

Anfangende at Skriffue paa smedstrup Dend 4 JANVARII
AO 1635«; det mindre og det større stockholmske
Haandskr. (Stockh. kgl. Bibl.), begge omtrent fra
Midten af det 17. Aarh. og indeholdende tilsammen 137
Folkeviser; Grevinde CHRISTIANES (Christian IV.s og
Kirstine Munks Datters) Haandskr. (St. kgl. Bibl.) med
34 Viser; Grev HOLSTEINS Haandskr. (paa Ledreborg) fra
Begyndelsen af det 18. Aarh. med 55 Viser; det yngste
Haandskrift, N.F.S. GRUNDTVIGS Oktav, er samlet omtrent 
1700 og har efter Registrets Afslutning endnu en 
Visetilføjelse, dateret »Lejren ved Kiøben Hafn Ao 1716; 
kun to af dens 56 Numre ere Folkeviser. - Adelige Damer, 
som ANNA UROP, CHRISTENCE JUEL, SOPHIE SANDBERG, VIBEKE 
BILD, IDE GIØE, DOROTHEA THOTT o. fl. ere de hyppigste 
Samlere af disse Haandskrifter. Omtrent 450 forskjellige 
Viser ere optegnede i 1350 indbyrdes afvigende Haandskrifter.

I Litteraturen træder Folkevisen ind første Gang
1591, da ANDERS SØRENSEN VEDELS Udgave af »It
Hundrede vduaalde Danske Viser« prentedes »vdi Ribe 
paa Liliebierget«. Denne Udgave er et af 
Hovedmonumenterne i vor Litteratur; ved den gives 
der Folkevisen litterair Rang og Værdighed, og ved 
den bringes der et Element ind i den danske Digtekunst, 
hvis Indflydelse voxer gjennem Tiderne og giver dens 
Blomstringsperiode i vort Aarhundrede et af dens mest 
iøjnefaldende Kjendemærker, idet Folkevisen endnu mere 
end Olddigtningen stempler vor romantiske Poesi med et 
nationalt Præg. Vedels Udgave af Viserne er knyttet til 
en af vor Renaissancetids mest tiltalende Episoder, 
omstraalet af en mediceisk Glans, som gjør den 
litteraire Begivenhed end mere mindeværdig, en Situation, 
som kunde fortjene at fastholdes og forherliges i et 
Historiemaleri, der blev Nationalejendom. Vedel begav sig 
en af de første Sommerdage 1586 paa Rejse for at indsamle 
Oplysninger til sin Danmarkshistorie. Fra sit Hjem i Ribe 
tog han over Fyen og Sjælland og kom en Dag i Juni til Hveen
for at gjæste sin Myndling og Rejsefælle fra fordums Tid, 
Tyge Brahe, der levede her som en Fyrste paa det stolte 
Uranienborg, omgiven af sine Disciple, af den 
Medhjælperskare, der syslede i hans Laboratorium og drev 
hans Møller og Værksteder, af de Fremmede, der strømmede til 
allevegnefra for at beundre den navnkundige Mand og hans 
Underværker. Medens Vedel opholdt sig paa Uranienborg som 
dens Ejers velkomne Gjæst, stævnede en af de sidste Junidage 
en lille Flaade over Sundet, og Enkedronning Sophie med 
Følge steg iland paa Hveen for at aflægge Besøg hos Tyge. 
Indtræffende Uvejr forlængede Opholdet indtil paa tredie Dag, 
saa der blev god Lejlighed til allehaande Samtaler. Ved 
Taflet henledede Tyge Brahe
Dronningens Opmærksomhed paa sin gode Ven og Gjæst. 
»Mester Anders,« tilføjede han, »haver ogsaa samlet 
en Del af disse gamle danske Viser, som Eders Naade 
plejer at have synderlig Lyst og Behagelighed at 
læse.« Dronningen bad da Vedel lade hende se de
Folkesange, han havde med sig. »Jeg skal adlyde Eders
fyrstelige Naade,« svarede Vedel, »som tilbørligt er;
dog beder jeg ydmygeligen, at Eders Naade vilde paa 
en kort Tid have Taalmodighed med mig, at jeg kunde 
udvælge de fornemmeste og tilskikke Eders Naade en 
Renskrift deraf.« Med Opfyldelsen af dette Løfte trak 
det imidlertid i Langdrag; Vedels andre Arbejder optog 
hans Tid, og først efter gjentagne Paamindelser af 
Dronningens Hofmesterinde, Beate Bilde, tog han fat 
paa denne Sag, men besluttede nu tillige at føre den 
til Ende paa en fyldigere Maade end den oprindelig 
paatænkte, idet han vilde sende Dronningen ikke en 
Renskrift, men en trykt Bog. Han udvalgte da af sit 
store Forraad et Antal af hundrede Viser, som han 
inddelte i tre Klasser: sexogtyve Kæmpeviser om Helte, 
hvis Tidsalder, Opholdssted og øvrige Forhold ikke med 
nogen Vished lod sig bestemme, femoghalvtredsindstyve 
historiske Viser om danske Kongers og Dronningers 
Levnet og Bedrifter samt nitten Viser om danske 
Riddersmænd. Texten er temmelig frit behandlet ved 
Sammenarbejdelse af flere Viser til een, ved Tilføjelse 
eller Udeladelse af enkelte Strofer og ved Tildigtning 
af moralske Slutningsstrofer. De enkelte Viser har Vedel 
udstyret med raisonnerende Indledninger, og i Tilegnelsen
til Dronningen saavelsom i Fortalen til Læseren udtaler 
han sig om denne Digtning i Almindelighed og fremhæver 
Visernes Gavn og Nytte i fire Henseender: 1) de indeholde 
og forvare i sig gamle historiske Bedrifter; 2) de give 
udi drabelige og mærkelige Personer adskillige Exempler 
baade paa Dyds og Fromheds Bedrift saavelsom paa Udyds og 
Ondskabs Idræt; 3) man kan af dem »smuck formercke, huad 
skick oc sæder der haffuer wærit hoss de gamle Forfædre 
met deres atskillige Dyder, Hjærtelag, Sind, Tale, Mod,
Krigsbrug, Vaaben, Hussæd, Klædedract, Spissning,
Giftermaal, Optuctelse, Begraffuelse oc andet saadant
mere. Besynderlig merckis, at de haffue væren trofaste
i Ord oc Gierning, saa at det haffuer været ickun ney oc 
ia met huad som de loffuede huerandre. Skadde nogen paa 
en anden noget, da sagde hånd hannem det offentlig til 
vnder Øyne, foer icke med Hykeli oc Machiauelliske 
Finantz, som lætferdige
Titelblad og Textside af Anders Sørensen Vedels Udgave af Folkeviserne 1591.

Efter det fuldstændige Exemplar paa Universitets-Bibliotheket.

Folck nu disverre, endocsaa hoss oss paa denne Dag,
omgaaes met.« 4) »Dersom ingen anden orsag vaar til
at læse disse gamle Poetiske Dict, vaar denne ene
nocksom: for Sprogets Skyld, det er, for de herlige
gamle danske Gloser oc Ord, for hin skøne Sprog oc
runde Tale oc for den artige Compositz oc Dict i sig
selff. Huilcket altsammen findis vdi disse gamle Viser
paa deri beste manire. Vil nogen det forsøge, hånd
tage sig en aff de ny Dict, som nuomstunden gjøres,
oc ligne met en anden aff disse fordoms Dict, da
skal mand vdi Sandhed forfare, at det er ligesom Dag
fra Nat, som mand plejer at sige.« »Huad kand giffue
en ærligere eller sømmeligere Tidkaart« - saaledes
sammenfatter Vedel i sit jevne, trohjertede Sprog
sin Hovedbetragtning af denne Digtning - »end saadane
smucke Viser, som ere baade saa artige sammensæt oc
indholde saa seldsom Euentyrske stycker; naar mand
dem ickun læser, da drage de med Macten it Menniskes
Tancker fra all anden Wlyst og Melancholi. At jeg nu
intet vil tale om den subtilige oc søde Melodi, som
de siunges met af dennem, som vide Tonen til dennem,
huilcket i sig selff fryder it Menniskis Hjerte,
naar de ellers quædis met en reen Quinde-Stemme
eller sterck Karl-Røst. Saa at dersom nogen er glad,
da forøge de hans Glædskaff vdi ærlige Gestebud oc
Samquem. Er oc nogen paa sin Vandring til Lands
eller Vands oc hannem langledis (Tiden faldt ham
lang) paa sin Reyse, da kand denne lille Bog være
hannem en Veykaartere vdi Vognen oc Skibet. Dersom
hand er til Foeds, haffuer hand her en comitem
facundum pro vehiculo, som mand plejer at sige,
en samtalende Staaldbroder istæden for en Vogn. Er
ocsaa nogen paa sin sotte Seng eller behafftet udi
Fengsel eller bested vdi andre sørgelige Vilkaar,
da kunde disse lystige oc atskillige (forskjellige)
Poetiske Dict formindske hannem sin Omhu (Bekymring)
oc fordriffue den skadelige Melancholi aff Hoffuedet,
som ellers kaldes balneum Diaboli (Djævelens Bad)
oc indæder sig vdi Menniskens Hierte oc det fortærer,
som Rust gjør ved Staal. Dog wi vel vide, den eniste
oc ypperste Hoffuittrøst staar udi Guds Ord oc vor
HErre JEsu CHristo alene.«

Liliebjergs-Udgaven eller »Kæmpebogen«, som den i sin Tid blev 
kaldt og endnu stundom benævnes, hører til de største litteraire 
Sjeldenheder; i højst to komplette Exemplarer er den tilstede,
det ene paa Universitetsbibliotheket i Kjøbenhavn, det andet i 
Upsala. Den blev optrykt flere Gange, et Bevis paa den Almenyndest, 
Samlingen vandt. Foruden dens hundrede Viser lagde Vedel endnu
et andet Udvalg tilrette, der 1657 blev udgivet af
METTE GjØE som »Tragica, den første Part«. 1695 udgav 
PEDER SYV paany Vedels hundrede Viser, forøgede med 
andre hundrede til en Samling med Titel: »Tohundrede 
Viser om Konger, Kæmper og Andre.« Enkelte af disse 
Viser udkom jevnlig som Flyveblade og Sange for 
Menigmand og vandt stor Udbredelse i de mere eller
mindre forvanskede Optryk; naar Holberg i Fortalen til
»Peder Paars« anbefaler »Indbyggerne i de Nye Boder«
denne sin mærkelige Historie istedetfor de Viser,
som de »udi Hobetal hver Dag kiøbe, nu om een, der
har vrikket sit Been udi Lybeck, nu om et Huus, som
er afbrændt udi Westphalen, nu om en Kalv, som er fød
med en Top paa Hovedet eller Falbelader paa Benene«,
saa kunde han have indordnet ogsaa de folkelige
Viser om Kæmper«og Riddere, om deres Bedrifter og
Kjærlighed i denne Fortegnelse; saaledes bebrejder
Fogden paa Anholt sin Kone hendes Følsomhed overfor
denne Digtning:

I var jo druknet fast i Graad forgangen Fest, 
for man Jer havde lidt om Axel Thorsen læst.

I Slutningen af forrige Aarhundrede begyndte
Eddadigtningens Oversætter SANDVIG i Forening med
R. NYERUP at udgive »Levninger af Danmarks Digtekunst
i Middelalderen«; Foretagendet blev ikke ført til
Ende, men erstattedes en Menneskealder senere af
H.W.F. ABRAHAMSONS, R. NYERUPS og K.L. RAHBEKS i et
meget stort Oplag trykte Samling i 5 Bind af »Udvalgte
danske Viser fra Middelalderen« (1812-14). Med alle 
sine Mangler har denne Udgave i en lang Aarrække gjort 
nogenlunde Fyldest for det tilstedeværende Behov til 
en let læselig og almentilgængelig Folkevisesamling 
og er kun delvis bleven erstattet af de Udvalg, 
OEHLENSCHLÄGER, CHR. WINTHER, FR. SCHALDEMOSE, N.F.S. 
GRUNDTVIG o. Fl. til forskjellige Tider have besørget. 
Trangen til en efter æsthetiske Hensyn redigeret 
Folkevisesamling blev ikke afhjulpen ved det 
Hovedarbejde i Viselitteraturen, vor Tid har fremmet; 
det var et fra det poetiske vidt forskjelligt Maal, 
som søgtes naaet ved Udgivelsen af SVEND GRUNDTVIGS 
»Danmarks gamle Folkeviser«, begyndt 1853 og efter 
Udgiverens Død afsluttet af A. OLRIK 1890. Samlingens 
første Del indeholder Kæmpeviser, anden Del Trylleviser, 
tredie Del historiske Viser, fjerde og femte Del 
Ridderviser. Svend Grundtvigs Udgave er en 
Materialsamling, som meddeler
Haandskrifternes Optegnelser bogstavret med Tilføjelse 
af de Nutids-Overleveringer, Udgiveren har kunnet faae
samlet dels ved personlig Søgen, dels ved Hjælp af det 
Medarbejderskab, han formaaede den store Almenhed til. 
Den har sit store videnskabelige Værd ved den alsidige 
Belysning, som de i høj Grad belærende Indledninger 
stille Viserne i ved Paavisningen af deres Slægtskab 
med den øvrige europæiske Visedigtning, og har 
overhovedet gjort det i Haandskrifterne gjemte Stof 
let tilgængeligt som Grundlag for en kommende poetisk-
kritisk Behandling af Materialet.

Først en saadan vil sætte Slutstenen paa Folkevisens 
Indlemmelse l Litteraturen; Materialet ligger rede, 
men Bygningen er endnu ikke rejst. Her fordres først 
Fortrolighed med Emnet og med den Aand, der udstraaler 
fra det, dernæst et Skarpblik, for hvilket Modsigelserne 
afsløre sig med samme Prægnans som den klassiske 
Litteraturs Dunkelheder for den geniale Filologs 
Divination, og endelig en poetisk Udfyldningsevne af 
lignende Art som Kunstnerens, naar han af Linierne i en 
antik Torso ledes til Gjenfremstillingen af den 
oprindelige Statue i en Skikkelse, der vel ikke kan 
bevises at være den ægte, men som dog ved hele sit 
Totalindtryk fremkalder Formodningen herom og ialtfald 
har plastisk Skjønhed nok til at fylde Sjælen med et 
klart Indtryk af Antiken, saalænge indtil maaske en 
lykkeligere Haand gjør et endnu lykkeligere Greb. 
SV. GRUNDTVIG har selv med Held arbejdet paa denne Del 
af Opgaven, først i de som Folkelæsning udgivne »Danske 
Kæmpeviser og Folkesange fra Middelalderen, fornyede i 
gammel Stil« (1867), og dernæst ved sin fortjenstlige 
Samling af »Danmarks Folkeviser i Udvalg« (1882), der i 
en værdig kunstnerisk Udstyrelse bringer 23 Kæmpeviser,
47 Trylle- og Legendeviser og 15 historiske Viser; det 
er fra disse fint og kyndigt restituerede Viser de
foranstaaende Citater (paa et enkelt nær) ere tagne.

Da Folkevisens nordiske Karakter er fremhævet i det 
Foregaaende, bør her ogsaa nævnes de svenske og 
norske Udgaver: E.G. GEIJERS og A.A. AFZELIUS' 
»Svenska folkvisor« (3 Bind, 1814-17), J.A. 
ARWIDSSONS »Svenska fornsånger« (3 Bind, 1834-42), 
M.B. LANDSTADS »Norske Folkeviser« (1853) og den 
paa dette Omraade særlig kyndige SOFUS BUGGES 
»Gamle norske Folkeviser« (1858).
Hvad  der  er  bevaret  af Folkevisernes  Melodier,
findes i A. P. BERGGREENS »Danske Folke-Sange og 
Melodier« (3. Udg. 1873).

Da Schweizeren Myller havde udgivet det tydske Nationalepos 
Nibelungenlied og dediceret sin Udgave til Preussens store 
Konge Frederik den Anden, besvarede denne hans loyale 
Opmærksomhed med en Skrivelse, hvori han udtalte som sin 
Mening, at saadanne Digte »ikke er et Skud Krudt værd og
ikke fortjene at trækkes frem af Forglemmelsens Støv; i min 
Bogsamling vil jeg ialtfald ikke taale saadan noget elendigt 
Tøjeri, men smide det ud (herausschmeissen)«. Frederik den 
Stores nøgterne Tidsalder havde heller ikke megen Sands for 
Folkevisen; Holberg finder den kjedsommelig, og Gram taler 
om »den hele Kram af alt dette Kjællingetøj«. 
Ikkedestomindre er det dog mod det attende Aarhundredes 
Slutning, at Ewalds Digtning paany bringer en Gjenklang af 
Folkevisen, efter at Sthens Psalmer og Sorterups Heltesange 
tidligere havde holdt Forbindelsen vedlige. Men først da den 
poetiske Anskuelse i Begyndelsen af dette Aarhundrede vender
sig saa afgjort mod det Folkeejendommelige, efter at Herders 
store Folkevisesamling »Stimmen der Völker in Liedern« har 
aabnet den tydske Litteraturs Øjne for denne Digtnings ægte 
Oprindelighed og Skjønhed og hos os Oehlenschläger ogsaa i 
denne Henseende med genialt Instinkt har nationaliseret den 
udefra modragne Paavirkning - først da kommer Folkevisen ret 
til Ære paany, og dens Indflydelse spores, baade hvad dens 
Ideer, dens Emner og dens Form angaaer, i bevidst 
Efterligning eller som Stemningsbaggrund hos alle vore 
Digtere; af den udspringer »Axel og Valborg« og »Elverhøj«, 
»Svend Dyrings Hus« og »Hjortens Flugt«; dens Tone udgjør 
Grundklangen i vor hjemligste Lyrik, og hvor vi møde den, 
gribes vi umiddelbart af Slægtskabet med den danske Natur og
Folkesærlighed, som hos den lille Fugl i Bøgelunden,
Grundtvig synger om:

Den sang, som ingen andre Fugle sjunge, 
leged liflig med min Moders Tunge; 
den sang som talt ud af mit eget Hjerte, 
Toner gav den al min Fryd og Smerte.

Fra Folkevisens Indhold, poetiske Form og Sprogtone modtog 
den nyere danske Litteratur en samlet Sum af Impulser, som
drejede dens Løb i en afgjort national Retning; og
den Folke- og Fædrelandsbevidsthed, denne Litteratur
skabte omkring sig, blev atter en Betingelse for, at
Folkevisen i vor Tid kunde modtages og forstaaes som
en Digtning fra et hjemligt Kildespring, om hvilken
Folket med Sandhed kan gjentage J.L. Heibergs smukke
og træffende Ord:

End har de Sange saa frisk en Duft 
som Engens Blomster i Morgenluft; 
de har en Farve, saa dansk, saa fager,
som lysblaa Kornblomst paa Rugens Ager.
REFORMATIONSTIDEN.

1500-1560.

I Middelalderen havde Romerkirken hersket enevældigt
over Aanderne; men henimod Tidsrummets Slutning
opstod der i selve dens Hjemland en Aandsretning,
som i sig bar Spiren til en Kritik af dens Autoritet
og endogsaa inddrog selve den katholske Kirkes
Overhoved i Idekredse, der faldt helt udenfor dem,
hans Stilling bød ham at hævde. Under Livsglædens
og Kunstskjønhedens begejstrede Dyrkelse anede i
Begyndelsen Ingen, at den frigjorte Forskning kunde
drive en splittende Kile ind i den faste Bygning, i
hvis Læ den var udklækket og af hvis Vogtere den blev
forkyndt som et gjenfødende nationalt Evangelium.

Vi kalde denne nye Tankeretning Humanismen og forstaa
derved den paa de klassiske Studier grundlagte
almenmenneskelige Dannelse, der ad flere Veje førte
til en Emancipation fra Kristendommen. Den historiske
Anledning til denne nye Kulturstrømning staaer i
Sammenhæng med det byzantinske Riges Undergang
og Konstantinopels Erobring af Tyrkerne. Fra
dette østeuropæiske Lærdomssæde indvandrede
græske Videnskabsmænd til Italien og medbragte
deres Kjendskab til den klassiske Litteratur,
som de snart forstod at vække Interesse for i deres
Adoptivland. Især den romerske Skriftverden omfattedes
af det 15. og 16. Aarhundredes Italienere med
beundrende Pietet som deres egen Oldlitteratur og
gjennem den følte og hævdede de deres Slægtskab med
det berømmelige Folk, som i en svunden Tidsalder
havde omspændt den fysiske Verden med sin Magt og
sat Romerkraftens faste Præg paa den aandelige,
paa Filosofi, Retsvidenskab, oratorisk Foredrag,
Historieskrivning, Digtning og Kunst. At opsøge
og redde Levningerne af denne Kultur blev nu alle
Dannedes brændende Higen, at skrive ciceroniansk
Latin Maalet for deres ivrige Studier. Pave Leo
X. gjorde gjældende, at »en vigtig Del af Pavens
Pligter er at støtte den klassiske Litteraturs
Fremgang«; han lod allevegne søge efter Haandskrifter,
udsatte Belønninger for hvem der fandt en Bog mere
af Livius og Tacitus og holdt over hundrede Lærere
ved Universitetet i Rom. Kirkens hele Pomp bragtes
i Anvendelse, hvor det gjaldt om at forherlige en
videnskabelig Erobring eller et kunstnerisk Fund;
som om det var en Helgen, der blev kanoniseret,
ringede alle Roms Kirkeklokker, da man i Titus' Bade
havde udgravet Laokoonsgruppen, og blomsterkranset
blev Kunstværket ført til Capitolium, ledsaget
af Musik og forherliget af Digternes lovprisende
Sange. Ved saadanne Optog udbredtes Ærbødigheden for
Kunst og Videnskab ogsaa hos Menigmand, og den kunde
kun voxe, naar han saae den Glans, der omgav hans
Samtids Kunstnere, hvem Fyrster og Rigmænd kappedes
om at drage til sig, naar han saae dem hædrede med
Statens højeste Værdigheder og dens vigtigste Hverv
betroede til dem, naar han saae Rafael begive sig
til Pavens Hof, omgiven af indtil halvtredsindstyve
navnkundige Kunstnere, der hyldede ham som deres
Mester og Lærer. Mere end Peterskirkens voxende
Mure, mere end de offentlig udstillede, med hædrende
Sonnetter behængte Kunstværker overtydede slige
Episoder Menigmand om, at Kunsten var bleven en Magt
i Staten og i Livet i det straalende cinquecento,
Gjenfødelsestiden, der blev for den italienske Kunst,
hvad den perikleiske Tidsalder havde været for den
græske. Andre Indtryk strømmede ind paa Folket fra
en anden Kant, Ikke blot en gammel og glemt, men
ogsaa en ny, aldrig før kjendt Verden aabnede sig
for Menneskeheden paa dette forunderlig bevægede
Tidspunkt af Historien - det fjerne vestlige Land, som 
en dristig genuesisk Sømand havde fundet Vejen til og 
om hvis eventyrlige Forhold og fabelagtige Rigdomme 
der kom Beretninger tilbage, som hørtes med en 
Blanding af tvivlende Undren og fantastisk Betagethed. 
Og alle de nye Tanker, der fødtes, hele den
forandrede Livsanskuelse, der formede sig, spredtes til
alle Sider med en Hurtighed og en agitatorisk Kraft,
som i sig selv var et nyt Vidunder. Hidtil havde en 
Kirkeforsamling eller et Baal kunnet standse en
forskende Tanke i Flugten; nu laante Bogtrykkerkunsten
den sin mægtige Fjederham, og fra Land til Land
forplantedes de nye Ideer med en aldrig kjendt Fart
og naaede ned i Lag af Befolkningen, til hvilke
sjelden nogen anden aandelig Paavirkning end Kirkens
havde kunnet finde Vej. Belæringen fra Prædikestolen
tabte sin Betydning som den hidtil eneste Forbindelse
mellem en Autoritet og dens Livegne, og hvor der før
var en almægtig Kirke og dens over al Verden spredte
Menighed, skabte Bogtrykkerkunsten lidt efter lidt en
Stat og dens Undersaatter. Paa samme Tid berøvede den
Klostermunkene deres sidste Existensberettigelse,
deres Virksomhed som Afskrivere og - foreløbig dens 
største Bedrift - skabte af Folkesprogene et
Skriftsprog, i hvilket Biblen snart blev tilgængelig
for Alle og derved Uoverensstemmelsen mellem dens og
Pavekirkens Lærdomme sat i skarp Belysning.

Bibelkritiken udgik fra Humanisternes lærde Kredse. 
Det latinske Sprog forbandt dem til et internationalt 
Samfund, som behandlede de aandelige Spørgsmaal under 
indbyrdes videnskabelig Drøftelse og gjensidig Kritik, 
men ogsaa, i mere bevægede Tider, henvendte sig til 
det enkelte Folk i dets eget Tungemaal. Det græske 
Sprog gav dem Nøglen ihænde til en Undersøgelse af 
Biblens Grundtext, som røbede dens Forskjellighed fra 
den kanoniske Bibeloversættelse, Vulgata. Med denne 
Erkjendelse fulgte et dybere Indtryk af det Centrale 
i Kristendommen, og dette banede atter Vej for 
Mistro til og Forkastelse af den papistiske Lære om 
Gjerningshelligheden og dens hele Apparat af Helgene, 
Skærsild og Aflad. Og ikke alene sit Sprog, ogsaa 
sine Ideer udleverede den antike Verden som Vaaben 
mod den bestaaende Kirkebygning; en dybere Indtrængen 
i den aristoteliske Filosofi viste, hvilket Misbrug 
Skolastiken havde drevet med den græske Tænkers Navn 
ved at udgive sine rent formale logiske Haarkløverier 
for et væsenlig sandt Udbytte af hans Tænkning, og 
Bekjendtskabet med Platon førte ind i en Ideverden, 
hvor de afgjørende Spørgsmaal drøftedes med en Højhed 
i Anskuelsen og en Stræben efter Sandheden for dennes 
egen Skyld, som dannede en grel Modsætning til den 
katholske Kirkes brutale Vanemæssighed i Behandlingen 
af aandelige Ting.
I Humanismens Hjemland førte alle disse nye Livssyn
imidlertid ikke til noget officielt og eklatant
ydre Brud med det Gamle. De italienske Humanister
konstaterede for sig selv, i deres stille Sind,
Kirkens Afvigelse fra Kristendommen, men denne sidste
interesserede dem ikke nok til, at de skulde vove en
Kamp for den. De klassiske Studier havde efterhaanden
forvandlet dem til Hedninger. De Ædleste blandt dem
fandt større Dybsind i de platoniske Beviser for
Sjælens Udødelighed end i Kristendommens Tilsagn
herom, og Ciceros moralske Raisonnementer syntes
dem mere menneskelig tiltalende end Evangeliernes
Lignelser eller Bjergprædikens ethiske Love. For
det store Flertal blandt disse højtdannede og
aandfulde Mænd havde ydermere den antike Verdens
Skjønhedsliv mere Tiltrækningskraft end dens
moralske Indhold. De indrettede sig Til værelsen
æsthetisk og søgte at skabe et Sidestykke til den
græske Skjønhedsdyrkelse. Med epikuræisk Begejstring
sværmede de for et antikt Digterværk eller en antik
Statue og forgudede, hvad Samtidens Poesi og Kunst
skabte under Paavirkning af klassiske Impulser; en
Sonnet, der heldigt udtømte en aandrig Tanke indenfor
sine Quaternariers og Terzetters snevre Skranker,
fløj fra den ene Ende af Italien til den anden, et
vittigt Epigram gjorde sin Forfatter til Dagens Helt,
et nyt Maleri i et af de store Kunstneres Atelierer
var en større Begivenhed end en politisk Sejr. Den
aldrig senere opnaaede Storhed, til hvilken den
italienske Kunst dengang hævede sig paa alle Omraader,
kom denne Skjønhedsdyrkelse imøde og gav den rigelig
Næring, og fra Paven og Kardinalerne nedefter gjennem
Samfundslagene dannedes der en Menighed, som tilbad
Skjønheden og Livsnydelsen efter den antike Verdens
Forbillede og i sit Hjerte husede Ligegyldighed for
Kristendommen og Foragt for Kirken, Skjøndt disse
Følelser ikke lagdes aabenlyst for Dagen af Hensyn
til den hierarkiske Stillings Værdighed, egen Fordel
og Menigmands formentlige Tarv. Denne Dobbelthed var
ikke Tidens eneste Frivolitet; den Sandselighed,
som Skjønhedsdyrkelsen ifølge sin Natur saa let
kan udarte til, satte sit Præg paa det italienske
Samfundsliv. Pavehoffets Historie er en Index over de
mest raffinerede Udsvævelser; bag festlige Optog og
straalende Gjæstebud under de glade Guders Auspicier
skjulte sig vild Tøjlesløshed, og til mere end een af
de store Kunstneres Madonnaer har en berygtet Kvinde
siddet Model og saaledes opnaaet en Forherligelse af
lignende Art som den, der
blev Skjøgen Imperia tildel, da hun sexogtyve Aar
gammel blev begravet i Kirken St. Gregorio og fik den
Gravskrift paa Latin: »Imperia, romersk Glædespige,
som, et berømmeligt Navn værdig, viste Menneskene et
sjeldent Billede paa Skjønhed.«

I en anden Aand blev Humanismen modtagen Nord for
Alperne. Hos Folkeslagene her traf den en tungere,
men ogsaa dybere Natur, og Livet var ikke saa
solbestraalet, at dets Alvor kunde gaa tabt under
en stadig Paavirkning af Skjønhedsindtryk. Medens
Humanismen i Italien væsenlig betegnede et Fremskridt
paa Smagens Omraade, gav den i de nordlige Lande de
ethiske Ideer et fyldigere Indhold og arbejdede med
paa den store Tvedeling af Kirken, som Tidsalderen
har taget Navn efter.

De italienske Lærde paavirkede Skolen »det forenede Livs 
Brødre« i Deventer i Nederlandene, og herfra bredte de 
humanistiske Studier sig i Nordeuropa. Af de  nævnte 
Brødre modtog Tidens navnkundigste Humanist Erasmus fra 
Rotterdam (1467-1536) sin første Undervisning; hans 
Formynder tvang ham vel til at blive Munk, men 
Biskoppen af Cambray løste ham fra hans Munkeløfte, og i 
Paris, Italien og Oxford fuldendte Erasmus sine Studier, 
hvorpaa han efter lærerige Rejser i Nederlandene og 
Tydskland, som førte ham sammen med Tidens mest udmærkede 
Mænd, omsider tog Bolig i Basel. Denne Bys Universitet var
et af Midtpunkterne for det aandelige Liv i Europa; et 
stort Antal af fremragende Videnskabsmænd vare Lærere ved 
det, og i Omgang med dem saavelsom ved Brevvexling med 
andre Landes højtstaaende eller lærde Mænd følte Erasmus 
sin aandsfornemme Natur netop omgiven af den urbane 
Dannelse, den humane Alsidighed, som var dens rette 
Element. Han var en receptiv Aand, der med stor Lethed 
optog et forskjelligartet Indhold i sig og ophobede det 
til en veltilegnet Kundskabsmasse, som gjorde ham til et 
Vidunder for sin Tid og tillod ham med lige Dygtighed at 
behandle de mest forskjelligartede Emner, at udgive 
Klassikere og at udarbejde en elegant latinsk Oversættelse
af det nye Testamentes Grundtext. Paa dennes
Kristendomsforkyndelse pegede han atter og atter som den 
sande Lære i Modsætning til de antikiserende Humanisters 
hedenske Livsanskuelse og hævdede paa den anden Side den 
sande Videnskabeligheds Methode ligeoverfor Skolastikens 
golde Formalisme. Han var i Besiddelse af et bidende, 
altid slagfærdigt Vid og lod
især dette gaa ud over Fordærvelsen i den katholske
Kirke, over Kleresiets sædelige og intellektuelle
Forfald, ligefra Pavernes Lastefuldhed til Munkenes
Ladhed og Uvidenhed, over den Overtro, som Kirken
udbyttede til sin Fordel ved Helgenforbønner,
Afladshandel og Valfarter. Men til Reformationen
stillede han sig desuagtet kritisk; Luthers første
Angreb paa Papismens Udenværker fulgte han med
Sympathi, men i den egenlige Storm mod Fæstningen
vilde han ikke have Del; dens Bulder og Brag
saarede hans harmoniske Natur, og den hensynsløse
Ensidighed, som førte Luther frem mod Maalet, da
han først var kommen i Fart, stod i afgjort Strid
med hans humanistiske Alsidighed. Mænd som Erasmus
(og hans danske Lærling Poul Helgesen) kunde bane
Vej for Reformationen ved en aandelig Dannelse,
der pegede langt ud over Tidens hidtil gjældende
Anskuelsesmaade, men selve denne Dannelses Natur
gjorde dem uskikkede til at føre an i Kampen, og
denne Værdighed attraaede de heller ikke; dens urolige
Færd vilde forstyrre deres humane Ligevægt. Til det
egenlige Reformations værk maatte der haardere Halse,
Mænd som ULRICH VON HUTTEN, der brugte Sværd og Pen
lige godt og lige gjerne, Mænd som MARTIN LUTHER,
der ikke betænkte sig paa at »slaa Hul paa Pauken«,
da ingen anden Fremgangsmaade vilde hjælpe.

Hvorledes den lutherske Reformation blev modtagen i
Danmark, ad hvilke Veje den arbejdede sig frem og
hvilke politiske Interesser der knyttede sig til den,
kan det ikke være Opgaven at gjenfortælle her, hvor
vi nærmest have at gjøre med de litteraire Fænomener,
den affødte; men under Skildringen af disse og af de 
Mænd, som bleve de ledende paa dette Omraade, vil Tidens
politiske Historie ikke blive uberørt, og et nogenlunde 
fuldstændigt Billede af Reformationsværkets Gang vil 
tegne sig, alt medens vi særlig drage den litteraire 
Udviklings Linier.

Inden vi gaa over til denne Skildring af 
Reformationslitteraturen, maa en af
Hovedbetingelserne for dens Fremstaaen og
Virkefynd omtales: Bogtrykkerkunstens Indførelse
i Danmark. Flere af dens tidligste Frembringelser
have vi alt havt Lejlighed til at tage i Øjesyn,
og Navnet paa den Bogtrykker, fra hvis Presse den
første danske Bog her i Landet udgik, er blevet
nævnet ved Omtalen af Rimkrøniken (S. 71). Men inden
denne Udgave fremkom, var der blevet trykt Bøger
i Danmark. Den første udgaaer 1482 fra JOHAN SNELS
Trykkeri i Odense, en latinsk Beskrivelse af Rhodus'
Belejring. Hvorfra denne Bogtrykker er kommen her til 
Landet, veed man ligesaa lidt, som hvorhen han er 
dragen herfra; thi Johan Snel var kun en flygtig Gjæst 
i Danmark, maaske en Prenter, som rejste paa sin Kunst, 
maaske indkaldt til Sverig fra Tydskland eller Holland 
og dvælende en Stund i den fynske By for at udføre en 
Bestilling. I 1486 trykkes der et Par Skrifter i 
Slesvig, og 1489 eller 1490 møde vi for første Gang 
GODFRED AF GHEMENS Navn paa en i Kjøbenhavn trykt Bog, 
en lille »Donat« eller latinsk Elementar-Grammatik, af 
hvilken et Exemplar findes paa det St. kgl. Bibliothek. 
I Aaret 1493 trykker Godfred af Ghemen endnu to andre 
latinske Grammatiker og maa altsaa betragtes som 
bosiddende i Kjøbenhavn, drivende Næring der som 
Bogtrykker; ejheller varer det længe, inden han ved 
Valget af sit Bogtrykkermærke, hvilket efter Tidens 
Skik anbragtes i de fra et Officin udgaaende Skrifter, 
lagde for Dagen, at han følte sig knyttet til Danmark, 
idet han til sit Emblem valgte det danske Rigsvaaben,
Danebrogskorset med de oldenborgske Bjælker i
Hjerteskjoldet og forneden paa den ene Side Solen, paa
den anden Maanen, heraldiske Mærker fra Kjøbenhavns
Byvaaben. At Godfred - eller Govert - van Ghemen kom 
hertil fra Holland, er nu sat udenfor al Tvivl ved 
Paavisning af Skrifter, han tidligere har trykt i 
Gouda og Leyden; men hvad der har givet Anledning
til, at han kom til Kjøbenhavn og nedsatte sig der,
er det ikke muligt at sige; der kan være Formodning
om, at han blev indkaldt for Universitetets Skyld
og af dettes Rektor, den bekjendte Videnskabsmand
og Bogven Peder Albertsøn, men nogen Vished herom
haves ikke. Han har arbejdet her til 1510; efter den
Tid forekommer der ikke flere Bøger, trykte af ham,
saa hans Bogtrykkeri maa antages at være standset
ved denne Tid, rimeligvis paa Grund af hans Død.
Nitten Skrifter vides med Sikkerhed at være udgaaede
fra hans Presse i de tyve Aar, den arbejdede i
Danmark, men Antallet har dog rimeligvis været en Del
større, saa adskillige maa formodes at være sporløst
forsvundne; Værker af større Omfang har der neppe
været iblandt dem, det Meste har været Skolebøger,
gudelige Skrifter og Folkebøger. Alle ere de satte
med de samme to Slags gothiske Typer, som Facsimilet
af Peder Laales Ordsprog (S. 80) viser Prøver af;
Godfred af Ghemens Skriftkasser have ikke været rigt
forsynede, hans Kapitæler og Initialer ere tarvelige,
og de Træsnit, som han har ladet skjære i Kjøbenhavn,
staa meget tilbage for, hvad samtidige Skrifter i
Udlandet kunne fremvise. Det Hele synes at vidne om,
at den første i Danmark bosiddende Bogtrykker har
arbejdet i smaa Kaar; den mangelfulde Korrektur
bestyrker paa en Maade denne Antagelse ved at
tyde paa, at han ikke har havt Raad til at skaffe
sig Medarbejdere, skjøndt han ofte maatte føle sin
mangelfulde Indsigt i det Sprog, han havde at virke
med. Ikkedestomindre have flere af hans Bøger - hans
»Forlagsartikler« vilde vi nu kalde dem, thi i hine
Tider var Bogtrykkeren tillige Boghandler - havt god
Afsætning; af Rimkrøniken kom der i Løbet af tretten
Aar tre, maaske fire Udgaver, af Peder Laales Ordsprog
og »Flores og Blanseflor« i kort Tid to Oplag.

Bogtrykkerkunsten i Kjøbenhavn pauserer i nogen Tid,
efter at Godfred af Ghemens Officin har ophørt at
virke. Danske Forfattere og Udgivere henvises til
Udlandet, og da det endnu mest er latinske Skrifter,
her er Tale om, volder Sprogforskjellen ikke Sætteren
nogen Vanskelighed. Det er tidligere (S. 27 og 82)
omtalt, at Chr. Pedersen fik Saxo og Peder Laale
trykt i Paris hos den bekjendte Bogtrykker Jodocus
Badius Ascensius, og der kan i denne Forbindelse
være Anledning til at minde om, at Datidens dygtigste
Bogtrykkere i Almindelighed vare lærde, videnskabelig
dannede Mænd; i Italien nævnes der »Professorer
i Bogtrykkerkunst«, og i Tydskland tildeltes der
Bogtrykkerne adelige Privilegier, Ret til at bære
Sværd og til
at have deres eget Vaabenmærke: Sætterne en Ørn,
Trykkerne en Grif, som i sine Kløer holder Ballerne,
hvormed man dengang paastrøg Sværten. Den nævnte
Pariserbogtrykker er netop et Exempel paa en saadan
højtdannet Mand, der ikke udelukkende gaaer op i
at mangfoldiggjøre Litteraturen, men selv er inde i
den og forstaaer at fremsætte sin Kritik af den fra
Humanistens smagdømmende Standpunkt. Da han har trykt
Udgaven af Peder Laale, lægger han ikke Dølgsmaal paa,
hvorlidet denne Ordsprogssamling tiltaler ham.
»Min lærde Ven Christiern!« skriver han i et latinsk
Brev. »Du veed, hvad min Dom er om Peter Legistas
metriske Ordsprog. Skjøndt det er vanskeligt at dømme
Alle til Behag om Mænd, der hos Nogle allerede nyde
fuld Anseelse, vil jeg dog - da jeg ikke kan nægte
dit Venskab Noget - i Korthed sige min Mening,
og den falder da i to Dele, fordi jeg, ligesaa
lidt som Juvenal, kan rose en Bog, der ikke duer,
men derhos, ligesom Plinius, ikke troer, at nogen
kan være saa slet, at den ikke paa en eller anden
Maade kan gjøre Gavn. Saaledes fortjener din Legista
(det er jo det Navn, han gaaer under) Ros for den
sindrige Variation i Versene, for at han ikke bruger
dagligdags Ord, for den Fynd, der er i Sentenserne,
og engang imellem for Vid. Men han bør ingenlunde
efterlignes i denne ængstelige Jagen efter Enderim
eller i Brugen af forældede, tidt barbariske Ord eller
i den Frihed han tager sig i Stavelsetallet. - Det
gjør mig ondt, at de bedste Hoveder i dit Fædreland
endnu ere saa trælbundne til Alexanders Doctrinale, <footnote>En 
trods sin Uforstaaelighed i trehundrede Aar
almindelig brugt latinsk Grammatik, skreven paa
Hexametre af den franske Lærde Alexander de Villa Dei.</footnote>
at de ikke driste sig til at vige en Fingersbred
fra ham, Skjøndt Du skulde faae at se, hvis de
istedetfor ham læste gode latinske Forfattere, vilde
Mange blive Saxo Grammaticus' Ligemænd.« 

Et tilsvarende Exempel paa videnskabelig Uddannelse
afgiver herhjemme den første danskfødte Bogtrykker 
POVEL RÆFF, som drev sit Trykkeri i et Tidsrum af tyve 
Aar, først i Kjøbenhavn, senere i Aarhus. Han var 
Kannik og havde i sin Tid været Universitetets Rektor, 
altsaa en for Lærdom anseet Mand; ydermere var han en 
velstaaende Borger, Ejendomsbesidder i Kjøbenhavn, 
hvorom nogle af hans Bøger vidne ved at udbydes 
tilsalg »i hans eget Hus«. I Reformationstiden indtog
hans Officin en bestemt Stilling; han gjorde det til 
Organ for sine Anskuelser og trykte kun den Litteratur, 
der gik imod de nye Lærdomme.

Et andet talende Vidnesbyrd om Pressen som aandelig Magt og 
Bogtrykkerkunstens Udøvelse af de højest dannede Mænd faae 
vi, naar vi se selve CHRISTIERN PEDERSEN udøve denne nye
somhed og forene sit vidtstrakte Forfatterskab med et
personligt Arbejde for dets Mangfoldiggjørelse. Det
er saaledes i mere end een Henseende, at hans Navn
staaer som Indledning for den danske Litteratur;
det møder os allevegne under Betragtningen af
Reformationstidsrummets boglige Bedrift og er paa
en saa ejendommelig Maade sammenvævet med Periodens
aandelige Gjæring og dens Udbytte, at Fremstillingen
af hans Liv af sig selv drager Tidens afgjørende Træk
med sig, som det da i og for sig er ret og billigt,
at Skildringen af denne trofaste Forkæmper for dansk
Sprog og Litteratur aabner Reformationsforfatternes
Række.

At CHRISTIERN PEDERSEN, som Grundtvig siger i sit 
Mindedigt om ham, er »fra Svendborg a'«, haves der 
ligesaa lidt nogen Sikkerhed for som for Rigtigheden 
af hans almindelig anførte Fødselsaar 1480; men paa 
den anden Side er der heller Intet, som bestemt 
modsiger Traditionen om hans Fødested, og det angivne 
Fødselsaar maa ialtfald være tilnærmelsesvis rigtigt. 
Derimod have vi hans eget Udsagn for, at han har gaaet 
i Roskilde Skole, paa hin Tid den mest ansete og
stærkest besøgte i Landet, og vi kjende ydermere af
hans egen Skildring de Kaar, han fristede under sin
Skolegang. Det er ikke med glade Tanker, han seer
tilbage paa den Undervisning, han har nydt; de kaldte
den »boglige Kunster og Visdom«, siger han, »enddog
det ikke var Andet end løsagtige, forfængelige Ord
og Disputats, som havde hverken Hoved eller Hale;«
de lærte hverken at tale »ret Latine eller skrive god
Danske paa deres eget Tungemaal,« de hørte kun »om
hellige Mænds Historie og Jertegn, om Pavens store
Aflad og anden løs og forfængelig Lærdom og Prædiken,
som hverken havde Sandhed eller Salighed i sig.«
Med levende Farver skildrer han
den grusomme Skoletugt, hvor han i sit Skrift »Om Børn
at holde til Skole« kommer til at omtale den glædelige
Forandring, som er foregaaet i Undervisningsmaaden,
siden han selv var Pebling: »Gud haver nu givet sin
Naade dertil, at Børn og unge Mennesker kunne nu lære
med Leg, Lyst og Glæde allehaande Visdom og Kunst og
foskjellige Tungemaal, foruden saadan ubarmhjertelig
Hudstrygelse, Slag og Plager af Ferier og store
Bøddelris, som man plejede før at bruge i vore danske,
svenske og norske Skoler, med hvilke skammelige og
umiskundelige Hudstrygeiser, Slag og Hug de umilde
Skolemestre fordrev mange gode unge Peblinge og Degne
fra Skolen og god Lærdom; de forkuede og Mange med
store Slag og Hug, at de sad saa rædde som en Hare
for Hunde, og de vare saa forfærdede for Hug, at de
kunde ikke mærke eller komme ihu, hvad der læstes og
sagdes for dem. De tænkte altid mere paa de Hug, som
de skulde faae, og saae mere til Ferien og Risene,
som altid hang over deres Hoved, end de gjorde paa
deres Bøger og Lexe, og for saadan svar slem og
streng Forkuelse kunde de ingen Agt give paa det,
som de skulde høre og lære.« Han kommer formelig
i Affekt ved at mindes den »forbandede Helvedes og
Skærsilds Pine«, som de Unge led i hans Tid, naar
de »ufornumstige Skolemestre og Hørere flængede,
sled og hudstrøg og slog de fattige Børn, Peblinge og
Degne, at Blodet løb ned af Ryggen paa dem i deres
Hoser for en Tøddels eller et Ords Skyld, som de
fore vild i. O, hvilken umild, forbandet Grumhed var
der i saadanne uforstandige Skolemestre og Hørere,
at de kunde ikke lade dem nøje dermed, at de selv
slog Børnene umildere end Bødlen gjør aabenbare Tyve,
men de nødte og andre gode Børn dertil med store Hug,
at de skulde og slaa deres egne kjære Stalbrødre og
gode Venner foruden Sag og Brøde.«

Af Ytringer i Chr. Pedersens Skrifter kan man slutte,
at han har bødet paa den utilstrækkelige Undervisning
og trøstet sig over Skoletugtens Strenghed ved
Læsningen af »Historier, Krøniker og Poeter«. Efter 
Skoletiden møde vi ham først igjen som Kannik ved 
Domkirken i Lund, kaldet af Erkebiskop Birger (se S. 
27); her tjente han ved Helligtrekongers Alter og var 
desuden vicarius perpetuus ved St. Christoffers, det 
vil sige fast Alterpræst med Forpligtelse til at 
besørge Tjeneste med dertil hørende Messe til den 
Helgens Ihukommelse, hvem Alteret var indviet til.
Efter nogle
Aars Kirketjeneste blev han sendt udenlands af 
Domkapitlet. Til adskillige af de Gaver, som 
skjænkedes til Domkirkerne, var der knyttet det 
Vilkaar, at en Del af Renten skulde anvendes til 
Rejsestipendier, og det var endog paalagt 
Domkapitlerne, at de hvert Aar skulde holde en, helst
to Studerende i Paris. At Chr. Pedersen blev en af de 
Udsendte og at Kapitlet holdt ham saalænge ved
det fremmede Universitet - fra 1510 til 1515 - viser
baade at han har været en fremragende Personlighed
blandt Kannikerne hjemme og gjort god Fyldest ude. 
Det var dog neppe theologiske Studier, han drev i 
Paris; Fakultetets Glans var forlængst fordunklet
af andre Højskoler, og Skolastiken var udartet til
den ufrugtbareste Formalisme. Men paa samme Tid
havde Humanismens Forkjærlighed for den klassiske
Litteratur begyndt at paavirke Videnskabeligheden, og
under dens Indflydelse er Chr. Pedersen tidlig kommen,
saa han tog Graden ikke i Theologi, men i de frie
Videnskaber, som »Magister artium liberalium«. Og
som den første Frugt paa eengang af hans Kjendskab
til Klassicismen og hans Drift til at være Vejleder
for sine Landsmænd hjemme fremstod her det tidligste
af hans trykte Skrifter, en latinsk-dansk Ordbog:
»Vocabularium ad usum Dacorum«, den ældste i sin Art 
hos os, men en Efterligning af, hvad der allerede 
forefandtes i andre Sprog til Skolebrug. Værket er 
betydeligt nok og et godt Vidne om Chr. Pedersens 
Flid, idet det paa 196 Blade rummer noget over 13,000 
latinske Ord med Angivelse af Kjøn, Bøjningsmaade 
etc.; men da det snart afløstes af andre endnu 
bekvemmere sproglige Hjælpemidler, nævne vi det
nærmest her, fordi det er Chr. Pedersens litteraire
Debut, fordi dets danske Ordforraad i en betydelig
Grad letter vort Kjendskab til Datidens Sprog,
og endelig fordi det ved sin ydre Udstyrelse ikke
mindre end ved selve sin Tilblivelse vidner om sin
Forfatters danske Sind. Allerede ved dette hans første
Værk er det Chr. Pedersen om at gjøre at vedkjende
sig sin Herkomst og at hævde sig som dansk Mand,
selv hvor han arbejder i et fremmed Sprog og betjener
sig af en fremmed Presse. Derfor har han strax paa
Titelbladet hensat »den danske Konges Vaaben« (arma
regis dacie), Unionsvaabnet baaret af to Vildmænd og
med en Blomsterslyngning forneden, som omslutter hans
Navns Begyndelsesbogstaver. Og ved alle de Skrifter,
Chr. Pedersen i de følgende Aar udgiver i Frankrig
eller Nederlandene, er paa samme eller lignende Maade
hans danske Byrd fremhævet. Selv i Landflygtigheden 
vilde han og de andre Reformationsskribenter kun gaa 
og gjælde for Danske, og vare de henviste til 
udenlandske Trykkerier, sørgede de for, at der i den 
typografiske Udstyrelse fandtes Et og Andet, som 
kunde betegne Skrifternes danske Udspring.

Medens Chr. Pedersen var sine Foresatte hjemme
behjælpelig med Besørgelsen af forskjellige i Paris
trykte Skrifter, arbejdede han for sig selv paa
Udførelsen af den store Tanke, som var opstaaet
hos ham: Udgivelsen af Saxos Danmarkshistorie. Han
mente - og Udfaldet gav ham Ret heri - at der nu,
da Sandsen for smukt Latin var vakt paany, maatte
kunne tilvendes vor Middelalders elegante Latinist
almindelig Opmærksomhed og derved videnskabelig
Glans kastes over Fædrelandet; men endnu vigtigere
var det ham for det historiske Indholds Skyld at
redde Saxos Værk fra den Undergang, det med sikre
Skridt gik imøde i mugne Klostergjemmer, hvor
Ingen agtede paa Haandskriftets Bevaring, fordi
Ingen forstod dets Betydning. De Vanskeligheder,
Chr. Pedersen havde at overvinde, inden det lykkedes
ham at tilvejebringe et fuldstændigt Exemplar, viste
bedst at det var paa høje Tid. han skred til sit
Redningsarbejde. Gjentagne Gange maatte han skikke Bud
hjem om denne Sag og tilsidst selv rejse til Danmark
og undersøge Klosterbibliothekerne, uden dog at faae
noget brugeligt Haandskrift opdrevet. Hvorledes et
saadant omsider kom ham ihænde
og hvorledes herefter Bogen tryktes i Paris med
kongelig Tilladelse er fortalt Side 27-28.

Denne Tilladelse har Chr. Pedersen indhentet personlig
hos Christiern II. under sit Ophold i Kjøbenhavn i
Sommeren 1513, just medens der holdtes Herredag i
Anledning af Tronskiftet, og ved denne Lejlighed se
vi for første Gang Kongen og Kanniken i Berøring med
hinanden og Grunden lagt til det Hengivenhedsforhold,
som siden knyttede dem sammen. Der kan endog være
Sandsynlighed for, at de nærmest følgende to Skrifter
fra Chr. Pedersens Pen skyldes et kongeligt Initiativ;
deres folkelige Karakter stemmer ialtfald godt overens
med Kongens Interesse for Menigmands Oplærelse, og
de bære det samme kongelige Billedmærke som Udgaven
af Saxo (se S. 27), hvilket jo ialtfald maa betegne
kongelig Bemyndigelse til disse Skrifters Udgivelse.

Det første af dem var Tidebogen eller »Vor Frue
Tider«, som den rimeligvis har heddet (Titelbladet 
er gaaet tabt), en Bønnebog til almindelig Opbyggelse, 
udarbejdet i Lighed med de i Kirker og Klostre 
almindelig brugte, efter hvilke der til de forskjellige 
»Tider«, i hvilke Døgnet var inddelt fra Ottesangen 
Kl. 3 om Morgenen til Natsangen Kl. 12, oplæstes bestemte
Stykker af den hellige Skrift, mest Davids Psalmer og 
Lovsangene i Lucas Evangelium Kap. i og 2, samt Hymner 
med Responsorier (korte Gjensvar) og Kollekter (Bønner). 
Den brede Behandling, Chr. Pedersen lader sine 
Forbilleder blive tildel, viser tydeligt hans
Bestræbelser for at give Menigheden en forstaaelig og
omhyggeligt indprentende Opbyggelsesbog ihænde. Som
den i det Hele er af katholsk Oprindelse og beregnet
paa den katholske Maria- og Helgendyrkelse, til
hvilket Formaal en saakaldet »evig« Kalender med
Angivelse af de forskjellige Helgendage gaaer forud
for den egenlige Text, saaledes have ogsaa særlig
Bønnerne en umiskjendelig papistisk Karakter. En
af dem indledes saaledes med følgende Bemærkning:
»Denne efterskrevne Bøn digtede Leo Pave og gav sin
Broder Kongen i Frankerige, som hed Karolus Magnus;
hvo hende læser, seer, hører eller bær paa sig, da 
skal han ikke den Dag myrdes, brændes, druknes
eller saargjøres, og Djævelen og intet ondt Menneske
maa skade hannem til Liv eller Sjæl; han fanger og,
saa ofte han hende læs, tusinde Dage til Aflad«. Til
det næste Afsnit lyder Indledningen saaledes: »SAnctus
Gregorius Pave digtede fem af
disse Bønner Derefter følger og gav Alle, som dem
læse, XX tusinde Aar og XXIIII Aar og XXIII Dage
til Aflad. Calixtus Pave stadfæste det Aar MCDLVI den
Tid Kong Christiern af Danmark var i Rom; da spurde
han af Sixto Pave, om samme Aflad var saameget? Da
svarede han, at det var mere, thi at Sixtus Pave den
Fjerde lagde tvenne Bønner dertil og Kollekten og
dobbeltgjorde samme Aflad, saa det er fyrretyvetusind
Aar otte og fyrretyve Aar og sex og fyrretyve Dage
Aflad«. Trods denne kraskatholske Opfattelse af Bønnen
som Naademiddel, er det paafaldende, at Chr. Pedersens
Tidebog indeholder færre egenlige Helgenbønner end
de fleste af Samtidens lignende Bønnebøger, derimod
flere til den hellige Trefoldighed, til Vorherres fem
Vunder, hans Navn, hans Sjæl, hans Død o. s. v. samt
til den hellige Jomfru.

Faa Uger efter Tidebogen udkom som et Slags Supplement
til den Skriftet »om at høre Messe«, en Forklaring for 
Lægfolk om den hellige Messes og dens enkelte Deles 
Betydning: »Den første Artikel i Messen er, at Præsten 
før sig i Messeklæder i Sakristiet (som er i Domkirker 
og Kloster) og andersteds, før han ganger til Alteret, 
og Messedegnen og Subdegnen hjælpe hannem dertil. Det 
betyder os, hvorledes Jhesus Christus Guds Søn førde 
sig i Menneskens Nature og tog Manddom i det rene 
Sakristie, som var Jomfru Marias allerkydskeste 
jomfruelige Liv den Tid han undfangen var, med Gud 
Fader og den Helligaands Raad og Samtykke, som de To 
betegne, hannem hjælper i Klæderne; den Tredie, som 
tjener til Messen, betegner Gabrielem Engel, som 
bebudede Jomfru Mariam.« - »Den tyvende Artikel i 
Messen er, at naar Præsten haver nederlagt Guds 
Legeme, da opløfter han Kalken med Vorherres 
allerdyrebareste Blod. Det betegner os, at den Tid 
Vorherre var oprejster paa det hellige Kors, saa 
lod de slemme Jøder af ret Vanart og deres store 
Ondskab Korset falde til Jorden igjen med hans
benedide Legeme, at alle hans hellige Saar og Vunder
og særdeles de IIII Saar, som han var fæster med til
Korset, brøste op at bløde som en Kilde paa Jorden.«
- »Alteret betegner det hellige Kors, som Vorherre
taalte sin svare Død paa. Præsten betegner Vorherre,
som hængde paa Korset. Kalken betegner Vorherres Grav,
som han laa udi. Corporalet betegner det hvide Klæde,
som Vorherre var svøbt i, før han lagdes i Graven. Det
lille Lærred, man plejer
at stryge Kalken indeni med, det betegner det Klæde, 
som var lagt over Vorherres Ansigt i Graven« o. s. v.

Den næste Frugt af Chr. Pedersens Pariserophold er
et i Omfang meget betydeligt Værk og overhovedet
det største, som indtil da var trykt i det danske
Sprog, nemlig den saakaldte Jertegns-Postil, en 
Opbyggelsesbog for Lægfolk, som udkom 1515 under 
Titlen »Alle Epistler og Evangelia, som læses alle 
Søndage om Aaret, sammeledes Juledag, Paaskedag, 
Pintsedag, med deres Udtydning og Glose og et 
Jertegn til hver Dag, med flere Artikle, som alle 
Menneske nyttelige ere«. Ved dette Skrift som ved 
de foregaaende tilstræber Chr. Pedersen to Formaal: 
han vil virke til Gudsfrygts Fremme og skriver 
derfor til Bedste for dem, der »sagte ej tidt finge 
Prædiken at høre«, thi hvorvel det var paabudt, at 
der skulde prædikes paa Folkets Maal, blev Befalingen 
kun efterkommet sjeldent og tarveligt; og han vil 
hævde det danske Sprogs Ret til at være Tolk for de 
aandelige Ting, Nødvendigheden af at skrive paa 
Modersmaalet til de Ulærdes Oplysning og Opbyggelse. 
Inden Verden endnu kjendte Luthers Navn, gjør den 
danske Kannik den samme Betragtning gjældende, som 
for saa væsenlig en Del bar den store Reformators 
kristelige og folkelige Propaganda. Fyndigt udtaler 
han sig herom i Fortalen til Postillen: »Vorherre 
bad selv sine værdige Apostle gange om Verden og 
prædike og lære alle Mennesker de hellige Evangelia. 
Han sagde til dem: hvilken som troer og bliver 
døbter, han skal blive salig, hvilken som ikke troer, 
han skal fordømmes evindelige. Ingen kan tro de 
hellige Evangelia, uden han dem vel forstaander; 
forstaander han dem ikke, da bliver han fordømt. 
Thi er det nytteligt og vel tilbørligt, at de 
udsættes paa ret Danske for enfoldige Lægfolks 
Skyld, som ikke forstaa Latine og sagte ejheller 
fange tidt Prædiken. Hvad Nytte eller Gavn kunde 
simpel Almue fange af dem, om de aleneste læstes 
for dem paa Latine, uden de og siden sagdes for 
dem paa deres eget Maal. - - Sancte Hans Apostel 
og Evangelista og Sanctus Lucas skrev til Græken 
Evangelia paa Grækiske, at de skulde dem vel 
forstaande; Sanctus Matthæus skrev Evangelia paa 
Ebraiske til dem, som talede ebraiske Maal,
Sancte Povel Apostel skrev Epistler paa Grækiske og
Ebraiske til dem, som talede saadanne Maal. Havde
nogen af dem skrevet Evangelia til Danmarkes Rige,
da havde han dem visselig skrevet
paa ret Danske, saa Alle det forstaandet havde,
thi hvert Menneske bør at kunne dem paa sit eget
Maal. Ingen skal tro, at de ere helligere paa eet
Tungemaal end paa et andet, de ere saa gode paa Danske
og Tydske, som de ere paa Latine, naar de ellers ret
udtydes. Thi kan intet ufornymstigt eller avindsfuldt
Menneske rettelige sige, at det er ilde gjort eller
ubekvemmeligt at udsætte dem paa Danske, mens Ingen
kan blive salig foruden dem og den hellige Tro.«

Søndags-Postillen har flere fremmede Forbilleder til
Grundlag, men benytter dem med megen Selvstændighed
og lægger i Fremstillingen særlig Vægt paa den samme
for Lægfolk fattelige og derfor stundom noget brede
Forklaring af Emnerne, som ere tilstede ogsaa i de
foregaaende folkelige Opbyggelsesskrifter. Ifølge den
oprindelige, men under Udførelsen meget modificerede
Plan skulde der først meddeles en Oversættelse af 
Dagens Epistel og Evangelium, dernæst en »Glose« 
eller Udtydning af dem; for det Tredie forskjellige 
moralske Anvendelser af Texten; for det Fjerde en 
eller to »Sermoner« eller Prædikener og endelig et 
eller et Par Exempler eller »Jertegn«; af disse 
sidste har Bogen faaet sit populaire Navn og i den 
almindelige Bevidsthed Karakter af en Slags 
Mirakelkrønike, medens dens Forfatter ved »Jertegn« 
nærmest forstaaer et
oplysende Exempel,  der ikke behøver at bevæge sig paa det 
Vidunderliges Omraade, men rigtignok meget hypigt gjør det.

I »Udtydningerne« lære vi nu og da Chr. Pedersens
Anskuelser om forskjellige Forhold at kjende;
han lokaliserer sine Forbilleder ved til deres
Raisonnementer at knytte Betragtninger over hjemlige
Tilstande, taler saaledes om Overdaadighed i Nydelsen
af »Vin, Mjød, tydsk Øl og dansk Øl«, ivrer mod syndig
Lystighed, »som plejer nu mest at bedrives om Julen og
forfølges til Fastelavn og fremdeles til Midfaste og
end længer stundom«, fordømmer den overdrevne Luxus
at »Somme bære saameget Guld, Sølv, Span og Kranse
paa deres Hoved og siden bestykke deres Hals med
Halsbaand (som er en nykommen Sæd fra de hovmodige
Tydske)«, og advarer mod Dans, »thi Djævlene ere midt
i hver Dans og ægger Menneskene til, at den Ene skal
hoffærde sig over den Anden, Somme at de ere dejligere
end Andre, Somme at de kunne bedre kvæde end Andre,
Somme at de ere lettere at springe end Andre; der
følger og Kyssen og Klappen med Dans og mange andre
Synder, som Tiden ikke nu rækker til at tale om.«

»Jertegnene« ere hyppigst hentede fra den katholske
Legendelitteratur og udstyrede med hele dennes Apparat
af kras Overtro. Et Exempel paa denne kristelige
Eventyrdigtning er efter en anden Kilde meddelt
S. 59-60; som Prøve paa Chr. Pedersens Fortællemaade
anføres her med hans Retskrivning, men med Tilføjelse
af den hos ham helt udeladte Interpunktion:

Eth Jertegen om dom effter døden.

Uii læse, at det wor en bødel, som hedrede Jomfru
maria met en Aue maria, naar han gik fram for hendiss
billede oc befol sig hende i wold. En Dag som han
bad til Jomfru marie, da kom domerenss bwd, at han
komine skulle at henge en mand. Der han kom paa vegn,
da wor der nogre hanss fiender, som sloge hannwm i
hiel. Der wor oc i samme by en god gudelige prest,
som plegde at gonge om alle kirke gaarde, som i byen
vaare, hwer nath. Der han kom paa vor Froe kirke gaard
den nat effter at samme bødel slagen wor, da saa han
der ganske meget folk, blant hwilke han kende mange,
som han tilforn leffuendiss kend hagde. Thii sagde
han til en aff dem: »Hwad betyder det, at her nw er
saa meget folk?« Han suarede hannum: »Bødelen her
i byen vor slagen i hiel i dag, oc diefflene haffue
fanget hanss siel oc sige, at hwn hør dem til. Men
iomfru maria siger twert emod, at hwn hør hende
till. Nu stonder dette folk her at høre dom der om,
thi at den Alsommectiste gud, som er en streng oc
retwiss dommere, skall nw komme aff hiemmelen oc døme
dem emellem«. Da tencthe presten ved sig: »Jeg vilde,
at ieg kwnde nogen sted
skyule mig her, at Jeg motte høre denne dom«. Saa krøb
han vnder noget tømmer. Der han hagde skywlt sig, da
saa han den Alder veldigste domere komme, sidendiss
paa en domstol, oc hanss benedide (velsignede)
moder Jomfrw maria meth. Saa komme de grwmme dieffle
gongendiss och framledde bødelenss siel, som de
suarlighe bundet hagde, oc beuissde, at hwn for mange
honde store synder skyld, som han bedreffuit hagde,
vor dem rettelige tilfalden. Her emod svarede Jomfrw
maria, at i den time, han døde, da tiente han hende
oc befol hende sin siel, oc derfore wor hwn hende
rettheligen tilfalden. Den tiid, dommeren dette hørde,
da ville han icke fortørne sin alder keriste moder,
oc han vilde icke helder gøre diefflene nogen vreth;
thi gaff han saadan dom, at sielen skulle komme til
kroppen igen, at han motte gøre plict oc bod fore
sine synder, oc befol at sige Paven i Rom, at han
skulle lade gøre serdelis kirkenss almyndelige bøn
for hannwm. Saa spwrde der en ad, hwo pawen dette
sige skwlde. Da suarede iomfrw maria: »Kalder hiid
den prest, som der haffuer skywld sig«. Da han kom,
tha fick hwn hannwm i deglig rosen (da flyede hun ham
en dejlig Rose) och sagde: »Før den til pawen oc sig
hannwm dette, dw seet oc hørt haffuer, oc antworde
hannwm denne rosen til iertegen.« Den tiid pawen saa
samme deglige rosen, da trode han fulkommelige det,
presten hannwm sagde, oc lod fuldkomme forneffnde
bøn. Siden bleeff samme siel frelst och kom til
hiemmerige, diid at komme oc der at bliffue det vnde
oss gud alsommectiste.

Medens Chr. Pedersen ikke har nogen Betænkelighed
ved at indlemme saadanne legendariske Udvidelser
af den hellige Skrift i sin Opbyggelsesbog, staaer
han ellers, naar han sees i historisk Sammenhæng
med sin Tid, i mange Henseender udenfor dennes
gængse Overtro. Han forkaster Troen paa Himmeltegns,
Trolddoms og Forudsigelsers Indflydelse paa Menneskets
Liv og hævder Tingenes naturlige Forbindelse ved at
gjøre gjældende, at »naar En ikke stjæler, bliver han
ikke hængt.« Ligeledes advarer han mod at friste Gud:
»Naar Nogen kan gjøre nogen Ting efter almindeligt
Naturens Løb, skal han ikke begjære Jertegn af
Vorherre; det er, som om Nogen kunde fare over et
Vand med Færge eller Baad og saa vilde raabe til Gud,
at han skulde føre ham over med et Jertegn foruden
Skib.« Lignende Forbehold tager han ogsaa nu og
da overfor Kirkelæren, og der er en gryende Kritik
af den katholske Tradition i saadanne Bemærkninger
som dem, i hvilke han udtrykkelig sondrer imellem,
hvad der er den hellige Skrifts Ord og hvad der er
tilføjet af Legenden. Ja, hvad der er endnu mere:
den evangeliske Lære om Saliggjørelse af Troen,
som blev Reformationens aandelige Symbolum, er han
helt henne ved; »Vorherres Pines Ihukommelse« er ham
mere nyttelig, end »om al den hellige Kirke og alle
Menneske paa Jorden bad for os«, eller om vi »fastede
til Vand og Brød et Aar igjennem og hudstrøg os
dagige tilblods med Svøber og læste hver Dag Davids
Psaltere«. Hans Natur var saaledes forberedt til at
modtage den rensede Lære, og hans Ærlighed bragte
ham til, efterat Omslaget var foregaaet, aabent at
beklage, at han nogensinde havde givet sig af med
saadanne »Jertegn og Fabler« som dem, han lod trykke i
Paris. Ikkedestomindre var hans Bog dog en god Gave i
den fattige Tid før Luther, og den folkelige Mission,
han havde tiltænkt den, gjør hans danske Sind og hans
Følelse for Smaafolks aandelige Trang Ære. Postillen
vedblev endnu længe efter Reformationen at være yndet
Læsning, hvorover Holberg raillerer i »Peder Paars«,
idet han baade lader sin travesterede Helt føre
den med sig paa Rejsen i sin Skibskiste og lægger
Anholtmanden følgende Ros over Øens Præst i Munden:

Han ingen Bibel har, men herlige Postiller 
med Kobberstykker i. Han læser uden Briller 
i Kirken af en Bog, en gammel lærd Postil, 
som Jertegns heder; slig en Bog er aldrig til, 
den handler ikkun om sandfærdige Mirakler 
og trøster, styrker dem, som udi Troen vakler.

Endnu et litterairt Arbejde udførte Chr. Pedersen i
Paris, nemlig sin Udgave af PETER LAALES ORDSPROG
(se S. 79-83, 168). Originalens latinske og danske 
Text er her ledsaget af Forklaringer i det latinske 
Sprog, som tillade os at gjøre et Indblik i 
Udgiverens Tænkemaade og Omfanget af hans Kundskaber. 
En Sammenligning med Ordbogen viser, at Chr. 
Pedersen har benyttet Lustret 1510-1515 til at
udvide sit Kjendskab til den klassiske Litteratur;
han er velbevandret i sin Yndlingsdigter Virgils
Æneide saavelsom i hans »Georgica« og »Eclogae«,
han kjender Ovids Forvandlinger og »Ars amandi«,
han citerer hyppigt Horats, baade Oderne, Brevene
og »Ars poetica«, han er fortrolig med Juvenal
og Persius, Livius og Seneca og endnu mange andre
romerske Forfattere, ligesom han har Kirkefædrene paa
rede Haand, ikke at tale om Humanismens fremragende
Skribenter, først og fremmest Laurentius Valla. Af
hans Raisonnementer viser det sig, at han ikke var
nogen Ven af Flertalsvældet; »naar Noget henstilles
til Folkets Dom,« siger han, »saa staaer Dens Sag
bedst, som har de fleste Velyndere, og derfor faaer
han sit Ønske opfyldt, men en saadan Lov er tidt
ubillig, fordi Folket ofte følger Lykken og det
løgnagtige Rygte. Folkegunst er derfor Lovens første
Hinder.« Sin Tidsalders Aversion
mod Jøderne giver han Luft her saavelsom i 
Postillen og stoler ikke paa dem, selv om
de lade sig døbe; ikke mindre mistænkelige ere
Tydskerne ham. Kulturhistoriske Oplysninger forekomme
lejlighedsvis: om de danske Farvandes store Rigdom paa
Sild, om Rotten som et herhjemme endnu ukjendt Dyr,
om det Usædvanlige i den Skik at bære Skjæg o. s. v.

I Foraaret 1515 vendte Chr. Pedersen hjem til Fædrelandet
og overtog paany sit Embede ved Lunds Domkirke. Store
litteraire Arbejder sysselsatte ham: han vilde ikke
nøjes med at have gjort Saxos Krønike tilgængelig
for de Lærde, han vilde ogsaa aabne dens Blade for
hele det danske Folk og derved styrke dets historiske
Bevidsthed, som til hans oftere udtalte Sorg stod paa
svage Fødder, ja han vilde føre Saxos Værk op imod
sin egen Samtids Dage. Desværre er det Haandskrift,
som indeholdt hans Oversættelse af Danmarkshistorien,
gaaet tabt, hvorimod hans Tilføjelser til Saxos
Fortællinger for en Del og hans Fortsættelse helt
er bevaret i Afskrifter, som Vedel og Stephanius
i sin Tid lod tage til Brug for deres historiske
Arbejder. Af disse Afskrifter sees det, at han
som Kilder til sin Fremstilling har havt Snorre
og andre islandske Forfattere til sin Raadighed
og saaledes har været den første danske Benytter
af den islandske Litteratur; ogsaa til Folkevisen
støtter han sig, saavelsom til Rimkrøniken. Hvad han
har kunnet overkomme af franske, engelske og tydske
(latinske) Krøniker, har han ligeledes gjort Brug af
- uden Kritik, som Tidens Historieskrivning jo var -
og det skjønnes desuden, at han har havt Adgang til
Rigsarkivet.

Denne sidste Omstændighed tyder paa, at Kong 
Christiern II. ikke har været fremmed for
Chr. Pedersens Foretagende, ja vel endog kan have
opmuntret ham til det og støttet ham under dets
Udførelse. Der er desuden tidlig litteraturhistorisk
Hjemmel for, at Chr. Pedersen skrev sin Danmarks
Krønike efter Christiern II.s Befaling, og en ikke
usandsynlig Gisning gaaer ud paa, at han har været
beskikket til kongelig Historieskriver, ligesom
der er Spor til, at han har været Sekretair hos
Kongen. Som Kansler hos den lundske Erkebisp Johan
Veze blev han ialtfald dragen ind i Kredsen af Kongens
Venner. Erkebispen var en dygtig og hæderlig Mand og
Kong Christiern oprigtig hengiven. Da Kongen i April
1523 med sin unge Dronning, sine tre smaa Børn og
sine tro Tjenere
forlod Landet, som han først skulde gjense ni Aar
efter, fangen og forraadt, var Erkebispen med
ombord paa »Løven«. Hans Kansler blev tilbage
og tilbragte endnu tre Aar i Hjemmet, rige
paa Skuffelser og Modgang, som den nye Tingenes
Tilstand voldte ham. Frederik I. var bleven kronet
i Kjøbenhavn 1524, og Regeringen saae med et
mistænksomt Øje til den bortdragne Konges Venner,
som afventede hans Tilbagekomst med Længsel og
redebon Villie til at stille deres Kræfter til hans
Raadighed. Chr. Pedersen var mistænkt for at holde
disse Forhaabninger ilive hos Skaanes Befolkning og
for i sine Breve til Joh. Veze at opmuntre Kongen
til en snarlig Hjemkomst. Snart fik Mistanken
faretruende Kjendsgjerninger at holde sig til: da
Søren Norby paa sit sejrrige Tog fra Gulland havde
underlagt sig Bleking og Skaane og ladet sig hylde
paa Kong Christierns Vegne paa Lunde-Landsthing,
var Chr. Pedersen mellem dem, der sluttede sig
til ham. Han maatte derfor søge Redning i Flugten,
da Johan Rantzaus Tropper kort efter slog Bondehæren
ved Lund og plyndrede Byen, og som billigt var, søgte
han Ly hos Søren Norby i Sølvitsborg. Domkapitlets
Stævning til at møde i Lund nægtede han at efterkomme,
medmindre der sendtes ham Lejdebreve og han blev da
som skyldig i og overbevist om Majestætsforbrydelse
exkommuniceret og fradømt alle sine Ejendele.

Denne Forandring i Chr. Pedersens Skjæbne indtraadte
i Slutningen af 1525. Allerede i det tidlige Foraar
næste Aar var Søren Norby igjen i fuld Virksomhed
for sin Konges Sag og benyttede da Chr. Pedersen
som paalideligt Sendebud til Christiern II.,
der fra Nederlandene havde begivet sig til
Nordtydskland. Saaledes gjensaa Kongen og Kanniken
hinanden efter tre Aars Forløb - tre Modgangens og
Sorgens Aar for dem Begge. Det Haab om virksom Hjælp
og snarlig Hjemkomst, hvormed Christiern II. var
rejst ud, var blevet gjækket paa alle Maader, hans
tillidsfulde Planer havde lidt Skibbrud, og kun
Ydmygelser og tomme Ord vare blevne ham tildel,
selv hvor han mødte med retmæssige Krav, som da
han forlangte sin Ægtefælles Medgift udbetalt af
hendes mægtige, men ikkedestomindre ofte tomhændede
Broder Kejser Carl V. Ogsaa Døden havde kastet sin
Skygge over Kongens Tilværelse: den elskelige og
trofaste Dronning Elisabeth var bleven bortkaldt
i sin Ungdomsalder, og det var efter hendes Død,
at Kongen havde forladt
Nederlandene  og begivet sig til sin Søster,
Kurfyrstinden af Brandenburg.

Det var i Berlin, at Chr. Pedersen bragte Kongen Brev 
og Budskab fra hans tro Admiral; herfra fulgte han 
med ham tilbage til Lier i Nederlandene og hørte
nu i de næste fem Aar til den landflygtige Monarks
Hof. Endnu bestandig gjærede der Oprejsningsplaner i
Kongens Hoved, og til de Rejser i diplomatisk Øjemed,
disse nødvendiggjorde, blev ogsaa Chr. Pedersen
benyttet; han har saaledes været i Paris, og det er
vist under sit Ophold her, han har fundet den før
forgjæves søgte Olger Danskes Krønike, som han senere
udgav paa Dansk.

De fem Aar, Chr. Pedersen opholdt sig i Lier eller i
Egnen deromkring, maaske tildels ogsaa i Antverpen,
betegnes af en Række Skrifter, hvis Omfang viser,
at han har ført et arbejdsomt og, naar Kongens Krav
tillod det, stilfærdigt Liv, og hvis Indhold peger
paa, at den lutherske Spire, vi tidligere have skimtet
hos ham, er skudt ivejret og har sat Blomst i hans
uforbeholdne Overgang til Reformationens Sag. Den
Aand, der raadede ved Christierns Hof, kunde kun være
til Fremme for Spirens Trivsel. Kongen selv var jo
sympathetisk stemt for Luthers Sag, om end maaske
mere af politiske end af religieuse Bevæggrunde; han
havde i sin Tid indbudt Reformatoren til Kjøbenhavn,
han havde samtalet med Luther og Melanchton hos sin
Morbroder, Kurfyrst Frederik den Vise af Sachsen,
og ofte hørt dem begge i Wittenberg, hvor han i to
Maaneder havde boet hos Luthers Ven; den berømte
Maler Lucas Cranach. Til Kongens Omgivelser i
hans Udlændighed hørte mange for den nye Læres
Udbredelse virksomme Mænd, blandt dem den bekjendte
HANS MIKKELSEN, der havde oversat endel af det Ny
Testamente, som gaaer under hans Navn.

Sin Overgang til den nye Lære forkynder Chr. Pedersen
offentlig i den første Bog, han udgav i Nederlandene, 
Oversættelsen af det Ny Testamente, i hvis Fortale 
han skriver: »Jeg bekjender her og selv min store 
Vildfarelse, som jeg var før udi, den Tid jeg lod 
sætte de Jertegn og Fabler i de andre Bøger i Paris, 
som Menneskene have selv opdigtet og drømt, at man 
skulde leve, som de Helgene gjorde, og dermed fortjene 
Himmerige med sine egne gode Gjerninger, hvilket dog 
er Løgn og Vildfarelse; thi at Kristus haver alene 
gjort Fyldest for vore Synder og fortjent os
Christiern Pedersens Haandskrift.

Af et Brev til Kong Christiern II.

(Thi vill jeg bliffue her udi Lire eller i Andorp
[Antverpen] eller huor jeg kand fange Kaast och
Herberge till Laans oc Borgen denne Vinter offuer til
Gud føjer att eders Naade maa komme i eders Naades
Rige igjen oc ath det kand bliffue bedre. Hermed
eders Naades Liv, Sjæl, Stat oc Værdighed hellig
Trefoldighed befalendes til evig Tid. Skreffuet i
Lire die Sanctorum Simonis & Judæ Apostolorum Anno
MDXXVII.

Eders Naades Højmægtigheds

ydmyge tro Tjenere

Christiern Pedersen.)
Himmeriges Rige med sin Død og Pine. Thi beder jeg Alle,
at I lade samme Jertegn og Fabel henfare og sætter
ingen Tro eller Love til dem, men bliver aleneste
stadelig og fast hos Guds egne sande Ord og Evangelia
og lader Ingen drage Eder fra dem med nogre andre
falske Lærdomme. Gud være benedidet til evig Tid,
som drog mig af min Vildfarelse af sin Miskundhed og
undte mig sin Naade til at lære og forstaa sine Ord
og Evangelia bedre, end jeg gjorde førre.«

Ved dette betydningsfulde Tidspunkt af Chr. Pedersens
Liv ville vi standse et Øjeblik, for, inden vi
gaa over til at omtale hans Gjengivelse af det Ny
Testamente, at tage den nogle Aar forinden udkomne
danske Oversættelse i Øjesyn, den ældste trykte,
vi eje. Den gaaer, som nys sagt, almindelig under
HANS MlKKELSENS Navn, men han maatte ialtfald dele
Æren med Flere, og da Bogen udkom ved Christiern
den Andens Foranstaltning, da den er fremgaaet af
hans Interesse for at skaffe Reformationen Indgang
i Danmark og han selv har Del i Oversættelsen, som
forøvrigt skyldes den ham omgivende Kreds, vil det
være en nok saa korrekt Betegnelse at omtale Bogen
som Christiern den Andens Ny Testamente.

Hans Mikkelsen havde været Borgmester i den mod 
Christierns Sag altid trofaste By Malmø, senere 
Befalingsmand paa Kjøbenhavns Slot, og han var 
blandt dem, der fulgte med Kongen fra Danmark 
1523 og blev hos ham i hele hans Udlændighedstid; 
selv døde han landflygtig i Geldern 1532. Han var 
en noget vanskelig Mand for Kongens Omgivelser at 
komme tilrette med, men sin Herres Tillid besad 
han i fuldt Maal og var hans højtbetroede Tjener 
baade før og under Opholdet i Udlandet, ofte 
Udfører af vanskelige og vigtige Hverv. Og denne 
Tillid fortjente han tilvisse; han ansaa det for 
sit Livs højeste Gode at have været sin Herre og 
Konge tro i Medgang som i Modgang, og han afviste 
uden noget Øjebliks Betænkning de Tilbud, hvormed 
hans Venner i Rigens Raad vilde friste ham bort 
fra Kong Christiern. Hans private Vandel havde 
sine Skyggesider, og han bekjender om sig selv, 
at han har været en stor verdslig Synder, inden 
Evangeliets Lys gik op for ham. I Wittenberg havde 
han hørt Luther og følt sig greben af hans Læres
Sandhed  og ikke mindst var det det Polemiske i
Luthers Tale og Færd, der anslog beslægtede Strenge i 
hans heftige Natur og gjorde ham til en nidkjær Ivrer 
for Reformationen, saameget mere som dennes Fremgang 
for ham var identisk med hans Konges Sag og
han saae Lutherdommens og Christierns Fjender
forenede i samme Lejr derhjemme. Denne hans Tankegang
har faaet et stærkt Udtryk i det Brev til sine
Landsmænd, hvormed han ledsagede Oversættelsen
af det Ny Testamente. Det begynder med et djærvt
Angreb paa de falske Profeter og Lærere, som have
forvendt og fordunklet det rene Evangelium med
egennyttige Paafund, antikristelige Buller, Skvalder
og Drømme, og fremfører dernæst en varm Anbefaling
af den nye evangeliske Prædiken og det rene Guds
Ord. Efterat Oversættelsen derpaa er henstillet
til billig Overbærelse og den Mening imødegaaet,
at Guds Ord ikke burde læses af Alle, slutter Brevet
med et nyt Angreb paa de uforstandige Prædikanter
og »Blindførere«, der stemples som Anstiftere af
Revolutionen, mod hvilken han stiller den kristelige
Lydighedspligt og Guds uransagelige Naade, der
kan tilintetgjøre al menneskelig Idræt. - Dette Brev 
vakte megen Forargelse i Danmark og drog Oversættelsen 
af det Ny Testamente ind under det af Regeringen 
udstedte Bogforbud; Brevet blev derfor udtaget af de 
senere hidsendte Exemplarer, for at dette Appendix 
ikke skulde være en Hindring for Udbredelsen af Kong 
Christierns Ny Testamente.

Men denne Oversættelse fyldestgjorde ikke det 
tilstedeværende Behov; dertil var den for mangelfuld. 
De Mænd, som havde delt Arbejdet imellem sig - 
foruden Hans Mikkelsen bl. A. Kongens Sekretair
CHRISTIERN WINTER og den malmøske Vejermester HENRIK
SMITH - vare vel kyndige nok i de fremmede Tungemaal,
men i det danske Sprog kunde de ikke udtrykke sig
med Klarhed og Fynd, hvortil kom den Mangel paa
Ligelighed, som var en Følge af de forskjellige
Grundlag for Oversættelsen, man havde benyttet,
snart Vulgata, snart Erasmus af Rotterdams latinske,
snart Luthers tydske Version. Denne vilkaarlige
Fremgangsmaade og Bogens sproglige Mangelfuldhed
bleve især skarpt, men med god Føje belyste af POUL
HELGESEN. »Din Vanvittighed«, skriver han i sit hvasse
Sendebrev til Hans Mikkelsen, »giver Du tikjende
derudi, at Du haver det hverken udsat af Latine eller
Tydske, men Somt af det Ene og Somt af det Andet,
og fordi haver Du stundom sat det Maal, der hverken
er Tydske eller Danske. Det, som efter danske Maals
Natur og Ejendom skulde staa fore, haver Du sat bag
og saa forvendt, at det er hverken forstandige adskild
eller bekvemmelige tilhobe kommet. Saa haver
Du forvandlet Texten, at de, som ere kloge, forstode de 
ikke Latinen, af Dansken skulde de ikke blive vise.«

Christiern den Andens Ny Testamente blev trykt
dels i Wittenberg, dels i Leipzig og udkom 1524 i
sidstnævnte By, »trøct oc saat vti Lybs i land til
Myssen.« Et fuldstændigt Exemplar er nuomstunder
en stor Sjeldenhed, dels fordi Hans Mikkelsens
Brev kun fandtes i de første Sendinger, dels fordi
Portraitsamlere have udskaaret Titelbladene for at
erhverve sig Kongens Billede.

Rimeligvis er Christiern ILs Ny Testamente blevet
udsolgt i de fem Aar, der ligge mellem dets Fremkomst
og Chr. Pedersens Oversærtelse, og Kongen har da,
hellere end at foranstalte et nyt Oplag, villet
benytte den litteraturkyndige Tilvæxt, hans Husstand
havde modtaget i Mellemtiden, til at faae en helt
ny Oversættelse tilvejebragt. Chr. Pedersen har
sikkert med Glæde taget fat paa dette Arbejde, der
ganske stemmede med hans Drift til at aabne hidtil
lukte Døre i Aandens Verden for sine Landsmænd og
ganske særlig give dem bekvem Adgang til Evangeliets
Ord. Han priser og takker derfor i sin Fortale Gud
»for de mange utallige Velgjerninger, som han haver
gjort os, særdeles i det, at han af sin evige Godhed
og store Miskundhed haver nu undt os arme Menneske,
som bo nordest i Verden, at vi maa høre, se, læse og
lære hans hellige, sande rene Ord og Evangelia paa
vort eget Tungemaal.«

Chr. Pedersens Oversættelse af det Ny Testamente er
ligesom den foregaaende udført dels efter den latinske 
Text i Vulgata og i Erasmus Roterodamus' Udgave, dels 
efter Luthers 1522 udkomne tydske Oversættelse; den 
græske Grundtext forelaa vel allerede dengang i flere 
Udgaver, men benyttedes endnu kun sparsomt af 
Oversætterne. Med Hensyn til de Principer, der have 
været ledende for hans Gjengivelse, udtaler Chr. 
Pedersen saa sunde Grundsætninger, at de have 
Gyldighed den Dag idag paa dette Omraade. »Jeg gjorde 
og mest min Flid derpaa,« skriver han, »efter den 
Naade, Gud gav mig, at jeg kunde saa sætte dern ud 
paa ret Danske, at de, som dem læse, maatte forstaa 
dem;« »derfor skal Ingen forundre derpaa, at Dansken 
følger ikke alle Steder lige Ord for Ord med Latinen, 
thi at den, som vil Noget udsætte (o: oversætte), 
ham bør det endelige saa at tale, digte og skrive, 
at Andre, som ere af det Tungemaal, kunne det dog 
forstaa og vide.« Særlig
gjælder dette, hvor Talen er om Paulus, der »mangensteds 
skriver saa dyblige, af den store Visdom og Naade, Gud 
ham gav, at man kan neppelige forstaa af Latinen, hvad 
han meen,« saa hvis Oversætteren »skulde skrevet Ord fra 
Ord ligesom det staaer i Latinen, da havde ingen Danske
forstaandet Dansken rettelige.« Hvor indlysende denne 
Oversættermaxime end forekommer os nu, betegner den 
ikkedesmindre et mægtigt Skridt frem mod Frihed og 
Friskhed i Sproget, en Sprængning af de Lænker, som 
tidligere Bibeloversættelser kuedes under. Dertil kommer, 
at Chr. Pedersens Sprog ejer en naturlig Lethed og 
Utvungethed i Sammenligning selv med hans nærmeste 
Forgængers, som kunde friste til at antage, at der 
snarere laa halvtredsindstyve end fem Aar imellem de to 
Fordanskninger af det Ny Testamente. Selv en saa lille 
Prøve som nedenstaaende viser dette:

Lucas' Evangelium. 8. Kapitel, 1-8. Vers.

Christiern II.s Ny Testamente 1524.

Ther møgit folk til sammen kom, oc vt aff huere steder
hastede the til hannom, sagde hand wijd lignelsse,
en huilken wille giøre seed, vtgick at szoo sijn seed
Oc emellom som hand szooid, somt fiøld huoss weygen
oc thet er vptroit, oc himmelske fugle vpaade thet, oc
somt fiøld paa steen, oc thet vpuexte, oc foruisnet

Chr. Pedersens Ny Testamente 1529.

Der vor megen Almue til sammen, aff alle steder som
hastede til hannem Da sagde han dem en lignelse En
sædemand som ville saa, gik vd at saa sin seed Der
han saade, da falt sompt hoss vegn Oc det bleff bort
trædt Oc hiemmelens fwle op ode det. Sompt fait blant
sten Oc det voxte op och vissnede, for det hagde icke
for thet haffde icke wedske, Oc somt fiøld eblant
tuorne oc tuorne met vpuoxte forkoulde thet,
oc thetandit fiøld vti guod iourd, oc thet vpuexte
giorde hundritfold fruct, sigendis thesse robte hånd
huosom haffuir ørne til adhøre hand høre.

vedske Sompt fait blant torne Oc tornene opuoxte
met det oc qualde det Sompt fait i god iord Oc det
opuoxte och giorde hundrede folt fruct. Der han dette
sagde da robede han Huo som haffuer ørn ath høre met,
han høre.

»Det Ny Testamente Jhesu Cristi ord oc Euangelia« blev
trykt i Antverpen. Bogtrykkerens Navn er ikke anført,
og dette kan have sine gode Grunde. Skjøndt vort
Sprog vel ikke var synderlig kjendt i Nederlandene,
var det dog ikke uden Fare at udarbejde en
dansk Bibeloversættelse der. Regentinden, Carl
V.s Faster Margrethe, traadte strengt op imod den
reformatoriske Bevægelse og havde et mistænksomt Øje
til den Kreds, som omgav »hendes kjære Herre og Onkel«
Christiern II.; Baalet var endnu rede til at udbrænde
kjætterske Anskuelser, og medens Chr. Pedersen i
Stilhed var sysselsat med sit Oversættelsesarbejde,
sad Hans Mikkelsen og Henrik Smith i Fængsel. Det
er maaske ligeledes af Forsigtighedsgrunde, at
medens Chr. Pedersen uden Betænkning paaberaaber
sig Erasmus, hvis Stilling skærmedes af hans egen
moderate Holdning og den videnskabelige Glans, han
kastede over Nederlandene, undgaaer han saagodtsom
fuldstændig at nævne Luther.
Muligt hænger dette dog ogsaa sammen med, at
Chr. Pedersens jevne, fredsommelige Natur følte
sig mere tiltalt af Humanistens Ligevægt end
af Reformatorens indtil Yderlighed fremskudte
Standpunkt. Luthers Kritik af det Ny Testamentes
forskjellige Dele var saaledes hans fromt troende 
Sind til Forargelse, og mod den tydske 
Bibeloversætters bekjendte skarpe Betegnelse
af Jakobs Brev som »ein recht strohern Epistel«
polemiserer han ligefrem i sin Oversættelse, hvor
han siger: »Jeg forstaaer ikke, hvorfor Somme driste
dem til at kalde dette St. Jakobs Brev et Straabrev,
ligesom det ikke var mere værdt. Dog vide alle Kristne 
vel, at han var Christi Apostel og talede af den
Helligaand. Men hvad Gejst de tale af, som det sige,
det veed Gud allerbedst, som Ingenting kan skjules
for. Han skal og dømme Alle!«

Imidlertid var det dog den lutherske Litteratur, der 
stærkest interesserede Chr. Pedersen, og af den halve 
Snes Skrifter, som udgik fra hans flittige Pen alene 
i 1531, ere de fleste Oversættelser efter Luther: hans 
»Formaning til Rigsdagen i Augsburg«, hans »Sermon von 
dem elichen standh«, oversat under Titlen »Om Ecteskaff 
oc børn ath op føde«, hans Sendebrev »an die Radsherrn 
aller stedte deutschen Landes«, omarbejdet og 
lokaliseret i Skriftet »Om børn ath holde till Scole«, 
hans »Sermon von der Betrachtung

Jesus   fristes  af Djævelen.

Illustration af Chr. Pedersens Billedbog »Om vaar
Herris død oc pine« 1531.
der heiligen Leiden Christi«, udgivet som »Huorledis huert 
Christet menniske skal betencke waar Herris død oc pine«, 
hans »Sermon von Kreuz und Leiden« som »Huorledis huert 
Christet menniske skal bere sit kaars met Jhesu Christo«, 
samt et friere Sammendrag af Luthers Opbyggelsesskrifter i 
»Den rette vey til Hemmeriges Rige« og et
Uddrag af hans »Bethbiichlein«, ligeledes med
fri Behandling af Stoffet i den lille bibelske
Billedbog »Om vaar Herris Død oc pine« en folkelig
»Fattigmands-Bibel« med Træsnit af det gamle og det
ny Testamente, Text af Lidelseshistorien og derunder
aftrykte Bønner. Den lille Folkebog blev meget yndet,
udkom i to Oplag og er saaledes slidt op under Brugen,
at der ikke længer existerer noget komplet Exemplar
af den.

Foruden disse mindre Skrifter udgav Chr. Pedersen
i dette samme Aar (1531) en ny Udgave af sin
Testament-Oversættelse og Oversættelse en Gjengivelse
paa Dansk af Davids Psalmer, oversatte fra Latin
efter de samme Grundsætninger med Hensyn til let og 
klar Forstaaelighed, som havde ledet ham ved hans Ny 
Testamente, fordi de, som »dem læse og kunne ikke 
forstaa dem, de faange Lede deraf til Guds Ord og 
kjedes siden ved at læse dem og sige: hvad skulle vi 
gjøre med disse Bøger? vi forstaa dem ikke, det er 
Flensborgs-Danske (thi man taler der Danske og Tydske 
tilhobe).« Det frie Forhold, i hvilket Oversætteren 
stiller sig til sin Text af Hensyn til sit Modersmaal, 
udvides i dette Tilfælde yderligere ved hans 
Bestræbelser for at faae et metrisk Element bragt ind 
i sin Gjengivelse, dels ved Anvendelse af Bogstavrim, 
hvor saadanne lade sig finde nogenlunde i Nærheden, 
dels ved en saadan Udfyldning af sammenhørende Sætninger, 
at de kunne danne en syngelig Passus, altsaa benyttes til
Kirkebrug. I Efterskriften forsvarer Chr. Pedersen sin 
Berettigelse til denne Fremgangsmaade: »Der skulle og nu 
Mange sige: denne Psalter lyder sommesteds paa Vers og 
Rim; ikke staaer der saa i Latinen. Der svarer jeg saa 
til: ja, Psalteren skulde vist med Rette være paa Vers og 
Rim; saa at det ene Kor kunde sjunge og svare det andet 
med faa Ord og love Gud dermed, som her staaer i denne 
sidste og næste Psalme saa: lover Herren med Trommer og 
Korsang! St. Povel siger og: sjunger vor Herre Lovsang! 
Kong David sang og selv Psalmerne med Sangerne paa Vers 
og Rim, den ene mod den anden. Man siger og nu almindelige: 
det staaer i det Vers i den Psalme i Psalteren; thi kan 
Hver nu selv deraf se og mærke, at Psalmerne burde med 
Rette at udsættes paa Vers og Rim, om det vaare muligt;
thi de vare fra først paa det hebraiske Maal, som er
ganske subtiligt, mens vort Tungemaal er for meget grovt 
dertil. Thi kunde jeg ikke det saa tilbørlige gjøre, som 
det med Rette burde.« En lille Prøve (af
den 3. Psalme) vil, naar den anføres med versdelte
Linier og med Fremhævelse af de forekommende
Bogstavrim, vise, hvorledes og hvorvidt Chr. Pedersen
har naaet sin af et rigtigt Skjøn udsprungne Hensigt:

Herre hwi ere mine fiende saa mange,
som mig forfølge oc ville forderffue.
Mange tale ille til min siel oc sige,
han haffuer ingen hielp aff sin Gud.
Men Herre dw est min skiold oc ære
dw opholder mit hoffuit oc hierte.
Jeg robte til Herren met all min røst
oc han hørde mig aff sit hellige bierg. o. s. v.

Med Undtagelse af Testamentet er hele denne Række
af Bøger trykt med en og samme Slags Typer, en smuk
gothisk Skrift, som mærkeligt nok ikke forekommer
andetsteds udenfor Frankrig end i Danmark. Der kan
neppe være nogen Tvivl om, at Chr. Pedersen selv har
ejet disse Typer, og det er med dem, han kort efter
Hjemkomsten grundlægger sit Trykken i Malmø.

Christiern II. havde i Oktober 1531 forladt
Nederlandene med 6-7000 Mand hvervede Tropper,
Kanoner, Penge og en Flaade paa 25-30 Fartøjer
under Skipper Clements Styrelse for at gjenerobre
sit Rige. Chr. Pedersen sendte sit Boglager og
sine Typer hjem over Land; men om han selv var med
Kongen eller ledsagede sine Tryksager for senere at
støde til ham i Danmark, vide vi ikke, ejheller hvor
han færdedes under Christiern II.s Fremgang i Norge
og sluttelige Tilfangetagelse og Overførelse til
Sønderborg. Paafaldende er det, at en til ham pantsat
Gaard i Malmø inddrages af Kong Frederik I. i Marts
1532, »efterdi forskrevne Mester Christiern har givet
sig ind til Rigens Fjende Kong Christiern og bruger
Avindskjold mod Riget«, og at der saa faa Maaneder
efter skjænkes ham kongeligt »Protektorium, at han
maa bo udi Malmø og nære og bjerge sig af Prenteri
og være kongelig Majestæt huld og tro«. Muligt har
den sejrende Regering ment at have Raad til at være
højmodig overfor en Mand, hvis Pen man kunde skjønne
at have Brug for i denne kirkelige Brydningstid og
hvis Trykkeri var paa sin rette Plads i det afgjort
protestantiske Malmø.

Baade Pennen og Trykkeriet kom snart i Virksomhed. Han oversatte 
endnu et Opbyggelsesskrift, udgav en Lægebog og en
Urtebog samt af større Skrifter de to Folkebøger:
Karl Magnus' og Olger Danskes Krøniker, der i
trehundrede Aar have været Morskabslæsning for
Slægt efter Slægt; det var jo bl. A. disse to Bøger,
Grundtvig fandt sin Trøst i under Skolegangen i
Aarhus, naar han læste dem højt paa Skomagerværkstedet
i Gaarden, hvor han boede. Men Chr. Pedersen sigtede
unægtelig højere end til blot Morskabslæsning ved
Udgivelsen af de to Bøger: han mente at redde to
historiske Fortidsminder for sit Folk, da han udsendte
dem fra sin Presse.

Karl Magnus' Krønike med sin Beretning om, »hvorledes 
han stride mandelige for den hellige kristelige Tro 
med de tolv Jevninge«, havde alt længe været en yndet 
Folkebog og existerede baade i Afskrift og i Bogtryk, 
da Chr. Pedersen udgav den paany (se S. 74); det var 
endog en tidligere Udgave af Godfred af Ghemen, han 
lagde til Grund for sin, idet han »fra det Første i 
Bogen til det Sidste« rettede og forbedrede den »med 
svart Arbejde«, ombyttede uforstaaelige Ord med nu 
brugelige, bragte større Konsekvens i Stavemaaden og 
sørgede for en nøjagtigere Korrektur, »særdeles for 
unge Folks Skyld, Piger eller Drenge, som gjerne vilde 
lære at læse og skrive ret Danske og stave hende 
tilbørlig, som hende bør at staves og skrives«.

Til Kong Olger Danskes Krønike staaer Chr. Pedersen
derimod i et nærmere Forhold: dels har han opsporet 
Originalen, dels for første Gang udgivet den i dansk 
Bearbejdelse. At der existerede en Krønike om den 
berømmelige Helt, der nævnes i Karl Magnus-Krøniken 
som en af de tolv Jevninge og hvem Folkevisen berømmer, 
fordi han »vandt Sejr af Burmand«, derom var baade 
Christiern II. og Chr. Pedersen vidende, og Kongen 
havde tidt opfordret sin litteraire Ven til at faae 
Rede paa den, ja endog lovet ham »god Løn« for en 
dansk Gjengivelse af den; for dem Begge gjaldt det om 
at skaffe en stor national Helt den Plads i Folkets 
historiske Bevidsthed, han havde Ret til at indtage. 
Som ovenfor nævnt, var Chr. Pedersen saa heldig under 
et Ophold i Paris at overkomme et Exemplar; det var 
paa Fransk, hvilket Sprog han ikke forstod, skjøndt 
han havde boet flere Aar i Paris (men i det latinske 
Kvarteer), og han lod det derfor »for Guld og Penninge«
oversætte paa Latin, hvorfra han saa omplantede det
paa Modersmaalet.
Titelblad til Chr.Pedersens Udgave  af »Olger
Danskes Krønike«, trykt i Malmø 1534. Efter
det eneste existerende fuldstændige Exemplar i
Universitetsbibliotheket i Upsala.
For Chr. Pedersen er Olger Danske en historisk Person,
Søn af Kong Gøtrik og identisk med Saxos Oluf, hvem
Kejser Karls Hofsinder kaldte Olger »paa deres Maal,
som er Oluf paa Danske«. At vor egen Historie ellers
ikke omtaler denne Helt, kommer ganske simpelt deraf,
at der dels ingen Konge eller Herre var i Landet,
som vilde bekoste saadanne mærkelige Krøniker, dels
ingen Klerke, som vilde tage sig et saadant Arbejde
paa uden Vederlag; men at Krøniken om Olger Danske er
funden hos Fremmede, maa ligefrem betragtes som en
Fordel, thi var den fremkommen her i Landet, kunde
man maaske have tænkt og sagt, at en dansk Konge
havde ladet den digte for at rose sine Landsmænd,
en Mistanke, som nu ikke kan finde Sted. Krønikens
Beretning er ham da fuld historisk Sandhed, og da han
følger den Grundsætning, at »Sandhed er den første
Regel i Krøniker«, gjengiver han samvittighedsfuldt
Fortællingens Gang og tager kun sine Forbehold, hvor
den kommer i Kollision med hans Kristendom. Hvor der
saaledes bebudes, at Olger skal komme tilbage mod
Dommedag og stride mod Antikristen med Sværd og Spyd,
bemærker Chr. Pedersen, at dette ikke er troligt,
da der Intet findes herom i den hellige Skrift, men -
tilføjer han - »Hver maa derom sige, hvad Gud giver
ham i Sinde«. Heller ikke kan han forsone sig med
»de sex dejlige skinnende Jomfruer, som man kalder
Vætter«, der efter den franske Krønike komme og give
den nyfødte Olger Gaver paa Vuggen, thi »det er ikke
troligt, at saa skulde skeet, men det er Fabel og
opdigtet Ting«, og vi skulle takke Herren, at vi
ere blevne udrevne af deslige Vildfarelser og vide,
at Ingen kan give Mennesker god Lykke eller Saadanne
Gaver uden Gud alene.

»Olger Danskes Krønike« er bleven oplagt talrige Gange
i Tidens Løb, og Almuens Forlæggere optrykke den endnu
den Dag idag. Af Chr. Pedersens Udgave existerer der
nu kun to Exemplarer, hvoraf det ene endda er defekt;
de findes begge i Sverig, det ene i Upsala, det andet
i Stockholm (Sv. Akademiens Bogsamling).

Fra Chr. Pedersens Trykkeri udgik paa dette Tidspunkt
endnu et Par opbyggelige Skrifter samt en dansk
Psalmebog, som der senere vil blive Tale om, og en
Udgave af Rimkrøniken, og til begge disse sidstnævnte
Skrifter staaer Chr. Pedersen mere i en Udgivers end
i en Bogtrykkers Forhold. Men Tiden
begyndte forøvrigt atter at blive ugunstig
for litterair Virksomhed: Grevens Fejde udbrød, og 
det Haab om Christiern den Andens Gjenindsættelse 
paa Danmarks Trone, som de politiske Alliancer 
aabnede Udsigt til, kaldte paany Chr. Pedersen 
frem paa den historiske Skueplads. Malmø var endnu 
stadig den folkelige Kong Christierns Sag hengiven, 
og i Spidsen for Byens Borgerskab overrumplede 
Jørgen Kok Malmøhus, fangede Slotsherren Mogens 
Gyldenstjerne og lod den Del af Slottets Mure 
nedrive, som kunde være truende for Byens Sikkerhed. 
Chr. Pedersen var Borgemesterens »Sekretair og anden 
Haand« og har maaske været med ham paa hin Sejltour 
i Sundet, da han bragte Grev Christoffer, som laa 
med den lybske Flaade ud for Dragør, Efterretningen 
om denne Overrumpling tilligemed Stadens Nøgler. 
Slaget ved Øxnebjerg tilføjede dog snart den fangne 
Konges Sag det afgjørende Nederlag, og den folkelige 
Bevægelse afkræftedes saameget des lettere, som det 
var indlysende, at Hertug Christians (Christian III.s)
Bestigelse af Danmarks Trone vilde være ensbetydende
med en Sejr for Reformationen. Mellem den udvalgte
Konge og det protestantisk sindede Malmø kom der
derfor et Forlig istand, hvori det fastsloges, at Alt, 
hvad Borgerne i denne Fejde havde gjort mod Kong 
Christiern eller Andre, skulde blive »en klar og 
aftalen Sag, saa at de ikke vare pligtige at staa
nogen Mand tilrette derfor«.

Der er følgelig ikke noget Paafaldende i, at de mest
fremragende blandt Malmøs protestantiske Lærere sattes
i Virksomhed ved den officielle Gjennemførelse af
Reformationen. Ogsaa Chr. Pedersen blev der Brug
for til et betydningsfuldt Hverv, som vil blive
omtalt nærmere i det Følgende: hans Deltagelse i
Bibel-Oversættelsen. I en sex til syv Aar maa dette
vigtige og vanskelige Arbejde have optaget det Meste
af hans Tid, og han synes at have tilbragt dem dels
i Malmø, dels i Kjøbenhavn, efter at han 1536 havde
solgt sit Trykkeri. I 1543 havde han tilendebragt sit
Hverv; han var da en Mand paa nogle og tresindstyve
Aar, og mange Kræfter har det store Arbejde og en
Sygdom, han faldt i, ikke levnet ham til hans sidste
halve Snes Leveaar. Af samtidige Brevskaber faaer
man endog Indtrykket af, at han har været noget
aandssvækket mod Slutningen af sit bevægede og af
aandeligt Arbejde stærkt optagne Liv, og man kan vel 
deri søge Aarsagen til, at han enten efter egen 
Beslutning eller ved Andres Foranstaltning
tilbragte Resten af sin Levetid i landlig Ro hos en
Frænde, Præsten i Helsinge, halvanden Mil nordøst for
Hillerød. Det var dog ikke Naadsensbrød, han nød paa
sine gamle Dage; han havde baade Ejendele og Kontanter
at raade over og kunde holde sig en Karl til sin
Opvartning. Ejheller var han hele Tiden saa svagelig,
at han ikke f. Ex. gjentagne Gange kunde tage til
Helsingør og give personlig Møde paa Raadhuset i
de Retstrætter, som forbitrede hans sidste Dage;
ja endog litteraire Arbejder gav han sig af med,
idet der i hans Bo forefandtes et Haandskrift til en
Oversættelse af Æsops Fabler, som udkom efter hans Død,
et Værk, der dog i flere Henseender bærer Mærker af
Alderdommens Skrøbelighed. Mod Slutningen af hans
Liv forlod Kræfterne ham saa fuldstændig, at han
ikke kunde føre Pennen. Han døde den 16. Januar 1554,
altsaa i en Alder af mellem halvfjerds og firsindstyve
Aar, og skal efter Huitfelds Beretning ligge begraven
et Sted paa Helsinge Kirkegaard.

Hans Livshistorie er første Gang skreven af LANGEBEK
i »Danske Magazin«, I. Bd., men fyldigere, med
Indtrængen i Emnet fra alle Sider og grundig
Belysning af alle Enkeltheder er hans Levnet
og Forfattervirksomhed skildret i vore Dage af
C.J. BRANDT: »Om Lunde-Kanniken Christiern Pedersen
og hans Skrifter« (1882).

Chr.Pedersen fremtræder saa tidlig og saa flittig med
Arbejder i Modersmaalet, at han allerede af den Grund
maa kjendes værdig til det Navn, man har tillagt ham
som den danske Litteraturs Grundlægger. Men endnu mere
vil man finde ham fortjent til denne Hæderstitel,
naar man mindes, hvad der var den ledende Tanke i
dette Forfatterskab og hvilket ualmindeligt Herredømme
han besad over Midlerne til det. Det er bestandig,
hjemme som ude, Kjærligheden til Fædrelandet og
det danske Folk, der styrer hans Pen: derfor er
han øm over dets historiske Minder, vil redde dem
fra Glemsel og indprente dem paany, at med dem den
nationale Aand kan vækkes cg styrkes; derfor vil
han gjennem Modersmaalet aabne Menigmand Adgang
til det rette Kjendskab til de højeste aandelige
Anliggender, Vilkaarene for en kristelig Vandel
og Salighedens Erhvervelse, og derfor drøfter han,
overalt hvor Lejlighed gives, alle de Spørgsmaal,
der angaa en god og sund Livsførelse. Og til denne
sin Mission som Forfatter er han udrustet med en Magt
over Sproget som Ingen før og ikke Mange efter
ham, en jevn og ædruelig, men klar og letfattelig
Fremstilling, som var et Særsyn paa hans Tid. 
Herom have de Kyndige aflagt ubestridelige
Vidnesbyrd. C.F. ALLEN betegner Chr. Pedersen som
»den af det danske Sprog fremfor alle Andre fortjente
Mand, der af det havde omtrent samme Fortjenester som
Luther af det højtydske«, og WEGENER siger om hans
Stil, at »det danske Sprog ligesom af en indre Trang
fødtes ham paa Læben og strømmede fra Læben med en
beundringsværdig Velklang og Rigdom«.

Som Chr. Pedersen i sit Sprog er dansk som
Ingen før ham, saaledes er han det ogsaa i hele
sin Personlighed. Der er noget Trofast, noget
Støt og Sikkert ved ham, som viser tilbage til
Nationaltypens bedste Egenskaber. Hans Væxt er
langsom, men paalidelig. Det ligger i Sagens Natur,
at han maa tage sine litteraire Udgangspunkter
udenfor Fædrelandets fattige Aandsliv, men han
har en egen Evne til at gjøre de fremmede Impulser
virksomme i Hjemmets Tjeneste og tilpasse dem efter
dets Fordringer. Og uden at han paa Ideernes Omraade
er nogen genial Gjennembruddets Mand, ere Tidens
skabende Tanker dog tilstede hos ham, endnu inden han
er sig deres reformatoriske Karakter bevidst. Allerede
i det katholske Afsnit af sit Liv fremsætter han
i al Stilfærdighed og Sagtmodighed Anskuelser,
som senere bleve Slagord i Reformationsbevægelsen;
men han blev ikke en fyrig Bannerfører som Luther,
hvis Kampnatur aldrig ret tiltalte hans sindige Væsen,
Skjøndt han saa godt som Nogen vidste, hvad det var
at blive en god Sag tro ogsaa i onde Tider, og var
en sikker Mand, hvor der skulde voves for den - han
stillede sig i Reformationssagens Tjeneste, men gav
ikke derfor Afkald paa selvstændig Dom overfor de ikke
saa sjelden extravagante og form trodsende Ytringer,
der fløj fra Reformatoren i Kampgnyets Hidsighed som
Gnister fra Sværdhug. Alt i Alt sætter han et eget
dansk Præg paa vor Litteraturs første Begyndelse, og
hvor dens nationale Egenskaber træde tydeligst frem,
pege de tilbage paa ham:

Skjøndt mellem Sjællands Præster
kun regnet til de smaa,
han var en Runemester
paa Modersmaal som Faa,
og skrives Mesterværker
med danske Kjendemærker,
han Pennen skar til dem.    
(Grundtvig.)
Medens Chr. Pedersen i Udlandet var virksom for
Reformationens Forplantning til Danmark, gik dens
Sag frem herhjemme ikke uden haard Kamp og voldsomme
Tilbagefald, men dog omsider naaende sit Maal. Striden
førtes baade med legemlige og med aandelige Vaaben,
baade i Livet og i Litteraturen. Nærmest som virksom
i sidstnævnte Henseende skulle vi betragte den Mand,
hvis Navn nøjere end nogen Andens er knyttet til
Lutherdommens Sejr i Danmark, Hans Tausen.

Det var hin lille Plovdreng fra Birkinde By,
hans Navn fløj over Danmark med folkeligt Ry,
en dansk Morten Luther, han stred med Ordets Sværd,
og sejred med Aanden i Hjertefolkets Hær -

synger Ingemann om Bondesønnen fra Kjertemindeegnen,
der endte paa Ribe Bispestol. HANS TAUSEN blev født 
1494 og gik i Odense Skole, maa vel altsaa tidlig
have røbet usædvanligt Nemme og boglig Interesse,
siden han fra sin Faders Smedie naaede ad den alt
Andet end slagne Vej til Latinskolen. Men endnu
videre skulde hans Vandring føre ham. Enogtyve Aar
gammel var han Munk i Johanniterklostret Antvorskov
ved Slagelse og klosterbunden til St. Hans Brødrenes
Regel, der var saa mild, at de strengere Ordener
ikke ret vilde betragte dem som Munke, hvorfor Hans
Tausen ved en senere Lejlighed kunde skrive: »Jeg har
været i et Kloster, desværre, men om jeg var Munk,
lader jeg den gode Herre (Prioren) og de Dannemænd
i Antvorskov svare til.« Allerede Aaret efter sin
Indtrædelse i Klostret er han i Rostock, hvor han
1516 blev indskreven som Student, gjennemgik de 
akademiske Grader og allerede 1520 optraadte som
Docent. Det følgende Aar foredrog han offentlig
Theologi ved Kjøbenhavns Universitet, endnu ikke
luthersk udpræget, skjøndt han vel i Rostock havde
været omsuset af Luftningerne fra Wittenberg; han har
vel staaet omtrent paa samme Stade som Poul Helgesen,
da denne som urban Formidler af Reformationens Ideer
vilde lede deres lempeligste Indhold ind i et roligt
Leje; da de to Mænd senere kom til at staa hver i sin
Lejr, minder Hans Tausen ialtfald om, at han og hans
Modstander »tidligere have fortæret saameget Brød
sammen, at han kjender mig nok ikke saa ufredsom og
balstyrig at være.« Imidlertid maa det Sammenhængende
i Luthers Lære og Færd
ogsaa have drevet Hans Tausen videre og videre paa
Konsekvensens Bane, og al hans Hu stod til Tydskland,
for at han kunde fortsætte sine Studier i Wittenberg
under Mesterens egen Vejledning. Hans rige Kloster
gav ham Rejseunderstøttelse, det hedder sig paa det
Vilkaar, at han skulde besøge den papistiske Theologis
Højskoler i Löven og Köln, hvilket der er Grund til at
opfatte mere som en officiel Formalitet end som et
virkeligt Forbud mod at rejse til Wittenberg; endnu
var Christiern II. Herre i Danmark, og saalænge
var det ikke raadeligt at røbe sin Uvillie mod
Luthers Højskole offentlig, og at det var til den,
de Unges Sind drev dem, var ikke skjult for Kirkens
Stormænd. Omtrent en Maaned efter Kongens Flugt blev
Hans Tausen indskreven som Student i Wittenberg den
16. Maj 1523. I noget over et Aar hørte han Luther og
Melanchthon, og har han tidligere havt sine stille
Forbehold overfor den nye Lære, saa svinde nu hans
sidste Betænkeligheder under Paavirkning af Luthers
ivrigt erobrende og Melanchthons klart overtydende
Veltalenhed, og opfyldt af Overbevisningen om det
Vrange i Kirkens Helgenlære, om Gudssamfundets
Stiftelse i Daaben og Befæstelse i Troen, om
Bibelordets enfoldige Sandhed og dennes Udbredelse
gjennem ren og usminket Børnelærdom, vender han 
tilbage til sit Kloster, hvor »den gode Herre« Eskil
Thomsen, Prior af Antvorskov og Medlem af Rigens Raad,
i Begyndelsen behandler den dygtige unge Mand mildt i
Haab om, at Klostret skulde faae Ære af ham, men snart
kommer paa det Rene med hans Frafald og efter at have
sporet de nye Lærdomme i en af hans Prædikener sender
ham til Johanniter-Huset i Viborg. Ogsaa her prøvede
Forstanderen, den lærde og højtbegavede Peder Jensen, 
først paa at tage den unge Apostat med Mildhed, men da 
Hans Tausen ikke ved nogen Overtalelse lod sig bevæge 
til at lægge Skjul paa sine Meninger, kastede han ham 
i Fængsel. Men Modgangen æggede kun Nidkjærheden: Hans 
Tausen prædikede gjennem Lydhullerne i Fængslet for 
Borgerne udenfor, saa Forstanderen af Frygt for 
Ophidselsen i Byen satte ham i Frihed igjen og gav ham 
Lov til at prædike i Klosterkirken, naar Aftentjenesten 
var endt. Større og større Kredse af Borgere sluttede sig 
til ham; han behøvede kun at give et Vink for at samle 
dem om sig som en Vagt til sin Beskyttelse, og betrygget 
ved denne Tilslutning forlod han Klostret, aflagde sin 
Ordensdragt og tog Bolig i en anseet Borgers Hus.
Ikke længe efter fik Hans Tausen en lige saa uventet 
og paafaldende som mægtig Støtte for sin Propaganda, 
da Frederik I. under et Ophold i Aalborg den 23. 
Oktbr. 1526 rettede en Skrivelse til Borgemester, 
Raad og Menighed i Viborg, i hvilken han udnævnte 
den lutherske Prædikant til sin Kapellan, tildelte 
ham »Forlov og Befaling til at være i Viborg for en 
Tid og prædike det hellige Evangelium for Borgerne«, 
samt paalagde disse, at »de paa Kongens Vegne skulle 
beskjærme ham mod Alle, der ville overfalde ham med 
Vold og Magt, være sig Gejstlig eller Verdslig«. 
Særlig i Kjøbstæderne havde nemlig den nye Lære lidt 
efter lidt bredt sig saa stærkt i Form af »hemmeligt 
Lutheri«, at den var bleven en Magt i Samfundet, som 
maatte tages med i den politiske Betragtning, og i 
de stærke Udslag frem og tilbage, som Statsstyreisen 
bevægede sig imellem i denne af saamange modstridende 
Interesser sammenvævede Tid, var der just nu en 
Situation, i hvilken Kongen ansaa det for god Politik 
- ikke at tale om, at det stemte med hans egne 
Sympathier - at begunstige Reformationsbevægelsen ved 
at optræde som Beskytter af den første aabenbare og 
erklærede Bekjender af Luthers Lære, uanseet at hans 
Haandfæstning forpligtede ham til »aldrig at tilstede 
nogen Kjætter, Luthers Discipel eller Andre at prædike 
eller lære lønlig eller aabenbarlig mod den himmelske 
Gud, den hellige Kirkes Tro, den helligste Fader Paven
eller Romerkirken«. Dette mærkelige Beskjærmelsesbrev
blev paa eengang en Handske, kastet til Prælaterne, og 
en Haand, rakt til den danske Borgerstand, der herved 
i Virkeligheden fik Ret til uden Hensyn til Biskop og 
Domkapitel at holde sig selv en Prædikant eller Fripræst. 
Ad denne Vej blev der aabnet den evangeliske Lære en 
ligesaa bekvem som legal Vej til Kjøbstædernes Borgerskab, 
der ogsaa nu allevegne blev Lutheranismens virksomste Støtte.

Særlig i Viborg var der en taknemmelig Jordbund for
den nye Udsæd, og Hans Tausen støttedes baade fraoven
og franeden. Latinskolens Rektor, JAKOB SKJØNNING,
der tillige var Præst, havde overladt ham sin
Sognekirke, den lille St. Hans Kirke, til at prædike
i, men den blev snart for trang for Tilstrømningen,
og Borgerne skaffede ham da Tilladelse til at prædike
til Aftensang i Graabrødrenes rummelige Kirke tæt ved
Bispegaarden, altsaa lige for Bispens Øjne. Denne -
Jørgen Friis - kunde tilsidst ikke
betvinge sin Harme og formaaede sin Slotsherre til 
at trænge ind i Kirken med væbnet Magt for at gribe
Tausen og føre ham op paa Slottet. Hans Tausen
stod paa Prædikestolen, da Slotsherren traadte ind
og befalede ham at standse og følge med ham til
Biskoppen. Men med luthersk Frimodighed gav Hans
Tausen til Svar: »Jeg staaer her i en højere Herres
Tjeneste, men naar jeg er færdig, skal jeg, hvis
Biskoppen ønsker det, komme til ham.« Da Slotsherren
blev hidsig og truede, gjorde Borgerne sig rede til
at sætte Haardt imod Haardt, løb til de nærmeste
Gader for at hente Vaaben eller sendte Kvinderne hjem
efter dem, og overfor denne bestemte Optræden faldt
Slotsherren tilføje og fjernede sig.

At den tydske Bogtrykker HANS VINGAARD paa denne
Tid kom til Viborg med sit Trykkeri, er ogsaa et Tegn
paa den reformatoriske Stemnings Overvægt i Byen. Vi
have tidligere antydet, at Bogtrykkerne i hine Dage
betragtede sig som aandelig medansvarlige i de
Skrifter, der udgik fra deres Presser; de flyttede
derfor gjerne deres Trykkerier hen til de Punkter,
hvor der var stærkest Bevægelse i den Retning, de selv
tilhørte, saa den luthersksindede Bogtrykkers Ankomst
til den jydske By tyder paa, at han har betragtet
den som et af Centrerne for Reformationsbevægelsen i
Danmark. Hans Tausen hilste ogsaa hans Ankomst med
Glæde. »Gud har sendt os denne Prenter til Byen«,
skrev han og lod strax tre Smaaskrifter udgaa fra
hans Officin.

Det første af disse Skrifter: »En rett Christelig Fadzon 
at Christne Børn med paa Danske« er nu ikke længer til i 
noget bevaret Exemplar, men kun i en Afskrift i det St. 
kgl. Bibliotheks Thottske Samling. Forfatteren udleder 
Grunden til, at den menige Verden er saa plat forsjunken 
i Synd, fra den Omstændighed, at ved Daaben Fadderne 
ikke have forstaaet de Ord, som Døbe-Faderen taler over 
Børnene, og han har derfor nu sat Ordene ud paa dansk 
Maal med alle de Tegn, som man plejer at haandtere i 
Daaben, for den enfoldige Almues Skyld.

Det følgende Arbejde fra Hans Tausens Pen og Hans
Vingaards Presse (1528) er en Oversættelse af
Luthers »Mandat Jhesu Christi an alle seyne getrewen
Christen«, et lille Skrift i Form af et Himmelbrev,
der i sin frit oversatte, tildels lokaliserede og
ved et fyndigt Sprog udmærkede danske Skikkelse har
faaet den vidtløftige Titel: »HEr haffue wij bodhae
(baade) edt ønckelight
Klawaemooll Och edt wenlight tilbudh, huorledes then
herre Jesus Christus beclawer, ath wij eræ saa faldhnæ
hannum fraa, Och haffue kast then helig Christelighæ
troo Ath wij inthet haffue beholdhet ther aff wdhen
navnet. Och huorledes hand naadheligh tilbydher
oss gudz naadhæ oc wenskaff ighien formedelss sidt
helige Euangelium.« Det er Vorherre selv, der fra
sin Himmeltrone taler til sin Menighed: »I veed vel,
hvad I have svoret mig igjen i Daaben, hvorledes I
have hyldet mig for Eders Herre og Fyrste med svoren
Ed; nu er jeg kun altfor tidt bleven undervist om,
hvorledes I have forglemt samme Ed og ere affaldne
fra mig og ikke agtet paa, at I maatte beholde det
stærkeste Slot og Fæste, som er den store og stærke
Tro, som jeg bød Eder at sætte paa det Ord, jeg havde
lært Eder, det hellige Evangelium.« Menneskesindet har
været vildledt og søgt Frelsen paa mange Veje: »Er
det ikke saa? Løb I ikke fra Rom til St. Jakob, fra
St. Jakob til Stjernebjerg, derfra til Klippinge,
fra Klippinge til Rye, fra Ry til Aabenraa, fra
Figentræ til Pæretræ, fra Pæretræ til Æbletræ,
I løb hid, I løb did og fandt dog ikke Eders Sjæls
rette Føde; I bleve jo lige hungrige, lige tørstige,
fordi Eders Sind og Samvittighed kunde ikke blive
tryg og fredsommelig af Arriner og Kariner, Kapper
eller Vievand; saa stod I altid i Tvivl, hvor stærkt
I end løb derefter.« Til Borgerne i Viborg og Aalborg
sendte den gamle fyenske Biskop JENS ANDERSEN BELDENAK
en Advarsel mod den evangeliske Lære og fremkaldte
herved Hans Tausens tredie Skrift: »Edt kort antswor 
till bispenss sendhæbreff aff Othense« (1529). Han 
viser sig heri som  en dygtig Polemiker, idet han 
Stykke for Stykke gjendriver sin Modstanders Paastande. 
Allerede Skriftets Begyndelse giver en karakteristisk 
Prøve paa dets Tone: »Vi Jens Andersen, med Guds Naade 
Biskop udi Odense. - Aha, Hr. Jens Andersen, hvor det 
skal blive Eder haardt at bestaa, at I er en Bisp af 
Guds Naade. Ak nej, desværre, ikke af Guds Naade, men 
af Guds store Fortørnelse, U-Yndest og besynderlige
Vrede, for vor Utaknemheds og mangfoldige Synders
Skyld haver Gud berøvet os vore rette Sjælesørgere«
o. s. v. Han opgjør ved denne Lejlighed et Regnskab
for sit personlige Vedkommende, idet han imødegaaer
Bebrejdelsen for at have brudt sit Klosterløfte. Hans
Svar er, at han netop derved er bleven sit tidligste
Løfte tro, det, han har givet Gud i Daaben: »I min
Daab besvoer jeg mig til min Gud, at
han skulde være min Gud og elskelige Fader og jeg
hans kjære Barn for Christi Skyld; men denne Lydighed
afsagde jeg ham, og da var jeg en falsk, forløben
Kristen; den Lydighed, jeg havde lovet Gud, lovede
jeg nu et Menneske; den Tro, jeg tilforn satte til
Christus, satte jeg nu til mit Klosterlevnet ... Er
jeg pligtig at holde, hvad jeg har lovet, saa skal
jeg holde den første Jæt (Løfte), som jeg havde lovet
Gud, og lade den anden fare.« Klosterlivet ejer kun
Gudelighedens Skin, men ikke dens Væsen, da al sand
Gudelighed maa vise sig virksom i Kjærlighed; men
denne fornægtes i Klostrene, det veed han fra sit eget
Ophold i de rige Johanniter-Huse: »I det, jeg skulde
have været andre Mennesker til Tjeneste, tjente jeg
nu mig selv. Jeg lovede Fattigdom; men hvorledes? -
saa at jeg vilde bo i store kostelige Stenhuse og
kongelige Paladser, æde og drikke kræselig, slide
Ludsk og Londersk (Klæde fra Lüttich og London)
og bruge alt det, mit Liv lystede, men at jeg vilde
plat Intet have at give Andre; jeg vilde tjene mig
selv og og være ingen Andre nyttig eller brugelig.«

Samme Aar sorn dette Fejdeskrift udkom, forandrede et
kongeligt Brev med et Pennestrøg hele den kirkelige
Tilstand i Viborg, idet der kort og godt forordnedes,
at da Byen ikke havde Raad til at holde de mange
Kirker og Kapeller vedlige, skulde Borgerne nedbryde
dem alle tilhobe, ene med Undtagelse af de to,
Sortebrødre- og Graabrødrekirkerne, som de efter
deres eget Ønske vilde beholde til Sognekirker, og -
selvfølgelig - Domkirken. Borgerne tøvede ikke med
at gøre Brug af deres Ret, og tolv Kirker faldt som
Ofre for denne radikale Reform. Byen havde nu kun
to Sognekirker; ved den ene var Hans Tausen Præst,
og til den anden ordinerede han - til let forstaaelig
Forargelse for de Paveligsindede - sin Hustrus Broder
JØRGEN SADOLIN.

Kort efter denne sin selvbeskikkede Optræden som 
evangelisk Superintendent blev Hans Tausen af 
Frederik I. kaldet til Kjøbenhavn og som Kongens
Kapellan stillet til Borgernes Raadighed, samtidig 
med at det blev ham tilladt eller vel snarere 
overdraget at indrette Gudstjenesten i Nikolaj Kirke 
paa luthersk Vis for de Borgere, der maatte foretrække 
denne Form af Kirkegang. Og af dem var der mange; i 
voxende Skarer strømmede de til for at høre den første 
offenlige Forkyndelse af Luthers Lære, og Hans Tausen 
kan fra nu af betragtes som »Fænnikedrager for det ganske
Lutheri i Danmark«, for at bruge Poul Helgesens
bedske Udtryk, ligesom ogsaa Skylden for al Uorden
og ethvert Overgreb af den lidenskabeligt bevægede
Mængde blev lagt paa hans Skuldre, især af den
samme kampiltre Lektor Poul, der klager over, at
efter Tausens Ankomst »voxede Ondskaben i den Grad,
at den By, der fremfor nogen anden havde holdt fast
ved Fromhed og Gudelighed, blev den værste Hule
for Ugudelighed og Vederstyggelighed; den uvidende
og træge Almue blev saaledes betaget af en utrolig
Galskab, at den rasede mod Kirkernes Helligdomme,
sønderslog Helgenbilleder, haanede den hellige Messe
med gruelig Spot, ja søgte endog at overgaa baade
Viborg og Malmø i Ugudelighed.«

Med den dygtige Modstander, fra hvis livlige Pen
disse haarde Beskyldninger flød, tog Hans Tausen
Kampen op 1531 i Anledning af Poul Helgesens Brev
om Messen, som han havde sendt til Borgemestre og
Raad i Kjøbenhavn med Ønsket om, at Hans Tausen
vilde give ham Svar paa hans Spørgsmaal, hellere paa
Latin end paa Dansk. Tausen tøvede heller ikke med
sin Imødegaaelse, og hans Svar blev sendt til Poul
Helgesen, der nu lod sit Sendebrev og en Replik i
Anledning af Tausens Svar trykke, men uden at medtage
selve dette. Der manglede saaledes et vigtigt Led i
den offentlige Diskussion, som Hans Tausen skyndte
sig at udfylde ved at lade den sidste Halvdel af sit
Skrift Svar tii Poul udkomme i Trykken som »Suor til
then falske oc vchristelige  vnderuiisning som lector 
Powell screff til Raadet y Københaffn Om then 
Papistiske Messe«.

Denne Strid drejer sig om et af Pavekirkens
Hoveddogmer, Opfattelsen af Messen, hvori den hele
katholske Gudstjeneste var koncentreret som i sit
Brændpunkt, og hvis Aflæggelse var Reformationens
ydre Tegn. De Evangeliskes Angreb paa den katholske
Betragtning af Messen rettedes dels imod Nadverens
ydre Forvaltning, Nægtelsen af Kalken ved Lægfolks
Altergang - »Bisper og Præster havde som Skalke, Tyve
og Røvere stjaalet den ene Part af Sakramentet«, sagde
man - dels og væsenligst mod dens indre Betydning
som et Offer til Forligelse for vore Synder, et Offer
for Levende og Døde, som den katholske Kirke tillagde
Nadveren, idet den konsekrerende Præst i det Afsnit af
Messetjenesten, der kaldtes »Kanon« eller »den tiendes
Messe«, fordi den blev læst ganske sagte, henvendte
sig til Gud, ikke til Menigheden og, idet han
tog Brødet og Vinen paa Alteret, bar det frem med den
Bøn til Gud, »at du vil behagelig anse og velsigne
disse Gaver, disse Laan, disse hellige og ubesmittede
Ofre,« hvortil der, under Paakaldelse af Helgennavne,
var føjet Bønner for Kirken, for Paven og for Alle,
»som ofre Dig dette hellige Offer for deres Sjæles
Løsen og Frelse.« Hævdelsen af denne Betragtning af
Nadveren som et Offer til Frikjøbelse for Syndestraf
var i rent udvortes Henseende af yderste Vigtighed for
den katholske Kirke, fordi igjennem den en uudtømmelig
Rigdomskilde udgød sit Væld over Kirker og Klostre
i Form af Indbetalinger, testamenterede Formuer og
Gavebreve som Vederlag for Præsteskabets Udførelse
af Sjælemesser for de Afdøde og andre »stiftede
Messer«, ved hvilke Messens Karakter af Sonoffer
tydeligst traadte frem. Det var derfor praktisk god
Krigsførelse, at Luther tidligt rettede sine Angreb
mod dette Punkt, som det var ideel Indignation over en
hellig Indstiftelses Forvanskning i verdslige Formaals
Tjeneste, der lagde Kraft i hans Vaaben, da han i sit
paa Wartburg forfattede Skrift om Messen holdt sig ene
og alene til Nadverens Indstiftelsesord og stemplede
det som en Fornægtelse af Troen at ville forlige Gud
ved at bringe ham hans egen Gave til Menigheden som
Offer, efter at Forligelsen med ham eengang for alle
var stiftet ved Jesu Offer paa Golgatha. Til Luthers
Argumentation støtter Hans Tausen sig selvfølgelig
i hele sin Imødegaaelse af Poul Helgesen og holder
bestandig sin subtile Modstander til Ilden, hvergang
han vil forvirre Ordenes naturlige Mening ved kløgtige
Distinktioner, som naar han vil bortforklare Messens
Betydning som Offer ved at kalde den et Mindeoffer,
en trofast Formaning til Delagtighed i det aabenbare
Christi Offer, men ikkedesmindre en god Gjerning,
der med selvstændigt Offer-Værd og -Virkning kan
komme Levende og Døde tilgode, naar Handlingen følges
af Menigheden med Andagt og Kjærlighed. »Siger Du,
at de have ikke gjort Messen til et nyt Offer til
Syndebod?« udbryder Hans Tausen. »O Gud give, det var
saa! Det giver mig stort Under, at Du saaledes vil
aarsage (undskylde) Paven, helst fordi han aarsager
sig ikke selv, men aabenbare kalder Messen selv et
Offer . . . Have vi ikke den ryggesløse Kanon ved
Haanden, som kalder Messen et Offer og saadant et
Offer, som skal afslette Synden! . . . Hvad est Du
Barn, eller vil Du gamle Munk gjøre os til Børn! O
I Messepræster! hører Lektor Pouls Dom over Eders
Messe! han fordømmer alle de Messer, der siges
for noget Offer til Syndebod!« Hans Tausen veed
fuldtvel, hvilken snild Modstander han har at gjøre
med, en Disputator, der »beviser mesterlig at kunne
drage og skyde Skjødet, som Blæst og Bølge sige til«,
og netop som et Modstykke til denne Tvetydighed
fremsætter han sin egen og Luthers Betragtning af
Nadveren uden Omsvøb og uden Forbehold. »Til hvad
Brug Vor Herre Jesus har efterladt os det hellige
Sakrament, det beviser han klarlig nok, da han beder,
at man skal tage, æde og drikke, ham til en Amindelse;
nu taler han aleneste derom, og ikke hvorledes man
skal stoppe det i Sølvkar og sætte det op og bede 
dertil; ved dette Guds Ord bliver jeg saa fast, at 
Du skal ikke drive mig derfra.«

Om Hans Tausens Skrift sagde N.M. PETERSEN i sin 
Litteraturhistorie 1854, at det burde udgives
paany; dette er senere skeet ved HOLGER FR. RØRDAM
(Smaaskrifter af Hans Tausen, Kbhvn. 1870).

Faa dette Tidspunkt falder ogsaa Tausens Gjengivelse af 
Luthers Svar paa det kejserlige Mandat efter Herredagen i
Augsburg, der, ledsaget af en »ydmyg tro Formaning
til Kong Frederik«, opbevares i hans egenhændige
Haandskrift i Karen Brahes Bibliothek i Odense.

Men ikke længe efter brast den Støtte, Hans Tausen
havde havt i sin kongelige Velynder. Frederik I. 
døde 1533, og under de svævende Forhandlinger
om Kongevalget, under hvilke store politiske
Interesser krydsede hverandre, vandt Prælaterne
deres Magt tilbage for en Stund og benyttede den
til en kraftig Reaktion imod de Evangeliske. Under
Herredagen i Kjøbenhavn 1533 stævnedes Tausen
til at møde paa Raadhuset og modtage Rigsraadets
Dom i den Anklage, der var rejst imod ham for at
have brugt Haansord imod Sjællands Biskop Joachim
Rønnow, for - i sit nysnævnte Fejdeskrift - at
have skjældt Prælaterne for »Tyranner, Bedragere,
haardnakkede og forblindede Knubbe«, og for at have
talt usømmeligt om den hellige Messe. Poul Helgesen
førte Sagen imod ham, med sin vante Livlighed og
Smidighed og med en særlig god Villie til at komme
sin Modstander tillivs. Situationen var betænkelig
for den Anklagede og reddedes kun nogenlunde ved den
Støtte, Kjøbenhavnerne ydede deres afholdte Lærer og
Prædikant. Efterretningen om Hans Tausens Indstævning
for Rigets højeste Domstol vakte det stærkeste Røre i
Byen; Borgerne samlede sig væbnede udenfor Raadhuset
og fordrede ham frigiven, og ved at henvende sig om
Hjælp til den lybske Borgemester Jürgen Wullenweber,
som laa med sine Skibe udfor Dragør, aabnede de Udsigt
til saa betænkelige storpolitiske Konsekvenser af
denne Sag, at Rigsraadet ansaa det for betimeligt
at gjøre en hurtig Ende paa den og afsluttede den
endnu samme Dag, dog først efter at lybsk Mandskab
i Smaaafdelinger havde betraadt Kjøbenhavns Grund
for at gjøre fælles Sag med Borgerne og benytte
disse forviklede Omstændigheder til Hansestædernes
Fordel. Dommen gik vel imod Hans Tausen, der tilstod
sig skyldig i Forseelse mod Joachim Rønnow, men
frejdigt vedstod sin Lære om Messen og Nadveren;
den Straf, han skulde være idømt - og det kunde let
have gjældt Livet - blev ham imidlertid eftergiven,
hvorimod han inden en Maaneds Forløb skulde have
rømmet Sjællands og Skaanes Stift og overhovedet
aldrig maatte forrette nogen Præstegjerning uden den
Biskops Tilladelse, i hvis Stift han opholdt sig,
ligesaalidt som han maatte skrive eller lade prente
nogen Bog.
Trods Dommen, der var overgaaet ham, var Hans Tausens 
Bortgang fra Raadhuset snarere en Sejerherres end en 
Overvundens. Menneskeskaren foran Bygningen havde alt 
Andet end fredelige Miner; »var der blevet krummet et 
Haar paa hans Hoved«, fortæller et Øjenvidne, Reimer 
Kok, »saa var der ikke Een kommen levende derfra, thi 
hvorledes den menige Mand hilsede Rigsraaderne, især 
Biskopperne og deres Munke, da de gik fra Raadhuset, 
det har jeg selv seet med  mine Øjne«. Det var kun 
Hans Tausens personlige Beskyttelse, Joachim Rønnow 
kunde takke for, at han slap helskindet hjem til sin 
Bispegaard.

Rimeligvis paa dette Tidspunkt er det, at Hans Tausen 
har givet sin alvorsfulde, for den gode Sag bekymrede 
Stemning Luft i den smukke Vise »om Løgn og Sandhed«, 
det ypperste af de polemiske  Digte fra Reformationstiden,
vi have tilbage. Det er naaet til vor Tid i forskjellige 
Udgaver, af hvilke den ældste - fra 1547 -  blev funden 
for en Del Aar siden i det St. kgl. Bibliothek, trykt i et 
lille Oktav-Hefte sammen med en Vise »om Munkekappen« (udg. 
af CHR. BRUUN i »Viser fra Reformationstiden« 1864). Det er 
Sandhedens Pilgrimsgang paa Jorden, Hans Tausen besynger med 
Tanken paa sin egen Skjæbne og sine Modstanderes Triumf:

I fordum Tid var Sandhed mægtig og bold,
af holden i alle Maade,
over al Verden havde hun Vold,
og ingen Mand gjorde hende Vaade.

Nu er Løgn vorden hende vred,
han maa hende hverken høre eller se,
han vil hende plat fordrive.

Hverken paa Herreslot eller i Kjøbstad kan Sandheden
finde Ly; hist »kom Løgnen ridende i Gaard med Rytter
og Hofmænd, saa vældig han var«, og for at drive hende
bort fra Staden skrev Løgnen »Brev til Borgemester og
Raad, at de Sandhed ihjel skulde slaa«. Ejheller paa
Thinge kan den Forfulgte komme til sin Ret; da søger
hun Tilflugt i et Kloster:

Sandhed monne til Kloster gaa,
hos Bisper maatte hun ikke være.
Hun tog en Munkekappe paa,
den agted hun rolig at bære.
Sandhed bad Munken, mod Løgn skulde stride,
at hun maatte rolig i Kloster blive, 
det kunde dem meget fromme.

»Sandhed, Du est en Rømnings-Mand,
og Dig kan Ingen lide!«
Det svarede Gaarden som en Mand:
»Vi ville ej for Dig stride.
Fordi vi tjene nu Løgn med Tro,
thi maa Du ej i vort Kloster bo,
Du kant os lidet fromme.
»Løgn han er i Kloster rig, 
han giver os ingen Plage. 
Ikke er en anden i Verden slig, 
der os giver saadanne Dage. 
Løgn han bygger op store Mure, 
og intet Arbejde er os saa sure, 
han kan os frilig bestyre.

»Sandhed, Du est baade sulten og mager,
dit Stegers monne lidet ryge.
Vort Prison <footnote>Fængsel</footnote> est Du en Gjest saa fager,
og hannem skal Du nyde.« -
Nu er Løgn vorden Munkens Patron,
og Sandhed sidder i deres Prison,
tildøde ville de hende svelte.

Havde Sandhed enten Venner eller Frænder, 
der tilMunkene vilde tale, 
at de deres Vrede vilde fra hende
vende og lade hende fredelig henfare!
Herre Gud af Himmelen hjælpe hende vel, 
for Munkene gjør hende stor Uskjel, 
hun haver dog ingen Brøde.

Sandhed for trykkes til en Tid,
det kan vel hver Mand mærke.
Djævelen gjør dertil stor Flid,
at han kan Løgnen bestærke.
Men kommer Sandhed tilords igjen,
da raader jeg, Løgn, Du bruger dine Ben,
Du vedst, hvad det vil koste.

De ere nu Faa, det ville forstaa, 
at Sandhed af Fængsel er kommen, 
de love Gud, baade Store og Smaa,
af Hjertet og ej af Lungen. 
Papister dem stinger hun jammerlig, 
at hun aabenbarer deres Svig, 
som dennem stor Vold haver givet.

Rigens Hofmester Mogens Gjøe, selv en ivrig Lutheraner
og »alle Lutheraners Forsvar«, antog sig imidlertid
Tausens Sag, og hvad han ikke evnede, udrettede hans
Datter Birgitte - senere Herluf Trolles navnkundige
Ægtefælle - som havde en høj Stjerne hos Biskop
Rønnow. Med deres Forestillinger forenede sig Trykket
franeden, fra Kjøbenhavns Borgere, og der bragtes et
Forlig istand, som indrømmede Hans Tausen Ret til at
vende tilbage til Kjøbenhavn, imod at han forpligtede
sig til ikke i sine Prædikener at bruge »Skjændsord
mod Bisper og Prælater, Kanniker og Præster«, men
tvertimod at vise sig »hørig, tro og lydig mod
Biskoppen«, og Mogens Gjøe gik i Borgen for ham
med den stærke Forsikring, at han »vilde vove Hals,
Liv og Gods, hvis han skulde svigte sit Løfte.«

Forliget var jo ingen lille Indrømmelse fra Bispens
Side, men ogsaa Hans Tausen bandt sig i væsenlig
Grad ved denne Overenskomst og det er nok muligt,
at den har gjort Skaar i Tillidsforholdet mellem ham
og Kjøbenhavns Borgere. I den nærmest følgende Tids
stærke Røre tager han kun liden Del; han fordyber
sig i litteraire Arbejder og giver sig i Lag med
Oversættelsen af
det gamle Testamente, af hvilken de fem Mosebøger,
»med tro oc flijt fordanskedt aff M. Hans Tausen,
Prædicker wdi Kjøbenhavn«, udkom 1535 (trykt i
Magdeburg) og bleve saa vel modtagne, at de maatte
optrykkes paany begge de to følgende Aar. »Det var
vel baade nyttigt og nødigt«, skriver han i Fortalen,
»at denne hellige Skrift afmaledes paa alle Vægge,
skreves udi alle Vraaer, udtydedes paa alle Tungemaal,
at Ungdommen maatte betiden vænnes ved at øves
derudi. Saa haver jeg nu bevist min Tjeneste paa
disse Moses Bøger og fordansket dennem efter min
Formue. Kunde forstandige Folk skjønne, at det saa
kan være lideligt, da vil jeg gjerne gjøre ydermere,
hvad jeg kan, ellers vil jeg hermed have givet dennem
Aarsag til at gjøre det bedre, som bedre kunne.« Som 
Sprogmindesmærke indtager denne Oversættelse en vigtig 
Plads i Litteraturen; kan den end ikke i Sprogets 
Renhed og Rigtighed stilles helt ved Siden af Chr. 
Pedersens, er den dog let læselig og præget af en 
ejendommelig Karakter, i hvilken en populair og 
national Sprogtone hersker med naturlig Lethed. Til 
Prøve vælge vi det almenbekjendte Sted af

2. Mose Bog. 20. Kap. 1.-17. Vers.

(I Hans Tausens Oversættelse er Versinddelingen
udeladt.)

DEr talde Gud alle desse ord oc sagde, Jeg Herre er
dyn Gud, som haffuer wdførd deg aff Egipten land,
wd af det trældoms huss.

Dw skalt icke haffue andre guder for meg, Dw skalt
ingen billide giøre deg, oc ey nogen lignelse,
enthen effter det som er her offuen wdi himmelen,
eller her nedre paa iorden eller oc neden vnder
iorden, Dw skalt icke tilbede eller dyrcke dennem,
dy ieg Herren dyn Gud er een nidkiær Gud, som besøger
fædrens misgierning paa børnen ind y det tredie oc
fierde læd, de som hade meg, oc giør miskundhed paa
hele tusinde, som elske meg, oc holde myne bud.

Dw skalt icke føre Herrens dyn Guds naffn forgieffs,
fordi Herren wil icke lade den bliffue vskyldig,
som fører hans naffn forgiæffs.

Tenck paa Sabbaths dagen, att dw holder hannom hellig,
Sex dage mottw arbeyde oc gjøre alt det dw haffuer
at skaffe. Men den siwende dag, skal wære Herren dyn
Gud een Sabbath, da skaltw ingen handel tage deg for
at giøre, ia huercken dw, dyn søn eller dyn daater,
dyn swend, dyn pige eller dit queg, eller nogen dyn
fremmede, som er inden dine porte, Dy sex Dage giorde
Herren himmel oc iord, hawet oc alt det der wdi er, oc
huilte seg den siwende dag, oc giord hannom hellig.

Ære dyn fader oc dyn moder, paa det att dw mot worde
langliffuet wdi det land, huilcket Herren dyn Gud
giffuer deg.

Dw skalt icke slaa ihiel.

Dw skalt icke bedriffue hoer.
Dw skalt icke stiæle.

Dw skalt icke sverre falsk widnesbyrd emod dyn
nægeste. Du skalt icke haffue løst til dyn nægestes
huss.

Du skalt icke haffue løst til dyn nægestes hustru, 
hans swend eller hans pige, hans oxe eller hans asen, 
eller noget aff det dyn nægeste tilhør.

Da Hans Tausen udgav sit næste Skrift, 1539, havde
Reformationen været gjennemført paa tredie Aar ved
Christian den Tredies bekjendte Statskoup, uden at
dens første Ordfører derved var bleven dragen frem
af sin tilbagetrukne Stilling. Ved Valget af de nye
Biskopper blev han forbigaaet; i en kort Tid har
han været Præst og Lektor i Theologien i Roskilde,
men er snart kommen tilbage til Kjøbenhavn, hvor han
foruden sit Præsteembede røgtede Lektoratet i Hebraisk
ved Universitetet.

Det omtalte Skrift er Hans Tausens Postil, det
omfangsrigeste og vel tillige det originaleste af
Reformationstidens litteraire Arbejder - Begyndelsen
til den homiletiske Litteratur i Danmark. Værket
falder i tre Dele: en Vinterdel og en Sommerdel af
Postillen samt Jesu Lidelseshistorie. Den indledes med
en Tilegnelse til Christian III., i hvilken Forfatteren
smukt mindes sin Velynder, den afdøde Konge, og hædrer
ham, fordi han mod mange store Herrers Villie baade
inden- og
udenlands, ja med sit eget kongelige Navns Foragt og
Fortabelse lod det hellige Evangelium efter dets rette
Forstand faae Indgang i Riget og beskyttede dem, der
truedes og forfulgtes for denne Sags Skyld. Derefter
priser Hans Tausen den nu regerende Konge for Alt, hvad 
han har udrettet for Guds Lov og Christi Evangelium, 
men nævner saa frimodig det Meget, som staaer tilbage 
at gjøre og som det paaligger Kongen at sætte i Værk: 
en god, bekvem Reformats, Oprettelsen af Skoler og et 
retskaffent Universitet, Indretningen af Hospitaler og 
Sygehuse for Syge og Vanføre, Omsorg for Enker og 
Faderløse og for Fattigfolk i Almindelighed. Men
først og fremmest er det af Vigtighed, at Guds Ord
holdes ved Magt »ved en udvortes mundtlig Prædiken«;
og da ikke blot Almuen er grov og ulærd, men endog
dens Lærere, Sognepræsterne, staa tilbage i Mangt og
Meget, saa har han, »efter Prædikanternes Raad og 
Tilskyndelse« udarbejdet denne Postil med dens 
Fordanskning af de Epistler og Evangelier, som 
behandles for Folket hver Søn- og Helligdag, samt 
med »en maadelig Udlæggelse« som Hjælp for
Sognepræsternes Enfoldighed.

I Fortalen til »alle fromme og uvillige Læsere« udtaler Hans 
Tausen sig saa nærmere om sin Bogs Opgave: »Dette Arbejde,
gode Venner, er berammet ikke for deres Skyld,
som noget højlig og grundlig ere boglærde og i
Skriften synderlig øvede og vel forfarne, hvilket
forstandigt Folk vel kan lettelig besinde. Men
for dennem, som ikke have saare studeret og ej
meget have hørt af den hellige Skrifts Udlægning,
synderlig dem hvilke dog ere beskikkede til at lære
Andre og vilde vel gjerne gjøre det Bedste, men have
det ikke udi Formuen. At de maa herved have nogen
Tilvisning og fast Grund at behjælpe sig med. Derfor
beder jeg Alle og Hver især tage Alting i den bedste
Mening og Intet altfor snart dømme til det Værste,
hvilket Somme pleje gjerne. For det er altid lettere
at dømme en Anden og foragte en Andens Arbejde end
at gjøre selv noget Godt. Jeg haver med denne Postil
ikke seet højt op og ikke tænkt hermed at fornøje de
vise Aander, men aleneste at ramme enfoldige Folks
Tarv og synderlig de Sognepræsters Gavn og Nytte,
som en grov og enfoldig Undervisning have behov, til
at afværge to Skader og forfremme et dobbelt Gavn,
at enfoldige villige Præstemænd baade maatte blive
ved deres Tjeneste og ulærd Almue kunde vorde lærd
og uforsømt. Thi jeg haver i Sandhed fornummet og
forfaret i disse tolv eller tretten Aar, jeg haver
prædiket Evangelium, at Mange have standet i Stampe og
ere i Lærdom blevne de Samme, de vare, ikke af nogen
ond Villie eller Had til Ordet og den Evangeliske
Lærdom, men af en Vanvittighed (Uvidenhed), de fornam
og følte i sig selv, at de trøstede sig ikke til at
fornøje og gøre sine Folk fyldest. Derfor bleve de,
som de vare, og gjennede deres Hjord til den Fælled,
did som de selv vidste Vejen bedst, og bade dennem
tro som deres Forfædre, enddog de vidste ikke, hvad
dette havde været. Men herefter haaber jeg, at Ingen
skal med godt Skjel kunne aarsage (undskylde) sig udi
de Maader. Er Villien god, da kan man hermed behjælpe
sig og begrunde heraf Saameget, at en Mand kan lære
sig først selv en hel Uge og siden om Søndagen lære
sine Sognefolk.«

Disse Ytringer kaste et oplysende Skjær over
Tarveligheden af de Aander, den nye Kirkeordning havde
i sin Tjeneste: et populairt Værk, som en Postil, der
almindeligvis er beregnet paa Lægfolks Opbyggelse,
har i den første Reformationstid nærmest selve
Præsterne for Øje og byder dem en, som det synes,
højst fornøden Hjælp og Undervisning, som de »med en
god Villie« kunne tilegne
Magister Hans Tausen.

Biskop i Ribe.

Symbol: Ægypteren er et Menneske, ikke en vældig Gud.

<tab>(Esaias 31. 3).

Stukket af Menzel efter Maleriet i Ribe Domkirke.

sig i Ugens sex Dage og derpaa aflevere til Menigheden
paa den syvende. God Nytte har Postillen sikkert
gjort, thi den er saa at sige forsvunden under Brugen
og forefindes endnu kun i nogle faa Exemplarer. Dens
Indretning er følgende: for hver Søn- og Helligdag
anføres Epistelen med en kort Disposition, delt
ved Tal i Afdelinger, og derefter kommer Evangeliet
med en dertil hørende Prædiken. Som Prøve paa Hans
Tausens Udlæggelse af Ordet anføre vi Slutningen
af Postillens Prædiken for Søndagen efter Juledag,
hvor Evangeliets Slutningsvers »Saa voxte Barnet og
styrkedes i Aanden« (Luc. II.) giver ham Anledning til
følgende Betragtninger imod de katholske Legender:

Af desse ord maa man formercke hwor forfengelige
oc løgnafftige fabuler den bog indeholder, som er
screffuen om Christi barndom, hwad gierninger oc
iertegne, han skulde haffue giord, der han legte
med børn oc gick til scole, hworledes hanss kiortel
skulde woxt med hannom etc. Euangelisterne offuerløbe
hanss barndom enfoldelig, at han wor ett barn som
noget andet barn, oc woxte til alder som nogen
anden, oc som han bleff gammel, saa bleff han oc
sterck legemlig oc aandelig, woxte til skiel, wid oc
forstand, lige som ett andet menniske. Ja han bewiste
seg der med att were ett sandt naturligt menniske,
som Paulus oc siger om hannom Phil. II. Saa som Lucas
oc skriffuer om S. Hans, Han wor oc en hellig mand
fød, oc hadde den Helligaand wdaff sin moders liff,
der gaff seg dog med tyden oc ey strax aldeles
tilkende. Saa wilde Jesus bliffue sine brødre y
alle maade lig, paa det att wy oc motte woxe op til
hannom, oc bliffue hannom ocsaa lige, y sin barndom
wor han ett barn, oc giorde barnegierning, y sin
ongdom wor han en dreng, oc giorde ocsaa der effter,
dog gav Gud seg saa merckelig tilkende wdi hannom
fraa førsten y hwer hanss alder effter sin maade,
som det motte mueligt were wdi noget menniske, som
wy om otte dage faa at høre, indtil sine XXX aar han
bleff mand, oc kalledes aff Gud til predickembedet,
oc giorde da iertegn oc gerninger der effter.

1542 naaede den danske Reformator omsider den 
biskoppelige Værdighed og kom til at beklæde
Bispestolen i Ribe. Omsorgen for Kirken og - som
den ovenfor citerede Dedikation bebuder - Skolen gav
ham fuldtop af Embedsforretninger, saa han ikke fik
synderlig Stunder til litteraire Arbejder. Han udgav
dog et Værk, som maa have kostet ikke liden Tid og
Omhu, nemlig den danske Psalmebog forbedret, 1544;
den er desværre gaaet tabt, men den henleder Tanken
paa Hans Tausen baade som Den, der var den Første til
at indføre dansk Psalmesang i vor Kirke, i Efteraaret
1529, da han var kommen fra Viborg til Kjøbenhavn,
og som Den, der selv er Forfatter og Oversætter af
Psalmer, blandt
hvilke dog ingen naaer Digtet »om Løgn og Sandhed«
i Udtrykkets Enfold og Fynd.

Som Prædikant skal Hans Tausen have været ikke mindre
djærv i sit Bispeskrud end i sit Præsteornat, og
engang skal endog en Adelsmand have draget sin Kaarde
imod ham og villet ham tillivs paa Prædikestolen,
maaske opirret af »det Anstrøg af plebejisk
Nationalitet«, som C. Molbech vil bemærke i hans Stil
og som muligt heller ikke har været ganske fremmed
for Bondesønnens Personlighed. Hans Liv havde været
saa bevæget, og han var bleven saa kjendt med Modgang,
at han plejede at sige: »Den Dag, jeg ikke føler en ny
Smerte, frygter jeg for, at Gud ikke er mig naadig.«

Hans Tausen var to Gange gift og havde tretten
Børn. Han døde Mortensdag 1561. Om hans Levnet
og Skrifter har Biskop HARBOE fortalt i »Dänische
Bibliothek« 1798 (»Lebensbeschreibung von Johannes
Tausen«) og POUL RØN i »Sciagraphia Lutheri Danici 
sive Biographia Joh. Tausanii« 1758, (Lys- og 
Skyggebillede af den danske Luther eller Hans
Tausens Levnetsbeskrivelse).

Den betydeligste Plads i Reformationsforfatternes Række 
næstefter Hans Tausen indtager FRANDS VORMORDSEN. Han 
var født i Holland (1491), men kom tidlig til Danmark, 
hvor han blev Karmelitermunk i Helsingør og omtrent
1527 Lektor ved Kjøbenhavns Universitet. I hans
Forfatterskabs første Tid satte hans fremmede Herkomst
sit Mærke paa hans Sprog og vilde have skæmmet det
endmere, hvis han ikke havde faaet god Hjælp af sin
Ordensbroder Poul Helgesen, der forstod at føre sin
danske Pen saa godt som Nogen. Især ved Oversættelsen af 
Davids Psalmer var denne Vejledning ham til uberegnelig 
Nytte, og han giver ogsaa i Tilegnelsen til Anders Bilde 
og Hustru, efter hvis Opfordring Oversættelsen var bleven
til, »den gode Fader Lektor Poul« Æren for Sprogets
danske Karakter, som det vilde have været ham umuligt at 
opnaa, hvis hans »gamle Mester« ikke havde gaaet det 
igjennem »som med en fin Fil«. Al denne Politur har dog 
ikke kunnet borttage det Stive og Kantede, som Manglen 
paa medfødt Fortrolighed med Sproget nødvendigvis maatte 
belemre Oversættelsen med, og den staaer meget tilbage 
for Chr. Pedersens tre Aar senere udkomne Gjengivelse af 
Psalmerne; men som den første paa Dansk

udkomne Bog af det gamle Testamente vil den altid have stor 
historisk Interesse. - Da Frands Vormordsen gik over til 
Lutherdommen og 1529 blev Præst i Malmø, blev Forholdet til 
hans gamle Lærer stærkt polemisk, hvilket bl. A. sees af hans 
Skrift »Een korth oc lydhen forklaring oc forskell paa then
Euangeliske oc Papistiske predicken oc lærdom« (Malmø
1531), i hvilken ban gjør den Bemærkning, at »Satan
ikke sover, men udaf sin alsomstørste Magt, Kunst og
Flid udsender sine Tjenere og Lemmer til Guds Ords
Fordæmpelse og Fortrykkelse og dertil her udi Riget
bruger særdeles og overalt Poul Helgesen og Peder
Guardian i Lund, hvilke med Mund og Skrift beraabe
os (som nu kaldes og udi Sandhed ere) evangeliske
Prædikere, at være Forledere, Bedragere, Bandskroppe
og Kjættere«. Frands Vormordsens følgende Skrift:
»Een saare nyttelig oc alle thennom, som giffte
ere eller Giffthes ville, hugsualelig Disputadtz« 
(Malmø 1531), maatte yderligere udvide Kløften, thi 
medens det i Form af en Diskussion mellem Forfatteren 
og Hr. Adser, Kantor i Lund, behandler det ligesaa 
vigtige som for Katholikerne forargelige Spørgsmaal 
om Præsternes Giftermaal, er det ligesaa meget rettet 
imod Poul Helgesens Aaret iforvejen udkomne Skrift om 
samme Emne. - Frands Vormordsen blev efter Kirkereformens
Gjennemførelse Lunds første evangeliske Biskop (1537)
og udgav samme Aar en Oversættelse af Luthers lille
Katekismus. Som Grundlag for Skoleundervisningen i 
Kristendom blev dette Skrift overhovedet flere Gange 
oversat eller omarbejdet i Samtaleform i Aarene
omkring Kirkeforandringen: af Jørgen Sadolin, Peder
Palladius, Henrik Smith o. fl. og det kan her med det
Samme anføres, at en udvidet Udgave af Katekismen, den 
saakaldte »Enchiridion«, nærmest beregnet paa
Præsterne og som Følge deraf forøget med Luthers
Bøger om Brudevielse og om Barnedaab, udgaves 1538 af
Peder Palladius og findes i det eneste tilbageblevne
Exemplar paa det St. kgl. Bibliothek. »Enchiridion«
danner i Forbindelse med Kirkeordinantsen, om hvilken
der senere bliver Tale, og Frands Vormordsens 1539
udgivne Haandbog om den evangeliske Messe Grundlaget
for Udviklingen af den nye Kirkes rituelle Form. Denne
sin »gantske nyttelige oc alle sogneprester oc
predicanter nødtørtelige Handbog Om den rette 
Euangeliske Messe« indleder Frands Vormordsen med en
Fremhævelse af, hvor nødvendigt det er at komme til 
Enighed og Samdrægtighed med Hensyn til de Barnedaab, 
Brudevielse, Sygebesøg, Begravelse o. s. v. vedrørende 
Ceremonier; nylig have Doktorerne Pomeranus og Palladius 
udgivet en Vejledning heri saavelsom angaaende 
Undervisningen i de ti Bud, Trosartiklerne, Fadervor og 
Sakramenterne (den nys omtalte »Enchiridion«), hvortil 
han nu vil
føje sin Anvisning med Hensyn til Messeembedet og
nogle andre Dele af Ceremonielet, udgivet som et
Skrift med store, tydelige Bogstaver, at ogsaa gamle,
svagsynede Mænd kunne læse det uden Vanskelighed.

Udgivelsen af denne Bog besørgedes i Malmø af Præsten
CLAUS MORTENSEN (TØNDEBINDER eller Bødker), der som Lægmand, 
men udrustet med stor Veltalenhed, havde spillet en
trædende Rolle under Reformationsbevægelsen, først i
Kjøbenhavn, hvorfra Biskoppen fordrev ham, senere i
Skaanes luthersksindede Hovedstad. De faa katholske
Forfattere, af hvem Tidsskildringer fra disse Dage
ere naaede til os, male med stærke Farver denne
Mands voldsomme Væsen og skildre ham som en aldeles
ulærd og raa Person, men med en vidunderlig Styrke
i Modersmaalet og en utrolig Dristighed, som ikke
veg tilbage for nogen Revolte, især efter at han
havde faaet sig en Forbundsfælle i den frafaldne
Helligaands-Munk HANS SPANDEMAGER, som var lidt
lærdere end Claus, men ikke nød saamegen Anseelse 
blandt Borgerne. Graabrødremunken Jakob skildrer i 
sin Beretning om Munkenes Uddrivelse af Danmark flere 
af Reformationstidens mest drastiske Episoder, 
livlige Tidsbilleder med hele Raahedens og 
Lidenskabelighedens ægte Kolorit. Efterat Claus 
Tøndebinder, støttet af den luthersksindede
Borgemester Jørgen Kok, havde faaet St. Peders Kirke
indrømmet til Aftensang, vendte han og hans Fælle op 
og ned paa Alting i Kirken, fortæller Munken;
Billederne kastede de ud og oprejste sig selv et
Alter, nemlig et langt Bord, som de holdt Nadver
ved. Allevegne paa Gader og Stræder søgte disse
Kjættere at yppe Klammeri med Munkene. Engang da
Broder Jakob havde prædiket i St. Jørgens Kirke om 
Tro og gode Gjerninger, mødte han just Hans 
Spandemager paa Gaden med hele hans Slæng, og denne 
spurgte strax, om han havde Lyst til at disputere 
med ham af den hellige Skrift? Jakob svarede, at 
det vilde han nok; men kun i Bispens og andre 
Skriftkloges Nærværelse. Men Hans Spandemager lod 
sig ikke afvise og gik Munken paa Klingen med det 
Spørgsmaal: »Hvad er en god Gjerning, som Du har 
prædiket om? nævn mig en.« - »At faste paa den 
rette Maade er en god Gjerning,« var Jakobs spydige 
Svar - og det smagte slet ikke Kjætteren, skjøndt 
han kunde selv læse det i Math. 6. En anden burlesk 
Scene er følgende: Claus Tøndebinder kom engang ind 
i Graabrødrenes Kirke til Aftensang, besteg 
Prædikestolen og begyndte at tale eller snarere gjø 
som en Hund med stor Heftighed mod Brødrene; derpaa 
optraadte Munken Christof Madsen, som just var kommen 
til, og forsvarede dem, og saaledes skiftede Ordet 
mellem de to Modprædikanter, til det blev Aften.

Billedet har, som man seer, djærv Tidskolorit, men 
Karaktertegningen turde vel nok være noget paavirket 
af den Fortællendes
Sindelag overfor sit Emne. Vist er det ialtfald,
at de to Revolutionsmænd i rolige Tider virkede i
ansete Stillinger, Claus Mortensen som Præst i Malmø,
Hans Spandemager som Provst i Lund, og at deres Navne
staa smukt ved Siden af hinanden i Litteraturen,
knyttede til den første danske Psalmebog, som Claus
Mortensen udgav i Malmø 1528 med Bistand af Hans
Spandemager. Skjøndt denne Psalmebog blev oplagt
gjentagne Gange, er ethvert Spor af de oprindelige
Exemplarer forsvundet, og kun gjennem et Eftertryks
Eftertryk kunne vi stifte Bekjendtskab med den. Der er
nemlig al Sandsynlighed for, at det i det friherrelige
Rålambske Bibliothek paa Sundby opbevarede eneste
Exemplar af en hos Ludvig Dietz i Rostock 1529 trykt
Psalmebog er et Optryk af en anden, som en Bogbinder
Meyer sammesteds har ladet trykke lige efter Claus
Mortensens Original. Efter det svenske Exemplar er
Bogen bleven udgivet 1865 i et nøjagtigt Aftryk,
Linie for Linie, af CHR. BRUUN (»Psalmebøger fra
Reformationstiden«).

Tage vi nu denne den ældste danske Psalmebog for os,
se vi, at dens Indhold væsenligst bestaaer af et
Uddrag af Davids Psalmer uden metrisk Form, af en
Del oversatte latinske Hymner fra den katholske
Gudstjeneste (Ambrosius' Lovsang, Veni creator
spiritus, Benedictus, Magnificat o. m. fl.) samt en
Række Omdigtninger af Luthers, Agricolas, Speratus'
og Fleres Psalmer, vistnok alle udførte af Claus
Mortensen. Samlingen aabnes med »En mærkelig
evangelisk Vise, vor Saligheds Vej anrørendes«, i
hvilken den snurrige Dokumentation med Skriftsteder
gjør den poetiske Form endnu mere ufri, end den i
det hele taget er i denne den gudelige Lyriks trange
Frembrudstid. Nogle Strofer ville godtgjøre dette:

I Jesu Navn begynde vi 
det bedste, der vi kunne,
alt om Guds Ord da sjunge vi, 
hør til, I Kvinder og I Mænd, 
hvor man skal Salighed finde.

Troen det gjør, jeg siger Eder sandt, 
ved hende faae vi den Helligaand 
til Guds Ord at annamme, 
saa lærer os den ædle Skrift, 
man kan ej Andet finde.

Johannes i det tredie, I skulle forstaa, 
skrives, at Gud elskte Verden saa, 
sin Søn for hende haver givet;
hvo der troer paa Jesum Christ, 
skal med hannem salig blive.

Til de Romerske i det tredie hører mer, 
Ingen bliver salig for Lovens Gjerninger, 
men Synden vi ved hende kjende, 
med Troen komme vi til det forjætte Land,
som os Paulus bevise kan.
Guds Retvished os kommer ved Jesum Christ,
salig er Den, som dette troer vist,
sig ganske derpaa forlader,
fordi hans Synder bedækkes da,
ej regnes, hvad enten de ere store eller smaa.

Christ er død for vor Ondskab og Synd, 
hos Gud vor Naade er han os miskund; 
vore han ikke Menneske bleven, 
da havde vi alle været fortabte, 
til evig Tid fordærvet.

Meget af den religieuse Hymnes Højhed og Fylde er der
just ikke at spore i denne prosaiske Demonstration
med den mangelfulde Rhythme og de fattige Rim. Men
længere henne i Bogen vil man træffe paa Psalmer,
i hvilke Enfold og Kraft have faaet et ædlere Udtryk
med større Vingefang. Saaledes f. Ex. i Psalmen »Af
Dybsens Nød raaber jeg til Dig« Strofen:

Skulde det vare fra Morgenstund 
og indtil Aftens Ende,
da skulde mit Hjerte ingelund 
fortvivle eller fra Dig vendes. 
Saa bør at være ret Israels Art, 
at haabe og tro af Hjertet snart 
og Naade af hannem begjære.

Begyndelsen af Luthers Indgangspsalme: »Nun bitten
wir den heiligen Geist:

Nu bede vi den Helligaand
alt om den kristelig Tro og ret Forstand,
det os Gud bevare
og sin Naade sende,
naar vi heden fare
af dette Elende. Kyrieleis! <footnote>Herre, forbarm Dig!</footnote>

I Psalmen »Guds Søn er kommen af Himmelen ned« de
to Strofer:

Vort Haab det bier taalmodelig 
efter det, Guds Ord os jætter, <footnote>lover</footnote>
saalænge det skeer med Glæde og Fred,
Alting i Guds Haand han sætter. 
Han veed vel, hvad os nytteligt er, 
Alting lader han os gavnlige være,
derpaa skulle vi ej tvile.

Og om Du finge saa stor Modgang
at Gud syntes være Dig vreder,
dog se Du til, at ingen Tvang
Dig fra din Tro bortleder.
Men bliv fast ved Guds Ord altid,
han synes være vred, han er dog blid,
thi lad dig ikke forfære.

Det er heller ikke saa ringe et metrisk Kunststykke, naar Sprogets 
og Prosodiens Standpunkt tages i Betragtning, at Claus Mortensen
i Psalmen om »de ti Guds Budord« har faaet hvert af
Budene udformet i en enkelt fireliniet Strofe:

Gud Fader udi Himmerig 
sin Villie han os kjendte,
der han os ned til Jorderig 
de ti Budord udsendte.

Det første Budord det er nu saa, 
det bør Dig nu at mærke: 
Afguder skalt Du Dig ej faae, 
men een Gud skalt Du dyrke.

Du skalt oc ej forfængelig 
Guds hellige Navn paakalde,
om Du vilt ej evindelig 
i Pinen det undgjælde.

Du skalt og komme ihu dernæst 
Sabbats Dag hellig at gjøre 
og tjene Gud, som Du kant bedst, 
Guds Ord da skalt Du høre. o. s. v.

I »Psalmeb. f. Kirke- og Hus-Andagt« er der optaget
tre af Cl. Mortensens Psalmer, men afglattede og
omskrevne under deres Vandringer gjennem flere
mellemliggende Psalmesamlinger (Nr. 1, »Vi tro, vi
alle tro paa Gud«, Nr. 268 »Nu bede vi den Helligaand«
og Nr. 423 »Af Dybsens Nød, o Gud, til Dig«).

Til de senere Udgaver af sin Psalmebog havde Claus
Mortensen Hjælp af Præsten ARVID PEDERSEN, der selv 
var Psalmedigter, dog uden synderlig poetisk Begavelse. 
Selv de tre Sange, som Peder Palladius fandt værdige til Udgivelse, »Kjøbenhavns Peblinge til Nyaarsgave« (1554), 
tynges af en prosaisk nøgtern Stil; en af dem, »En 
Klagemaal om denne Tids gruelige Synder«, røber derimod 
Lyst og tildels ogsaa Evne til at tage det op med en 
vanskeligere Rimslyngning end de sædvanlig brugte, som 
det vil sees af følgende Strofer, hvor vi have fremhævet 
de paagjældende Rimord:

Synd er ej nu mere for Synd agtet, 
men hver for sig tragter 
og vogter hvad Lyst er, 
dertil hver sig nu trøster 
aldeles gansk.

Guds ædele Sæd paa Vejen trædes,
af Fugle opædes,
ej glædes paa Stene,
Torn monne hende og formene
at gjøre Frugt.

Ej hjælper, at Gud straffer og ræder 
med Ild, Vand og Væder (Vejr), 
Uglæder, dyre Tide, 
Pestilentz, Krig, Oprør, Kvide, 
følger dog ingen Tugt.

Af denne Forfatter er Psalmen Nr. 303 i »Psalmeb. f. 
Kirke- og Hus-Andagt« (»Vel mødt, I Kristne fromme«, 
oversat fra Tydsk og omarbejdet af Grundtvig).

En endnu større Sprogkunstner paa Psalmedigtningens Omraade 
var dog Præsten i Skanør og Falsterbo JAKOB MADSEN
(STROBIUS), der kunde sammenknytte en Strofe med saa
rigelige Rim som disse:

Det flyder i Tø, som skjules i Snø,
de Munde de lukkes, som falske monne gjø,
alle Menneskens Bud lægges øde:
Du haver forvendt, deres Hjerte forblændt,
som Gjerrighed elske, dølger Lærdom din,
at de ej tro, dog se og høre.
Somme komme som Lam og Somme med Bram,
store mægtige Gave dem ville de have,
vor Sjæl de saa forkjøbe.
Herimod Du bødst, o al vor Trøst,
at vi med Sved skulle os føde.

Til andre Tider lægger han sin Rimkunst til Side, for
at virke ved Udtrykkets Enfold og Fynd, og det kan
ikke nægtes, at der er større Pathos i hans Psalme
om de ti Bud end i Cl. Mortensens ovenfor citerede,
naar han synger:

Hør til, I gode Kristne, 
hvad Gud af Himmelen tal, 
hvo ej vil høre, skal visne 
og kommer til Helvedes Kval:

Jeg er din Gud alene, 
elsk mig af Hjertens Grund,
tag ej mit Navn det rene 
forfængeligt i din Mund!

Den ældste danske Psalmebog kjende vi altsaa kun af 
et Eftertryks Eftertryk; den næste i Rækken er 
Malmø-Psalmebogen af 1533, som der endnu existerer 
et, om end ufuldstændigt, Exemplar af i Rigsbibliotheket 
i Kristiania. Den kan betragtes som en forøget Udgave af 
Cl. Mortensens Psalmebog, og der er al Grund til at tro, 
at Gjennemsynet og Forøgelsen ikke skyldes nogen Anden 
end CHR. PEDERSEN (se S. 196); Bogen er udgaaet fra 
hans Trykkeri, dens hele Udstyrelse og Indretning - med 
Kalendarium ligesom de katholske Bønnebøger og med 
Lægeraad - leder Tanken hen paa hans Hang til 
formidlende Overgange og hans datidige litteraire Sysler;
Fortalen ligner ganske hans jevne og flydende Stil, og 
Verseændringerne minde om hans sikre Sprogtakt og gode 
Smag. Om den betydeligste af den nye Udgaves Forøgelser, 
Oversættelsen af Luthers Psalme: »Ein' feste Burg ist 
unser Gott«,
muligt skulde hidrøre fra hans Pen, lader sig nu
ikke afgjøre; Oversætterens Navn angives ikke, men
der er ikke mange at vælge imellem som Ophavsmænd til
denne med alle sine formelle Mangler dog kraftige og i
Originalens djærve Aand holdte Gjengivelse. Skjøndt af
fremmed Oprindelse, har denne Reformationens Slagsang
i sin ældste danske Skikkelse sin rette Plads i en
Fremstilling af Tidens litteraire Ydelser:

Wor Gud han er saa sterck en borg, 
han er vor skjold oc værje, 
han hielper aff all nød oc sorg, 
der oss vil her besnærge (besnære), 
dieffuelen wor gamble fiende
han wil oss offuervinde, 
stor mact oc argelist 
bruger han mod oss vist, 
paa jorden er ey hans lige.

Vor egen mact er inthet verd, 
wi ere snart offueruunde,
der strider for oss en wellig Herre,
alting maa for hannem bugne.
Spør du, huo han er,
Christus han heder,
en Herre offuer alle Herer,
oc ey ere frelsere flere,
marcken vil han beholde.

Det all verden fuld aff dieffuele vore
oc vilde oss slet opsluge,
dem frøcte wi icke ved it haar,
thi Gud kan dem det forbiude.
Er werdsens første wred,
will oss sencke ned,
han kan dog inted,
Christus haffuer hannem fangit.
ith Gudz ord kan hannem binde.

Det samme Ord de lade vel staa
oc der til vtack haffue,
thi Gud vil selffuer hoss oss gaa
alt met sin aand oc naade.
Tage de bort wort liff,
gotz, ære, børn oc viff,
wi passe ey der paa,
de kunde ey mere faa,
Gudsz rige wi dog beholde.

Psalmedigtningen er et af de Vaaben, der bane
Reformationen Vej til Menigmand, og tillige et Banner,
under hvis Mærke ligestemte Sjæle fylke sig til Kamp;
men Psalmerne selv ere derfor ikke krigeriske Hymner,
om end Kampiver og Sejrsvished nu og da kan komme
tilorde i dem. En afgjort polemisk Karakter har
derimod den folkelige Satiredigtning, som rettedes 
mod Kleresiet og den papistiske Lære, dels i Viser, 
dels i større Kompositioner, en Flyveskrift-Litteratur, 
som trivedes fyldigt i Tydskland og Schweiz og som 
Danmark har nogle enkelte Exemplarer at opvise af. 
Af Viserne var Hans Tausens »om Løgn og Sandhed« (se 
S. 210-11) i lang Tid den eneste, man kjendte, men for 
en tredive Aar siden fremdroges der paa det St. kgl. 
Bibliothek et lille sextensidigt Hefte med fire 
Smædeviser, der, trykte i Malmø 1530, føre os lige ind 
i Folkestemningen, som den var umiddelbart
efter Herredagen i Kjøbenhavn samme Aar. Det er
ogsaa som historiske Aktstykker, de have størst
Betydning, thi deres æsthetiske Værdi er kun ringe;
de ubekjendte Forfattere have ikke taget det nøje med
Vers og Rim, ejheller have de beflittet sig paa et
kort og sluttet Udtryk, men saameget mere lagt Vægt
paa, at det kom til at rumme hele deres Indignation,
selv om det derved maatte falde i det Brede. Jevnsides
med Satirens Bitterhed kommer stundom den tillidsfulde
Fortrøstning til den gode Sags Sejr smukt og mildnende
tilorde.

Den første af dem er »Een vise om gudz ordz Modstandere 
oc fiende, som wore forsamlede i then herredag i 
Køpenhaffn, oc besynderlig om then Docther som kalliss 
Staagefyr« - den tydske Doktor Stagefyr, hvem Bisperne 
havde forskrevet til deres Undsætning i den Diskussion, 
ved hvilken de stridende Parter skulde forsvare deres 
Sag for Herredagen. Nogen stor Hjælp blev han ikke til; 
han kom ikke til at disputere mundtlig paa Latin, som 
han havde haabet, ejheller til at beklæde Dommersædet 
ved den Proces, som skulde være ført imod de Evangeliske, 
hvilken Hædersplads Bisperne havde tiltænkt ham, og hans
væsenligste Optræden indskrænker sig sandsynligvis til 
Forfatterskabet til den latinske Gjendrivelse (Confutatio 
latina), som blev Hovedindlæget fra Bispernes Side. Men 
alene hans blotte Nærværelse i Kjøbenhavn var nok til at 
gjøre den tydske Doktor forhadt hos Borgerne, og af 
Reformationsforfatterne omtales han altid med den yderste 
Ringeagt; i Jørgen Sadolins Beretning om Herredagen 
benævnes han »en Kumpan, som kaldtes Niels Stoegefyr, 
hvilken der saalænge gik og travede, at Børnene kvad 
Viser om den«. En saadan Vise er det, her er opbevaret; 
den skildrer ironisk Doktoren som »saa lærd en Mand«, der
vil uddrive de kjætterske Lærdomme med Ild og Vand:

Han er en Kæmpe baade stor og from, 
han vil nu strid for Paven i Rom, 
hans Rige skal ikke omfalde. 
Hvor han ej holder, da falder det om; 
ved Christi Ord det uskyldige Lam 
det han Kjætteri monne kalde.

Hundrede Gylden det er hans Løn, 
derover faaer han en Skjænk vel skjøn, 
han skal nu mandelige stande. 
Messer og Munke med deres Bøn 
skal han forsvare med trædske Løgn, 
Sandhed vil han forvandle.
Kirkeforandringens begavede danske Modstander Poul
Helgesen, betegnet ved sit folkelige Øgenavn, er
Hovedemnet for den anden »viise om gudtz ordtz 
fiender oc serdeles Lectorr Powel wendekaabe som 
wor (var) staagefyr een godt stolbroder i then 
herredag i Københaffuenn«. Det er den gængse
Opfattelse af Poul »Vendekaabes« skiftende Standpunkt
til Reformationsbevægelsen, der kommer tilorde i
Visen: han har naturligvis solgt sin Overbevisning
for Gunst og Gave og taler nu frækt lige tvertimod
sine tidligere Meninger; derfor kan heller ingen
Straf være ham for haard, og Forfatteren nedkalder
ligefrem Hjemsøgelser over hans syndige Krop:

Saamange ere Guds lønlige Domme,
hvo kan dennem nu besinde,
og mest mod Verdens Vise og Fromme,
vi maa det strax besinde,
i Lektor Povel Vendekaabe,
hvor Gud haver gjort hannem til en Taabe
i hans forvendte Sinde.

O Gud, hvo det vel agte kan
og vil i Hjertet tænke,
hvor Blindhed haver beslaget den Mand
for Gaver og store Skjænke.
Sandhed er hannem nu falden af,
saa give Gud hans Legeme Straf,
hans Bug han maa faae Svenke. <footnote>svinde ind af Sult</footnote>

Fordum var Guds Ord i hans Mund, 
han kunde dennem vel forkynde; 
det var ikke ret af Hjertens Grund, 
han snart dennem fra sig skyndte. 
Han frygtede Menneskens Trusel og Fare, 
fordi kom han i Djævelens Snare,
mod Gud og Mennesker at synde.

Han agter meget Verdens Ære
og Pavens Folk at tækkes;
Munke og Bisper have hannem kjær,
af hannem de opvækkes,
at staa saa hårdt Guds Ord imod,
en Raadgiver er han dennem god,
hannem burde fuldsnart at sækkes. <footnote>puttes i en Sæk og druknes</footnote>

Prælaterne kalde hannem her og der,
de vide ikke hvad de ville;
hans snilde Raad dennem ville de lære,
Sandhed med hannem adskille.
De give hannem dobbelt Sold,
at de maa bruge Sædvane og Vold,
paa Næsen sætter han os Briller.

Løgn og Tidende haver han kjær, 
de høre til Pavens Rige, 
deraf synes han en Mand saa lærd, 
han agter ikke nogen Mand at vige, 
være sig selv Doktor Niels Staagbrand, 
den Guds Forrædere af tydske Land, 
han kan ikke være hans Lige.

I de to andre Viser har Satiren en mere almindelig
Adresse, er ikke rettet mod nogen bestemt enkelt
Person. »En viise om Antechristhen« betegner Paven
som den af Skriften bebudede Antikrist, revser
Præsteskabets Vellevnet: »Abbede og Munke de fede sig
fast som Svin, der paa en Sti ere kast« - Uvidenhed:
»Nonner de sjunge i deres Kor, de vide deraf ret ej
et Ord« -
Griskhed: »Bedere og Mulestødere <footnote>Betlere og 
Tiggermunke</footnote> løbe omkring og
lokke fra Bonden hans bedste Ting« - og Ukydskhed:
»Præsternes Hustruer er dennem forbødt, med Horer og
Skjøger dele de deres Nød.« I »Een viise om muncke«
er det især disses Pengebegjærlighed, der maa holde
for i en Skildring, hvis Tendens er kort og fyndigt
udtalt i det drastiske Omkvæd:

Bonden er arm, han drikker Vand,
han haver ej andet at tære,
han (o: Munken) lokker fra hannem baade Faar og Lam, 
som han skal sig af nære. 
Han prædiker saalænge paa sin Vild, <footnote>til sin Fordel</footnote>
at Bonden formaaer ikke skøt en Sild. <footnote>snart ikke kan overkomme en Sild</footnote>
Lad saa Fanden tro Munken.

Kloster det er et bundløst Sted,
det kan ret aldrig fyldes,
Helvedes Ladegaard saa er det,
deres Skalkhed kan ikke dølges.
Men kunde de end et Kejserdømme faae,
det kunde de Munke ret intet forslaa.
Lad saa Fanden tro Munken!

Den samme Tendens ligger til Grund for den efter et 
tydsk Forbillede digtede »wise Om Muncke Cappen«, 
der er nævnet Side 210 som trykt sammen med Hans 
Tausens Vise. Alle tilbobe ere de optagne i CHR. 
BRUUNS »Viser fra Reformationstiden« 1864.

Af større Satirer fra Reformationsaarene er den 
betydeligste »Dialogus«, en »Tidende om den papistiske 
Messe, som Paven fik til Rom«. Skriftet er en 
Bearbejdelse af en i mange Udgaver og Oversættelser
udkommen dramatisk Digtning af den schweiziske Maler
og Træskjærer NlKOLAUS MANUEL, en Forfatter, som
navnlig vandt sin Tids Bifald ved sine djærvt vittige
mod Papismen rettede Komedier, der opførtes trindt
om i Tydskland og Schweiz af Studenter og Skolarer
og virkede kraftigt for Reformationens polemiske
Ideer. Den danske Bearbejdelse har bevaret Originalens
dramatiske Form, men til herfra at slutte, at den
ogsaa har været scenisk fremstillet, er der neppe
tilstrækkelig Føje. Ligesaa høj en Rang N. Manuels
vittige Digtning indtager blandt Reformationstidens
tydske Satirer, ligesaa fremtrædende en Plads
tilkommer der dens danske Gjengivelse i vor
Litteratur: den er saa fri og flydende i sin Form,
i sit Sprog saa lidet bunden af det tydske Grundlag
og saa heldig i at omsætte de fremmede Lokaliteter
paa hjemligt Omraade,
at den maatte antages for et originalt dansk Arbejde,
hvis man ikke kjendte dens Udspring. Hvem Bearbejderen
er, veed man ikke; man gjætter paa Herman Weigere
som en af de Faa, der med ægte dansk Lune forbandt
saa dygtigt et Herredømme over Sproget og saa 
fremtrædende en Evne til at gaa ind i Satirens Aand, 
føre den videre, saa den paa sine Steder endog er 
bleven skarpere end Originalens, og anvende den 
saaledes paa de umiddelbart foreliggende hjemlige 
Forhold, at Digtet gjør Indtryk af at
være en frit udsprungen Persiflage af Situationen
paa Herredagen i Kjøbenhavn 1530, med Hentydning
til de der optrædende Personligheder (Dr. Johan Ulf,
der var Kannik i Lund, Dr. Stagebrand, der aabenbart
sigter til den før omtalte Dr. Stagefyr, ligesom
Dirik Vendekaabe til Poul Helgesen). »Dialogus« udkom
1533, trykt i den danske Reformationskamps litteraire
Hovedkvarteer Malmø.

<b>»Dialogus«</b> begynder paa vanlig Skuespilvis med
en Personliste over »deres Navn, som handle denne
Sag«, og derefter følger Fortalen, der har noget
af den dramatiske Prologs Karakter, idet baade dens
Intimation:

<tab>Ville I nu høre en liden Stund,
<tab>jeg beder Eder gjerne af Hjertens Grund,
<tab>da ville vi Eder give tilkjende
<tab>en Tidende ny, der Paven hænde --

og dens Opfordring: »Thi værer nu stille og mærker
vel« synes at forudsætte et Publikum ikke nærmest
af Læsere, men snarere af Tilhørere og altsaa
kunde tages til Indtægt for Gisningen om Stykkets
Opførelse. Forøvrigt vil Fortalen nærmest indskærpe,
at den Spot, som i det Følgende vil ramme Messen,
ingenlunde maa opfattes som gjældende »den rette
Messe«, men kun Pavens, den papistiske Messe, som er
»Pave-Fund« og »imod den hellige Skrift.« Der sluttes
saa med en Undskyldning for de mindre høviske Udtryk,
som muligen kunne forekomme, men som det antages
at Tilhørerne ville tilgive, naar de betænke, at jo
stærkere Ordene falde, des haardere rammes de fælles
Modstandere Papisterne.

Ffter Forspillet aabnes Handlingen af Kardinalen og
Paven; den Første har fra »Hr. Provst af Børlunde«
modtaget et foruroligende Brev med Underretning om
den slemme Stilling, Messen befinder sig i:

<tab>Hun er nu kommen i Rygte og Ry,
<tab>at hun er det største Afguderi,
<tab>der nogentid kan være til,
<tab>det siger nu Alle, ihvo som vil.
<tab>De sige, hun er en Klo saa stærk,
<tab>hun napper bort baade Kjortel og Særk,
<tab>dertil det Bedste i Bondens Bo,
<tab>baade Svin og Heste, Oxe og Ko.
<tab>De kalde hende og saa skjændelig
<tab>en Penninge-Sæk bedragelig.
<tab>Jeg frygter, hun kommer snart i den Kreds,
<tab>at hun skal løbe igjennem en Speds.

Paven forfærdes over denne gruelige Tidende, som
synes ham endnu rædselsfuldere »end Mørkhed, Gud
lader om Middagen ske«, og han spørger, hvem det da
er, der staaer Messen saaledes imod, om det er Jøde,
Hedning eller Tyrk. Kardinalen svarer:

<tab>Christi Nadvere er den Hovedsag,
<tab>der gjør vor Messe saa stor en Umag,
<tab>hans Bistander ere de Kristne alle,
<tab>som sig lade nu til Troen kalde,
<tab>højlærde Mænd og meget vise,
<tab>vor Messe gjøre de hverken Ro eller Lise.

<tab>Forløbne Munke, Nonner og Præster,
<tab>Christum kalde de deres Mester.
<tab>Sudere og Skindere<footnote>Skomagere og Garvere.</footnote> gjøre og saa,
<tab>de kunne nu Skriften saa ret forstaa,
<tab>og dertil Bønder foruden Ende,
<tab>de ville vor Messe nu intet kjende.

Hvor hjertegreben Paven end er, har han dog Humor
nok til at give sin Fortvivlelse Luft i ironiske
Billeder:

<tab>Dette gjør mig saa saare glad
<tab>jeg springer vel som en Krøbling i Stad
<tab>og kvæder nu, som de græde i Fyn,
<tab>min Glæde er stor som et Havregryn,

men Kardinalen anbefaler ham en med Situationens
Alvor mere stemmende Udtryksform ved at bede ham,
nu ikke at tale »snildelig«. De overveje da, hvad
der er at gjøre. Paven foreslaaer at lade Messen
foretage en Sundhedsrejse »til Achen i det hellige
Bad«, men Kardinalen gjør opmærksom paa, at der har
hun været eengang, men kom lige »skurvet og skabet«
tilbage. Hvad om man da indkaldte et Par berømte
Læger? mener Paven:

<tab>Doktor <sp>Johan Ulf</sp>, den lærde Mand,
<tab>for alle Læger en Mestere er han.
<tab>Doktor <sp>Stagebrand</sp> maa han til sig kalde,
<tab>som er en Mester over Apotheker alle.

<tab>Disse tvende lærde Mænd
<tab>ville vi antvorde vor Messe i Hand,
<tab>om de kunne noget med hende bruge
<tab>at hun kan læges af denne Siuge.

I næste »Scene« optræde da de to Medici, hvis
Raadslagning og Behandling af Patienten har ikke faa
Træk tilfælles med den senere Komediedigtnings Satire
over lægevidenskabelig Fakultetsvisdom:

Dr. <sp>Johan Ulf</sp>

beseer hendes Vand, føler hendes Puls-Aare, og siger:

<tab>Messen hun er saare svag,
<tab>jeg frygter, hun skal ikke leve til Dag,
<tab>jeg det paa hendes Ribben kjender,
<tab>hun er vel syg udi alle Lemmer.
<tab>Hendes Krop saa saare skrumpen er,
<tab>som hun havde været i et Barke-Kar.
<tab>Jeg kan det agte, her som jeg staaer,
<tab>at hendes Kanon haver fuldtondt et Saar.

Dr. <sp>Stagebrand.</sp>

<tab>Fra den første Dag, hun i Verden fik,
<tab>haver hun vel havt det gamle Bræk.
<tab>Hun haver ikke siden denne samme Stund
<tab>indvertes rettelige været sund.
<tab>Hvorledes hun gav sit udvertes Skin,
<tab>dog havde hun indvertes dette Meen.

Dr. Stagebrand har medbragt adskillige Medikamenter
og raader til at smøre Messen med en skarp Salve,
efterat Dr. Ulf forinden, overensstemmende med den
astrologiske Lægekunsts Fremgangsmaade, har undersøgt
Konstellationens Gunstighed:

<tab>om hun i Scorpio undfangen er
<tab>eller noget andet farligt Tegn,
<tab>der Maanen ej var i sin rette Egn.

Derefter bringes Messen i Bad for om muligt at komme
i Sved (Allusion lil Katholicismens blodsvedende
Hostie). Dette lykkes da omsider, til stor Glæde for
den nu optrædende Broder Dirik Vendekaabe, der glad
udbryder:

<tab>Hjælp, Sancte Per Martyr! hvad jeg nu seer,
<tab>hun svedes nu længer og mer.
<tab>Det bliver nu godt, det siger jeg Dig,
<tab>hun ligger nu saa rød og misser ad mig.

<tab>Jeg kan det fornemme i min Kappe-Strud,
<tab>hun reder sig selv som vor gamle St. Knud,
<tab>der hjemme paa vort Altere staaer,
<tab>han reder sig og hvert syvende Aar.

Men det viser sig, at Sveden ikke er til det Gode;
Messen bliver svagere og svagere, og Dr. Ulf hitter
da paa andet Raad: ligervis som en Løve bringer
sine Unger dødfødte til Verden og først vækker dem
tillive ved at »give et Skraal og skrige saa fast,
som Himmelen skulde falde med en Hast«, saaledes skal
der nu skriges op om Messen, raabes paa Koncilium
(Kirkemøde, Papisternes stadige Udvej) og gjøres en
saadan Støj, at Messen kan vaagne derved; Hr. John
Skrik møder til Undsætning og raader til at skaffe
flere Skrigere tilveje samt »smøre deres Strube med
Hammer-Salve, saa kunne de bøge som nogle Kalve«; men
Hans Fisker, Jens Klokker og Jon i Tudebæk forsikre,
at den Syge kun bliver endnu daarligere af al denne
Støj, og se allerede de sikre Dødstegn paa hendes
Ansigt: »hun tager saa dybt alt efter sin Aande«, og
hendes Fødder ere blevne kolde. For at hun kan faae
Varme i Benene, skal hun lægges ind i Skjærsilden,
men den Umag vil Jens Klokker ikke gjøre sig, thi
den er ingen Nytte til:

<tab>De Bønder de ere saa saare forvildt,
<tab>vort Vievand have de i Skjærsild spildt
<tab>og dermed hannem aisammen udslukt,
<tab>thi er der nu saa ond en Lugt.

Der er altsaa ikke Andet for, end at berede Messen til
Døden. Der skal sendes Bud efter Broder Dirik, at han
kan høre hendes Skriftemaal, men Kapellanen -- der er
berørt af den lutherske Lære -- advarer mod dette Valg,
da det var en Munk af samme Konvent, der gav Kejser
Henrik Gift i Dødssakramentet -- en Gjenklang af den
folkelige Opfattelse, der betragtede Poul Helgesen
som en Mand, der forraadte den Sag, som han gav sig
ud for at ville hjælpe. Da Kapellanen derpaa sendes
efter »Vorherre« (dvs. Hostien), svarer han med paatagen
Naivetet, at ham kan han ikke naa, thi han sidder i
Himlen, og da han skal hente Olien til at salve den
Døende med, oplyser han, at med den har Klokkeren
smurt sine Sko; Lys til at brænde ved Dødslejet er
der heller ingen af, dem har Musene ædt, men dem
behøver man heller ikke, mener Kapallanen, thi

<tab>Gud haver selv skabt Lysene alle,
<tab>Sol og Maane, som vi dem kalde,
<tab>alle skinnende Lys over Himmel og Jord
<tab>haver han skabt med sit Guddomsord.
<tab>Det evige Lys er han selv forvist,
<tab>det siger jeg uden Argelist.

Ejheller kan der tilvejebringes nogen indviet Palme,
med hvis Røg Djævlene skulle fordrives fra Dødslejet,
thi dem, der var, har man brugt til at røge Kjød
med. -- Alt er tabt, og de to Doktorer forlade den
døende Messe som Rotterne det synkende Skib, for
at det ikke skal siges, det er under deres Haand,
hun har opgivet Aanden:

<tab>Vil nogen os adspørge saa,
<tab>hvorledes det monne vor Messe gaa,
<tab>da ville vi svare med stolte Ord:
<tab>endnu saa vel som det gik ifjor!

<tab>Igaar havde hun en skjøn Fordands
<tab>med en Legate, som hedder Krantz.
<tab>Krantz hedder han, og det er vist,
<tab>saa ofte haver han Pavens Fødder kyst.

Originalen af »Dialogus« findes i tre Exemplarer
paa det St. kgl. Bibi. Den er optrykt af LANGEBEK
i »Danske Magazin« II. Bd. og 1861 udgiven af
C. J. BRANDT (»En Satire fra Reformationstiden«,
optagen i hans Udvalg af »Ældre danske Digtere«),
samt 1893 af SOPH. B. SMITH.

En temmelig raa Satire over den katholske Sjælemesse
for Afdøde med dens Psalmer, Antifoner og Lektier er
»Vigilies«, der muligvis er af hollandssk Oprindelse,
men formodenlig gjengivet paa Dansk efter en plattydsk
Oversættelse. En dansk Original have i vi derimod
utvivlsomt for os i <b>»En Historie om Peder Smed og
Adser Bonde«</b>; allerede denne Omstændighed giver dette
Digt en mærkelig Plads blandt Reformationssatirerne,
og at det udtrykkelig melder sig som skrevet af en
»Lægmand« -- rimeligvis en Sallingbo -- der »ikke er
boglærd stort«, gjør det ikke mindre mærkeligt. Det er
ogsaa mest Stemninger og Meninger i Lægmandskredse,
der føres frem for os i en jevn og ved sin
Lokalsandhed endnu sært tiltalende Fremstilling, og
der gives derved en værdifuld historisk Gjenspejling
af, hvorledes de høje Tankers Strid afsatte deres
Mærker i Almuelagene.

Sammenlignet med det dramatiske Indhold af »Dialogus«
er dette Digt saare fattigt paa Handling; det
er omtrent udelukkende Samtale, men i den ydre
Konstruktion er der ikkedestomindre en ret livlig
dramatisk Ordning, som især træder frem i Begyndelsen,
umiddelbart efter den korte Fortale:

<tab>Som <sp>Lars Foged</sp> i Skive sidder ved sin
Bordende og <sp>Broder Kor</sp> og Hr. <sp>Jens</sp> sidde
hos hannem og lege Vartavl, saa kommer
<sp>Peder Smed</sp> ind og siger til <sp>Lars Foged</sp>:

<tab>Lars Foged, I ere en Dannemand,
<tab>I have godt Rygte i Sallingland.
<tab>Lader mig faae Øl i min Kande;
<tab>jeg siger Eder det paa min Sande,
<tab>jeg tager mig til saa stor Uro,
<tab>jeg drak ikke siden i Holstebro.

Saa svarer <sp>Lars Foged</sp> hannem igjen:

<tab>Velkommen, Peder Smed, udi mit Hus,
<tab>Du skalt faae Øl i Kande og Krus.

Lars Foged bær hannem Øl, saa sigendes: 
Drikker den ud, min gode Peder Smed, 
I skulle faae mere, om I tørve ved (trænge til). 
Sidder og drikker og slukker Eders Tørst, 
vi komme end nu fra Kirke først.

Som Peder Smed sidder nede ved Døren og drikker,
kommer Adser Bonde ind og siger saa:

Sidder i Helsen, Alle paa Rey (Rad)! 
Viser mig til Karup den rette Vej. 
Skal jeg over den lange Bro? 
Kan jeg komme over med tørre Sko?

Peder Smed byder Adser Bonde Kanden,
saa sigendes:

Hvor have I hjemme? hvort ville I gaa? 
Drikker, I maa en Svale faae. 
Mig tykker, jeg haver seet Eder før? 
Staaer bedre hid fra den Dør.

Adser Bonde:

Jeg siger Eder Sanding og svær omkors, 
jeg boer i Tebbering By i Mors. 
Jeg skal ikke æde Andet end Vand og Brød, 
jeg skal ikke komme i den Nød, 
før jeg kommer den Rejse afsted, 
som jeg haver til Karup jet (lovet).

Det er ikke ueffent, dette »Interieur« af dansk
Almueliv for halvfjerdehundrede Aar siden: Fogedens
Hus, hvor man lige er kommen fra Kirke den varme
Sommerdag, og hvor Præsten og Munken allerede have
sat sig til Spillebordet, trods Søndagens for dem
særlig forpligtende Hellighed; Smeden, der har vandret
fra Holstebro til Skive uden at skylle Halsen for
Vejstøvet og derfor trænger højlig til en Drik Øl,
som ogsaa bydes ham med ægte jydsk Gjæstfrihed, og
Bonden, som kommer ind og spørger om Vej til Karup,
men afslaaer den tilbudte Lædskedrik, fordi han
befinder sig paa en Pilgrimsvandring til det hellige
Mariabillede, hvis Underværker ere bekjendte nok for
alle dem, der have gjæstet Karup Marked.

At dette er Maalet for hans Rejse, fortæller nemlig
Adser Bonde i den Samtale, der paa ægte dansk-landlig
Vis udspinder sig af de første Spørgsmaal om
hvorfra? og hvortil! - Naa, saa I vil til Karup
Marked? siger Peder Smed. Nej Tak for mig! Der skal
jeg dog ikke komme mer! Jeg har været der og solgt
mine Øxer, Leer og Knive, men hele Fortjenesten blev
paa Markedspladsen. - Ja, det er nu ikke paa Handelens
Vegne, at jeg tager til Karup, svarer Bonden, men for
de underlige Tings Skyld, som gaaer for sig dernede. -
Præsten og Munken spidse Øren: Underlige Ting? Hvad
skeer der da? - Jo, Præsten i vor By har fortalt,
at Jomfru Maries Billede fælder Taarer, fordi Ingen
gjør Valfarter til hende længer, siden den Kjætter
Luthers Lære har begyndt at faae Indpas. - Ja, det
er meget sandt, bekræfter Peder Smed. Jomfru Marie
græder ganske rigtigt, men dermed har det saadan sin
egen Sammenhæng:

Jeg vil gjøre Eder Skjel for det, 
hvorledes vor Frue i Karup græd.
Hr. Jens <footnote>Den tilstedeværende Præst</footnote> veed vel, hvorledes det gik til, 
om han Sandingen sige vil.
Da Karups Rejse blev mindre gjort <footnote>Da Tilstrømningen til Karup tog af</footnote>
og Ofret blev ikke halvt saa stort, 
der fattes alt paa Hr. Mauritz' <footnote>Præsten i Karup Sogn</footnote> Disk 
baade Lam og Gjæs, Oste og Fisk, 
han gjorde med andre Præster et Raad, 
at Lægfolk skulde det ikke forstaa. 
Vor Frues Billede, i Karup staaer,
grov han igjennem Hoved og Haar
og gjorde Hovedet inden tomt.
Der var et Hul baade vidt og rumt;
en Nagle stak han i Øjet saa,
at det kunde ingen Mand forstaa.
Saa øste han Hovedet fuldt med Vand,
og det saa sagte gjennem Øjet rand, 
og sagde: vor Frue græder saa saare,
for Ingen vil til Karup fare.

Nej, det kan Bonden da aldrig tro, at de ærlige,
gode Præster kunne begaa Saadanne Skarnsstreger. --
Ja, da er det ikkedestomindre sandt, for baade
Landsdommeren og Herredsfogden i Rind har selv seet
det; sidstnævnte gode Mand stod op paa en Stige og
fandt Hovedet endnu halvt fuldt af Vand, som sivede
ud gjennem Øjnene. Og derfor -- tilføjer Peder Smed --

derfor raader jeg Eder saa,
at I ikke Pilegrims-Rejse gaa.
Værer hjemme, arbejder, da gjør I ret,
for Eders Hustru og Børn med. 
Haver Gud for Øjne, Eder hjælpe kan, 
Ingen kan hjælpe uden han.

Denne Forklaring skurrer Præsten Hr. Jens i Ørene: Var
I min Sognemand, skulde I strax blive sat i Band. --
Ja, det skulde Peder Smed bryde sig fejl om; har den
gode Præst maaske ikke læst, hvad St. Poul skriver om
Banden og Sværgen? -- I seer mig ud til at være af de
Lutherske, mener Munken. -- Nej, svarer Peder Smed,
luthersk er jeg ikke, og det er Ingen i vor By, men
»vi have et kristeligt Levnet af ny« og jeg for min
Del

haver læst noget føje Ting 
af Luthers Bøger, her føres omkring. 
Deri haver jeg fornummet saa, 
megen Skalkhed kunne I finde paa. 
Jeg haver og læst i samme Bog
mange Lærdomme gode nok. 
Munke og Præster de løbe omkring, 
de læse i Skriften en føje Ting. 
De tage ikke vare uden Trygleri, 
drikke og doble og Horeri.

I Samtalens videre Løb berøres de forskjellige
papistiske Vranglærdomme: om Messe, Skjærsild
og Aflad, Skriftemaal, Faste og Tiende, saavelsom
Kleresiets Laster: Graadighed, Dovenskab, Vellevnet
og Ukydskhed, og den ikke mindre veltalende end
belæste Smed forstaaer at sætte det Altsammen
saaledes ud fra hinanden, at ikke alene Bonden
opgiver sin Rejse og siger sig løs fra al den
katholske Præstelærdom og Præstetvang, men at endog
Munken kaster sin Kappe og lover at ville tjene
sit Brød ved Arbejde i Resten af sit Liv istedetfor
at gaa om og tigge det, som han hidtil har gjort,
og han agter sig strax i samme Stund til Nibe for
at søge Sysselsættelse ved Sildefiskeriet. Der
er noget af det Holbergske Vids Art i Smedens
Raisonnement om Afladsbrevenes Virkeevne: kunde
de skaffe os Salighed, saa var jo intet Kreatur
paa Jord saligere end Kalve og Kvæg, af hvis Skind
disse Pergamentsbreve gjøres. Og hvad Stilformen
angaaer, er der en usædvanlig Sammentrængthed baade
i det satiriske Udtryk og Tankegangens Udvikling,
hvor Peder Smed besvarer Broder Korts Spørgsmaal:
hvi han vil nægte Munkene Løn for deres Arbejde,
da de dog ogsaa prædike Guds Ord:
Ja, det er Sandingen og følger Skjel, 
til Skjærsild kunne I prædike vel:
Djævelen er sort og Helvede hed, 
Skjærsild utrolig lang og bred,
Himmeriges Vej er snever og trang,
Ingen kan komme den Vej saa lang,
før I faae Penninge i store Summe,
saa skal han da til Himmerig komme,
og naar mange Munke bede fast,
saa far han til Himmerig med en Hast.
At Nogen for Troen til Saligheden kom,
det have I intet talet om,
men til udvortes Gjerninger I os vise,
som I udi al Eders Prædiken prise.
Om Gjerninger af en stadig Tro komme,
da ere de gode og meget fromme.
Haver jeg til Gud en ret sand Tro,
da elsker jeg hannem alt det, jeg formaa.
Elsker jeg af Hjertet Gud,
da holder jeg altid gjerne hans Bud.
Om jeg holder Guds Bud vel,
da gjør jeg min Jevnkristen Skjel.
Elsker jeg min Jevnkristen af Hjertens Grund,
imod hannem gjør jeg ingenlund.
Se, saa komme gode Gjerninger ret
af en sand Tro alt slet (ganske ligefrem),
og ingen ret Tro kan nogentid komme
af Gjerninger, dog de synes fromme.

Efter hele sit Indhold maa »Peder Smed og Adser
Bonde« være bleven til i Aarene omkring 1530,
hvorvel det eneste fuldstændigt bevarede Exemplar
(i Rigsbibliotheket i Stockholm) hører til en Udgave
fra 1577. I tro Efterligning af Originalen blev dette
Exemplar 1880

                     offuerseet paa ny
           aff <sp>Suend Grundtuig</sp> i Kiøbenhaffns by 
           oc hele Menigheden til Gaffn 
           prentet aff Thiele i Kiøbenhaffn.

Satiredigtningen var hyppigere Vaaben i
Protestanternes end i Katholikernes Haand; hine
vare jo den angribende, altsaa kampivrigere Part,
og for disse maatte der hengaa nogen Tid, inden de
kunde besinde sig paa, at der maatte tales til den
store Befolkning paa dens eget Maal. Ingen Satire,
intet Smædedigt fra katholsk Side er naaet til os,
hvis man ikke dertil vil regne <sp>»En Munks Klage«</sp>,
et polemisk Digt, som netop synes rettet særlig mod
denne Litteratur, og hvori den Overvundnes Stemning
faaer Luft i Fordømmelse af Modstandernes Kampmaade,
særlig den Anonymitet, under hvilken de dølge deres
Forsmædelser:

Det var vel ret og burde at ske, 
at Hver, som Sligt vilde digte,
at de deres Navne lod sætte derudi, 
at Hver Sandhed kunde besigte.

I Slutningsstrofen anraabes der om Hævn over Fjenden, og 
der udtales en Fortrøstning om retfærdig Gjengjældelse:

En Fugl den kjendes paa Fjedren sin 
og Æsel paa Øren hin lange, 
saa gjør og Skalken paa Ord og Digt,
som stedse fra hannem maa gange.

Gud give dennem Sorg og Hjerteve 
og aldrig Glæde i Bryste 
og lade det vare saalænge hos dem, 
indtil vi skulle dem trøste.
Digtet er udgivet af C.J. BRANDT i »Sange og Psalmer
fra Reformations-Tiden« 1861 og aftrykt efter et
Haandskrift paa det Store kgl. Bibl. i CHR. BRUUNS
»Viser fra Reformationstiden« 1864.

Een Pen havde imidlertid Katholikerne til deres
Raadighed, der, om den end kun undtagelsesvis
bevægede sig i poetiske Former, til Gjengjæld
beherskede det danske Sprogs Prosaform med en
Dygtighed, en Kraft og et Liv, som de evangeliske
Polemikere ialtfald ikke have overbudt. Den
fremragende Stilist er tillige en mere sammensat
og derfor psykologisk interessantere Personlighed
end Reformatorernes saa at sige af een Omstøbning
udgaaede malmfaste Karakterer, og han har baade i
sin Dannelses Art og i den Stilling, han indtog
til Tidens Bevægelse, mere om det europæiske
Kulturliv Mindende end de hjemmebagte nationale
Skikkelser. Medens disse uden Vanskelighed kom i
Forstaaelse med deres Landsmænd, havde hans Samtid
Vanskelighed ved at opfatte de tilsyneladende
Modsætninger i hans Færd, og i Mangel af Begreb
slog den sig da til Ro med et Ord og sendte ham
til Efterverdenen som Forræder mod den gode Sag,
som den bestukne Overløber fra den ene Mening til
den anden -- som <sp>Poul Vendekaabe</sp>. Et Blik paa hans
Livsgang vil vise, at denne i Stridens Ensidighed
fødte Betegnelse ikke bør være Slutningsdommen over
en rigt udrustet Naturs Deltagelse i Dagens Gjerning,
og at Eftertidens mindre hildede Blik kan se den i
Sammenhæng med Begivenhederne som et ejendommeligt
Supplement til de Skikkelser, vi hidtil have beskuet.

POUL HELGESEN -- eller PAULUS ELIÆ med det latinske
Navn -- blev født i Varberg i Halland, uvist hvilket
Aar; dog kan det med Rimelighed antages, at hans
Fødselsaar falder omkring 1480 og at han saaledes var
omtrent jevngammel med Luther og Chr. Petersen; hans
Moder var svensk, Faderen dansk. Fra Barn af havde han
været i Kloster, maaske i det samme, hvori vi senere
træffe ham som Munk, Karmeliterklostret ved Helsingør,
hvis omgivende Plantninger i vore Dage ere kjendte
som Marienlyst Park. Et stille Liv har han levet i
sin Celle, uden Omgang med den verdslig dannede Del
af Nationen, thi i sit første danske Skrift undskylder
han de Anstød, han maatte have begaaet mod Sproget,
ved at gjøre opmærksom paa, at han »havde havt føje
Omgang med dem, der kunde tale med Kunst, og af hvilke 
han skulde kunne have lært dette«. Humanistens latinske 
Studier havde optaget hans Tid, og som en af de Første, 
der herhjemme tilegnede sig den nye Retning i Religion 
og Videnskab, tiltrak han sig ERASMUS' Opmærksomhed og 
fremhævedes af denne sin beundrede Mester og Lærer som 
en af de Cimbrer, der vidnede om, at Humanismens Aand 
begyndte at brede sig i det høje Norden. Og at hans 
Studier ikke have været en blot udvortes 
Kundskabstilegnelse, men have gjennemtrængt hans Væsen 
med deres humaniserende Indflydelse, er der ingen Grund 
til at tvivle om, aldenstund intet i hans Vandel 
modsiger hans egen Overensstemmelse med den af ham 
udtalte Grundsætning: »Skoler og Studia skulle have de 
Mestere, som ikke alene ere lærde i Bøger, men ogsaa 
ere fromme og ærlige i Levnet, Dyder og gode Sæder, da 
det er forgjæves at kunne Bog og være udydig og 
skalkagtig«. Hvor stor Afvigelse mellem Liv og Lære, 
der var hos Munkene, har han tidlig maattet faae Øje 
for, og heller ikke Kirkens officielt etablerede 
Misligheder have kunnet undgaa hans Kritik, saa 
Luthers første Optræden i mange Henseender maatte 
blive ham som et forløsende Ord, hvis Virkeomraade 
han kunde ønske at udvide til sin Kreds, og hvis 
Betydning han kunde støtte med forøget Autoritet i 
den Stilling, han nu kom til at beklæde.

I Aarene mellem 1517-1519 grundlagde Karmeliterordenen
nemlig. det første »Kollegium« ved Universitetet i 
Kjøbenhavn, d. v. s. en Stiftelse, i hvilken unge 
Videnskabsmænd fik Bolig og Ophold, medens de studerede 
ved Universitetet saavelsom i Kollegiet selv under een 
eller flere Læreres Tilsyn og Vejledning; Stiftelsen - 
der laa i St. Pederstræde, hvor Walkendorffs Kollegium 
nu er - fik kongelig Understøttelse, bl. A. paa 
Betingelse af, at den skulde holde en Doktor eller 
Baccalaureus i Theologien ved Universitetet med 
Forpligtelse til at læse een Time hver Dag. Poul 
Helgesen blev Kollegiets første Styrer, »primus regens«, 
og da tillige den omtalte Forelæsning blev overdragen 
ham, finde vi ham fra nu af betegnet af Venner og 
Fjender som »Lektor Povel Eliæ«, ligesom alle en 
Universitetslærers Rettigheder tilfaldt ham, saa at 
han deltog i Rektorvalget og i de akademiske 
Forhandlinger. Hans Forelæsninger havde den hellige 
Skrift og særlig det ny Testamente
til Gjenstand og han holdt dem i den humanistiske
Retnings Aand, idet han i Modsætning til de gamle
Skolastikere lagde Vægten paa Troeslærens og
Sædelærens bibelske Karakter, uden dog derved at
stille Bibelens Lære i nogen Modsætning til Kirkens
eller gjennemføre sin Opfattelse til det Punkt, hvor
Striden mellem det protestantiske og det katholske
Princip springer frem, som man i det Hele taget maa
mindes, at hverken dengang eller senere Humanismen som
Grundanskuelse falder sammen med Protestantismen, om
den end adskillige Steder danner Gjennemgangsleddet
for denne; han tog overvejende sit Standpunkt i
Religionens praktiske Anvendelse paa Livet og havde
ikke nogen stærk Følelse for dens mystiske Sider,
hvorfor han ejheller - som de wittenbergske Lærere -
følte sig tiltrukken af den augustinske Theologi. Men
selv fra det valgte Standpunkt af maatte han i
adskillige Punkter komme til en dybere Udlægning af
den kristelige Moral end Kirkens gængse og til en
polemisk Optræden mod mange Misbrug og Lyder, og da
han raadede over et indtrængende Foredrag, maatte ikke
faa af hans unge Tilhørere ved ham blive vakte til en
Erkjendelse, der senere førte dem ud over deres Lærers
Standpunkt, og han selv faae Udseende af at være deres
Fører i den nye Retning. Endnu stod Luther paa den
almindelige Kirkes Grund som en for sund og praktisk
Religionslære nidkjær bibelsk Theolog, hvis Optræden
billigedes af Erasmus og vel ikke mindst af den Grund 
ogsaa maatte have Poul Helgesens Sympathi. Han
kjendte flere af Luthers Skrifter og indrømmede altid,
at han i dem fandt Ting, han højlig billigede. Da
Christiern den Anden indkaldte den tydske Magister
MARTIN REINHARDT, for at han skulde prædike for
Kjøbenhavnerne i luthersk Aand, understøttede Poul 
Helgesen derfor denne Foranstaltning og var paa en 
eller anden Maade Tolk og Mellemmand mellem den 
fremmede Prædikant og den i store Skarer tilstrømmende 
Menighed. Men hans Overbevisning nødte ham snart til 
at tage Afstand fra Lutherdommen og dens Forkynder 
herhjemme. Under Reinhardts Ophold i Kjøbenhavn var 
Reformationsbevægelsen skreden frem i Tydskland med 
hurtige og afgjørende Skridt, og navnlig udkom i Oktober 
1520 Luthers Skrift om Kirkens babyloniske Fangenskab 
med dets Forkastelse af Transsubstantiationen, 
Messeofret, Nadverens Forvaltning kun i een Skikkelse, 
de særlig katholske Sakramenter m. m. - lutter Brud 
med selve
Pavekirkens Grundlærdomme, som Poul Helgesen, der
hverken havde den lutherske Troesfylde eller den
augustinske Syndsbevidsthed, umulig kunde være med
til, ligesaa lidt som han nu længer kunde føle
sig tiltalt af Reinhardt, der strax adopterede
de nye Læresætninger med Partigængerens blinde
Autoritetstro og i Forsvaret for dem viste sig at
tilhøre Bevægelsens yderste Venstre ved den Fanatisme,
hvormed han angreb Pavedømmet som Ophav til Kirkens
vrange Lærdomme. Samtidig antog Reformationen ogsaa i
ydre Henseende en mere og mere revolutionair Karakter,
og den pavelige Bulle, som paalagde Luther og hans
Tilhængere at tilbagekalde, men som Luther kastede
paa Baalet den 10. Decbr. 1520 - den blev, efter
hvad Poul Helgesen siger, for ham det Grænseskjel,
der for en Stund satte Skranke for hans videre
Læsning af Luthers Skrifter, i hvilke han saae
»en vild Skrivefrækhed begynde at rase.« Man kan
saaledes ikke sige, at Poul Helgesen vendte om paa
den Vej, han var slaaet ind paa; han standsede kun,
da det blev ham klart, at den førte videre, end han
efter sin Overbevisning kunde gaa, førte til et Maal,
som han ansaa for uheldbringende og fordærveligt. At
han handlede saaledes for Gunst og Gave, er ligesaa
lidt bevist, som at Menneskefrygt holdt ham tilbage; i
sidstnævnte Hensende kan det være nok at anføre, at da
han prædikede ved Gudstjenesten paa Slottet St. Hans'
Halshuggelsesdag 1522, udlagde han Dagens Text om
Herodes' og hans Bolerske Herodias' Grusomhed med en
saa tydelig Anvendelse paa de nærmestliggende Forhold,
at Christiern den Anden ikke holdt sin Forbitrelse
tilbage, men ottende Dagen efter tilbagetog sit
Gavebrev paa St. Jørgens Hospital og Gods, som han
engang havde tillagt Karmeliterkollegiet til evig
Tid. Dermed var Poul Helgesen afsat som Docent
ved Universitetet, thi Kollegiets Forpligtelse
til at holde en saadan bortfaldt med denne dens
Betingelse. Poul Helgesens Liv antog fra nu af 
den idelige Kamps urolige Karakter.

Mod Christiern den Anden virkede han saa ivrigt, at 
han senere kunde opfordre sine Fjender til at paavise 
Nogen, der i Ord og Skrift havde modsat sig Kongens 
Tyranni med en saadan Frimodighed som han. Og som 
Indignationen jo formaaer at skrive Vers, saaledes 
gjorde den nu Poul Helgesen til Poet; han skrev et 
Rim om Christiern den Anden i Rimkrønikens Versemaal 
og Tone
for at fremstille ham som den Fattiges Undertrykker
og Bondens værste Fjende:

Jeg sparte ej Bonde i Kjortel graa, 
ej Stodder eller Kjærling, der sad i Vraa; 
jeg lod og slaa en skjændelig Mønt, 
som aldrig var før i Danmark begyndt; 
jeg kaldtes Kong Klipping i samme Stund, 
for jeg fandt først paa den falske Fund. 
Sværd og Spyd dem lagde jeg af, 
jeg bød Bonden bære Kjæp og Stav,
der ej kunde være af stærkere Træ,
end man kunde bryde sønder for sit Knæ, 
Kong Kjæp kaldtes jeg af Undersaatter alle, 
som de tog til fra mig at falde. 
Jeg tog Skat af alt det Bonden aatte,
fordi kunde vi ej blive saatte (forligte); 
jeg sparte ej Gaas, som laa paa Rede, 
men vilde dem have, naar de var fede; 
de skatted mig af alt det Penninge gjaldt,
baade af Kvæg, Mel og Malt.

I mange Tider efter deres Fremkomst levede disse Vers
endnu i Almuens Minde, men jevnsides dem lød der Toner
af en anden Klang, skjøndt om samme Emne - Folkevisens
rørende Klage over den fangne Konge og hans forladte
Undersaatter blandt Menigmand (se S. 127):

Bort da fløj den gamle Ørn
alt med sine Unger smaa;
de andre smaa Fugle de bleve da vilde,
de vidste dennem ingen Raad.

Nu sidder Høgen i Egetop 
og breder ud med sine Vinge:
de andre smaa Fugle, i Skoven ere, 
han monne saa jammerlig tvinge.

Nu sidder Kragen paa bare Kvist 
og svelter hun over sin Klo; 
Uglen skjuler sig i Elletrunte, 
jeg venter, hun haver Uro.

Viben hun løber i Agerren 
alt med sin høje Top:
Høgen han kommer der flyvende frem, 
han tager og æder hende op.

Nu sidde alle de andre smaa Fugle, 
de tie saa kvær som Sten; 
de have nu mist deres dejlige Sang, 
naar Gud vil, fange de den igjen.

Nu er der Sorrig udi Lunde,
som før var Fuglesang;
de fattig smaa Fugle, dennem ynkes mig,
for Tiden gjøres dennem saa lang.

Gud han da hjælpe den fattige Ørn, 
som flyver over vilden Hede!
Han veed sig hverken Led eller Ly,
hvor han tør bygge sin Rede.

At Kong Christiern maatte forlade sit Land, var
en politisk Sejr for Poul Helgesen, og hans Pen
havde været saa virksom for Kongens Modstandere,
at han med Rette kunde tilegne sig en væsenlig Del
i Udfaldet. Men Glæden herover veg snart for den
grundede Bekymring, han blev greben af ved at se,
at Landet kun havde mistet een Despot for at faae
mange herske- og havesyge Magthavere istedet, og
at den lutherske Revolution greb om sig i Folket og
endog støttedes af den nye Konge. Dette maatte
forekomme ham saameget betænkeligere, som nu endog 
hans tidligere Overensstemmelse med Luthers sædelige 
Princip havde lidt et Brud ved Reformatorens senere 
Skrifter, i hvilke han med skaanselløs Haardhed
bekæmpede Coelibatsloven og Munkeløfterne som djævelsk
Lære, der ikke kunde binde Nogen, og i polemisk
Tilspidsethed formulerede sin ethiske Grundsætning i
den Advarsel: »lader os tage os iagt for Synder, men
meget mere for Lovbud og gode Gjerninger« - Ord, der
maatte staa som et Samfundsopløsningens Motto for en
Personlighed, som ikke vovede at overgive det sædelige
Liv til Troens Almagt uden Lovens Støtte. Saameget
mere maa det anerkjendes som Tegn paa ikke ringe
Aandsfrihed, at Poul Helgesen i sin gjenoptagne
Lærervirksomhed ved Universitetet jevnlig fremhævede
de Punkter, hvori han kunde dele Anskuelse med Luther,
og ikke alene vedkjendte sig Vigtigheden af en sund
bibelsk Religionslære, der kunde bringe Troen til
at leve i Menigheden, men ogsaa tog tilorde imod
Gejstlighedens Magtstilling og verdslige Stræben, saa
at Reformationen fandt en villig Jordbund fortrinsvis
i hans Disciples Sind og han selv mistænktes for
hemmeligt Lutheri og energisk maatte imødegaa denne
efter hans Opfattelse fuldt ugrundede Beskyldning
som beroende paa en Forvexling mellem Lutheranisme
og uhildet, uafhængig videnskabelig og reformatorisk
Stræben, der kun kunde have sine Fjender blandt
Obscu-ranterne, »visse taabelige Gamle, som uafladelig
raabe imod Videnskabens Mæcener og i den Grad sætte
sig imod Gudfrygtighedens Studier, at de hellere
ville, at Barbariet skal herske bestandig, end at de,
som forhen ere holdte for Rabbinere og Lærere, skulle
tabe nok saa lidet i deres Anseelse. De indse ikke,
at det er Misundelse og Irreligieusitet at hade de
Videnskaber, de ikke kjende.« En Udtalelse som denne
kaster Lys over Poul Helgesens saa tidt misforstaaede
Personlighed og viser ham som en Humanist, der vil
hævde sin Frihed til selv at granske sig til en
Anskuelse og ikke lade sig et Partistempel paatrykke
hverken fra højre eller venstre Side. Men Tidens
stærke Bevægelse havde ikke Plads for et saadant
Standpunkt og ingen Tilbøjelighed til at anerkjende
dets Berettigelse; ved denne sin Skjæbne bliver Poul
Helgesen ikke mindre typisk end ved sin Personlighed,
der, delt imellem det Gamle og det Nye, ikke kan
falde til Hvile i noget af det og fortæres i Kamp mod,
hvad der dog ikke helt
savner hans Sympathi, i Forsvar for, hvad han til
andre Tider og fra andre Sider maa angribe.

Et højst ejendommeligt Udslag af Deltheden og
Dobbeltheden i Poul Helgesens Sind er det litteraire
Arbejde, han udgiver 1526: en Oversættelse af et
Skrift, som til Forfatter ikke har nogen Anden end
- selve Martin Luther, nemlig dennes 1520 udkomne
»Bedebog«, en af Forløberne for hans Katekismus med
Forklaring Luthers af de ti Bud, Troens Artikler
og Herrens Bøn. Den kom her til Bedebog-Landet
i Begyndelsen af 1524, blev kjøbt og læst med
stor Begjærlighed og kom da ogsaa Poul Helgesen
tilhænde. Han maa være bleven stærkt berørt af dens
Alvor og Troesfylde, thi han tog sig for at oversætte
den, hvad han saameget mindre behøvede at tage i
Betænkning, som denne Bedebog ikke paa noget Punkt
stillede sig i direkte Modsætning til den katholske
Kirkelære, hvor evangelisk den end bliver just ved
det Meget, der ikke omtales af hvad der hører til
det romerske Kirkebegreb, og hvor protestantisk den
end er i selve sin folkeundervisende Tendens. Ja
et enkelt Sted er Oversætteren endog mere luthersk
end Forfatteren, idet han indfletter et Udfald imod
de »onde Prælaters og Forstanderes fule Levnet og
forgiftige Exempel«, medens han saa til Gjengjæld
ved et andet Indskud (om Skjærsilddogmet) tildeler
sin Oversættelse et katholsk Element, som Originalen
ikke har. I det Hele taget giver denne »Bedebog« os 
Oplysning om, hvor langt Poul Helgesen med frelst
Samvittighed kunde og vilde følge Luther, thi uden
Forbehold, med en omhyggelig Gjengivelse af Bogens
Tankegang, meddeles Læren om Troens Gjenstand og 
Kraft, dens Magt til at forløse fra den onde
Samvittigheds Kval, Menneskets Evner til det Gode,
dets Afmagt til at opfylde Loven ved egne Kræfter og
til at øve Dyd og gode Gjerninger uden Naadens Hjælp,
hvorfor der ogsaa frakjendes Menneskets aandelige
Fortrin og gode Gjerninger al Fortjeneste og Kraft
til at berolige Samvittigheden, ligesom Bodsøvelsers
frigjørende Evne forkastes og der gjøres Indsigelse
mod Messens udvortes Brug og al mekanisk Gudstjeneste;
særlig i Betragtning af Kristi Lidelse og Død betones
denne Protest mod den blot udvortes Andagtsøvelse,
og Hovedvægten lægges paa den subjektive Tilegnelse
af den hellige Kjendsgjerning til Fremkaldelse af
Anger og Ruelse saavelsom til Beroligelse i Troen
paa Kristi Forsoningsdød og til Bestræbelse efter et
kristeligt Levnet.

Hvor dybt end denne Overensstemmelse med Aanden
i Luthers Betragtning naaer, indeholder den dog
ingen Tilslutning til Reformationens dogmatiske
Hovedlærdomme og endnu mindre nogen Opgivelse af
Katholicismens Hovedideer: Kirkens Ufejlbarhed,
Pavedømmets Autoritet, Hierarkiets lovgrundede
Tilværelse og Myndighed o. s. v. Det sees klart,
at Poul Helgesen tilsigtede en aandelig Fordybelse i
Kristendommen, en indre Udvidelse af dens Raaderum,
men ikke ansaa nogen ydre Omvæltning for nødvendig,
ja stadig betragtede ethvert Tegn paa en saadan som
Ytringer af den forkastelige Verdslighedsaand, som
altid er rede til at benytte aandelige Strømninger
til sine fordærvelige praktiske Øjemed. Jo mere den
lutherske Bevægelse gav sig Udslag i revolutionaire
Omstyrtninger, des mere magtpaaliggende blev det for
Poul Helgesen at unddrage sig det Navn af Lutheraner,
som almindelig var blevet ham tillagt, og da han 1526
udgav sin Oversættelse af »Bedebogen«, efterat den
i de forløbne to Aar havde cirkuleret i Afskrifter,
anvendte han al Flid paa i den til Ridder og Rigsraad
Oluf Nielsen (Rosenkrands) til Vallø stilede Fortale
at klare den Mistanke, hans dobbelttydige Stilling til
Reformationen havde udsat ham for. Han protesterer
imod, at den kristelige Anskuelse, han har gjort
sig til Tolk for ved sin Oversættelse, har noget
særlig Luthersk ved sig: det er altsammen Laan fra
Kirkefædrene, og der findes ingen større Løgn end
hvad Luther har talt og skrevet om Kirkens Sakrament,
Magt, Ære, Lydelse, Guds Helgen og korteligen mod al
Ære og Dyd. Naar han da tilsidst opfordrer Hr. Oluf
til at læse denne Bog, da skeer det »ikke for Luthers
Skyld eller hans Lærdom, som findes her ikke udi,
men for Jesu Christi Lærdoms Skyld og den hellige
Skrifts med hellige Mænds, Augustini, Cipriani og
Bernhardi Undervisning.«

Kun eet Exemplar kjendes nu af »<sp>Een Christelig
vnderwyszningh paa the thy Gudz budord</sp>«, som
»Bedebogens« danske Titel lyder; den er, som
hosstaaende Textside viser, trykt i et usædvanligt
lille Oktav-Format.

Poul Helgenens levende Uvillie mod enhver indre
personlig Udviklings Omsætning i ydre social Tumult,
maatte ogsaa hvad Reformationens Gang i Hjemmet
angaaer føre ham mere og mere over i dens Modstanderes
Rækker, hvor han maatte føle sig saameget mere
velkommen, jo haanligere han behandledes af
Aktionspartiet som en Frafalden; Forstyrrelserne i 
de kirkelige Forhold maatte mere og mere forekomme
ham som udsprungne af en Gjenstridighedens og
Selvraadighedens Aand, som var hans hele Livsanskuelse
til Forargelse. »Den Helligaand«, skriver han i sit
Sendebrev til Kong Gustav af Sverig, »plejer ikke at
være saa fus, men blid, kjærlig, sagtmodig, stille
og barmhjertig. At falde fra Lydighed, spotte Guds
Helgene, foragte Kristendoms Ordinants og Skikke,
æde Kjød om Fastedage af Hovmod, foruden Nød og
Trang, bryde Ed og Løfte, skjænde Klosterjomfruer,
røve Kirker og Klostre og gjøre meget Andet, som
ikke han tænkes uden Synd, endsige tales eller
skrives, er det at være Kristen - give det Gud,
at Kristendommen da aldrig mere forøges, end han
nu er«. Til Franciskanermunken Erasmus i Viborg
sendte han Brev med Advarsel mod Hans Tausen -
men for sent, Erasmus havde alt sluttet sig til
Tausen; og til Rigens Marsk Tyge Krabbe skrev han et
Sendebrev med Advarsel mod de samfundsfarlige Følger
af Reformationen, dens kommunistiske Tendenser og
hele mislige Frihedsbegreb. Og ydermere udgav han
1527 sit Svar til Hans Mikkelsen paa dennes med hans
Oversættelse af det Ny Testamente fulgte Brev til
hans Landsmænd (se S. 186).

Dette Modskrift »Till thet ketterlige wcristelige
och wbesindige breff, som then wbesckemmede kettere
Hans Mickelsz aff Malmø, lod wdgaa med thet ny
Testamente«, er mærkeligt i vor Litteratur som det i
Tiden første polemiske Skrift, den har at fremvise,
og indtager overhovedet blandt dens Fejdeskrifter
en første Plads ved den polemiske Kraft, det er i
Besiddelse af: det er en lidenskabelig bevæget Aands
snart djærvt
haanende, snart vittigt spottende Udfald imod, hvad
der blandt Tidens Fænomener var dens antipodiske
Modsætning. Skriftet er ikke saameget et Forsvar
for det Bestaaende, hvis forskjellige Brøst Poul
Helgesen jo ikke savnede Blik for, som en Tordentale
imod det Nye, der frækt vil anmasse sig Eneret
til at løse Tidens Opgaver, imod Reformationens
radikale og revolutionaire Karakter og det uhistorisk
Vilkaarlige ved dens Frembrud, mod hvilken den faste
romerske Kirkebygning opstilles som det ærværdige
Værn, der nu har staaet sin Prøve i 1400 Aar. De
evangeliske Prædikanter fremstilles som Ordførere
for Kjødets og den legemlige Friheds Sag og den
lutherske Lære om Syndsforladelse formedelst Troen
som en demoraliserende Indrømmelse til Tidens svage
Pligtopfattelse. Over Hans Mikkelsen udlades der
en Strøm af Invektiver, som tage deres Begyndelse
allerede paa Titelbladet; »din gamle graa Kjætter«,
»dit Skalkehjerte, med din skjændige Mund«, »dine
kjætterske Ord og æselsagtige Breve« ere endda
forholdsvis blide Betegnelser i Sammenligning med
polemiske Billeder som disse: »Nu spyer din Stymper
op det, du haver udi Livet og længe haver havt der;
men Dig væmmedes ikke før nu«; »der haver været saa
mangen hellig Præst og Munk, som Du est ikke værdig
at muge under«. Hvorledes Poul Helgesen dømmer om
sin Modstanders Bibeloversættelse, er tidligere
anført (S. 186); sin Mening om Bibeloversættelser
i Almindelighed udtaler han i de karakteristiske
Bemærkninger om, at han ingenlunde vilde misunde
Lægmænd den hellige Skrift, tvertimod vilde han
ønske, at Bondens Vise bag hans Plov og Kvindens ved
Rokken vare tagne af den, dersom Verden derved kunde
forbedres; men han kunde ikke se bort fra de store
hellige Mænd, som hverken havde anseet det nødvendigt
eller gavnligt, at den menige Mand vidste alle de
dybe Hemmeligheder, som Skriften indeholder, og han
maatte minde om, at hvergang Menigmand havde begyndt
at traktere Skriften, var der paafulgt stort Bulder
i Kristenheden. Skriftens rette Mening belæres vi om
af Kirkens Sædvane, af hellige Mænds Bøger og Levnet,
og til et Brud med Kirken er det ikke tilstrækkelig
Grund, at der kan paavises Synder og Misligheder
i den gejstlige Stand; dennes Magt og Anseelse er
uafhængig af personlig Moralitet, og en Forbedring
kan ikke fremtvinges ved Oprør, Raab og Bulder,
men kun derved, »at hvert Menneske i sin Stand bedrede
Titelblad til Poul Helgesens Sendebrev til Hans Mikkelsen.

Trykt i Rostock 1527.

Efter det St. kgl. Bibliotheks Exemplar.
sig og aflagde sine Brøst« - atter den for Poul Helgesen 
ejendommelige Pegen indad mod den personlige Udvikling i 
Modsætning til de højrøstede Krav om Forandring af 
Institutionerne som Forbedringens rette Kilde.

Kun tre Exemplarer af dette Skrift ere i Behold:
i Universitetsbibliotheket, det St. kgl. og Karen
Brahes Bibliothek.

For praktisk Kristendom fik Poul Helgesen Lejlighed
til at virke, da han 1527 paa Opfordring af
Borgemester Niels Stemp udarbejdede den Betænkning 
over Hospitalers Indretning, som udkom det følgende 
Aar under Titel: »Huore (hvorledes) krancke mijslige, 
saare arme oc fattige menniskir schule tracteris oc 
besorgis«. Idet Forfatteren hele Tiden gaaer ud fra 
et religieust Standpunkt, viser han sig at være ikke 
lidet forud for sin Tid i de Resultater, han kommer 
til, særlig hvor han anbefaler Adskillelse i 
forskjellige Hospitaler efter de forskjellige Sygdomme; 
han tager Ordet for en hensigtsmæssig Sygepleje, 
advarer mod Overfyldning og giver det praktiske Raad, 
hellere at begrunde Hospitalet paa aarlige Gaver og 
uvisse Indtægter end paa Grundejendomme og fast Rente, 
som sees at have fristet Herrer og Konger.

Paa samme Tid falder Poul Helgesens tidligere omtalte
Medarbejderskab ved Frans Vormordsens Oversættelse af
Davids Psalmer (S. 219). Men Tiden nærmede sig nu, da
han atter maatte slaa vægtige Slag til Fordel for den
mere og mere truede Kirke. Paa Herredagen i Kjøbenhavn
i Juli 1530 har han udentvivl været virksom paa mange
Maader for Prælaternes Sag, derom vidner noksom den
Rolle, han spiller i den satiriske Folkelæsning, men
her stilledes han i Skygge af deres indkaldte tydske
Hjælpere. Senere hen paa Aaret traadte han derimod
frem for egen Regning og under eget Ansvar, idet han
tilsendte Borgemestre og Raad i Kjøbenhavn sit Brev om
Messen (se S. 206) og i det følgende Foraar udgav sit
(nu tabte) Skrift om »then hellige Messe oc hennis
Brug«, hvis Indhold vi kun kjende af Hans Tausens
udførlige, S. 206-8 refererede Imødegaaelse af det. I
samme Sag og paa samme Tid paakaldtes Poul Helgesens
Bistand fra Jylland, hvor Aarhus-Bispen Ove Bilde med
Bekymring saae den reformatoriske Bevægelse brede
sig. I det nærliggende Randers havde den allerede
faaet saaledes Fodfæste, at Borgerne under Ledelse
af deres Borgemester vare i Begreb med at afskaffe
Messen. I al Skynding skrev saa Poul Helgesen
Randers Bys Magistrat et kort Brev til med Advarsel 
mod den paatænkte Foranstaltning og Bebudelse af et 
yderligere udførligt Forsvar for Messen. Dette blev 
skrevet i største Hast og tilsendtes Raadet i Randers 
tolv Dage efter Brevet; to Maaneder efter udgik det 
fra Povel Ræffs Bogtrykkeri i Aarhus under Titlen:
»Een kortt oc Christelig vnderwiisning paa thet
hemelige støcke ij messen, som kaldis Canon, met
eett føge breff, til Borgemestere oc Raadt ij 
Randers«, Bogens Hovedparti, Forklaringen af de
Consecrationen omgivende Bønner og Imødegaaelsen af
de Evangeliskes Modgrunde mod Messens  Betragtning
som Offer, er væsenlig en Oversættelse af en tydsk 
Theologs latinske Prædikener med nogle skærpede 
Udfald mod »Messedræberne«. Det vedføjede Brev til 
»alle kristne Mænd og Kvinder, som bygge og bo i 
Randers«, er derimod et fuldt ejendommeligt Produkt
af Poul Helgesens polemiske Pen med en afskrækkende 
Skildring af Lutheranernes Færd og et foregrebet 
Omrids af Historiens fremtidig Beretning om 
Begivenhederne i Randers Aar 1530, da Byen »affaldt 
fra Gud og al Sædelighed under Ledelse af tvende 
ulærde Mænd, forsorne Skalke, paa den Tid da Niels 
Hammer var Borgemester.« Men Randers Borgere lod 
sig saa lidet forknytte af denne Profeti, at de 
istedetfor andet Svar lod Rakkeren nagle Poul 
Helgesens Bog til Pælen.
Og ligesaa lidt som man i Randers agtede paa hans
Advarsler, ligesaa lidt virkede de i det øvrige Land,
som mere og mere vendte sig henimod den lutherske
Lære i Frederik den Førstes sidste Regeringsaar,
støttet ved Kongens sympathetiske Holdning overfor
Reformationssagen. Poul Helgesens sidste egenlige
Fejdeskrift henvender sig derfor ikke længer til
Borgerskab og Menighed, men til Rigsraadet og Adelen
om Hjælp for den forfulgte Katholicisme; det er en
»hastelig forrammet« »kort og kristelig Formaning«,
som ikke blev trykt, men er tilstede i en Afskrift -
den voldsomste af den hvasse Polemikers Brochurer,
i hvilken han endnu engang slaaer fast, »hvor langt -
men heller ikke længere - han har været og endnu er
Tilhænger af Luther«, for saa at nedtordne alle hans
andre Lærdomme som falske og farlige, kjætterske,
syndefulde og tyranniske, Alt i en af Liv og Lidenskab
sprudlende Stil. Sit sidste Haab satte han forøvrigt
til et forestaaende Tronskifte og har formodenlig
oppebiet dette i Aarhus.

Det indtraf 1533 og bragte jo ogsaa strax de
Katholskes Sag paafode igjen (se S. 209), men kun for
en føje Tid. En Oversættelse i Udtog af Dr. Stagefyrs
»confutatio latina« fra Herredagen i Kjøbenhavn 1530
havde Poul Helgesen alt længe havt færdig; den blev nu 
udgivet som »Menige Danmarkis Rigis Biscoppers och 
Prelaters christelige oc retsindige geenswar till the 
Lwtheriansche article« (nemlig i de Evangeliskes 
Imødegaaelse af Biskoppernes 27 Artikler imod dem). 
Med dette Skrift forlod Poul Helgesen Arenaen, 
mistvivlende om Sejr for sin Sag, og flyttede til 
Roskilde som Lektor i Theologi ved Domskolen. Med 
voxende Bekymring iagttog han herfra de politiske 
Intrigers Krydsning og gav indirekte et Indlæg i 
Stridighederne om Kongevalget ved at udgive sin 
Oversættelse af Erasmus' En kristen Fyrstes 
Undervisning«, den samme, han i tidligere Tider havde
havt Dumdristighed nok til at sende Christiern II. som
Vejledning paa hans Regentbane. Til at indvirke paa
Kongevalget kom dette Skrift imidlertid for sent, selv
om en saadan Røst ellers overhovedet havde evnet at
skaffe sig Ørenlyd i Dagens Tummel: Hertug Christian
var alt bleven valgt i Jylland, og i samme Forhold
som Udsigterne til Opretholdelsen af dette Valg blev
lysere, formørkedes Haabet om den katholske Kirkes
Gjenoprejsning ved Statskirkens Hjælp. Ligesaa lidt
sporedes der
nogen Virkning af den Bearbejdelse af Erasmus'
Forsoningsskrift »de amabili ecclesiæ concordia« 
(»om Kirkens attraaværdige Enighed«), som Poul Helgesen
mente det tidssvarende at udgive 1534 under Titel:
»Een kortt vnderwiisning til een Christelig foreening
och forligelse«; og heller ikke kunde dette Skrift,
som Tiderne vare, ret vel fremkalde anden Frugt end en
yderligere Miskjendelse af dets Udgivers Standpunkt,
idet det maatte opirre de ivrige iblandt Katholikerne
ved at bebrejde dem deres ubetimelig halsstarrige
Fremfærd og fastholde de gamle Paavisninger af Kirkens
Misbrug, samtidig med at det frastødte de Evangeliske
ved i alle væsenlige Punkter at hævde Katholicismen
som den ene rette kristelige Tro og forsvare dens
Lærdomme Punkt for Punkt. Poul Helgesen hverken kan
eller vil forsone Modsætningerne, han kan kun anbefale
en fredeligere Færd, en fordrageligere Aand, saalænge
de staa imod hinanden; men ogsaa for denne Paamindelse
skal han have Tak endnu i vore Dage, og den nulevende
Slægt vil ikke kunne undgaa at fornemme en ægte Klang 
af en fædrelandselskende Mands Fortvivlelse over Tidens 
usalige Splid i hans Formaning: »Vi ere danske Folk, 
eet Kjød og Blod og i mange Stykker af ens Sæder og 
Vilkaar; dersom vi ikke snarlige gjøre Eet, men 
herefter bide og slide hverandre, som vi begyndt have, 
da er det befrygtendes, at vi med Tiden af hverandre 
ogsaa fortæres og tilintetgjøres«.

Med denne Udtalelse forsvinder Poul Helgesen af
Historien; Litteraturen tier om hans efterfølgende
Liv, saa det vel er rimeligst at antage, at det er
blevet afsluttet kort efter, da en saa betydelig
Aand vel ellers ikke kunde have ladet sig aldeles
uden Spor af Virken i nogensomhelst Retning. 1741
skrev CHR. OLIVARIUS hans Biografi (paa Latin),
et omhyggeligt og grundigt Arbejde, hvis Dom over
sin Gjenstand imidlertid overvejende udgaaer fra det
populaire Syn paa Poul Helgesen som »Vendekaaben«. I
et retfærdigere Lys fremstilledes han af den danske
Reformationshistories lærde Bearbejder Biskop MÜNTER;
men først Professor (senere Biskop) C.T. ENGELSTOFT
har i sin biografisk-historiske Skildring »Paulus
Eliæ« (Nyt hist. Tidsskrift 2. Bd. 1848) betragtet
den interessante Personlighed i en alsidig Forbindelse
med hans Samtids Fænomener og under samvittighedsfuld
Anvendelse af en klartskuende Kritik afsløret
dens Træk saaledes, som de nu staa for os paa deres
Plads i Reformationstidens Gruppe af kæmpende Aander.

Af »Povel Eliesens Danske Skrifter«, udgivne af
C.E. SECHER, er kun udkommet første Bind 1855.

I den tidlige Morgenstund den 12. August 1536 udførte
Kong Christian den Tredie, støttet til sin Krigshær,
det Statskoup, som bragte Orden i de vildt forvirrede
Forhold og gav den katholske Kirke dens Banesaar i
Danmark: de til Rigsdagen i Kjøbenhavn fremmødte
Biskopper førtes fængslede til Slottet, og de i
Byen værende Rigsraader nødtes faa Timer efter til
at godkjende denne Foranstaltning, samtidig med at
der sendtes Ilbud til Fyn og Jylland om at sætte de
derværende Biskopper fast og udstedtes aabne Breve til
Kjøbstedmænd og Bønder med Forklaring af det foretagne
Skridt. Dermed var der gjort Ende paa Biskoppernes
verdslige Magt, og af Rigsraad som af Delegerede fra
de vigtigste Kjøbstæder blev der ydermere vedtaget
en Erklæring om, »at de ikke vilde modstaa, at det
hellige Evangelium og Guds rene Ord rettelig jo maatte
prædikes og forkyndes her i Riget.« Den Tilstand, som
saaledes var tilvejebragt ved en klarsynet Politilk
og en snarraadig Benyttelse af Omstændighederne, blev
fastslaaet som Helhed og nøjere udført i Enkelthederne
ved Rigsdagen i Kjøbenhavn fra den 15. til den
30. Oktober. I den her vedtagne »Reces« vedgik
og afbad alle Partier den Del, de havde havt i de
foregaaende Aars Ufred: »den ganske Almue og Menighed«
at de havde sat sig op imod deres Øvrighed, »Rigens
Raad og Adel« at de havde faret ilde frem imod Bønder
og den menige Befolkning, og der blev højtidelig
indgaaet en Forsoningspagt med gjensidigt Løfte om,
at alle Folkets Stænder »herefter ville bygge og bo
sammen og med hverandre beskytte og haandthæve dette
Kongerige.« Men Forsoningsgildet maatte Bisperne
betale; de skulde »for deres Misgjerningers Skyld«
for bestandig miste deres bispelige Regimente, og alt
Biskopsstiftets Gods, Slotte, Gaarde, Huse og Jorde
inddrages under Kronen og forblive i dens Eje til evig
Tid, »paa det at Danmarks Krone og Konning kan blive
mere formuendes og det ikke mere saa skal gjøres
Behov at beskatte Rigets menige Indbyggere, naar
Noget paakommer«. Med Bispernes verdslige Vælde var
det altsaa fra denne Stund forbi, medens der til den
kirkelige Gjernings Forvaltning skulde beskikkes
andre kristelige Biskopper eller »Superattendenter«,
som »kunne lære og prædike det hellige Evangelium og
Guds Ord og den hellige kristelige Tro«.

Den nye Kirkes Ordning blev fastsat ved Kirkeordinantsen af 
1537. »Højlærde Mænd og  Prædikanter« sammenkaldtes af Kongen 
til et Møde i Odense Helligtrekongersdag, og her forfattedes det
første Udkast, som derpaa prøvedes og billigedes
af Luther og andre Theologer i Wittenberg. I Juli
indkaldtes DR. BUGENHAGEN, som paany gjennemgik,
forandrede og forbedrede Udkastet sammen med Kongens
Raader, hvorefter det forelagdes for Rigsraadet og
sluttelig stadfæstedes af Kongen den 2. Septbr. Under
Bugenhagens Tilsyn blev den i det latinske Sprog
forfattede Ordinants trykt i Kjøbenhavn og forelaa
færdig inden Udgangen af Aaret; først to Aar senere -
1539 - udkom den i dansk Oversættelse, formodenlig
af PEDER PALLADIUS; men allerede samme Aar blev den
underkastet en Revision, som førte til en ny, noget
afvigende Ordinants, der udkom 1542.

Den latinske Ordinants af 1537 (saavelsom selvfølgelig
dens danske Oversættelse af 1539) indledes med
Christian III.s Kongebrev, ved hvilket Ordinantsen
forkyndes, dens Tilblivelse omtales og dens dobbelte
Retning fremhæves, nemlig dels som angivende den
evangeliske Læres Hovedindhold, dels som meddelende
Oplysning om de ydre Former, under hvilke den nye
Kirke skal træde ud i Livet. Derpaa gives der i
forskjellige Afsnit Anvisninger og Bestemmelser
angaaende Læren og Ceremonierne, angaaende
Skoleundervisningen, Sognepræsternes Lærdom og
Læsning, Superintendenternes og Provsternes Forhold,
Præsternes Løn, de Fattiges Understøttelse o. s. v.

Reformationstidens litteraire Hovedbedrift er
Christian den Tredies danske Bibel 1550. Som det 
allevegne er det Ny Testamentes enten fuldstændige 
eller delvise Overflyttelse fra Latinen (eller 
Græsken) til Folkesprogene, der baner Reformationen 
Vej, saaledes bliver Slutstenen paa dens litteraire
Bygning overalt den hele Bibels Gjengivelse i
Modersmaalet. I Tydskland udførtes denne Gjerning
af en med den christelige og den folkelige Aand
lige fortrolig genial Personlighed: Martin Luther,
og hans Værk staaer i den tydske Litteratur paa en
af de allerypperste Pladser, som Udgangspunkt for en
ny Æra i det litteraire Sprog. Men Danmark var næsten
ikke mindre heldigt, hvad det angik at have den rette
Mand rede i det rette Øjeblik, og ogsaa i vor Sprog-
og Litteraturverden staaer CHRISTIERN PEDERSENS
Oversættelse af Bibelen som et Hovedmonument, der
fik en saa stærk Indflydelse paa vort Bogsprog,
at Meget af, hvad der siden blev almindeligt, først
gjennem den vandt Indgang, Skjøndt det nu, da Sproget
i trehundrede Aar har udviklet
sig under denne Paavirkning, kan falde vanskeligt nok at klare sig 
det umaadelige Fremskridt, dette Værks Tilblivelse i sin Tid betegner.

Grundlaget for den danske Bibeloversættelse er Luthers tydske 
fra 1534, og det er rimeligvis Bugenhagen, der under sit Ophold
her har anbefalet den som Rettesnor, hvorefter
Christian III. har overdraget Arbejdet til Tidens
virksomste Skribent og dygtigste Sprogmand, altsaa
formodenlig lige i Slutningen af Trediverne. 1543
var Chr. Pedersen færdig med sin Oversættelse, men to
Aar forinden var imidlertid den reviderede Udgave af
Luthers Oversættelse udkommen, til hvilken der maatte
tages Hensyn baade for hvad der allerede var oversat
og for hvad der endnu stod tilbage at oversætte. Det
kan saaledes antages, at Chr. Pedersen selv har
underkastet sit Arbejde en første Revision. Men
desuden skulde det forelægges for og gjennemgaaes af 
en af Kongen udnævnt Kommission, bestaaende af 
Sjællands Biskop PEDER PALLADIUS, to af de theologiske
Professorer, Dr. JOHANNES MACHABÆUS (Mac Alpin)
og Mag. NIELS HEMMINGSEN samt den forhenværende
Kapellan HANS HENRIKSEN og den som Forfatter og
Oversætter bekjendte Præst i Herstedøster og -vester
PEDER TIDEMAND. Fire til fem Aar brugte Kommissionen
til sit Gjennemsyn, skjøndt det neppe har skortet den
paa Flid, eftersom Kongen personlig interesserede sig
levende for Arbejdet og jevnlig lod sig underrette om
dets Fremgang; at Oversættelsen ejheller er gaaet glat
gjennem Ildprøven, kan skjønnes af den Omstændighed,
at man fandt det fornødent, før Trykningen begyndte,
at lade Manuskriptet renskrive af Studenter, som
lønnedes herfor af Universitetet; da Chr. Pedersen
skrev en god og tydelig Haand, vilde dette neppe have
været nødvendigt, hvis Manuskriptet ikke var blevet
makuleret ved Revisionen. At denne overhovedet har
været til Fremme for Sprogets Renhed og Klarhed,
kan sluttes alene deraf, at en saa ypperlig dansk
Forfatter som Peder Palladius sees - ifølge det ham
tilstaaede Honorar - at have havt Hovedandelen deri.

Alt som Revisionsarbejdet skred frem mod sin
Afslutning, blev der truffet Foranstaltninger til 
Bibelens Trykning. En Del af Pengene skulde
Øresundstolden udrede, en anden Del tilvejebringes
ved de over hele Landet indsamlede »Bibelpenge«, 2
Rdl. fra hver Kirke som Godtgjørelse for det Exemplar,
der i sin Tid skulde tilstilles dem. Til Trykning af
saa stort og omfattende et Værk kunde der ikke være
Tale om noget af de tarveligt udstyrede kjøbenhavnske
Officiner, og der blev derfor sluttet Kontrakt med
Bogtrykkeren LUDVIG DIETZ i Rostock, som 1534 havde
trykt »den lübeckske Bibel«, Bugenhagens plattydske
Oversættelse.
Dietz forpligtede sig til inden Mikkelsdag 1548 at 
begive sig til Kjøbenhavn med sit Trykkeri og der trykke
3000 Exemplarer af Bibelen i stort Format med sine
egne Presser, Sættere, Trykkere og Værktøj samt med
de til den liibeckske Bibel brugte Lettere og Former,
Alt imod en Betaling af 200 Gylden forlods og een
Gylden for hvert Exemplar samt fri Bolig uden Skat
og Tynge og fri Befordring frem og tilbage for alt
til Trykkeriet Hørende; Papir og Korrektur skulde
Kongen sørge for. I December s. A. var det første
Prøvetryk  færdigt og sendtes til Kongen i Kolding,
og i Løbet af 1550 blev det hele Oplag udtrykt.

»Biblia, Det er den gantske Hellige Scrifft, vdsæt paa
Danske«, er en meget anselig Bog, 532 Blade i stort
Format, trykt med god og tydelig Skrift - skjøndt
Kongen nok havde ønsket nogle mere »grobe leserliche
littern« - og rigt udstyret med Titelbilleder, Træsnit
i Texten og kunstfærdig udførte Initialer, hvilke dog
alle, med Undtagelse af Christian III.s Portrait og
hans Vaaben, skyldes det nævnte tydske Forbillede. Det
store Træsnit, Titelbladet, som pryder Titelbladet, er
især en meget sammensat Komposition, hvis Forklaring
maaske ikke er overflødig. Titelen er anbragt paa en 
stor Plade, der er ophængt i et højt Træ, hvis Grene 
tilvenstre ere visne som Symbol paa den gamle Pagts 
udtømte Livskraft, medens de tilhøjre ere grønne som 
Tegn paa den nye Pagts livbringende Evne; Billedets 
venstre Halvdel er nemlig viet det gamle, dets højre 
Halvdel det nye Testamente, saaledes at de forskjellige 
ligeoverfor hinanden stillede Optrin belyse hinanden 
som Modsætninger: øverst tilv. Moses, der modtager 
Lovens Tavler, tilh. Maria, modtagende Englens 
Bebudelse; derunder tilv. Syndefaldet og dets Frugt: 
Døden, tilh. Christus paa Korset med Forsoningens 
Symbol: Lammet, og Forsoningsdødens Følge: 
Opstandelsen og Dødens Betvingelse; i Baggrunden tilv. 
Jødernes Lejr med Kobberslangen (4.Moseb.21.8-9, 
Joh.3.14), tilh. Englenes Forkyndelse for Hyrderne. 
Ved Træets Fod sidder det syndige Menneske, vridende 
sine Hænder fortvivlet i sin Vaklen mellem de to 
dragende Røster: tilv. den Skriftkloge med sin 
jødiske Visdom, tilh. Johannes den Døber, henvisende 
til den Korsfæstede som Frelsens Kilde.

Indbindingen i Læderbind med Beslag, der besørgedes 
af en til dette Øjemed indkaldt tydsk og en fransk 
Bogbinder, var fuldendt i Juli 1551, og nu bleve 
Biblerne uddelte til de Kirker, som havde indbetalt 
deres »Bibelpenge«. Prisen for et indbundet Exemplar 
var for »den menige Mand« 5 Daler, og der afsattes 
adskillige Bibler til denne Pris, saa at det hele 
Foretagende indbragte Kongen et betydeligt Overskud. 
Af de 3000 Exemplarer ere kun nogle ganske faa i 
Behold, deriblandt tre paa det St. kgl. og eet
paa Universitets-Bibliotheket. Der udkom kun denne
ene Udgave af Christian den Tredies Bibel, men det
Ny Testamente blev optrykt i Tydskland og forhandlet
i Kjøbenhavn, trods det bestemt udtalte kongelige
TITELBLAD TIL CHRISTIAN DEN TREDIES DANSKE BIBEL 1550.

Forbud imod »Nogen danske Bibell ephter thendne dag at prente 
eller prente lade i noger maade wden wor beuilling och samtycke«.

At det var Luthers tydske Oversættelse og ikke den hebraiske og 
græske Grundtext eller den latinske Version, som blev lagt til
Grund for vor danske Bibeloversættelse, har været
til ikke ringe Fordel for dens naturlige og friske
Sprogform. Luthers livfulde, af hans folkelige
Udspring stærkt prægede Personlighed har sat sit
Mærke paa hvert Blad af hans Bibeloversættelse, og
ikke lidet af dens Oprindelighed er fulgt med over
fra det nærbeslægtede Sprog, hvorfra den omplantedes
af en Mand, der fremfor Nogen var fortrolig med
Modersmaalets Aand og Sprogbrug, med dets Ordforraad
og Dannelsesevne, med den nationale Udtryksmaade
i det Hele taget. I Bibeloversættelsen af 1550 har
Luthers Friskhed og Chr. Pedersens Danskhed arbejdet
Haand i Haand paa et Værk, som i disse Henseender
ikke overtræffes af nogen blandt de senere fra
Grundtexterne overførte Gjengivelser. CHR. MOLBECH
har paavist dette for mange Punkters Vedkommende
i en Afhandling om »de danske Bibeloversættelser«
(1840). Han gjør opmærksom paa, at medens hele det
omfangsrige Værk kun indeholder, højt regnet, et
halvthundrede Fremmedord, alle optagne efter Luther,
er det danske Sprogs gamle Ordforraad benyttet med
stor Forkjærlighed og alle Nydannelser foretagne
i dets Aand og med dets Fynd, hvorved de af Luther
skabte Ordsammensætninger ved deres Overførelse ere
blevne til Berigelse for Dansken som nye Udtryk af
fuld national Lødighed, dannede i Overensstemmelse med
Sprogets Love og derfor ogsaa i Besiddelse af lovlig
Borgerret i dette. Som Prøver dels paa saadanne
fyndige gamle Ord, dels paa nye Sammensætninger,
der for første Gang forekomme i Bibeloversættelsen,
kan af dens rige Ordforraad anføres nogle enkelte:
Arvedel, Avind, baade (gavne), Blaamænd (Maurer),
blodskyldig (skyldig i Blodsudgydelse), Bordvenner,
Bram, Brynde, Brøst, Bygningsmænd, Dagvælger, Domhus,
Dørvogter, eenbaaren, Fagter, Frelsermand (Luther:
Heiland), Glavind, Hofsinder, hveden (hvorfor), hvidne
(blive hvid), Kammersvend, Kjending, (Bekjendt),
Kynding (Slægtning), kvæde, Landemærke (Landgrænse),
Liggendefæ, livsalig, Lønlighed (Hemmelighed),
Malmskum (Slakker), mundkaad, Niding, Ordgyder,
Ordsprog, Skalk, Skjerv, skjøtte om, Stegers, trøste
sig til, Tyende, Varetægt, Vejskjel, Vidunder,
Vætte (Trold), æske (kræve), Øretuder o. m. fl. -
Den samme Fortrolighed med begge Sprogs Natur, den
samme Skjønsomhed og Varsomhed i Fremdragelsen af ægte
danske Sprogelementer som Arbejdsmateriale træffes
paa de Steder, hvor de hos Luther forekommende Udtryk
og Talemaader ikke kunde
gjengives ordret, men maatte omskrives efter den 
danske Sprogbrugs Krav. Exempler paa saadanne
Fordanskninger ere: Saa gjorde Jakob sig rede (machte
sich auf); at de tage vare paa deres Byrde (ihrer
Last warten); deres Afguders Billeder (die Götzen
ihrer Götter); og sagde i Israels Nærværelse (vor
gegenwärtigem Israel); hvad haver Du Behov at vide
(was darfst Du wissen); gjører mig det til Villie
(thut mir zu Dank); følg ikke dit eget Hoved (stehe
nicht auf deinen eignen Kopf); idet han skikker sig
saa venlig, udfritter han Dig (mit seinen freundlichen
Worten holet er Dich aus); Kjærlighed skikker sig
ikke hastmodig (stellet sich nicht ungeberdig);
salige ere de, som bo i dit Hus (wohl denen etc.);
der jeg lagde Jordens Grundvold (als ich die Erde
gründete); man kan tale sig til Ære, man kan ogsaa
tale sig til Skamme (Reden bringt Ehre, und Reden
bringt auch Schande); alle Folk, Almue og Tungemaal
(alle Völcker, Leute und Zungen); dersom Saltet mister
sin Kraft (wenn das Salz dumm wird) o. s. v.

At dette grunddanske Sprog paa nogle enkelte
Steder skæmmes af Germanismer, er mindre mærkeligt,
end at de forekomme i et saa forsvindende Antal i
Forhold til Værkets Omfang og Paalægget om at holde
Luthers Spor saa nær som muligt. Som nogle af de
mest paafaldende kunne nævnes Konstruktionerne:
hvor bange mig er; frygter Eder ikke; mig tørster;
hvad som staaer den Rige vel (sømmer sig for den R.);
jeg tier for Glæde (vor Freude); min Skikkelse er
jammerlig for Elendighed; stille efter den Uskyldige
(nachstellen). - Ogsaa enkelte ligefremme Urigtigheder
findes, af hvilke nogle vel skyldes Mangel paa
Kjendskab til det paagjældende tydske Udtryk, andre en
Uagtsomhed, som endog er undgaaet Revisionens Kritik,
saaledes som jo ogsaa vore Dage har Exempler nok paa,
at en Urimelighed, der netop ved sin groteske Art
udelukker enhver Beskyldning for Ukyndighed, kan liste
sig ud af Pennen og passere samtlige Gjennemlæsninger
i Manuskript og Korrektur uden at blive greben paa
fersk Gjerning. De snurrigste Misforstaaelser turde
være følgende: Es.32.16. »auf dem Acker hausen«:
paa Agerens Hus; 4.Moseb.5.15. »ein Rügeopfer,
das Missethat rüget«: et Ruelseoffer, som angrer
Misgjerningen (Forvexling af Ruge og Reue);
Jer.44.7. »er lässt mich des Weges fehlen«: han
lader mig fejle paa Vejen (istf. tage fejl af V.);
Begr.3.11. »so ist der Leib dahin«: saa er Livet
borte. Den snurrige Oversættelse af Ps.80.6
»Du spiser dem med Brød« kan derimod ikke betragtes
som en Misforstaaelse; den er en Germanisme, som man
rigtignok maa undre sig over ikke at se anholdt.

Gaa vi fra Betragtningen af disse Oversættelsens
sproglige Elementer over til dens samlede Karakter,
til dens hele Aand og Tone, viser det sig atter, hvor
nær den staaer sit berømmelige Forbillede i den hele
Sprogbygnings ædle Linier, og hvorledes den ogsaa
i denne Henseende overgaaer sine Efterfølgere. En
Sammenligning til begge Sider vil vise dette. Et for
Ordvalg og Rhythme højt beundret Sted hos Luther er
hans Gjengivelse af Ezechiel 34.15-16. Hvis man i
den hosstillede danske Gjengivelse af det samme Sted
blot vil ombytte det mindre heldige Udtryk »den Herre«
med »Herren«, vil den neppe vise sig at staa tilbage
for det tydske Citats Adel og rene Skjønhed:

Luthers Oversættelse,

Ich will selbst meine Schafe weiden, und ich will
sie lagern, spricht der Herr. Ich will das verlorne
wiedersuchen und das verirrete wiederbringen und
das verwundete verbinden und des schwachen warten;
und was fett und stark ist, will ich behüten und
will ihrer pflegen, wie es recht ist.

Den danske Bibeloversættelse 1550. 

Jeg vil selv føde mine Faar, og jeg vil lejre dem, 
siger den Herre. Jeg vil oplede det fortabede og 
igjenlede det vildfarende og forbinde det Saarede 
og tage vare paa det skrøbelige; jeg vil forsvare 
det, som er fedt og stærkt; jeg vil have Omhu for 
dem, som det sig bør.

Et andet berømt Sted (Sal.Præd.12.1-2.) giver os
Anledning til at stille Bibeloversættelsen af 1550 i
Belysning baade af den lutherske og den senere danske
af 1819; det vil sees, at den sidste ikke har vundet
i aandelig Fylde trods de halvtrediehundrede Aar,
den ligger fremme i Tiden:

Luthers Oversættelse.

Gedenke an deinen Schöpfer in deiner Jugend, ehe denn
die bösen Tage kommen und die Jahre herzu treten, da
Du wirst sagen: sie gefallen mir nicht; ehe denn die
Sonne und das Licht, Mond und Sterne finster werden
und Wolken wiederkommen nach dem Regen.

Bibeloversættelsen 1550.

Tænk paa din Skaber i din Ungdom, førend de onde Dage
komme og Aarene tilkomme, naar Du skal sige: de behage
mig ikke; førend Solen og Lyset, Maanen og Stjernerne
blive mørke og Skyerne komme igjen efter Regn.

Bibeloversættelsen 1819.

Tænk paa din Skaber i dine Ungdomsdage, medens de
onde Dage ikke endnu komme og Aarene komme an, om
hvilke Du skal sige: jeg haver ikke Lyst til dem;
medens Solen og Lyset og Maanen og Stjernerne ikke
endnu blive mørke, ejheller de tykke Skyer komme
tilbage efter Regnen.
Som Kong Christian den Tredies Danske Bibel staaer
udenfor al Sammenligning med nogen af Reformationens
andre litteraire Frembringelser, hvad Arbejdets
Omfang angaaer, saaledes lader den ogsaa i Egenskab af
Sprogmindesmærke alle Tidens øvrige Værker langt bag
sig som det ædleste og reneste Udtryk for den Højde,
vort Modersmaal dengang kunde naa op til. Bibelen,
som den her for første Gang foreligger fuldendt i
dansk Sprogdragt, er den nye Kirkebygnings værdige
Slutsten, som Oversættelserne af dens enkelte, spredte
Dele ved Kirkekampens Begyndelse vare Reformatorernes
virksomste Angrebsvaaben:

Herrens Bog var lagt paa Hylden,
Eventyr i Kirken lød,
for en Krone, for en Gylden
Himmerig tilfals de bød. -
Lyset kom og Mørket svandt,
Paven tabte, Ordet vandt,
Læs af Løgn, som Bjerg at skue,
vælted Biblens Myretue.

Grundtvig.
Kjøbenhavns Universitet indviedes den 1. Juni 1479
ved en Højtidelighed i Fruekirke, som overværedes
af Kong Christiern den Første, Roskilde-Biskop
og flere gejstlige og verdslige Magnater. Efter
en Messe de spiritu sancto (om den Helligaand)
holdtes Indvielsestalen til Videnskabens og Kongens
Forherligelse af Magister og Licentiat i Medicinen
PEDER ALBERTSØN som Universitetets Vicekansler og
som den, der tidlig paa Foraaret havde hjembragt
de først antagne Lærere fra den berømte Højskole i
Køln. Til Dagens Højtidelighed hørte endvidere Valget
af Universitetes første Rektor, Mag. Jesper Henriksen
til Sandagergaard, og af Dekanus i det filosofiske
Fakultet, Skotten Peder Davidsen, Baccalaureus i
Theologien. Festen sluttedes med gudelige Sange og
Taler samt med Lovsangen Te deum. Umiddelbart derefter
indskreves som de første akademiske Borgere Kongens,
Dronningens og Bispernes Kanslere, mange fornemme
Gejstlige og Verdslige, graduerede Personer samt
Studerende fra Danmark, Norge, Island, Tydskland og
Nederlandene, ialt omtrent firsindstyve.

Universitetet havde sit første Lokale i Kjøbenhavns
Kapitels Skoler Sønden for Fruekirke, men flyttedes
allerede det første Aar hen Vesten for Kirken til
Stadens Raadhus, som laa paa den nuværende Bispegaards
Plads (hvorfor ogsaa det senere Studiestræde
dengang kaldtes Raadhusstræde); paa Grund af det
indskrænkede Rum fandt imidlertid de akademiske
Højtideligheder Sted dels i Frue-, dels i
Nikolai-Kirke.

Kun Lidet har Historien at melde om det første
halve Aarhundrede af Universitetets Tilværelse;
intet videnskabeligt Foretagende af nogen Betydning
er knyttet til det, ingen kjendelig Indflydelse
paa Fædrelandets aandelige Kultur udgaaer fra det,
og af notable Navne er PEDER ALBERTSØNS omtrent det
eneste, som træder frem, ikke fordi han var nogen 
videnskabelig Kapacitet, men fordi han viste en levende 
og virksom Interesse for den Institution, han havde 
holdt over Daaben, og berigede den med verdsligt Gods, 
der endnu er til som en Del af den gamle Studenterbolig 
Regentsen, samt fordi hans Navn er knyttet til et Par 
af de ældste, ved hans Omsorg trykte (latinske) Bøger 
fra Godfred af Ghemens Presse, som han overhovedet 
formodes at have indkaldt den hollandske Bogtrykker 
hertil (S. 165) og saaledes at have foranlediget 
Bogtrykkerkunstens Indførelse i Danmark. Ogsaa som 
Universitetsbibliothekets første Grundlægger kan han 
betragtes, idet han allerede 1482 skjænkede 
Universitetet et Par Bøger, hvis Antal han forøgede 
femten Aar efter med 24 Værker - Grundstenen til de 
c. 300,000 Bind, Bibliotheket nu rummer.

Under Reformationsstridighederne og Borgerkampene
sygnede Universitetet hen og maa i de første to
Trediedele af Trediverne betragtes som opløst, indtil
det 1537 fornyedes efter Kirkeforandringen under
Ledelse af Bugenhagen og 1539 fik en ny Fundats. Kun
een Lærer fra det gamle Universitet gik over til
det nye: Christiern Terkelsen MORSING, som blev dets 
første Rektor og udgav dets ældste Lektionskatalog, 
hvoraf der endnu existerer et eneste Exemplar paa det 
St. kgl. Bibliothek. Den indledes med en Fortale af 
Rektoren, hvori Universitetets Gjenfødelse omtales 
med Tak til Kongen og Dr. Bugenhagen. Derefter nævnes, 
hvad der ifølge Læreplanen skal foredrages i Theologi, 
Jura og Medicin samt »in Artibus«, i de frie Videnskaber,
nemlig Mathematik, Fysik, Rhetorik, Dialektik, Grammatik 
(latinsk Filologi), Musik og af Sprog Græsk og Hebraisk; 
endelig omtales, hvilke Disputations- og Deklamationsøvelser, 
der skal holdes, men Alt uden Angivelse af Professorernes 
Navne. Den lille Bog ender med en Opfordring til at bede 
for Kongen og Riget, for Kirken og Skolen samt for det
kgl. Akademi, at det maa faae Ro til t virke for
Religionens og Fredens Værk.

Fra Universitetet udgik en lærd Litteratur, der,
som skreven i det latinske Sprog, for en stor Del
ikke vedkommer os mere i denne Forbindelse, end at
vi kunne forsvare at udtømme Emnet ved at fremdrage 
nogle enkelte af de betydeligere Navne. Saaledes 
Højskolens ovenfor nævnte lærde Rektor MORSING, der 
leverede dygtige grammatiske, mathematiske og 
medicinske Arbejder; den theologiske Professor 
JENS SINNlNG, Discipel af den berømte Skolemand 
Morten  Børup og Forfatter til et Skrift om 
Forbindelsen mellem det
theoogiske og det filosofiske Studium, hvis Argumentation
gaaer ud paa at godtgjøre, at Filosofien i alle sine 
Forgreninger (Dialektik og Rhetorik, Fysiologi og 
Mathematik, ikke at tale om Ethik) er nødvendig som 
Grundlag for og methodisk Anlæg af Theologiens Studium, 
overfor hvilket Filosofien dog altid skal erkjende sit 
underordnede Forhold og stille sig som en Terne overfor 
en Dronning; Hollænderen PETER CAPITEYN, Professor i 
Medicinen og Livlæge hos Christian III, Forfatter af 
medicinske Skrifter og af en astrologisk Almanak, en 
Kombination af litterair Virksomhed, der minder os om 
Tidens saakaldte Videnskabeligheds nære Forbindelse med 
dens Overtro; hans Kollega ved Højskolen som ved Hove,
Flamlænderen JAKOB BORDINGK, hvis Forelæsninger udkom 
efter hans Død. Det fornyede Universitets første Magister 
var Bondesønnen JENS PEDERSEN GRUNDET fra Vejleegnen, 
senere Rektor i Ribe og Præst ved Domkirken, Anders 
Sørensen Vedels Lærer og Opdrager; han er Forfatter til 
et paa den gejstlige Veltalenhed beregnet Værk, i hvilket
alle de kristelige Lærdomme belyses, hver ved sin ofte 
sindrige og smukke Lignelse, f. Ex.: »Ligervis som 
vellugtende Urter, jo mere de gnides i Hænderne, desmere 
udsende de deres søde Duft, saaledes ogsaa Guds Ord: jo 
omhyggeligere det læses og jo hyppigere det tages for, 
des større og mildere Trøst yder det.«

Ved den historiske Litteratur maa der dvæles noget længer, 
selv hvor den hyller sig i Latinens Klædebon; thi de 
nationale Emner give den national Interesse. Den humanistiske 
Aandsretning prægede ikke mindst Tidens Historieskrivning;
i Italien søgte man at efterligne de klassiske Forfatteres 
Fortællemaade, og Methoden optoges først af de romanske, 
senere af de tydske og nordiske Folk. Men kun langsomt gik 
det her i Danmark med Historieskrivningens Forvandling fra
en annalistisk Registreren af Begivenhederne til en 
pragmatisk Fortælling af dem med Blik for deres Aarsager og 
Følger og med en ethisk Baggrund for Fremstillingen. 
Gjennembruddet er dog kjendeligt i de to betydeligste 
Frembringelser af Reformationstidens latinske 
Historieskrivning.

Det ene af disse Værker er Chronicon Schibyense, den 
Skiby'ske Krønike, saaledes kaldet, fordi Haandskriftet 
ved et Tilfælde blev fundet i Muren bag Alteret i Skiby 
Kirke i Hornsherred 1650. At Forfatterskabet til denne 
Krønike maa tilskrives POUL HELGESEN, er der en saadan 
Mangfoldighed af indre Grunde
for, at neppe nogen Hypothese kommer Visheden nærmere 
end denne. Ikke alene er Latinen hans baade i 
ejendommelige Vendinger og karakteristiske Fejl,
men hele Afsnit af Krøniken stemme næsten ordret
med Stykker af hans Breve og Skrifter, ikke at tale
om at Opfattelsen af Begivenhederne og Dommen over
dem ganske falder sammen med hans og paa sine Steder
udtales i den samme lidenskabeligt bevægede Stil, som
var ham egen. Krøniken er en kronologisk Optegnelse
af de politiske Begivenheder i Danmark fra 1046 til
1534 og formodes at være paabegyndt 1524 eller noget
før. I sin Form er dette historiske Skrift saaledes
annalistisk, men de til Kjendsgjerningerne jevnlig
knyttede Raisonnementer røbe en Stræben henimod den 
klassiske Historieskrivnings Forbillede, og dennes Ro 
og Alvor iagttages med Flid, indtil Fremstillingen af 
Reformationskampens Episoder vækker hele Forurettelsens og
Forsageisens Bitterhed tillive og berøver Forfatteren 
al Uhildethed: i Lutheranismens Fremgang seer han Guds
Dom til Landets Ulykke, og Grevekrigens Rædsler ere
ham Opfyldelsen af denne Dom, Bebudelsen af Danmarks
Undergang, af alle onde Magters Løsladelse som
Vranglærens naturlige Følge. Hvad denne Synsmaade
angaaer, er det jo ikke fra nogen ny Side vi lære
Skiby-Krønikens Forfatter at kjende; men til hans
politiske Karakteristik giver den oplysende Bidrag,
og ikke mindst interessant er det at høre hans
patriotiske Bekymring over Danmarks Forbindelse med
Hertugdømmerne, især efterat Holsten med Magt havde
tilrevet sig Slesvig, »Danmarks ældgamle Lehn«; »altid
ulykkeligt,« hedder det i Krøniken, »har Danmark endnu
i det for sine Penge kjøbte, udvidede og berigede
Holsten en fjendtlig Efterstræber og Opsluger«. Hans
Blik er ligesaa skarpt for den reformationsvenlige
Frederik I.s politiske Misgreb som for den forhadte
Christiern II.s afskyværdige personlige Egenskaber,
og han udtaler sin Mening med en Uforbeholdenhed,
som gjør det fuldt forstaaeligt, at han holdt det for
raadeligst at unddrage Almenhedens Øjne det farlige
Manuskript. Helt bortseet fra de spredte Notitser,
hvormed ukjendte Hænder have ført den videre til 1555,
er Skiby-Krøniken Reformationstidens mærkeligste
historiske Arbejde, en rig Kilde til Detailkundskab
om dens Forhold. Den er aftrykt af LANGEBEK i
»Scriptores« II. og oversat af A. HEISE for Selskabet
til historiske Kildeskrifters Oversættelse, 1890.

Med større Selvbevidsthed træder den humanistiske
Historieskrivnings Methode os imøde i det andet
Skrift om Reformationskampene »Seditionum Daniæ
liber« (Bogen om Borgerkrigen i Danmark), en Skildring
af Grevefejden, i hvilken Efterligningen af den
klassiske Oldtids Forfattere er umiskjendelig i
Fortællingens hele Holdning ikke mindre end i den
jevnlige Benyttelse af antike Exempler (Phaeton,
Titanerne etc.) og Former (Efterligningen af Horats
i Skriftets versificerede Forord). At Forfatteren har
været en af Humanismen stærkt paavirket Personlighed,
er saaledes umiskjendeligt, men hvem han er, kan
ikke med Sikkerhed angives, hvorvel H.F. RØRDAM (i 
sin Doktordisputats »Historieskrivningen og
Historieskriverne i Danm. og Norge siden Reform.«)
opstiller en velbegrundet Gisning om, at Forfatteren
er identisk med den fremragende Universitetslærer og
Reformationsskribent PEDER LITLE,
Petrus Parvus Rosæfontanus, en af Tidens ypperste
Humanister og ved gjentagne Besøg i Wittenberg
stærkt paavirket af Luther og Melanchthon, hvis
Lærdomme han var en af de første til at forplante til
Danmark. Forfatteren tager afgjort Parti for Christian
III. og Adelen imod Grev Christoffer af Oldenborg,
Lübeckerne og Folkerejsningen i Danmark, og han
skildrer med de mørkeste Farver de Grusomheder,
Grevens Tilhængere gjorde sig skyldige i under
Krigen. For sit Had til Tydskerne bruger han endnu
stærkere Udtryk end Poul Helgesen, og i sine skarpe
Udfald mod de ubudne Gjæster indfletter han Spot mod
den danske Nationalejendommelighed, at se op til alt
Fremmed paa det Hjemliges Bekostning. En veltalende
og behagelig Fremstilling udmærker det hele Skrift,
som er optrykt i LANGEBEKS »Scriptores« VIII.

Af Tidens øvrige Krønikeskrivere bør nævnes den
forhenværende Graabroder PEDER OLUFSEN, Petrus Olai 
Minorita, der oiufsen. efterat have overlevet sin 
Ordens Undergang tilbragte Resten af sit Liv i 
Roskilde, flittig sysselsat med historiske
Optegnelser og Samlinger, som han paa sit Dødsleje
overgav Anders Vedel. Originalmanuskriptet opbevares i
den Arnamagnæanske Samling (107 8vo) og er fordetmeste
skrevet med en saa umaadelig fin Stil, at det lille
haandskrevne Oktavbind paa det Nærmeste fylder et
helt Bind af Scriptores Rer. Dan., hvor LANGEBEK har
optrykt Indholdet. Dette er for en Del Afskrift af
ældre Krøniker og Optegnelser, saaledes Krøniken fra
826 til 1157, en af de vigtigste Kilder til vor Viden
om den tidlige Middelalder, samt Historien om Kong
Knuds Martyrdød. Enkelte Stykker skyldes dog mere
direkte Petrus Olai, saaledes som Oplysningerne til
Graabrødreordenens Historie, og vi have overhovedet
den flittige Optegner at takke for en Mængde
historiske Efterretninger fra Middelalderen, som
neppe paa anden Maade vilde være naaede til os. Det
er blandt Andet sandsynligt, at det Haandskrift, der
er os bevaret af den Skiby'ske Krønike (se S. 272)
er en Afskrift fra hans Haand efter Poul Helgesens
Original.

Af historisk Interesse er tillige de latinske Mindetaler
over Christian III., hidrørende fra NIELS HEMMINGSEN, fra 
HANS THOMISSØN, hvis Tale især indeholder udførligere 
Efterretninger, end man ellers nogetsteds har, om Kongens 
mindre bekjendte Ungdomsliv, og fra JAKOB BORDINGK, der 
navnlig giver et smukt Billede af Kongens sidste Timer.
I Italien, hvorfra den humanistiske Historieskrivning
var udgaaet, fødtes tillige en videnskabelig
Institution, der adopteredes af det øvrige Europa:
Historiograf-Embedet. Visconti'erne og Sforza'erne
i Milano havde deres fyrstelige Historiografer,
Republikerne Genua og Venedig deres. Med den nye 
historiske Methode forplantedes ogsaa denne politisk-
litteraire Embedsgjerning til Norden, og Danmarks 
Rige fik 1553 sin første »Historicus« i HANS SVANING.

HANS SVANING blev født 1503 i Landsbyen Svaninge i Fyn
af fattige Bønderfolk, men kom ved Understøttelse af 
en gejstlig Slægtning til at studere og gik i 
Kjøbenhavns Skole; til hans Barndomsminder hørte Skuet 
af de udenfor »Mutter Sigbrits« Gadedør frysende 
Adelsmænd. Et Sagn fortæller, at da Svaning som 
Student skulde have en Kjole, men ikke havde Raad til 
at anskaffe sig en ny, gik han hen paa Axeltorvet og 
kjøbte et gammelt aflagt Exemplar, som han agtede 
selv at sy om for at spare Skrædderløn. Da han 
sprættede den op, fandt han en Del Guldmønter
indsyede i den nederste Søm; han gik strax med dem
til Byfogden og bad ham fremlyse dem, men da denne vel
mente, at det var en umulig Sag at opspore den rette
Ejer, bad han Finderen beholde dem og anvende dem paa
sine Studeringer. Saaledes kom Hans Svaning ud af sin
Armod, og efterat han havde studeret nogle Aar hjemme,
drog han til Wittenberg, hvor han opholdt sig i mange
Aar og tog Magistergraden. 1539 vendte han hjem, blev 
Professor i Rhetorik ved Kjøbenhavns Universitet og 
kort efter »Tugtemester« for den syvaarige Prins
Frederik, den senere Frederik II. Da Prinsen var 
bleven atten Aar, ophævedes Svanings Mentorstilling,
men Aaret efter blev han beskikket til at være
»Danmarks Riges Historicus«, nærmest med den Opgave
at fortsætte Saxos Historie indtil Christian III.s
Tid. Dette Hverv maatte dog foreløbig sættes til
Side for den politiske Skribentvirksomhed, Svaning
maatte overtage som Statens officielle Defensor
overfor Angreb udenlandsfra. Et nyt Oplag af den
gamle danske Rimkrønike var kommet Kong Gustav af 
Sverig for Øje, og da han ansaa det for et nyt
Skrift, fortørnedes han heftigt over Fremstillingen af
Stridighederne mellem Rigerne i Unionstiden og digtede
selv et hvast Gjensvar i Form af en Fortsættelse af
Rimkrøniken. Omtrent samtidig med denne Pamflet udkom
i Rom den landflygtige Erkebiskop Johannes Magnus'
»Gothorum Sveonumque historia« (»Gothernes og Svearnes 
H.«), hvis hadefulde Fremstilling af det danske 
Unionsregimente trods sin Upaalidelighed længe vedblev 
at være det øvrige Europas nærmeste Kilde til Kundskab 
om danske Forhold. Kansleren Johan Friis, der personlig 
var bleven slemt medtagen i Kong Gustavs Rim, holdt 
bestemt paa, at man ikke maatte lade en saadan 
Forhaanelse blive siddende paa Landet, og da Christian 
III. var af samme Mening, blev det overdraget Svaning 
at udarbejde et Modskrift. Det var færdigt fra Pressen 
1561, men der maa da pludselig være opstaaet 
Betænkeligheder om det Tjenlige i at lade det udgaa 
under dets rette Forfatters Navn; man omtrykte de Blade, 
paa hvilke Svanings Navn eller Hentydninger til hans 
Forfatterskab fandtes, og indsatte den 1559 afdøde 
Professor Peder Litles (Petrus Parvus) istedet, udelod 
Bogtrykkernavn og Trykkersted og gjorde nogle 
Forandringer i Fortalen, der skulde give det Udseende 
af, at Værket var udarbejdet for mange Aar siden; men 
samtidig glemte man rigtignok at foretage nogle mere 
organiske Rettelser, saa den sande Sammenhæng 
aabenbarede sig selv. Saaledes have højere Statshensyn 
bevirket, at Svanings »Refutatio Calumniarum« 
(»Imødegaaelse af Bagvaskelserne«) er kommen til at 
sejle under falsk Flag i Litteraturhistorien. Skriftet 
er meget skarpt i sin Polemik, dog ikke skarpere end 
de ublu Beskyldninger, der fremkaldte det, og det 
indeholder ved Siden af Skjældsordene mange lærerige 
Fremstillinger af forskjellige politiske, 
kulturhistoriske, agrariske, judicielle og sociale
danske Forhold. Det ledsages af en »Chronicon siue
Historia Joannis Regis Daniæ« (»Kong Hans af Danmarks
Krønike eller Historie«), i hvilken de mærkeligste
Begivenheder i den nævnte Konges Regeringstid føres
frem i stundom meget malerisk skildrende Optrin.

Under den Pennefejde, som ledsagede den nordiske
Syvaarskrig, maatte Svaning ofte udføre mindre
publicistiske Arbejder for Regeringen og efter Krigen
udarbejde en statsretlig Afhandling til Forsvar for 
Danmarks Lehnshøjhed over Slesvig. Han fik dog med 
alt dette Tid til at arbejde paa sit Hovedværk,
Danmarkshistorien paa Latin, og synes at have ført
den helt op til Aaret 1523. Men den udkom ikke; ved
Siden af Svaning var imidlertid Anders Vedel voxet
op, og til denne - der forøvrigt var hans Svigersøn
- befaledes det Svaning at overgive sit Manuskript
til Fuldendelse,
ganske som Vedel senere maatte overgive sine Samlinger
til Niels Krag. Værket, der skal have været i tre
Bind, gik tilgrunde ved Universitetsbibliothekets
Brand 1728, men dets Indhold var da i rigeligt Maal 
blevet benyttet af Huitfeldt og Meursius, og et enkelt 
Afsnit - Christiern den Andens Historie - var blevet 
udgivet 1658. Svaning tager i sin Skildring af denne 
Konge afgjort Parti imod ham, hvad der har sin 
naturlige Forklaring i hans hele officielt-advokatoriske 
Stilling paa en Tid, da Christiern II.s Slægt endnu ikke 
havde glemt sine Fordringer paa den danske Trone. 
Beskyldningen for Unøjagtighed i Begivenheder, 
Tidsbestemmelser og Navne lader sig ikke afvise og rammer 
overhovedet Svanings hele Forfatterskab, hvis ringe 
videnskabelige Anseelse har faaet et vittigt Udtryk i 
Messenius', med en Hentydning til Svanings store 
Børneflok fremsatte Bemærkning: at han var dueligere til 
at sætte Børn (liberi) end Bøger (libri) i Verden. Men
Side om Side med de Rygter og løse Paasagn, han ofte
støtter sig til uden prøvende Kritik, møder man saa
atter de personlige Erindringer og Oplevelser, der
gjøre hans Fremstilling saa livlig, og to Punkter maa 
man ikke glemme i Dommen over ham: han var den første 
betydeligere Forfatter, som hos os søgte at skrive 
efter den nyere Tids Grundsætninger for historisk 
Kunst, og hans efterladte Arbejder have ydet senere 
Historieskrivere et med alle Mangler dog højst 
værdifuldt Materiale.

Hans Svaning døde den 20. Septbr. 1584, højtbedaget 
og almindelig æret for sin hæderlige Karakter.

Paa Grænseskjellet mellem Reformationens og det følgende 
Tidsrum falder et snurrigt Opus, der har spillet en 
ligesaa snurrig Rolle i den arkæologiske Litteratur. 
Den kjøbenhavnske Borgersøn NIELS PEDERSEN (Nicolaus 
Petreius) var som Præst kommen til Gulland og kom der 
under Vejr med, at der sammesteds fandtes forskjellige 
skrevne Kilder til Øens ældre Historie. Under hans 
Støven efter disse faldt der ham et Manuskript mellem 
Hænder, som han i sin arkæologiske Iver ansaa for et 
saare vigtigt historisk Dokument, fordi det formentlig 
udfyldte et hidtil gabende Hul i Bevisførelsen for de 
Danskes Nedstamning i lige Linie fra Noah. l et 
barbarisk archaiseret Sprog, som hverken hører hjemme 
i gammel eller ny Tid, men som for den ivrige 
Oldforsker var et Vidnesbyrd om
Haandskriftets Ælde, fortælles der, at »Japhet, 
tredium Noæ søn, afflede einum Sønn, huilckun heyte 
Gomer. Hand indtog Valland, meten Tyger, Gomers son, 
foer till einum Landnm vdinden hæd mindrum Asia och 
neffnede hæd folcket, huilckut hanum folgdum, Tygraner«
o. s. v. Herpaa byggede Niels Pedersen sin saakaldte
»gullandske Hypothese« om vort Folks Oprindelse: fra 
Jafets Søn Gomer nedstamme Cimmerierne, fra disse igjen 
Cimbrerne, som atter ere identiske med Danerne. Værket 
udkom først 120 Aar efter Forfatterens Død (»Cimbrormn 
et Gothorum origines« etc., »Cimbrers og Gothers 
Oprindelse«, Leipzig 1695), men allerede længe forinden 
havde det været kjendt og Theorien accepteret endog af 
fremragende Videnskabsmænd, saa at endnu Gram maatte 
træde op imod den med en Skarphed, som viser, med hvilke 
stærke Rødder den var voxet fast til den arkæologiske 
Undersøgelse endog i det attende Aarhundrede. Ved Siden 
af den let fremkaldte Spot over saadanne Undersøgelsers 
videnskabelige Methode og det lave Trin, Sprogkundskaben 
stod paa, bør der imidlertid gjøres opmærksom paa, at 
denne Tro paa den fabuleuse Historieskrivning, seet i 
Sammenhæng med sin Tid, havde Betydning for den 
nationale Følelse og for Tilliden til Rigernes nedarvede 
Selvstændighed.

Flere af Periodens latinske Historieskrivere vil 
der blive Lejlighed til at dvæle ved, hvor deres
danske Forfatterskab bliver omtalt. Endnu skal kun
bemærkes, at ogsaa den latinske Poesi havde sine
Dyrkere. Den berømteste af dem er HANS FRANDSEN
(Johannes Francisci), der skrev religieuse Digte,
Elegier i klassisk Form om Byen Ribe og om berømte
Mænd, Epigrammer og Bryllupsvers, samt endelig et
smukt og sindrigt Læredigt om Øjet, dets Dele og
Farverne. Den navnkundige Aarhus-Rektor MORTEN BØRUP
skrev en latinsk Majvise, HANS BLAK besang i sapphiske
Vers Julens og Paaskens kristelige Betydning, og
Biskop Sadolins Søn JENS JØRGENSEN SADOLIN opfattede
Fysiognornik, Kiromanti og Opdragelsesvæsen fra deres 
poetiske Side i ulastelige Disticha.

Hvad Modersmaalet har at opvise af historiske Skrifter
fra Reformationstiden, er kun Lidet. Chr. Pedersens
Oversættelse og Videreførelse af Saxo er jo tildels
gaaet tabt (S. 180), og om adskillige andre danske
Krøniker vide vi ligeledes kun, at de have
været til, og maa nøjes med at gjenfinde Brudstykker
af dem hos senere Forfattere; dette gjælder saaledes
om en Aarbog af HENRIK SMITH (eller Weigere), som
findes benyttet af Vedel og Huitfeldt. Hans Broder
HERMAN WEIGERE menes at være Forfatter til »en kort 
schrifft« om Begivenhederne i Danmark fra Saxo til 
Frederik den Anden og den ovenfor nævnte PEDER OLUFSEN 
til »de oldenborgske Kongers Krønike«, begge uudgivne, 
men tilstede i Haandskrifter. Den norske Bonde 
LAURENTZ HANSSØN udarbejdede ifølge Opfordring af 
Chr. Morsing og Hans Svaning en Oversættelse af de
norske Kongesagaer, til hvilken Originalmanuskriptet
findes i den Arnamagnæanske Samling under Titel »den
norske Krønike, som kaldes Koninge-Bogen«.

Tidsrummets danske Litteratur staaer for
Størstedelen i Reformationsværkets umiddelbare
Tjeneste. Hovedforfatterne have vi betragtet i
det foregaaaende Afsnit, som førte Kampens typiske
Skikkelser frem for os. Men endnu er der enkelte
Navne at fremhæve, tildels knyttede til en endog ret
betydelig Forfattervirksomhed. Vi begynde med PEDER
LAURENTSEN, hvem der tilkommer en fremragende Plads
blandt Reformationens Mænd.

Han er født i Næstved omtr. 1490 og var Medlem af
Karmeliterkollegiet i Kjøbenhavn i den Tid, da Poul 
Helgesen var dets Forstander. I humanistisk Retning 
er han udentvivl bleven paavirket af denne: han 
citerer i sine Skrifter Cato og Horats, skriver Græsk 
og kjender de nyere kirkehistoriske Forfattere. I 
religieus Henseende gik han snart videre end sin 
Læremester og Klosterfælle, idet han allerede 1527 
brød med Romerkirken. Han blev da Lærer ved den 
evangeliske Præsteskole i Malmø, giftede sig med 
Reformatoren Claus Mortensens Søster og begyndte
sin frugtbare Forfattervirksomhed, der for en Del
just gik ud paa at forsvare det fuldstændige Brud
med hele den gamle Kirkeorden, som var foregaaet
i Malmø. Hans første større Skrift er den 1530
udgivne saakaldte »Malmøbog« eller, som dens rette
Titel lyder: »Orsagen och een rett forclaring paa 
den ny Reformats« o. s. v., en Fremstilling af og 
et Forsvar for de kirkelige Tilstande, saaledes 
som de indtil da havde udviklet sig i Byen - i 
historisk Henseende en vigtig Kilde til Oplysning om
Ordningen af den nye Kirkes Forhold paa Reformationens
Hovedplads. Skriftets hvasse Argumentation imod
Papisterne fremkaldte et (først i vor Tid trykt)
Modskrift af
POUL HELGESEN, som C.J. BRANDT i Begyndelsen af 
Halvtredserne fandt et Haandskrift af i Stockholm; 
først af dette kom man til Kjendskab om. at der 
havde existeret et Skrift om »den malmøske Reformats«, 
og af Gjengivelsen kunde man slutte sig til dets 
Hovedindhold. Endelig opdagedes i 1859 selve 
»Malmøbogen« af den svenske Videnskabsmand 
C. SONNENSTEIN WENDT: den fandtes i Lunds Bibliothek 
(i hvis Katalog den forøvrigt var indført), skjult 
mellem to Skrifter fra en anden Tid og af et ganske 
andet Indhold, som vare indbundne sammen med den. 
1868 blev den udgiven af H.F. RØRDAM, som indledede 
den med en Skildring af dens Forfatters Levnet.

Et andet - 1889 paany udgivet - Skrift af Peder
Laurentsen giver os Oplysninger om Forhandlingerne paa 
den kjøbenhavnske Herredag 1530, ligesom han sikkert 
kan antages at have havt en Hovedandel i  Affattelsen 
af de Evangeliskes bekjendte 43 Artikler. For sin egen 
Arne kæmpede han, naar han i senere Skrifter gjentagne 
Gange tog Ordet for Præsteægteskabet, det Punkt i den 
nye Lære, ud fra hvilket det faldt Katholikerne lettest 
at fremstille Reformationen for Menigmand som en Kjødets
og Drifternes Emancipation. Af Christian III. kaldtes 
han strax efter Kjøbenhavns Overgivelse til Præst for 
Oxie Kirke i Nærheden af Malmø og var Aaret efter med 
til at udarbejde Kirkeordinantsen paa Mødet i Odense.
Kort derpaa blev han Lektor i Theologien ved Domkirken
i Lund, og i denne Stilling virkede han til sin Død i 
Aaret 1552. En viborgsk Beretning om Herredagen i 
Kjøbenhavn 153O er skreven af Hans Tausens Svoger 
JØRGEN JENSEN SADOLIN, men kjendes nu kun af et Uddrag 
i »Danske Magazin« (I. 1745); dens Forfatter oversatte 
flere af Luthers Skrifter og skrev adskillige Psalmer;
han blev Fyns første evangeliske Biskop 1537. En frugtbar 
Oversætter var den sjællandske Præst PEDER TlDEMAND 
(Dommernes Bog, Salomos Visdoms Bog, Jesu Syrachs Bog, 
oversatte inden Bibeludgaven  af 1550, samt flere mindre
Skrifter af gudeligt Indhold.)

Blandt de Mænd, hvis høje kirkelige Stilling affødte baade 
en videnskabelig og en folkelig Forfattervirksomhed  til 
Befæstelse, Forklaring og Udbredelse af det nye Kirkesystems 
ledende Tanker, indtager Peder Palladius, Sjællands første 
evangeliske Biskop, en af de ypperste Pladser.
PEDER PALLADIUS blev født i Ribe Aar 1503. Hans
Fader hed Esbern Jensen og var en fattig Skomager; 
fra hans Haandtering har Sønnen i sin Skoletid 
modtaget Kjendingsnavnet »Peder Plad« (svarende til, 
hvad vi nuomstunder vilde kalde Peder Flik eller Lap). 
Navnet fulgte ham under hans Studentertid, indtil det 
i Wittenberg blev nobiliteret af Melanchthon til 
»Palladius« og Skomagermærket saaledes forvandlet til 
en Opkaldelse efter selve Visdommens Gudinde. At 
»Plade«, som der i den senere Tid har været 
Tilbøjelighed til at benævne ham, har været et 
virkeligt Familienavn, er der ikke nogen historisk 
Hjemmel for; intetsteds kalder han sig selv eller 
nævnes af nogen Samtidig ved andet Navn end det fra 
Pallas Athene overførte.

Han gik i den da meget ansete Ribe Skole og har 
formodenlig senere hørt Forelæsninger ved 
Kjøbenhavns Universitet, som forøvrigt dengang
nærmede sig sin Forfaldsperiode. Tidlig blev han
»Skolemester« (Rektor) i Odense, men allerede 1531
er han immatrikuleret i Wittenberg, hvortil Attraaen 
efter personlig at høre og kjende Luther, Melanchthon 
og de andre evangeliske Lærere drog saarnange af 
Tidens livligste Hoveder. Han opholdt sig her i 
omtrent sex Aar og sluttede nøje Venskab med de 
aandelige Høvdinge for den reformatoriske Bevægelse. 
Af Bugenhagen anbefaledes han til Christian III. 
som en Mand, hvem der med Tryghed kunde betroes en
ledende Stilling under de nye Forhold, og paa denne 
Anbefaling understøttede Kongen Palladius til
Erhvervelsen af den theologiske Doktorgrad 1537;
Luther har som Dekan egenhændig protokolleret Akten
i det theologiske Fakultets Bog i Wittenberg. Kort
efter rejste Palladius hjem til Kjøbenhavn.

Han var dengang kun fireogtredive Aar gammel, men
ikkedestomindre udseet til at beklæde den højeste
Bispestol i Landet: blandt de syv Superintendenter,
som Christian III. udvalgte og Bugenhagen ordinerede,
fik Palladius Sjællands Stift tildelt, og hermed blev
ifølge Universitetsfundatsen en af de tre theologiske
Lærestole forenet med Forpligtelse for dens Indehaver
til at holde
Forelæsninger tre Gange om Ugen, undtagen i
Sommermaanederne, der sædvanligvis vilde være optagne
af Visitationsrejser.

Sin første Rejse af denne Art foretog Peder Palladius
forøvrigt allerede samme Efteraar, han havde modtaget
sin Udnævnelse; den gik til Roskilde, hvor Papismen
endnu gjorde sejg Modstand, og hvor den nyindviede
Biskop - Benævnelsen »Superintendent« gik snart af
Brug eller kom aldrig ret i Folkemunde - førte Kampen
imod den ved Prædiken og Forelæsninger fjorten Dage i
Rad saavelsom ved kraftig Indskriden mod de kirkelige
Levninger af Katholicismen: Træbilledet af Domkirkens
Skytspatron, St. Lucius, med den tredobbelte Krone
paa Hovedet, Bispestav og Sværd i Hænderne maatte
udleveres trods Kapitlets Modstand, og Bugenhagen
raadede Kongen til at erstatte Domherrerne Tabet
ved et Par Læs Brændsel, hvilket Kongen antoges at
kunne gjøre uden Tab, »da Afguden var saa stor og
vel ved Magt, at han nok kunde gjøre Gavn for saadan
Omkostning i Kakkelovnen, hvis han da ikke var hul
indeni.« Fra Roskilde gik Rejsen videre og fortsattes
det næste og de følgende Aar, med større og mindre
Mellemrum, saa at Bispen i Tidsrummet fra 1537 til
1543 naaede rundt til alle sit Stifts 390 Sognekirker,
hvilke han formodenlig ogsaa kun besøgte denne ene
Gang, da legemlig Svaghed lagde ham store Hindringer
ivejen for al med Besvær forbunden Færden.

Af disse Visitatsbesøg er der udsprunget et Skrift, 
der maa betegnes som et af de mærkeligste, vor
Litteratur har at opvise: Peder Palladius'
Visitatsbog. At en saadan havde existeret i
Haandskrift, vidstes af en Bemærkning i »Danske
Magazin« 1747, i hvilken LANGEBEK nævner sig som
Ejer af et Manuskript til den; dette var imidlertid
senere forsvundet, og kun et Uddrag af det var
bevaret paa Tydsk i Biskop L. HARBOES Samlinger til
Palladius' Historie i Sjællands Bispearkiv. I Aaret
1866 kom det forsvundne Haandskrift imidlertid for 
Dagen igjen, fundet af Assistent ved det St. kgl. 
Bibl. F.H.C. WEEKE som Bestanddel af en Bibliotheket 
tilhørende tyk haandskreven Bog med kirke- og 
skolehistoriske Aktstykker. Det følgende Aar blev 
Visitatsbogen udgiven af dens Forfatters Biograf 
A.C.L. HEIBERG (hvis Levnetsskildring af Peder 
Palladius findes i »Theologisk Tidsskrift« IV. 1840), 
men i en saa mangelfuld Skikkelse, at SV. GRUNDTVIG 
1872 maatte besørge en ny Udgave.
Det er altsaa først vore Dage, som have stiftet
Bekjendtskab med dette gamle Skrift, og oprindelig
har det ejheller været bestemt til Offentliggjørelse;
det er udarbejdet af Palladius til Vejledning for ham 
selv under hans Embedsgjerning, som Grundlag for en 
væsenlig ensartet Fremgangsmaade ved Visitatserne, 
hvilken dog ikke udelukkede Improvisationer og 
Akkomodationer efter de forskjellige lokale Forhold. 
Skriftet sætter os saaledes fuldstændig ind i en 
Bispevisitatses Gang for henved halvfjerdehundrede Aar
siden, tager os til Vidne paa hele dens Forløb fra 
Begyndelsen til Enden og har i denne Henseende en 
meget betydelig kirkehistorisk Interesse. Ikke
mindre righoldig er det i almindelig kulturhistorisk
Henseende saavelsom til Oplysning om sin Forfatters
livfulde Personlighed. Med vaagen Sands for
Øjeblikkets Krav, med klar og hurtig Forstaaelse
særlig af de landlige Forhold, indblander Bispen
i sin Overhøring og Forklaring en Mangfoldighed af
Hentydninger til Sæder og Skikke, Begivenheder og
Meninger, som tilsammentagne danne et helt socialt
Billede, der endnu efter saamange Aars Forløb staaer 
for Læseren med Øjebliksskildringens friske Farve. 
Ikke paa Prædikestolen og ikke paa Kathedret have vi 
her Peder Palladius: han tager Plads midt i
Menigheden og taler trohjertigt, varmt og jevnt til
de sjællandske Bønder om deres Saligheds Sag og om
deres daglige Færd, ofte med Iblanding af Ordsprog,
Mundheld og billedlige Talemaader, tagne fra Folkets
eget Sprogeje.

Han henvender sig til de unge Karle og formaner dem
til at lyde deres Fader og Moder, deres Husbond og 
Husmoder »med en stille Mund og to gode, tro Næver«. 
»Seer Eder i Spejl paa disse gode Dannemænd, som 
sidde her i deres Stole! De have været ligesaa
fattige og havt ligesaa lidt, som I nu kunne have,
men Gud har alligevel beskikket dem Hustru og Børn,
Hus og Jord, Hæder og Ære og et skamløst (hæderligt)
Brød; de sidde nu og bygge Lo og Lade til Eder, fordi
at naar de flytte hid til denne Kirkegaard, da flytte
I ind paa deres Gods igjen«. Han advarer Ungdommen mod
Svir og Slagsmaal: »Forvarer Eder, at I ikke bande og
sværge eller slaas ude ved Majtræet, at I ikke slemme
eller demme (svire eller sværme)! Ingen Nat over maa
I vaage ved Majtræet, ikke heller S. Valborgs Nat. Om
I ville føre Sommer i By, da laaner Eders Husbonds Hest 
og rider ud i Skoven, henter Maje (grønne Grene) og 
kommer saa hjem igjen med Pibe og Tromme for Eder, at 
man kan se, hvor I ride udi Marken! Ak, hvor det er
godt at vandre om Dagen! da støder En sig ikke; men
Tyve og Røvere, Ulve og Løver, de gaa ved Nattetide,
og ikke gode Børn, hen udi Andens Lo og Lade, at lokke
deres Piger og Døtre; det gjør Ingen uden Skalke«. -
Han kalder de unge Piger op for sig og taler til dem:
»Naar Den kommer, som Dig vil have med Hæder og Ære,
da beraad Dig med Gud, med Slægt og Venner; gak ikke
af deres Raad; se Dig endda vel for, hvem
Du tager ved Haanden, naar Du gaaer i Dansen! der 
ligger Dig Magt paa. Kommer der en Skalk til Dig og 
vil voldtage Dig eller ellers  byde Dig Skam og 
Skjændsel, vil tramle (kramme) og føle Dig, vil gaa 
Dig nærmere, end hannem bør med Hæder og Ære: est 
Du ellers en god Pige og vil bære din Urtekrans om 
Sommeren paa dit Hoved med Hæder og Ære, da skulle 
før alle dine Negle sidde kjende udi saadan en Skalks 
Forhoved (Pande), at han kan sige, han har været der, 
før end han skulde fremme sin Villie hos Dig; det er 
bedre, at Du skrammer ham, end at han skjænder Dig. 
Mærk, hvad jeg sigerDig, Pige lille! det gjælder Dig 
og ikke mig.« - Forældrene formaner han til at tage 
sig af deres Børns Opdragelse: »Lade I Eders Børn ikke
lære det Gode, saa lære de det Onde; lære de ikke de 
ti Budord, Troen og Fadervor, da lære de at sværge og 
bande, lyve og stjæle og slaa Folk ihjel.« Og han 
ledsager sin Formaning med advarende Exempler: »I 
hørte vel om den Bengel i Merløse Herred, som ifjor 
Sommer spændte sin Staalbue og vilde have skudt sin 
Svoger ihjel og skød sin egen naturlige, kjødelige 
Moder ihjel, skød hendes Hjerne ud i hendes Hoved; 
og hans fattige Fader løb med til og vilde drage 
Pilen ud igjen: Træet fik han ud, men Jernet blev 
i hendes Hoved, det kom hun i Graven med. Et smukt 
Galge-Barn, skød sin egen Moder ihjel! han lønned 
hende, ligesom Soen lønned Sækken, <footnote>Sigter 
rimeligvis til en nu tabt Dyrefabel</footnote> og ligesom hun 
havde lært hannem, saa lønnede han hende. Saa vil 
det gaa med dem, som ikke holde deres Børn til 
Gudfrygtighed.« Hvor der er større Anlæg tilstede, 
skal der gives Børnene en bedre Undervisning end den, 
der kan faaes paa Landet: »Hvilke  smaa Drenge, som 
I fornemme, at de lærer vel og det løber i dem som 
bræd (smeltet) Smør, hvad Degnen lærer dem, og de 
ville have Bog og ville til Skole, naar I spørge dem 
ad, saa lader dem gjerne komme til næste Kjøbstad 
til Skole! Lejer Eder heller en  liden Plovdreng
saalænge, at I kunne se, hvad Gud skikker Eders Barn 
til og hvad der skal blive af ham. Der er 
halvtrediehundrede dejlige Peblinge paa denne Dag, 
ogsaa Bønderbørn, udi Kjøbenhavns Skole; deres 
Forældre hjælpe mindst til deres Føde; de faae den 
alligevel, Gud være Lov! Gud forseer (forsyner) dem 
vel; de hellige Engle ere hos dem, og gode, 
gudfrygtige Borgere forsee
dem med Hus og Almisse, saa dem skader dog intet.«
- Ægtefolk lægger han Fordragelighed og Overbærenhed
paa Sinde: »Du, Dannekvinde, vil jo stille dit Hjerte, 
Mund og Gjerninger derhen, at Du skulde langt heller 
være død og ligge her udi denne Kirkegaard, end Du 
skulde fortørne din Husbonde med et Ord af vitterligt 
Mod: saa langt skal det være derfra, at Du skal staa 
hannem udi Næsen som Sennep eller være hannem uhørig 
og ulydig. - Og Du, Dannemand, lige tvertom igjen, 
hav Dig (te Dig) saa udi dit Hus og lev saa med din 
fattige Hustru som med et skrøbeligt Kar, om hun kan 
ikke end aldeles være efter dit Sind og Villie, som 
Du gjerne vilde: at Du skal ikke derfor strax blive 
som en Løve eller en Djævel udi dit Hus med Hug og 
Slag, men at Du bær over med hende; thi desbedre Du 
far med hende, desbedre har Du hende.« - Men medens
Bispen saaledes paa den ene Side indskærper Livets
Pligter, er han langtfra nogen asketisk Ivrer mod
dets Glæder. »Djævelen skikker os saamange onde
Stunder til,« siger han, »at vi maa vel stjæle os 
en glad Stund til og drikke en Skaal Øl med hverandre,
endogsaa over vor Tørst, om vi ellers ikke slemme
og demme,« - helst om det skeer hjemme i Familiens
Kreds: »Man kan end baade le og have en faur Mund; 
Du kan end baade slukke din Tørst udi Kjøbstaden, 
og dersom Du vil gjøre Ølkonen rig, at hun jo skal 
faae af dine Penninge, da kan Du  tage en Lejel 
(Bimpel) eller Flaske med Dig og kjøbe den fuld 
hjem til Dig, din Hustru og Børn. Hvem kan Du faae 
i Alverden, Dig bør heller at drikke med, end med 
din Hustru og Børn? Drikker Du en Broderdrik, da 
und dem en Søsterdrik med Dig i Jesu Navn! saa er 
Du hjemme til dit Eget (hj. hos Dig selv), saa 
haver Du dit Hoved  helt, saa haver Ingen slaget 
Dig ihjel i Ølkonens Hus, og Du haver Ingen slaget 
ihjel, saa ere ikke dine Heste skenned (løbet løbsk) 
med din Vogn, saa ere Arme og Ben ikke sønder paa 
Dig« o. s. v., hvoraf kan sees, hvor galt det stundom 
gik Bonden, naar han fik en Rus paa udenfor Hjemmet. 
Og ikke alene skader Drankeren selv baade sig og sin 
Familie, men endog hans Eftermæle kaster  Skygge paa 
den: »Din Søn kommer og beder (bejler) til en 
Dannemands Datter; saa spørge Forældrene, hvad hans Fader 
var for En; da kommer Røgen fra Branden: der kommer 
Tidende, at hans Fader var en Fortræder og en Skalk, som 
slog sin fattige Hustru. Nej, nej, Hustru lille!
ubevaret med hans Søn (lad os være fri for h. S.): han
drager gjerne sin Faders Sko paa; vi faae vel Mand til
vores Datter!« - Et andet Sted taler Palladius om,
hvor vanskeligt det kan være at faae Døtrene gift:
»gode, ærlige Piger gaa over deres Tid og blive tyve
eller fireogtye, ja tredive Aar«, fordi de unge Karle
holde til med Skøger; og her forekommer maaske det
dristigste Genrebillede, helt naturligt og uden Anstød
indflettet i det formanende Foredrag: »Ja, formærker
hun, at nogen af de unge Karle, som bole med hende,
vil begynde af Forældrenes, Slægts og Venners Raad
at gifte sig udi Herren, strax faaer hun sin Kaabe
paa sit Hoved og hen og søger hannem op og faaer
hannem fat bag en Lade og skrifter hannem: Jens,
jeg haver hørt, at Du vil nu gifte Dig, Du vil have
den Mands Datter; vil Du have den bredmundede Pige,
den langnæsede Djævel? mig undrer nu, hvad Du nu haver
fanget for et Sind (saa begynder den Taske at snibbe
(flæbe) og græde): alt haver Du lovet, at Du skal
end længe bole med mig, ty, hy, hye! saa tuder hun
og vil forhindre Ægteskab, den Skarns Hud.« - Ogsaa
Vidnesbyrd om, at Palladius, skjøndt ragende frem
ved Kundskaber og Dannelse, kun var et Barn af sin
Tid og delte dens mørke Vildfarelser, giver Bogen
os; hvor han saaledes advarer mod Troldkvinder og
gjør gjældende, at de nu ikke længer kunne begaa sig
»udi denne klare Evangelii lyse Dag«, der opregner
han som Kjendsgjerninger, der ere ganske i deres
Orden og have hans fulde Bifald, de Forfølgelser,
der overgaa dem som fortjent Straf: »De brændte jo
lidet tilforne en Hob af dem udi Malmø, udi Kjøge og
andensteds, og høre vi til, at der sidder atter en
Hob greben i Malmø og skulle brændes. Udi Jylland og
Smaalandene ere de udi Jagt efter dem som efter Ulve,
saa der blev nu nylig greben og brændt paa Als og
paa de andre smaa omliggende Lande ved (henved) tolv
og fyrretyve Troldkvinder; den ene røber den anden,
saa at de følges ad hen til hin Verden.«

»Visitatsbogens« Fremstillingsrnaade giver et
godt Begreb om den jevne, fattelige Stil i den
Litteratur, som skyldes Peder Palladius' flittige
Pen, og som omfatter ikke mindre end 65 større og
mindre, latinske og danske trykte Skrifter, foruden
de Manuskripter, hvis Tilværelse omtales af senere
Bibliografer. Forfatterskabet er dels af videnskabelig
theologisk Art, dels sigtende til Vejledning for den
gejstlige Embedsstand under Udøvelsen af dens
Gjerning, dels af opbyggelig Karakter eller behandlende 
almennyttige Emner paa en almenforstaaelig Maade. I 
»Den Offuermaade Herlige Historie om vor Herris Jesu 
Christi ærefulde Forklarelse paa Thabor Bierg« gjøre vi
Bekjendtskab med Peder Palladius som Prædikant i en 
Række didaktiske Homilier med gjennemgaaende Forklaring 
af Texten, en omstændelig Belæring, som vidner om, i 
hvilken Grad Folket trængte til at undervises i 
Kristendommens almindeligste Lærdomme. I »En Nøttelig 
Bog om St. Peders Skib« vedligeholdes helt igjennem 
Lignelsen om Kirken som et Skib, hvilket Papisterne 
have villet gjøre til deres Særeje, »fordi det har været 
deres nogle hundrede Aar, ikke anderledes end under 
nogle Sørøvere«, men som i Virkeligheden hører den hele 
Christenhed til og er et Billede paa Kirkens Skjæbne, 
thi den er at ligne »med et Skib, som er ude fra Landet 
under Storm og Bølger. Folk staa paa Havbredden og se, 
hvorledes det slaaes og drives for Vejret, ligesom det 
skulde strax skilles ad og brydes i tusinde Stykker, 
det er, de dømme derom, som om Gud vilde ikke beskjærme
det, efterdi han saaledes lader det fare for Vind og
Vove. Vor Herre Jesus er dog med derudi, det er, han
lader sin kristne Kirke fristes og er dog ikke borte
fra, men hos den indtil Verdens Ende. Og de rette og 
retsindige fromme Kristne, som ere i St. Peders Skib, 
de fæste Øjne paa Styrmanden Jesus Christus, og derfor 
blive de ved at tænke: lad storme og bruse, saameget 
det vil, Skibet helder vel, men det synker ikke derfor.« 
Pesten i Kjøbenhavn 1553 fremkaldte Lejlighedsskriftet 
»En Præseruatiue oc foruaring mod Pestelentze«, hvis
medicinske Del er forfattet af Peder Capiteyn, medens
Palladius anviser de aandelige Lægemidler og dundrer
for Almuens Øren, for at vække den af dens Sløvhed:
»Saa dristige ere Mange, at der graves aldrig en Grav,
at de ej gaa til og kaage (glo) ned i hver Grav og
staa og hænge over dem, som grave; desligest naar
man haver lagt Liget ned, da staaer det alt fuldt
med Folk og kaager ned paa Liget, ja de lede og bære
deres Børn ind til dem, som ere befængte, paa det
at de kunne og faae deres Del.« Og som Vidnesbyrd
om Folks Ligegyldighed overfor Sygdommen anfører
han deres Brug af den stoiske Trøst i Talemaaden:
»leb ich, saa pip ich, leb ich nicht, saa pip ich
nicht«. Andre af sin Tids Laster og Lyder renser
Palladius i sine Skrifter om
»Den formaledidede Aager«, om »Suæren oc Banden«, om
»Druckenskabs Affliuszning eller Aarsage«, hvilken 
sidste Bog først og fornemligst var skjænket »alle dem, 
som man kalder Selskaber her inden Kjøbenhavns Porte; 
hine rette Slemmere og Demmere, som lade dem dagligen 
finde i Ølkonens Hus først til Brændevin om Morgenen, 
dernæst op paa Dagen til Tydskøl, paa det Sidste om 
Aftenen til Prysig (en Slags stærkt 01) med al den 
Slemhed, der hænger hos.« Drukkenskabens Virkning paa 
de forskjellige Naturer klassificeres i et for vor Smag 
næsten stødende djærvt Sprog: »Een Part blive, naar de 
ere drukne, som Asener i deres Handel, det er, de blive 
grove, plumpe, ufornuftige, ublu i Ord og Gjerninger; 
saadanne faae almindelig Navn af Asener, saa at man 
siger: »tvi vorde hannem, han er et ret grovt Asen.« 
Somme blive ligesom Kalve og Aber, saa de kunne ikke 
være stille, men hoppe og springe paa Borde og Bænke. 
Et Par drukne Mennesker blive ligesom Svin og grynte
ad hverandre og sige: »suk, Du Svin« o. s. v. Mod
Tidens overhaandtagende Luxus i Klædedragt er Bogen 
om »den leppede oc forkludede Hosedieffuel« rettet, 
en Oversættelse af et tydsk Skrift, som Palladius har 
fundet det tidssvarende at omplante paa Dansk, 
»efterdi den Hosedjævels Ild brænder allerede mange 
Steder her i Danmarks Rige og tændes op jo mere og 
mere, siden de Landsknægte, som kom ud paa Skibene, 
vare her i Kjøbenhavn henved Pintsedags Tide i dette 
forgangne Aar, som havde det skjændige Overtræk paa, 
der hængte og flagrede om Benene paa dem, saa at 
deres Hoser vare vist lumpede, pjaltede og forkludede 
til hver Mands Vidunder, Spot og Spe, som de ogsaa 
gjorde denne Lignelse om dem, at de ginge ligesaa 
med samme deres flagervoren Klædebon som nogle Tyve 
udi en Galge, der deres revne Klæder hænge og flagre 
om Benene paa dem.«

Ogsaa som Psalmedigter har Peder Palladius Fortjenester 
af Kirken og Litteraturen. I sin »nye Dagvise« lovsynger 
han Herrens Skabelsesværk, som det efter Biblens
Fortælling er fordelt paa Ugens Dage; Begyndelsen viser, 
at den poetiske Inspiration er udgaaet fra den gamle 
Dagvise (se S. 66) - »den  signede Dag, o Skaber god, som 
vi Søndagen nu kalde«  o. s. v. - om den nye Psalme end er 
langtfra at naa Forbilledet i skjøn Enfold. Bag alle 
Ufuldkommenheder i Udtryk og Form aabenbarer der sig dog
glimtvis ægte, Poesi baade i den og i Psalmen »Om
Guds Velsignelse udi en gudfrygtig Husholdning«:

Hvo som vil salig udi Verden leve, 
i Herrens Ord og Frygt skal han sig øve, 
den evige Herre Gud skal han og dyrke, 
i Troen til hannem sig altid styrke. 
Vilt Du ogsaa leve med Gud og Ære, 
af dine Hænders Arbejde skalt Du dig nære. 
Frugtsommelig skal og din Hustru være, 
som et Vintræ mange Vindruer mon bære. 
Og skulle dine Børn dejlig og rene
om dit Bord sidde som Oliegrene. 
Saa skalt den Mand af Gud velsignet være, 
som hannem hjertelig vil frygte og ære, 
Herren skal Dig og længe i Verden spare 
og altid med sit salige Ord bevare, 
at Du maa se dine Børnebørn uden Skamme 
og siden Israels Fred evig annamme; 
hertil beslutte vi nu allesammen, 
sigendes Hver af Hjertet: Amen! Amen!

I Psalmebogen er Nr. 383 (»Lyksalig hvo som frygter
Gud«) oversat af Palladius efter Joh. Huss. I »En ny 
Euangeliske Riimstaack« har han til Støtte for Børns 
og unge Menneskers Hukommelse bundet Søn- og 
Helligdags-Evangelierne til toliniede Strofer, paa 
det at det ikke skulde gaa den Tids Ungdom, som det 
for Aar tilbage var gaaet ham selv, da »min salig
Fader - fortæller han - en læg Mand, som aldrig havde
lært et Bogstav, straffede mig haardelig med Ord i
hans Alderdom og min Ungdom fordi jeg var en Pebling
og gik i Skole og kunde dog ikke opregne for ham
alle Søndags-Evangelierne paa mine Fingre, som han
kunde strax opregne for mig.« Versene ere tørre og
forsvares kun ved deres pædagogiske Øjemed, f. Ex.:

13. S. eft. Trin. 
Samaritanen tog til sig 
den Syge, tag Du din Næste til Dig.

14. S. eft. Trin. 
Christus rensede Spedalske ti,
men utaknemlige vare de ni.

Den første Indehaver af Sjællands evangeliske
Bispestol gav et stort Exempel til Efterfølgelse:
tidlig udrustet med Kundskaber, som han stadig holdt
vedlige, tog han baade som Biskop og som Professor
en ledende Del i Afgjørelsen af Tidens theologiske
Spørgsmaal; med rastløs Iver virkede han for den
unge Kirkes ofte saa brydsomme Etablering baade i sit
Stift og, efter særligt Paalæg, i Udkanterne af Riget,
og blev aldrig træt af at raade og vejlede den endnu
tildels saa umyndige og ilde forberedte Gejstlighed,
han var stillet i Spidsen for; og for Menigheden, ikke
mindst for Almuen i Byen og paa Landet, havde han ved
alle forefaldende Lejligheder Opmuntring og Formaning
rede, som han forstod at iføre et friskt, folkeligt
Sprog, der gjør ham til en af Tidens
Førsterangs-Forfattere, hvad enten det er i 
Bibeloversættelsen, vi spore hans danske Aand, 
eller det er i et af Dagens Hændelser fremkaldt 
Lejlighedsskrift, den træder os imøde i hele sin 
Djærvhed. Derfor bleve flere af hans Bøger ved at 
leve i nye Oplag endnu et Aarhundrede efter, 
medens Paven satte dem i første Klasse af »de
forbudne«.

Med sit svagelige Helbred naaede Peder Palladius ikke
nogen høj Alder. I Maj 1555 blev han paa Prædikestolen
ramt af et Slag, som lammede hans venstre Side. Paa 
Sygelejet modtog han Nytaarsdag 1559 Budskab om sin 
elskede Konges og Velgjørers Død, en Efterretning, 
som greb ham stærkt, men dog endnu levnede ham Kraft 
til at skrive det smukke Trøstebrev til Frederik II., 
af hvilket hans Kjærlighed til den bortgangne Kirkens 
Fornyer, Bibeloversættelsens Befordrer og Højskolens 
Gjenopretter saa klart lyser frem. Et Aar efter døde 
han, den 3. Januar 1560. Han blev begravet i det 
øverste Kor nær ved Alteret i Frue Kirke, men hans 
Ligsten er forsvundet, og Stedet, hvor man lagde ham, 
kjendes nu ikke mere. I Jægerspris' Slotshegn er en 
af Mindestøtterne helliget ham.

Hans  Broder NlELS PALLADIUS havde ligeledes
studeret  i Wittenberg og var allerede dengang 
gift og Fader til tre Børn. 1547 blev han 
Sognepræst til Frue Kirke i Kjøbenhavn, og 1552 
havde hans ældre Broder den Glæde at indvie ham 
til Biskop over Lunds Stift. Af hans opbyggelige 
Skrifter har Tiden levnet os nogle, saaledes en 
i mange Oplag udkommen Prædiken om »Huorlunde 
ith Christet Menniske skal, paa sin Soteseng, 
beskicke sig til Døden«, »en nyttelige Tractat« 
»om Dommedagen«, en Bønnebog og »Det hellige 
Ecteskabs Ordens Regle.«

Til de tidligste Reformationsforfattere hører
HENRIK SMITH eller Weigere, født i Malmø i
Slutningen af det 15. Aarhundrede. Han havde studeret
i Rostock og Leipzig og opholdt sig en Tidlang i
Wittenberg, hvor han gjennemsaa Hans Mikkelsens
Ny Testamente. Efter sin Tilbagekomst til Malmø i
Trediverne begyndte han en Forfatter virksomhed af
stort Omfang og i mange forskjellige Retninger. Hans
historiske Arbejder ere tabte paa nogle Uddrag nær,
men have baade været righoldige og vidnet om en
udbredt Læsning; han udgav en Katekismus og efter
Bibeloversættelsens
Fremkomst en »Taffle oc Register« til den, paa en
Maade vor første Bibel-Konkordants; han forfattede
Ordbøger til Skolebrug samt forskjellige Læge-
og Urtebøger, hvilke sidste have bevaret hans
Navn i Folkemunde endnu helt op i vore Dage. Det
kunde nok have sin Nytte at give Folket Skrifter
ihænde med Oplysninger om »adskillige Urter, som
tjene til Menniskens Legemes Sundheds Opholdelse,
desligest hvorledes Electuaria, Syruper, Conserua
og Olier skulle ret kunstelige gjøres og beredes«;
thi der fandtes kun eet Apothek i Danmark og Norge, og
medens alle Steder i Riget havde »kristelig Øvrighed,
gode Sognepræster og lærde Skolemestre«, fattedes
der duelige Læger og Jordemødre. »Udi deres Sted -
hedder det i Fortalen til den ene af Urtebøgerne -
have vi forløbne Munke, Nonner, ulærde Præster,
fordærvede Kjøbmænd, gamle Kjærlinger, ja Sudere
og Smede, Troldkarle og Troldkoner og andet saadant
ørkesløst Folk«, og der henpeges til, hvor gavnligt
det vilde være, om Ingen fik Lov til at øve Lægens
Kunst, førend »han havde været forhørt af Lægedoms
Doctoribus udi Kjøbenhavns høje Skole og havde Brev
og Skrivelse med sig, at maatte bruge sin Kunst
her udi Riget, hvor han komme. Thi at en ret Læge
bør at hjælpe Naturen og ikke fordærve hende.« 

Af Forfattere i Lovkyndighed er kun Rigsraaden ERIK
KRABBE til Bustrup at nævne for sin almindelige danske 
Lovbog, der senere benyttedes i Haandskrift ved 
Udarbejdelsen af Christian V.s Danske Lov. Paa de 
exakte Videnskabers Omraade er der kun et svagt 
Gry at spore. Mathematiken lader sig kun tilsyne 
i Regnebøgernes populaire Form.

Den ældste danske Regnebog, vi kjende, findes endnu 
i et Regnebog Exemplar paa det St. kgl. Bibliothek, 
en af de meget sjeldne Rester af den paa Almuen 
beregnede Smaalitteratur, som utvivlsomt har været 
større, end man sædvanlig tænker sig, men som er 
forsvunden næsten samtidig med at den blev født. 
Efter nogle Beregninger om, hvormeget en Skjærvs, 
en Pennings og en Marks Udgift om Dagen beløber sig 
til om Aaret o. s. v., følger som Exempel paa en 
imponerende Talstørrelse Forklaringen over »det Tal, 
der faldt af Himmelen med Lucifero«: »Sanctus 
Dionisius Ariopagita siger in Celesti Irarchia (det 
himmelske Præstedømme), at ti Gange ti gjør hundrede. 
Item ti hundrede gjør tusende, og ti tusende gjør
et fuldkommen Skok, og ti Skok gjør et Morgien. Item
ti Morgien gjør et Tal, kaldes Murion, og ti Murion
gjør en liden Skare, ti smaa Skarer gjør en stor Skare. 
Item ti store Skarer gjør et Chor, og ti Chor gjør et 
Tal, hedder Phalanga. Item ti Phalanger gjør en stor 
Forsamling, og ti store Forsamlinger gjør en Hær. Item
ti Hær gjør een Chatervam, og ti Chatervæ gjøre een 
Turbam. Item ti Turbæ gjøre de forgiftede urene Aanders 
Tal, som faldt af Himlen med Lucifero.«

En anden dansk Regnebog udgav CLAUS LAURIDSEN SKABO (Scavenius) 
i Paris, hvorfor den ogsaa ved sine latinske Typer og sit 
smukke, tydelige Tryk tager sig særlig elegant ud mellem
den øvrige danske Litteratur, som det endnu den
Dag idag kan sees af det eneste fuldstændige og 
tillige velkonserverede Exemplar paa
Universitetsbibliotheket. Dens Regneopgaver give,
som tagne ud af Samtidens daglige Liv, adskillige
kulturhistoriske Oplysninger, som f. Ex.: »Udi et Aar
kjøber en Student sin Kost i Kjøbenhavn for 35 Mark,
hvad løber det om Dagen? - Det løber en Dag rumt
(godt og vel) halvanden Skilling danske.« Enkelte
Opgaver fremsættes poetice:

To Bønder med deres Korn til Mølle droge; 
som de paa Vejen tilsammen oge (kjørte), 
den ene sagde til den anden høvskelig: 
»En Skjeppe Korn Du gjerne giver mig,
saa haver jeg ligesaameget to Gange, 
som Du udi din Sæk kan fange.«

Den anden svarede dertil snildelig:
»En Skjeppe Korn om Du laaner mig,
da haver jeg ligesaameget som Du,
Skulde min Sæk end briste itu.«
Siig nu, Regnemester god, meget det kunde være,
som hver Bonde i sin Sæk til Mølle vilde bære.

Som Mathematiken endnu kun gjør sig gjældende i
Form af Regnebøgerne, saaledes kommer Astronomien
foreløbig kun til Anvendelse i de saakaldte 
Kalendarier. Disse vore første Almanaker udgjorde 
stundom en Del af Tidens uundværligste Bog,
Psalmebogen, saaledes som Tilfældet har ræret med
den, hvis Udseende det herhenhørende Bilag giver en
Forestilling om ved Gjengivelsen af en Maaned med
dens Vers og hygiejniske Anvisning.

Reformationens poetiske Litteratur have vi allerede
kastet et Blik paa for Psalmernes og den polemiske
Satiredigtnings Vedkommende; ligeledes i det
foregaaende Tidsrum (S. 72 ff.) og ved Omtalen
af Chr. Pedersen (S. 194-96) for de Folkebøgers
Vedkommende, der vedblev at være Almenlæsning ogsaa
i de følgende Aarhundreder. En Tilvæxt faaer denne
folkelige Litteratur i dette Tidsrum ved forskjellige,
mest oversatte satiriske Digtninger.

En af dem er Historien om Broder Rus. Allerede fra gammel Tid 
af var der til Esrom Kloster knyttet et Sagn om Djævelen, der
To Textsider (Juli Maaned) af Kalendariet til Psalmebogen 1553.

Efter Exemplaret paa det St. kgl. Bibliothek.

tog Tjeneste som Kok hos de ugudelige Munke og
forførte dem yderligere til Vellevnet og andre
Laster. Traditionen herom lever endnu i Egnen;
i en Sidebygning til Amtsforvalterboligen (det
forhenværende Kloster) paaviser den »Broder Rus's
Rist« og i Kjælderen »Broder Rus's Hul«, som efter
Sagnet ikke skal kunne tilmures, og som Frederik VII.
engang lod undersøge. Ved Litteraturen om denne 
sagnagtige Personlighed er der det Mærkelige, at 
medens det plattydske Digt og efter det den danske 
Bearbejdelse henlægger Scenen til et Kloster »i 
Sachsenland«, nævner den ældste højtydske Digtning (fra 
1508) med stor Bestemthed de velbekjendte nordsjællandske 
Lokaliteter som Begivenhedens Hjemstavn:
Als ich von eim des ordens hab vernummen,
der aus dem kloster was kummen, 
sagt daz kloster sey eszron in denmark genant,
bey helsinghore in seelant wol bekant, 
vnd vnder dem bistum Rosschilde gelegen,
vnd des ordens bernhardini pflegen.

Den danske »Broder Rus« .støtter sig saaledes til den
plattydske, men er snarere en fri Gjenfortælling end 
en Oversættelse af denne, raadende især over et rigere 
Lune og større dramatisk Fynd i Handlingen. Fortællingen 
af denne indledes med en Skildring af Munkenes ugudelige 
Færd: »vilde den ene drikke til syv, da bad den anden 
sidde til to«, og til Skjørlevnet vare de hengivne 
ligefra Abbeden og nedefter. For disse Laster kjæler 
Djævelen, efterat han har faaet Tjeneste i 
Klosterkjøkkenet: han sørger for god Mad og smukke 
Kvinder til Munkene, saa han drager dem et godt Stykke 
ned ad Vejen til Helvede, hvorom han triumferende 
underretter Lucifer ved et natligt Djævlething i 
Skoven, hvor foruden »Broder Rus« Belzebub, »Astraat« 
og Asmodeus møde frem og gjøre Rede for deres 
djævelske Bedrifter. Men til dette Møde har en Bonde 
useet været Vidne; han skynder sig at meddele Abbeden, 
hvad han har erfaret, hvorpaa denne og hans Munke 
hastelig omvende sig og mane Broder Rus bort i 
Skikkelse af en rød Hest. Kort efter kommer der Bud 
til Abbeden fra Kongen af Engeland, om han vil skynde 
sig did og drive Broder Rus ud af Prinsessen, hvem 
han har besat; for den nu saa fromme Gejstliges 
kraftige Besværgelse maa den onde Aand vige og 
ydermere tjene ham paa forskjellig Vis, indtil han 
manes hen til et øde Sted:

»Ikke langt herfra, jeg siger Dig det,
ligger et græsseligt øde Sted,
der skalt Du bo til evig Tid
og aldrig mere komme hid
eller nogen Sted i andre Land,
Du skalt ej skade Kvinde eller Mand,
Du skalt ej skade Fisk eller Fæ,
ej Hus, ej Mark, ej Skov eller Træ 
eller nogen anden Verdsens Kreature, 
men ligge der til Dommedag og lure.«
Broder Rus gjorde, som Abbeden bad, 
han gav et Skraal og tog afsted, 
det gik ham ud foruden Gammen. 
Beskjærme os Gud fra hannem, Amen!

Af »Broder Rus« kjendes ni forskjellige danske
Udgaver fra 1555 til vore Dage, da Digtet i Uddrag
er udgivet af C.J. BRANDT (1860). Den ældste Udgave
kom for Lyset for sytten Aar siden paa en Maade,
som er typisk for Gjenfindelsen af adskillige gamle
Skrifter, og som vi derfor gjenfortælle med Finderen,
CHR. BRUUNS egne Ord: »Da jeg den 27. Oktbr. 1867 i
det store kongelige Bibliothek gjorde mig bekjendt
med nogle gamle Udgaver af Homer, fik jeg i min Haand
Udgaven: Homeri Opera Græcolatina Basilea 1561, i
Folio. Hvad der strax tildrog sig min Opmærksomhed,
var det smukke pressede Læderbind, som bar Mærket 
D F L 1564. Det Indre af Bindet var temmelig løst paa
Grund af at Klisteret ikke mere havde bevaret sin
Bindekraft. Læderet var sprunget
fra, og jeg opdagede, at Pappen i Bindet var dannet 
ved at sammenklæbe Papir. Denne Omstændighed
opfordrede til en nøjere Undersøgelse af, hvilket
Papir der var blevet anvendt, og jeg blev snart
behagelig overrasket ved at bemærke, at det var
taget af en trykt Bog, og det en Bog, trykt med den
bekjendte Skrift, som CHRISTJERN PEDERSEN bragte
hjem med sig fra Paris. Jeg udtog da den kunstig 
dannede Pap, løsnede de 20 Ark, hvoraf den bestod, 
meget forsigtigt og fremdrog en hidtil ukjendt 
Udgave af Broder Russes Historie, trykt i
Kjøbenhavn 1555«. Et Facsimile af dette Fund, 
indledet med Rus-Litteraturens Bibliografi, har 
CHR. BRUUN udgivet 1868 i en Luxus-Udgave paa 5o 
Exemplarer.

Forestillingen om Dødens altovervindende Magt var
især bleven levende hos de europæiske Folkeslag
efter Pestens Hærgninger i det 14. Aarh., og til
Indskærpelse af denne Verdens Forfængelighed og 
alle jordiske Tings Forgængelighed afbildedes i 
Klostre og Kirker Døden som Benrad, dansende afsted 
med Alle uden Forskjel, Unge som Gamle, Rige som 
Fattige, Pave og Kejser som Tiggere og Krøblinge, 
og de Rim, hvormed disse Billedrækker forklaredes, 
gik over i den folkelige Litteratur med eller uden 
Gjengivelser af Billederne. En af de i kunstnerisk 
Henseende ypperste Behandlinger af dette Emne findes 
i Mariakirken i Lübeck, og blandt de tidligste 
Folkeskrifter af denne Art møde vi den 1496 trykte 
lübeckske Dødedans, af hvilken den ældste danske, 
udkommen mellem Aarene 1530-40, er
en noget udvidet og omskrivende Oversættelse; kun
et eneste defekt Exemplar af den findes paa det
St. kgl. Bibliothek, men 1860 er den paany udgiven
af C.J. BRANDT, efterat den mellemliggende Tid
har seet flere forskjellige Variationer af dette
almenforstaaelige Thema fremkomme.

Døden begynder sin Dans med Paven, kommer derefter til
Kejseren, Kejserinden, Kongen, Hertugen, Kardinalen,
Biskoppen o. s. v., Jomfruen, Haandværkeren,
Studenten, Bonden o. s. v. indtil Ammen og Barnet:
Alle ere de uforberedte til at følge ham i Dansen, paa
een for Reformationstiden karakteristisk Undtagelse
nær: den lutherske Sognepræst, der har været en tro
Hyrde for sin Menighed og derfor med Tryghed gaaer ind
til sin Herres Glæde. En anden Ejendommelighed er det,
at Døden - der fremstilles ridende paa en Løve eller
med Le eller med Spade - overfor Krigsmanden gjør Brud
paa sin danske Tale og tiltaler ham paa Plattydsk.

Som Prøve paa »Dødedansens« Vers med deres enkelte sproglige 
Mindelser om den tydske Original kan følgende Afsnit tjene:

Døden til Jomfruen. 
Jomfru Tore, eller hvad Du hedder, 
kom hid og lær nu mine Sæder. 
Du plejer ja(!) gjerne at gaa i Dans 
med hvide Klæder og lange Svans. 
Nu skalt Du strax udi mit Net, 
her er end Flere skulle følge med.

Jomfruen svarer: 
Eja, maatte jeg end blive ilive,
derom(!) vilde jeg mine Klenodie give; 
Døden sparer intet menneskeligt Kjøn, 
thi hjælp mig nu, Mariæ Søn!

Døden svarer: 
Vi maa alt strax nu heden gaa, 
dethjælper dig ikke her længer at staa.
Østenfra havde Dyrefablen fundet Vej til den
nyere Tids Europa (Bidpai, Lokman, Æsop), og i
Fortællingen om den snilde Ræv og dens mangehaande
Bedrifter affødte den det mest omfattende Dyre-Epos,
Litteraturen kjender. Den gamle franske »Roman
de Renart«, hvis skarpe Ironi ætsede ikke mindre
Pletter i de middelalderlige Idealers blanke Skjold
end senere »Don Quijote« i Ridderforgudelsens,
vandt stor Popularitet ogsaa udenfor Frankrig;
tidlig forplantedes den til Tydskland af den farende
Digter fra Elsass Heinrich der Gleisner, af hvis Epos
»Isengrines Not« der 1839 fandtes nogle originale
Pergament-Brudstykker som Bind om Regnskaber,
medens det som Helhed kun kjendes af sildigere
Omarbejdelser. Senere blev det nederlandske Digt
»Van den vos Reinaerde« til, og dette omplantedes
mod Slutningen af Middelalderen paa Plattysk som
»Reineke Vos«, der udkom i flere, ved Forklaringer og
Parallelsteder stadig forøgede Udgaver. En af disse
udgik 1549 fra Ludvig Dietz's Presse i Rostock, og
da den nævnte Bogtrykker paa denne Tid opholdt sig
i Kjøbenhavn for at trykke Bibelen, er det højst
rimeligt, at det er denne Udgave, der omsider har
givet HERMAN WEIGERE Lyst til at oversætte den ham
velbekjendte Digtning paa Dansk og at arrangere
sig med den tydske Udgiver om Benyttelsen af hans
Illustrations-Materiale.

HERMAN WEIGERE var af Fødsel en Malmøbo og formodes
at have studeret i Tydskland. Under Grevefejden var 
han Raadmand i sin Fødeby, stod Borgemester Kok nær 
og sluttede sig med denne til det grevelige Parti, 
paa hvis Vegne han i politiske Hverv afgik som 
Sendebud til Nederlandene og Tydskland. Senere 
bosatte han sig i Kjøbenhavn og udgav forskjellige 
Skrifter, af hvilke Oversættelsen af »Reineke Foss« 
er langt det betydeligste, et meget anseligt 
Kvartbind paa ikke mindre end 291 Blade foruden 
Dedikation (til Christian III.), Fortale og Register, 
rigt trykt og illustreret med Rostocker-Udgavehs 
Træsnit samt med et Portrait af Kongen, med hvis 
Privilegium mod Eftertryk i sex Aar Udgaven udkom.

»En Ræffue  Bog som kaldes paa Tyske Reinicke Foss,
oc er en deylig oc lystig Bog met mange skiønne 
Historier, lystige Rim, Exempel, och herlige Figurer, 
som aldri føre haffuer værid paa Danske« - saaledes 
er Bogens danske Titel. Efter 
Dedikationen følger en versificeret Indledning, 
i hvilken »Bogen tal om sig selffue«:

Af Tydske paa Danske er jeg udsæt, 
Du, som mig vilt læse, forstaa mig ret. 
Min Tale er skjemtelig latterfuld, 
min Mening gaaer over alt Sølv og Guld.

Jeg taler om Dyr baade vilde og tamme, 
hvorledes de sammen snakke og bramme; 
besynderlig om Ræven, den trædske Mand, 
hans Listighed gaaer over al Forstand.

Oversættelsen gjør paa enkelte Steder ligesom et
svagt Tilløb til at lokalisere Handlingen; Løven,
»Kong Nobel«, holder saaledes Hof i Lemvig, og hvor 
en Mand skal roses for sine ualmindelige 
Sprogkundskaber, fremhæves det, snurrigt nok, at 
»han kan alle Tungemaal vel forstaa, som tales 
mellem Ribe og Aabenraa«. Men det bliver kun ved 
Tilløbet; gjennemgaaende følges den plattydske
Original trofast, om end i et godt dansk Sprog, og
de mange Personnavne fornægte ikke deres fremmede
Oprindelse: Isegrim, Hintze, Obenartz, Boldevin,
Marquor, skjøndt ogsaa enkelte af dem ere fordanskede
som Mette (Geden), Fru Skrabeklo (Hønen), Plukkepose
(Ravnen), Skarpnæbbe (Kragen).

Som Prøve paa Oversættelsen anføre vi Begyndelsen; selv
med Goethes berømte »Pfingsten, das liebliche Fest,
war gekommen; es grünten und blühten Feld'und Wald«
o. s. v. i Minde, skal man dog indrømme, at der ogsaa
gjennem Digtets gamle danske Sprogtone lufter nogen
Foraarsfriskhed:

Faa Pintsedag, ville I det mærke,
da hørte man sjunge Gøg og Lærke.
Skovene stode grønne, store og smaa,
Jorden gav sine Blomster hvide og blaa,
grønne og gule med herlig Lugt,
alle smaa Fugle de sjunge smukt.
En saare lystig Dag uden Regn og Vejr,
alle vare glade, som der vare nær.
Nobel, over alle Dyr en Kong,
han holdt sit Hof alt samme Gang 
udi en Stad som hed Lemvig,
thi han var vældig, stor og rig.
Han lod udraabe i sit Land
en Herredag for menig Mand.
Der samledes mange store Hanse,
Fruer og Jomfruer,  som gjerne danse, 
Almuens Folk desligest uden Ende,
der kom og Tranen, hvo hende kjende.
Thi Kongen vilde det saa rette
og Alting vel tilrette sætte
og vilde der holde ærligt Hof,
alt hans Rige til Ære og Lov.
Han havde og forskrevet deslige
alle Dyr, baade fattige og rige,
store og smaa over alle sine Land,
uden Ræven hin røde, den falske Mand.

[Marginal-Noter hertil:]

Herregunst og Aprilis Luft,
Kvindfolks Venskab og et Rosen smukt, 
deslige allehaande Dobbelspil,
omvendes snart, hvo det agte vil.

Hvo sit Levnet til Hove vil ende,
han skal sin Kaabe efter Vejret vende 
og lade den hænge til baade Side, 
vil han ellers længe til Hove ride.

Som man seer af Citatet, ledsages Texten helt igjennem
af Marginal-Noter, baade rimede som de to her anførte,
og Prosa-Sententser af Skriften, Kirkefædrene,
Seneca, Cato o. fl. Desuden efterfølges hvert
Kapitel af vidtløftige Forklaringer over Indholdet,
udførlig Paavisning af dets moralske Lærdomme og
adskillige didaktiske Vers, mest af de tydske Digtere
FREIDANK og SEBASTIAN BRANT, som saaledes indføres
i vor Litteratur samtidig med det gamle Digt, Alt i
Overensstemmelse med den benyttede Originaludgave. Af
hvilken broget Beskaffenhed Indholdet saaledes bliver,
men hvorledes Bogen derved ogsaa i encyklopædistisk
Betydning nærmer sig til at blive »den verdslige
Bibel«, som man har kaldt den med Hensyn til dens
Kløgt og Menneskekundskab, kan det
første det bedste Uddrag af Registret vise, f. Ex. 
under Bogstavet C: Cambyses lod flaa en Dommer
- Capellan og Skriftefader til Hove - Cato lærer sin
Søn - Celum non Animum mutant (de skifte Himmelstrøg,
men ikke Sind) - Christnes Trøst paa det Yderste -
Ciceronis mærkelige Lærdom - Cirillus taler om fire
Laster - Claus Nar - Concilium Nicenum samtykker
i Ægtestanden - Contra mortem nullum est remedium
(mod Døden groer ingen Urt) - Crates mærkelige Sprog,
m. m.

Weigeres Oversættelse er udkommen i tre Oplag, men
»Reineke Foss« er desuden flere Gange oversat paany,
i vort Aarhundrede af OEHLENSCHLÄGER, FR. SCHALDEMOSE
og CHR.WINTHER.

De første svage Spirer til den dramatiske Digtning
komme tilsyne herhjemme i dette Tidsrum, efterat de i 
Slutningen af Middelalderen have udviklet sig til 
Blomstring i de store Kulturlande. Ligesom det
antike Skuespil fremgaaer ogsaa det middelalderlige af
Gudsdyrkelsens Former. Den katholske Kirketjeneste
havde allerede i Messen med dens Antifoner og
Responsorier, med dens skiftevis fungerende Præster
og deres foreskrevne Omklædning i Løbet af Messens
Udførelse et dramatisk Element, som udviklede sig med 
organisk Væxt til større og bevægeligere Optrin, 
saasom Processionerne i og udenfor Kirken,
Palmegrenenes Indvielse Søndagen før Paaske,
Fodvaskningen Skjærtorsdag, den sceniske Efterligning
af Krybben i Bethlehem ved Julegudstjenesen og af 
Frelserens Grav i Paaskeugen - hele denne
Anskueliggjørelse af Evangeliernes Fortælling
formede sig mere eller mindre til et Skuespil for
Menigheden, det første og i lange Tider det eneste,
den kjendte. Bibelens Ord omsattes senere i rimet
Dialog, og hertil sluttede der sig paa bestemte Steder
særlige Korsange, saa de Udførende sondrede sig i
agerende Personer, hver med sin Rolle, ja optraadte
endog i Kostume, saaledes som det sees paa omstaaende
Gjengivelse af et Billede fra det 12. Aarhundrede, som 
er vedføjet Korsangen for Paaskesøndag i et
Pergamentshaandskrift i Karlsruhe; man seer her tre 
Præster iførte Kvindedragt, men kjendelige paa
Røgelsekarrene, samt Englen siddende paa den tomme
Grav.

Ud af sig selv voxede Kirketjenesten saaledes frem
mod det Theatralske, og i det 12.-13. Aarhundrede var
den naaet til formelige dramatiske Forestillinger af
Julens og Paaskens hellige
Begivenheder, i Tydskland kaldet med det latinske 
Navn ludi, i England miracles, i Spanien autos og i
Frankrig mistères, hvilket Ord nu menes at være en
Forvanskning af det latinske ministerii, som disse
Opførelser kaldtes med et kirkeligt Navn, fordi de
foranstaltedes af ministri ecclesiæ, Kirkens Tjenere;
da deres Indhold var en Anskueliggjørelse af det
Mirakuleuse i Vendepunkterne af Christi Liv, og da
de gik ud paa en Fremstilling og Forherligelse af
Troens Hemmeligheder, er Folkesprogets Forvandling
af Ordet til mistères forklarlig nok, og den er 
ialtfald slaaet fast i Litteratur- og Kulturhistorien,
der betegner disse kirkelige Skuespil ved Navnet
Mysterier. De vare i Reglen forfattede af Gejstlige
paa Grundlag af den hellige Skrift, senere ogsaa af
Legenderne, de ageredes af Gejstlige, og Opførelsen
fandt sædvanligvis Sted ved de store Høitider under
umaadelig Tilstrømning at det skuelystne Folk, som 
ikke betalte for Adgangen, men vel maatte yde sit 
Offer i Løbet af Forestillingen.

Endnu et betydningsfuldt Skridt tog det kirkelige
Skuespils Udvikling, da det drog sit Lægpublikum med
ind i Aktionen og derved formidlede Overgangen fra
Brugen af Kirkens latinske Sprog til Anvendelsen af
Folkesproget. I Begyndelsen har Menigheden taget Del
i Opførelsen ved paa bestemt Sted at falde ind med
en Sang i sit eget Sprog, f. Ex. ved Paaskespillet
Afsyngelsen af Hymnen »Christ er opstanden« som Udtryk
for den almindelige
Glæde herover. Efterhaanden som enkelte Lægmænd
lagde deres særlige Anvendelighed for Dagen, toges 
de med i Opførelsen, og de rimede Parafraser, som 
tildeltes dem, vare oversatte paa Folkesproget, indtil 
sluttelig det kirkelige Skuespil helt gik over til 
dette og paa samme Tid mere og mere kom i Lægfolks
udelukkende Besiddelse, samtidig med at det flyttedes
fra Kirkens lukkede Rum ud paa Kirkegaarden, ud paa
Gader og offentlige Pladser. I det 13. Aarhundrede
forbød endog Paven de Gejstliges Deltagelse i disse
Skuespil, hvis Overførelse paa profan Jordbund vel
ikke var foregaaet uden adskillige Spor af hin Tids
alt Andet end høviske Vid, som omvankende Sangere og
Gjøglere vare villige Kolporteurer af. Da Skuespillets
Udskillelse fra Kirken var helt tilendebragt, havde
med det Samme dets oprindelige Alvor for en stor Del 
veget Pladsen for folkelig Skjemt og Humor. Med
opmærksomt Blik opsporede man i den højtidelige
Handling saadanne Punkter, hvor der paa en naturlig
Maade kunde gjøres Plads for Episoder af lystig Art 
til Afvexling med det højtidelige Indhold; til
saadanne Øjemed benyttedes Figurer som den Kjøbmand,
hos hvem Kvinderne kjøbe Krydderurter paa Vejen til
Christi Grav, Gartneren i Gethsemane Have, Værten
i Emmaus o. fl.. I Frankrig gik Skjemten især vidt
i saa Henseende og skaanede end ikke Vorherre selv;
i et fransk Passionsskuespil sover Gudfader under
sin Søns Korsfæstelse og Gravlæggelse og vækkes af
en Engel med de Ord: »Din højtelskede Søn er død,
og Du ligger her og snuer som en Drukkenbold«. -
»Hvad? Er han død?« - »Ja saa min S'æl er han død.«
- »Fanden staa i det, at jeg ikke vidste det!«

Det var ogsaa i Frankrig, at »les Entremets«, Farcerne
- for det middelalderlige Skuespil noget Lignende
som Satyrspillene for det antike - naaede deres
Højdepunkt af Kaadhed, Frivolitet og Uhøviskhed,
men tillige af Vid, en Evne, som allerede er
tilstede i det alle Udskejelser undskyldende Navn,
man gav dem: »Sottises«. I Tydskland kaldtes de
»Fastnachtspiele«, i hvilken Fastelavns Benævnelse der 
jo ligeledes ligger en Appel til Overbærelse med en 
Lystighed, som havde et særlig vidtrækkende Privilegium 
i Fastelavnstiden. »Den dumme Djævel« var især en Person, 
Kaadheden valgte sig til Gjenstand for sine Løjer; 
senere, henimod Middelalderens Slutning og i 
Reformationstiden, maatte Præster og Munke holde for, 
idet Uoverensstemmelsen mellem den fordærvede
Gejstligheds Lære og Levnet ydede Motiver i Mængde, som 
altid kunde være sikre paa at finde et modtageligt Publikum.

Hvad den sceniske Opførelse angaaer, nøjedes den med saa
tarvelige Midler, at der slet ikke er nogen Sammenligning 
mulig mellem den og vor Tids udviklede Sceneteknik; endnu 
Shakspeares paa kraftig Handling og fantastisk Forvandling 
saa rige Stykker foregik paa en Skueplads, som i en nu 
ukjendt Grad appellerede til Publikums Indbildningskraft. 
Visse nerverystende Taskenspillerkunster, som f. Ex. at 
kunne afhugge et Hoved paa Scenen, saa Blodet sprøjtede ud, 
havde man derimod ikke liden Færdighed i at udføre og 
anvendte gjerne saadanne kraftige Effekter. Mysteriernes 
Scene var et let tømret Stillads under aaben Himmel og, da
Komedien foregik om Dagen, uden al Belysningseffekt; ved 
Siden af det stod eller laa de Spillende, indtil det 
Øjeblik kom, da de ifølge deres Rolle skulde træde frem, 
hvilket i Stykkets Gang skete uden synderlig Motivering, 
saa at det gjaldt om dem Alle, hvad der hos Holberg saa 
jevnlig siges om den gamle Jeronimus: at han kommer 
»meget belejlig«. En Udraaber, »expositor ludi«, ogsaa 
kaldet præco eller Herold, aabnede gjerne Handlingen med 
en Prolog og sluttede den med en Epilog. Længere frem i 
Tiden byggedes Scenen i to Stokværk, af hvilke det 
nederste da tjente til Opholdssted og Paaklædningsrum for 
Skuespillerne; senere faldt Mysterie-Scenen i tre 
Afdelinger, den øverste forestillende Himlen, hvorfra 
Sidetrapper førte ned til den mellemste, Jorden, medens 
Helvede, Djævlenes og de fortabte Sjæles Opholdssted, var
længst nede; bevægelige Huse, som skubbedes ind paa 
Scenen, angav forskjellige i Handlingen omtalte
Lokaliteter, f. Ex. Herodes' og Pilatus' Paladser,
Caiphais' Bolig o. s. v. Et endnu tarveligere Udstyr
kunde de saakaldte Moraliteter nøjes med, allegoriske 
Skuespil, i hvilke personificerede Dyder og Laster 
optraadte som Agerende, men i hvis Handling der 
forsaavidt var mere dramatisk Kraft end i Mysteriernes 
som Drama forklædte episke Begivenhedsrække, som der 
her fra Kompositionens Side var lagt an paa 
Fremstillingen af en Konflikt mellem det gode og det 
onde Princip med vexlende Kaar under Kampen og som 
oftest sluttelig Sejr for det Gode.

Efter at Skuespillet var blevet omplantet paa verdslig
Grund, dyrkedes det dels af omrejsende Bander, der
havde gjort sig Kunsten til Profession, dels knyttedes
det til Universitetet og Skolerne og
fik herefter Navnet Skolekomedie, hvorved man dels 
forstaaer baade de nylatinske og de klassisk-latinske 
Skuespil (Plautus og især Terents), som opførtes i 
pædagogisk Øjemed for Sprogøvelsens Skyld, dels ogsaa 
i Almindelighed saadanne i Modersmaalet skrevne Stykker 
som de nys omtalte, udførte af den studerende Ungdom.

Saadanne Komedier har Danmark sikkert ogsaa kjendt, om 
end kun sporadisk; hvad der er levnet af dem, er 
ubetydeligt. Et Haandskrift paa det St. kgl. Bibliothek 
indeholder tre danske Skuespil, som have udgjort 
Bestanddele af hvad man kunde kalde det dramatiske 
Repertoire for Vor Frue Skole i Odense under CHRISTIERN 
HANSENS (eller Jensens, Christiernus Joannis} Rektorat. 
Af disse Skuespil er »Dorotheæ Komedie« en Oversættelse 
af et latinsk Stykke fra det 16. Aarh.s Begyndelse, 
udentvivl foretagen af Chr. Hansen selv; til det andet 
- »Den utro Hustru« - kan Forfatterskabet eller 
Oversættelsen med nogen Rimelighed tillægges ham, 
medens den tredie, »Paris' Dom«, staaer saa langt under 
de to andre, at det snarere kan tænkes at have en af 
Skolens Disciple end dennes Rektor til Forfatter.

»Dorotheæ Komedie« behandler den hellige Dorotheas
tidlig og hyppig dramatiserede Historie, visende, 
hvorledes hun hverken ved Overtalelse eller Trusel er 
at bevæge til at svigte sin kristne Tro og sit 
Kydskhedsløfte. Den naive sceniske Bygning har Stykket 
tilfælles med Tidens andre dramatiske Frembringelser, 
og da den vil blive oplyst ved et andet Exempel 
nedenfor, ville vi som Prøve paa Stilen kun citere et 
monologisk Fragment af Dialogen; trods de stærke 
Lidenskaber, som ere i Bevægelse hele Stykket igjennem 
og tilsidst samle sig om en Halshugning paa Scenen, er 
den tør og filistreus i sit Udtryk, hvilket man vil 
forstaa, naar man erfarer, at de her anførte Vers - 
Helgenindens Beskrivelse af Himmerig - ere de, hvori 
der uden Sammenligning er mest Flugt og Stemning:

Der er en Stad paa Østerled,
højt til Himlen haver han med,
der er Lyst og altid Glæde,
der kan aldrig Nogen græde,
der voxer Balsamus, Violer og saa Roser,
Thimeon, Bucsus i alle Moser,
der blæser mild Sønden og aldrig Norden,
Vest eller Sydvest blæs ej i Fjorden, 
der er Hvile og evig Ro, 
og saa lysteligt der at bo, 
derinden voxer alle lystelig Træ, 
og spadserer derinden Hjorter og Fæ, 
der er ej Ulve eller nogre Bjørne, 
skadelig Fugle eller nogre Ørne,
der er ej Hugorme, Øgler eller Snoge 
paa nogen Mark, i nogre Kroge. 
Der er en Kilde, klar og ren, 
jeg Dig det siger foruden Meen, 
af hende løber fire Floder,
de gjøre i Verden alle Fjorde. 
I samme Floder ere dyre Stene, 
bedre end noget Guld hint rene.

Der sjunger Nattergal Nat og Dag,
hun haver deraf ingen Umag.
Der er Fred og aldrig Kiv,
der kan leve saamangen en Viv,
Enok og Helias baade
de leve der med stor Naade,
saa unge ere de, som de did først komme,
de skinne i deres Ansigt som noger Blomme.

I »Paris' Dom« behandles det bekjendte græske Sagn, men
efter latinsk Kilde (»Hilsæl, Goddag, Paris from, din 
Lige findes ikke i Rom«, tiltaler Mercurius den
trojanske Prins). Stykket er nærmest en »Moralitet«
med de klassiske Skikkelser som Udtryk for Dyder
og Laster, og Moralen er da den, at Mennesket i sin
Daarskab og Fordærvelse løber efter Glæden (Venus)
og lader Visdom og ædelt Sind (Pallas og Juno) gaa
for Lud og koldt Vand.

Det var nu dog ialtfald nogen Moral. Men i »Den
utro Hustru« er der ikke Spor af den at finde: den
har simpelthen ikke existeret for Forfatteren af
denne kaade Fastelavnsfarce, og ligesaa lidt har der
været spurgt om den af hans Publikum, der kun vilde
skoggerle af den drøje, ja mer end drøje Skjemt i
Situationer og Repliker, som er af en saa usminket
Naturlighed, at den giver sit Bidrag til at forstaa
Peder Palladius' Iver mod »Fastelavnsdjævelen« i 
flere af hans Skrifter. Handlingen er tagen fra en 
af de Smaahistorier, som vare Fælleseje for de 
middelalderlige og en Del af den nyere Tids
Forfattere: En Mand forlader sin unge og smukke Kone,
for at gjøre en Pilegrimsrejse; af hans Fraværelse
benytte forskjellige Bejlere til hendes Gunst sig:
først en Bonde, hvem hun taler haardt til for hans
plumpe Væsen, hans lange Skjæg og fordi han selv
har en Kone, og Skjøndt han benægter dette Sidste
(»jeg havde en gammel Trold ifjor«) og tager et Bad
for at gjøre sig tækkelig, kan han dog ikke formaa
den Skjønne til Utroskab, men maa lade sig ynkelig
trække hjem ved Haarene af sin egen »Trold«, der
overrumpler ham under hans Bejlen; dernæst en Munk,
hvem Stilling og Dragt ikke volder Skrupler:

Skøder <footnote>Bryd Jer ikke om</footnote> ej Kappen, jeg haver paa, 
jeg kaster hende vel op udi en Vraa,
saa staaer igjen en Mand fuld strunk, 
i Vraaen ligger da den sorte Munk,
men som afvises af Konen med det Raisonnement:
»Skulde jeg endelig gjøre ilde, de Hofmænd jeg heller
have vilde«. Flux melder en Hofmand sig og driver
Munken paa Dør, uden derfor selv at rykke sit Maal
nærmere trods al sin indsmigrende Tale. Han tager
da sin Tilflugt til en Troldkvinde, hvem han lover
god Betaling, hvis hun kan bringe den smukke Kone
i hans Magt. Hun maner Djævelen frem, og da han
ikke strax giver Møde, bruger hun sin frygteligste
Besværgelsesformular:

Paaskelyre, jeg maner Dig,
at du snarlige svarer mig.
Jeg maner Dig ved Salt og Brød,
ved Hejre, Gøg og Ridder Rød,
ved Norges Skjær og Vendelskaff <footnote>Vendelskage, Skagens Landtunge med det farlige Rev</footnote>
jeg maner Dig ved alle Troldkvinde,
alle de, man kan i Verden finde,
med alle de Kjærlinger, der kan i Verden være,
ihvor de ere, fjern eller nær, 
at Du ej længer skjuler Dig, 
men snarlig kommer nu hid til mig.

Denne Besværgelse, især den sidste Del af den,
tør Djævelen ikke modsætte sig (»vil Du saa med
Kjærlinger mane, da maa jeg snarlig faae min Bane,«
siger han). Det overdrages nu til ham at overtale
den standhaftige Kone; men trods hans slebne Tale og
hans subtile Argumenter strander al hans Kunst paa
hendes urokkelige Troskab mod hendes fraværende Mand,
og han vender saare forknyt tilbage til Troldkvinden,
som da-ogsaa overdænger ham med Skjældsord og Hug,
hvorpaa hun selv tager Sagen i sin Haand, truet
dertil af den forelskede Hofmand, der vil have
Valuta for sine udlagte Penge. Ledsaget af en Hund
møder hun for den smukke Kone som en grædende gammel
Tiggerske. Konen spørger hende, hvi hun græder, og
efter nogle Omsvøb fortæller hun da, at den Hund, som
følger hende, engang var hendes Datter, som er bleven
omskabt i Dyrelignelse, fordi hun ikke vilde føje en
ung Mand, der bejlede til hendes Kjærlighed. Herover
bliver Konen bange, betroer Tiggersken, at hun netop
er i en lignende Kasus, og raades naturligvis paa det
Kraftigste til at opgive sin Modstad, hvis Hofmanden
skulde komme igjen, at ikke en lignende Ulykke skal
ramme hende. Strax efter indfinder Hofmanden sig,
og Konen følger det givne Raad.

Handlingen staaer, som det vil sees, udenfor alt Forhold til Moralen 
og tilsigter kun at vække Tilskuernes Latter over de lystige
Situationer, der ikke ere uden en vis dramatisk Klimax
i Fremførelsen af de tre Personer: Bonden, Munken og
Hofmanden, og ikke uden Spænding i den Forventning,
der vækkes om Udfaldet af de Intriger, som sættes i
værk først af Djævelen og derpaa af den ham overlegne
Troldkvinde. Ogsaa Dialogen er stundom lystig nok,
men er præget af Fastelavnsmorskabens hele Drøjhed.

I Aarer 1868 fremdrog S. BIRKET SMITH af en saa at sige
fuldstændig Forglemmelse et gammelt dansk Skuespil, som 
indtager en særlig Plads i Tidsrummets tarvelige 
dramatiske Litteratur, ikke ved æsthetisk Værd eller 
fremragende Teknik, men ved den mærkelige Omstændighed, 
at det behandler et nationalt Emne, noget i denne 
Oversættelsens og Efterligningens Periode aldeles 
Enestaaende. Stykkets Navn er »Ludus de Sancto Kanuto 
Duce«, Skuespillet om den hellige Hertug Knud
o: Knud  Lavard. Det maa antages at være skrevet 
omkring Aaret 1530 af en ubekjendt Forfatter, 
rimeligvis en Katholik, siden han har valgt en 
Helgens Historie til sit Emne og i sin Behandling af 
den Skridt for Skridt følger den katholske Legendes 
Fremstilling af Martyrens Liv. Men desuagtet er 
Skuespillet alt Andet end et af de sædvanlige 
Helgenspil, i hvilke Hovedpersonens mirakuleuse 
Gjerninger skildres til Kirkens Forherligelse, 
saaledes f. Ex. »den hellige Dorothea«; det er 
tvertimod Knud Lavard som national Skikkelse,
Forfatteren har villet tegne i den Række Optrin, 
han hensætter ham i. Hvad Stykkets dramatiske 
Karakter angaaer, da ere disse Optrin leddede til 
hinanden med hele den Naivetet, som betegner 
Dramaets Begyndelse herhjemme som andetsteds, med 
en Ligegyldighed overfor Tidens og Rummets 
Begrænsning, der fremlyser allerede af den 
Omstændighed, at Handlingen i det ikke lange
Stykke omfatter et Tidsspand af en Menneskealder. 
I saa Henseende giver selv et kort Uddrag af det 
en god Prøve paa Tidens dramatiske Kunst, til hvis
Forstaaelse man blot bestandig maa stille sig den
primitive Scene for Øje, paa hvilken selv fjernt fra
hinanden liggende Lokaliteter vare samlede paa et og
samme Podium.

Knud Lavard er bleven Hertug i Sønderjylland, og her 
faaer han Bud om at indfinde sig hos Kong Niels i Ribe:
Preco inuitans ducem ad consilium Ripense (Herolden
indbyder Hertugen til Raadet i Ribe):

Med dette Brev, Hr. Hertug Knud, 
lader Kong Niels Eder stævne, 
at I snarlig skal komme til Ribe ud,
eller han vil dette over Eder hævne. 
I ere for hannem beløjet fast, 
tænker op, hvad I ville hannem svare,
sin Vrede haver han til Eder kast, 
Gud vogte vel Eders Liv for Fare.

Dux loquitur vxori suæ (Hertugen siger
til sin Hustru):

Kjære Hustru, hvad vorder her til? 
Om Kongen mig fange vil, 
hvad skal jeg hannem svare?

Vxor respondet (hans Hustru svarer): 

Dette bedste Raad, jeg sige kan: 
I ere selver fuld fin en Mand,
tager Eder for hannem vare.

Dux respondet vxori (Hertugen svarer sin
Hustru):

Jeg vil hen til Hans Naade gaa 
og høre, hvad Svar jeg monne faae.

Vxor dicit Kanuto (Hustruen siger til Knud):

Mons, Eders Frænde, han er en Skalk forvist, 
jeg frygter, hans Hjerte er fuldt med Svig og Argelist,
hans Agt og Sind ere onde; 
udi ni Aar, dette veed jeg vel, 
da haver han agtet at slaa Eder ihjel,
troer hannem nu ingenlunde.

Dux respondens vxori (Hertugen svarer sin Hustru):

Kong Niels haver mig selver for sig stævnt, 
jeg maa ej Andet gjøre, 
haver mig ved Navn og synderlig nævnt,
jeg vil min Forskyldning høre; 
der skal Sletingen raade mig fra, 
jeg vil til hannem fare, 
ret strax vil jeg til hannem gaa 
og vil dette intet spare.

Dux appropinquans ad palatium regis, dicit preco regi
(Hertugen nærmer sig Kongens Slot [altsaa i Ribe!],
Herolden siger til Kongen):

Hr. Hertug Knud han er herfore,
selver vil han Eders Naade svare,
hvad I vil hannem tiltale.

Rex respondet (Kongen svarer): 

Bed hannem gaa ind for Raad og Ret 
og føje sine Ord iblandt os fuld slet,
isted (paa Stedet) foruden Dvale.

Preco ad Ducem (Herolden til Hertugen): 

Min Herre er Eder saare vred, 
jeg vilde, I vare paa Blakkehed,
I skulde for Rette gange.

Kanutus respondet (Knud svarer): 

Nu hjælpe mig Maria, milde Mø, 
om jeg skal nu for hannem dø 
eller nu blive Kongens Fange.

Et dicit dux regi (og Hertugen siger til Kongen):

Naadige Herre, hvad skylde I mig, 
eller hvad er min Brøde? 
Siger mig dette fuld snarlig, 
hvi I monne mig saa true og høde.

(I en Replik beskylder Kongen Hertug Knud for, at
han tragter efter Kongeværdigheden i Sønderjylland,
i den næste gjendriver Hertugen Beskyldningen som
grundløs, hvorpaa Kongen formildes og siger):

Kjære Hr. Knud, værer ikke ublid, 
vort Venskab skulle I nyde; 
det var fuldtvel, I kom selver hid, 
til Gjæst ville vi Eder byde; 
i Jul skulle I til Roskild komme,
der vil vi saalænge blive, 
dette skal Eder alle Dage fromme, 
om vi maa med Eder leve. 
Mons, vores Søn, skal fly Eder Nok, 
Alt hvad I monne begjære, 
iaftes han Eder Herberg tog, 
hvorfor han smuk monne være.
Hertug Knud, kommer til os hid,
I maa ej Andet gjøre
til denne hellige Juletid,
Eders Banner lader for Eder føre.

Dux respondet regi (Hertugen svarer Kongen):

Naadige Herre, jeg takker Eders Naade, 
kan jeg tjene Eder igjen udi nogen Maade, 
da skal I mig ganske velvillig finde 
af min ganske Hu og Sinde;
men her haver I min Haand, 
at jeg vil komme til Eder, om jeg nogenlunde kan.

Dux properans ad proprium palatium, preco loquitur
ciuibus Roskilden: expectans aduentum regis (Hertugen
begiver sig ilsomt tilbage til sit eget Slot, Herolden
taler til Borgerne i Roskilde, oppebiende Kongens
Ankomst):

I Borgere af Roskild, hører mine Ord,
kommer Mad til Ild og bereder Bord,
Kongen vil hid fare;
i denne Jul vil han her blive,
I skulle hannem Nok at æde give,
tager vel paa hannem vare. 
o. s. v.

De her omtalte Skuespil ere alle udgivne efter
Haandskrifterne af S. BIRKET SMITH: »De tre ældste
danske Skuespil« (1874) og »Ludus de Sancto Kanuto
Duce« (1868). Udgiverens Indledninger ere samlede i
hans »Studier paa det gamle danske Skuespils Omraade«
(1883), som desuden indeholder en Afhandling om
»Djævelen og Narren i det gamle Skuespil«, der dog
endnu kun er naaet til at behandle den første af de
nævnte to Figurer.

I »Aarsberetninger og Meddelelser fra det St. kgl. 
Bibliothek« I. og II. (1870-75) har CHR. BRUUN givet den 
danske Litteraturs Bibliografi fra Bogtrykkerkunstens 
Indførelse til 1550. Fortegnelsen omfatter 260 latinske 
og danske, i Udlandet eller herhjemme trykte Skrifter af 
danske Forfattere og Oversættere. 260 Skrifter fordelte
paa 68 Aar giver altsaa en litterair Produktion af henved 
fire Arbejder om Aaret! Vel kan man gaa ud fra, at 
adskillige Litteraturfrembringelser ere gaaede sporløst 
tabt i Aarenes Løb, saa at det samlede Tal maa forhøjes 
noget; og hvad Gjennemsnitstallet angaaer, vil det være 
blevet klart af det Foregaaende, at den litteraire 
Virksomhed er forholdsvis livlig i Reformationens 
egenlige Kampaar, saa at Tallet for disse Aars 
Vedkommende maa sættes ikke lidet højere; men saa maa det 
paa den anden Side heller ikke oversees, at Størsteparten 
af de udkomne Skrifter kun er af meget ringe Omfang, 
henhørende til hvad vi nu vilde kalde Piece-Litteraturen. 
Alt i Alt faaer man Billedet af en Produktion, der er som 
en Draabe mod Havet i Sammenligning med vore Dages 
Syndflod af Bøger. At skrive en
Brochure var dengang en Bedrift, at læse den en
Opgave, der ikke betragtedes som løst ved den første
overfladiske Tilegnelse, men fordrede en atter og
atter gjentagen Fordybelse i Indholdet, som gjorde
dette til den Læsendes Livseje, til en Del af hans
aandelige Jeg.

Af de 260 Skrifter ere de 155 af religieust og
theologisk Indhold. Tallet afgiver en afgjørende
Maalestok for Tidens fremherskende Interesse. Hvad
de politiske Meningers Samfundsspaltning er i vore
Dage, var de religieuse Anskuelsers for hin Tid:
de bares frem med ikke mindre Lidenskabelighed,
og de bundede forsaavidt dybere i Personligheden,
som modererende eller forflygtigende Indflydelser
fra andre Aandsomraader vare faa eller ingen. Til
Indifferentisme var der ikke Plads; Enhver tog sit
Parti, og fra Adelsmandens Borg til Kjøbstadborgerens
og Bondens Stue, forsaavidt de husede tænkende
Væsner, drøftedes det religieuse Anliggende som
en Salighedssag, og de idelig og idelig fremførte
Argumenter for og imod tabte ikke deres Kraft ved
Gjentagelsen: de slog kun Modsætningen stærkere
fast. Som Kirkestriden saaledes stillede hver Enkelt
en Livsopgave, blev dens Litteratur overhovedet Midlet
til at faae Folket aandelig itale. I denne Henseende
betegner Reformationstiden altsaa en betydningsfuld
Fase i Kulturudviklingen, saameget mere som dens
Litteratur iklæder de nye Tanker Modersmaalets Dragt 
og, skjøndt for en stor Del udsprungen direkte fra 
Reformationsbevægelsens Hjemstavn, Tydskland, under 
adskillige Forfatteres - især Chr. Pedersens og 
Bibeloversætternes - Behandling giver denne Dragt 
tækkelige Former, et bestemt Tilsnit og en hjemlig 
Farve, eller med andre Ord: skaber den danske
Litteraturs Skriftsprog.

Men i højere Emner var dette Sprog endnu uforsøgt. 
Hvad Tiden frembringer af Digtning, er oftest 
ubehjælpsomt i Formen, altid uselvstændigt i Ideen. 
Historieskrivningen gjør kun de første famlende 
Skridt ad den nye Methodes Vej, og de exakte 
Videnskaber skimtes kun i deres allerspædeste Gry. 
Deres Tid kommer først i den næste Periode, da
Humanismen indlemmer ogsaa Danmark som anerkjendt og
selvstændig ydende Led i den europæiske Lærdomskreds,
men tillige, som en ligefrem Følge heraf, bryder det 
nationale Præg, som betegnede Litteraturen i
Reformationstiden.

DEN LÆRDE TID.

1560-1710.

Medens Reformationstidens hele intellektuelle
Kraft føres i Kampen under et fælles Løsen, saa 
al aandelig Virksomhed samler sig som i een bred 
Strøm, viser det følgende Tidsrum en Mængde
spredte Nybegyndelser paa forskjellige af den
foregaaende Slægt forsømte Omraader. Ved en Række
tildels fremragende videnskabelige Arbejder træde
danske Lærde ind i Kredsen af det humanistiske
Europas Lysbringere og tilkæmpe sig Medlemsret i
det internationale Broderskab, der med Latinen som
indbyrdes Meddelelsesmiddel gjør de første Spadestik i
de exakte Videnskabers jomfruelige Jordbund og bereder
den til kommende Tiders frugtsvangre Udsæd. Ogsaa paa 
et snevrere nationalt Omraade begynder den
videnskabelige Aand at røre sig: Fædrelandets Historie 
og dets Oldtidsminder, Modersmaalet og de øvrige 
nordiske Sprog faae deres flittige Dyrkere, og er 
Begyndelsen end famlende, peger den dog mod det Rette.

Betegnelsen »det lærde« bærer derfor Tidsrummet med 
Føje: ikke alene Enkeltmand vier sit Liv til Lærdommen, 
hvad enten han gransker i den stille Præstegaardsstue 
eller taler som Lærer fra Højskolens Katheder, men i 
hele Slægter synes videnskabelig Drift at være gaaet i 
Arv fra Fader til Søn, ja til Datter med, i flere Led. 
Men en anden Betegnelse kan med samme Ret tillægges 
Tidsrummets første hundrede Aar, idet Afsnittet indtil
Regeringsforandringen 1660 med al god Grund kan 
benævnes Adelsperioden. Paa de store Gaarde havde 
Videnskabelighed og Lærdom et ligesaa trygt 
Hjemsted som i de Lærdes Stuer, og som oftest et med 
Hjælpemidler rigere udstyret. At Rigets ypperste Stand 
svigtede sin nationale Pligt 1660, har kastet en 
uretfærdig Skygge over dens ægte fædrelandske Holdning 
i det foregaaende Hundredaar, hvortil endnu er kommet 
den rationalistiske Tidsalders ensidig demokratiske 
Betragtning af Adelen som en fortrinsvis frihedsfjendsk 
og bondeundertrykkende Samfundsklasse. Den danske Adel 
under Frederik II. og Christian IV. behøvede ikke at 
rødme ved Sammenligningen med noget andet Lands; at 
Raahed og Vilkaarlighed traadte grelt frem hos enkelte
af dens Medlemmer, var Tidens mere end Standens Mærke, 
og betragtet som Helhed har den ydet sit Fædreland 
Statsmænd, for hvem Danmarks Hæder og Magt var ypperste 
Lov, Hærførere, som forstod at kæmpe og dø for Konge og 
Land, og - hvad der i denne Fremstilling vedkommer os 
nærmest - Beskyttere og Indehavere af Tidens aandelige 
Liv i dets modneste Former. Der møder os i denne 
Tidsalder en hel Falanx af stolte gamle danske Navne, 
som paa det Nøjeste ere knyttede til Periodens baade 
videnskabelige og folkelige Aandsvirksomhed enten som 
Udøvere af litterair Virksomhed eller som Tilskyndere 
til den, som gavmilde Befordrere af Litteraturen, som 
Anlæggere af betydelige Bogsamlinger, som Værnere om 
nationale Mindesmærker - ikke blot mandlige, men ogsaa 
kvindelige Navne, af hvis nære Forhold til litterair 
Idræt en enkelt Side er berørt ved Omtalen af 
Folkevisedigtningen.

Efter Adelens Fald hæve Borgerstanden og den
borgerlige Gejstlighed sig og muliggjøre den
bredere Modtagelighed for de Almenimpulser,
der senere udgaa fra Holberg. Hans fremtrædende
Tendens er jo netop Kampen mod det Exklusive, det
Udelukkende og Afstængende, som endnu klæbede og efter
Udviklingens Gang maatte klæbe ved det lærde Tidsrums
videnskabelige Gjerning, der for den væsenligste Del
blev til i et fremmed Sprog og behandlede Emner, der
laa højt over Mængdens Horizont, hvor vanskeligt deres
Behandling end, betragtet fra vor Tids Standpunkt,
kunde have ved at hæve sig over Hildethedens og
Ufrihedens Jordsmon. De nye Ord, som udtaltes paa
Samfundets Højder, fandt ingen Gjenklang i Fokelivets
trange Dale, hvor endnu i lange Tider de tarveligste
Troeselementer i uopløselig Forening med kras
overtroiske Forestillinger var Mennesketilværelsens
hele Aandsindhold. Selv ikke paa Skrænterne op imod
de solbeskinnede Tinder faldt der noget rigeligt
Lys, dertil vare Studiernes Kaar endnu i lang Tid
for tarvelige, Skjøndt Universitetets Fornyelse
under Christian III. efterfulgtes af en forholdsvis
blomstrende Periode under Frederik II. Hovedmanglen
laa i Arten af det akademiske Studium, hvor den
formalistiske Disputation havde Overvægten over den
reale Kundskabstilegnelse med dens aandsdannende
Totalsyn, saavelsom i Ordningen af Universitetets
Embedshierarki, indenfor hvilket der maatte
avanceres opad fra det ene Fakultet til det andet,
uden Hensyn til, om den ansatte Videnskabsmands
Kundskaber og Virkelyst faldt sammen just med de
Krav, den tilfældigvis ledige Lærestol stillede. At
Latin var Lærerens som Tilhørerens eneste Sprog i
videnskabelige Emner, er en Selvfølge. Det herskede
med samme Enevælde i den lærde Skole, hvor der gaves
Syvaarsdrengen en paa Latin skreven latinsk Grammatik
ihænde, som han ved allehaande understøttende
Hukommelsesfif i Forbindelse med tørre Hug maatte
hjælpes til at lære udenad, inden Ordene endnu havde
nogen Mening for ham, og naar han forlod Skolen som 
en langt over tyveaarig Depositurus, der »lod sig rage 
to Gange om Ugen«, kunde han vel »skandere alle Slags 
Vers«, altsaa rose sig af en fremskreden formel 
Forstaaelse af det latinske Sprog: men til nogen 
forædlende Indflydelse af Humaniora paa den i
Klassicismens Systematik opdragne Yngling sporedes
der sjeldent noget Kjendemærke under den almindelige
ydre og indre studentikose Raahed, som betegnede
Omgangsformerne mellem Universitetets Studerende.

Den videnskabelige Forskning kan ikke bevæge sig mange 
Skridt bort fra sit Udgangspunkt, inden den støder paa 
Hindringer, som den officielle Kirke har sat paa dens 
Vej, eller føler sin Bevægelse hæmmet af de Baand, hvormed
den endnu i mangfoldige Henseender er knyttet til sin
Tidsalders Overtro. Anatomien og i det Hele taget 
Undersøgelsen af det menneskelige Legeme maa længe lade 
sig standse af en rent korporlig Opfattelse af 
Opstandelseslæren. Den kemiske Undersøgelse falder endnu 
væsenlig sammen med den mystiske Alkymi, som stræber efter 
Opdagelsen af de Vises Sten og har Guldmageriet til 
nærmeste praktisk Formaal. Astronomien slipper idelig sit 
faste mathemathiske Grundlag for at begive sig op
i Astrologiens uklare Regioner og søge en
videnskabelig Begrundelse af Stjernernes Indvirkning
paa den elementaire Verden; i sin første offentlige
Forelæsning fastholder Tyge Brahe den Sætning, at
Stjernerne styre Menneskene, og naar han tilføjer:
men Gud styrer Stjernerne, peger han vel paa en over
al menneskelig Granskning ophøjet Kilde som første
Udspring til Menneskelivets Skjæbner, men giver herved
tillige Plads for Antydningen af jevnlige Brud paa
Naturens Lovmæssighed til Fordel for de jordiske
Begivenheder. 

Naar slige Forestillinger kunde beherske Tidens 
ypperste Aander, er det forklarligt, at Overtro af 
lavere Art var Herre over de mindre videnskabelig 
øvede eller med Tænkning helt uvante Befolkningslag. 
Troen paa Varsler og Hexe, Frygt for Trolddom og 
Forgjørelse var almindelig udbredt og sattes endog i 
System af den Side af Theologien, som kastede sig 
over denne Sjælens Skyggeverden, heri anført af saa 
ypperlige Lærde som en Niels Hemmingsen, der i et af 
sine Skrifter har klassificeret de forskjellige Arter 
af magiske Kunster. Der skjelnedes mellem gode Varsler,
som kom fra Gud og som det var Pligt at agte paa, og
onde Varsler, som udgik fra Djævelen for at vildlede
Menneskene; Kometer og Formørkelser bebudede Krig,
Pest og andre Landeplager, og ikke sjeldent blev der
anordnet Bededage for at afvende de truende Ulykker;
ogsaa paa dette Punkt maatte Holberg føre Oplysningens
Sag mod det aandelige Mørke, hvad hans Komedier jo
afgive talrige Exempler paa. Gamle Koner brændtes
for Fode væk, dømte af en folkelig Jurys primitive
Domstol og stundom expederede over i den anden Verden,
inden den øverste Appelinstans kunde komme med sit
frikjendende Votum. Til Manen og Besværgelse maatte
Præsterne møde frem, og det var en høj Ros for en
Gejstlig, at han »kunde mere end sit Fadervor« i
den Betydning, at den Onde maatte bøje sig for ham;
undertiden følte en saadan Præst sin Magtfylde saa
levende, at han selv begyndte at give sig af med
Trolddom og gjøre sig Djævelen underdanig i sine
personlige Formaals Tjeneste. En Theologi, der 
opadtil naaede sin højeste videnskabelige Betydning 
ved Begrundelsen og Fastsættelsen af Kirkens dogmatiske
Indhold og nedadtil bundede i Befolkningens mørkeste
Vildfarelser, maatte i og for sig være en stærk Magt 
med kraftig Rod i sin Tid og med Evne til at
gjennemtrænge selv dens videnskabelige Stræben:
fra den gode Side i Form af en grundfæstet Fromhed,
der villig gav
Gud Æren og i den vundne Erkjendelse kun saae
Vidnesbyrdene om Skaberens vidunderlige Visdom og
Kjærlighed - fra den forkastelige Side i Form af den 
Myndighed, hvormed den satte sit: hertil og ikke
videre! imod Forskningens Konsekvenser, naar de kom i
Modstrid med det fastslaaede Dogme: en Myndighed, som
fik et almægtigt ydre Attribut, da Censuren blev lagt
i det theologiske Fakultets Haand og dette saaledes 
blev gjort eneraadigt over det litteraire Liv.

*

<img l></img>

<sp>Theologien</sp> holdt først og fremmest Disciplin i sine 
egne Rækker. At Reformationen i sig selv indeholder 
den stadige Undersøgelses, Udskillelses og 
Fuldkommengjørelses Princip, var glemt i samme
Øjeblik, som dens Værk foreløbig var fuldbyrdet ved
Kirkeforandringen, og at denne i sidste Instans var
tilvejebragt ved et Magtsprog, indeholdt kun en 
forstærket Opfordring til at holde al Meningsafvigelse 
nede som en for Kirkens Stabilitet farlig Kritik. Det
gjælder mest af Alt om at vaage over Enighed, og med 
stærke Midler fares der frem mod Anskuelser, der nu 
benævnes som »kjætterske« med ikke mindre Fynd, end da 
Ordet brugtes af den katholske Kirke mod de Evangeliske. 
Den mønske Præst, tidligere Professor ved Universitetet, 
IVER BERTELSEN maatte tilbringe tre Aar i Fængsel, fordi 
han egenraadig havde udeladt Djævlebesværgelsen ved 
Daaben; for sin Handlemaade skrev han i Fængslet et 
Forsvar »Propositiones LX«, 60 Sætninger, i hvilke han 
fremstillede Troen paa den urene Aands Tilstedeværelse i 
det spæde Barn, uanseet at det var kristne Forældres 
Barn, som en forargelig og forkastelig Levning af Papismen,
hvis Fastholdelse endog var stik imod Luthers sidste Lære 
om denne Sag.

Det var især mod den ikke ualmindelige calvinske
Opfattelse af Enkeltheder i Skriften, særlig af
Nadverlæren, at den orthodoxe Kirke var paa sin
Post. At Forfølgelsen for Kryptocalvinisme ramte
haardt, har Tiden adskillige Exempler at opvise
paa; at den kunde ramme endog den theologiske
Videnskabs ypperste, højtfortjente Mænd, derom er
den europæisk navnkundige Theolog Niels Hemmingsens
Skjæbne et talende Vidnesbyrd.

NlELS HEMMINGSEN (Nicolaus Hemmingius) var en Bondesøn
fra Laaland, født den 22. Maj 1513 og undervist i
Roskilde Skole af Rektor Niels Blak, der hjalp ham i
hans trange Kaar med Raad og Daad, og hvem han derfor
senere taknemmelig dedicerede et af sine Skrifter. Da
han fireogtyve Aar gammel skulde til Højskolen, var
Kjøbenhavns Universitet endnu lige i Begyndelsen af
sin Gjenfødelse, og han valgte derfor at rejse til
Wittenberg, som han naaede udplyndret undervejs for de
faa Dalere, han havde havt i Lommen. Ved velstaaende
Landsmænds Hjælp og ved Afskrivning af Forelæsninger
lykkedes det ham at tilbringe fem Studieaar ved den
berømte lutherske Højskole, hvor han særlig vandt
Melanchthons Yndest. Efter Hjemkomsten blev Magister
Hemmingsen Professor i Græsk og Hebraisk og desuden
1547 Sognepræst til Helliggejst Kirke. Faa Theologiens
Omraade førtes han først ind ved Tilskyndelser fra
sine Omgangsvenner og yngre Tilhørere, som vare
begjærlige efter at høre, hvad han, der kom »varm ud
af Melanchthons Ovn«, havde at meddele. Han holdt da 
en Række private Forelæsninger over Psalmerne og
andre bibelske Bøger og vandt ved dem et stort Ry
for Grundighed og Klarhed. 1575 blev han Doktor i
Theologien og dermed Læsemester i den hellige Skrift,
samlende Landets Ungdom om sit Katheder i tætte Skarer 
og hævende Kjøbenhavns Universitet til en anseet Plads 
blandt de evangeliske Højskoler, paa samme Tid som 
Wittenberg sank i Betydning ved Reformatorernes Bortgang.

I omtrent tyve Aar fra sin Ansættelse som Professor i 
Theologien udfoldede N. Hemmingsen en overordenlig 
frugtbar litterair Virksomhed, der strakte sig over alle 
Theologiens Omraader med Undtagelse af Kirkehistorien og
skaffede ham et gjennem mange Tider bevaret Ry for 
sjelden Lærdom og Skarpsindighed i hele det protestantiske 
Europa, særlig i Tydskland. Hans Skrifter ere dels 
Omarbejdelser af hans Forelæsninger, dels fremkaldte af 
Lejligheden, men derfor ikke mindre omhyggelig 
gjennemtænkte, klart formede og afrundede i Fremstillingen. 
I Løbet af Aarene 1562-69 udkom enkeltvis hans Kommentarer 
til alle det Ny Testamentes Breve, der skaffede ham Navn 
som en af sin Tids dygtigste Bibelfortolkere og flere Gange
blev trykte i Tydskland i samlede Udgaver. 1835 traf Fr. 
Hammerich dem paa den berømte engelske Theolog Puseys 
Studerebord i Oxford (»Et Levnetsløb« S. 330). En Slags 
Supplement til Forklaringen over Brevene er hans »Postilla 
seu Enarratio
Evangeliorum« (»Postil eller Forklaring af
Evangelierne«), hvis oprindelige Grundlag var nogle
oplysende og opbyggelige Foredrag, som Hemmingsen
havde holdt i sin huslige Kreds, men som snart bleve
saa udbredte i Afskrifter, at »de vare saagodtsom
i alle Studenters og menige Præsters Hænder mange
Steder«, indtil han efter almindelig Begjæring lod
dem udgaa i Trykken 1561. Det følgende Aar udkom hans 
Pastoraltheologi: »Pastor sive Pastoris optimus vivendi 
agendique modus« (Præstens bedste Levevis og 
Handlemaade«), det første Skrift af denne Art i Danmark 
og ved sine mange Bidrag til Sædernes Skildring af stort 
kulturhistorisk Værd.

Indenfor den protestantiske Kirke betegnede
Melanchthons Retning - »Philippismen« - en mild
Modsætning til den strenge lutherske Orthodoxi,
forsaavidt som hos den Ønsket om Frihed i den
videnskabelige Undersøgelse affødte en højere
Grad af Fordragelighed ligeoverfor afvigende
Meninger om enkelte Punkter af den fælles
Bekjendelse. Melanchthons Tilhængere, for hvem det
var en Hovedsag at undgaa Bruddet med Calvin og
de schweiziske Reformatorer, og som derfor vare
tilbøjelige til at opgive den skarpt lutherske
Opfattelse af Nadveren, samlede sig især ved
Højskolerne i Wittenberg og Leipzig. Under 
Indflydelse af Melanchthons hengivne Discipel Niels 
Hemmingsen syntes Kjøbenhavns Universitet at ville 
tage Plads i samme Lejr. Allerede i hans første 
dogmatiske Skrift »Enchiridion tkeologicum« 1557 
har Omtalen af Nadveren en Bøjning over imod Calvin, 
uden at dette endnu vakte nogen Opmærksomhed. 
Hvorlidet det var N. Hemmingsen magtpaaliggende at 
lægge Dølgsmaal paa sin Anskuelse, gav han et 
frejdigt Vidnesbyrd om ved at udtale den i populair 
Form i sit eneste paa Dansk forfattede Skrift, 
»Liffsens Vey«, 1570, hvilket han, som han siger i 
Tilegnelsen, har udarbejdet »som sin Troes og Lærdoms 
Bekjendelse, som han haver bekjendt og lært udi denne 
Kjøbenhavns Skole hart ved tredive Aar«. I denne 
Forklaring af den kristelige Troeslære og dens 
Overførelse i det daglige Liv (som athandles fra den 
praktiske Side i Tillægene om Børnetugt og en gammel 
Mands Raad til sit Barn), fortolkes Nadveren som »et 
Vidnesbyrd om den nye Pagt, Gud haver gjort med 
Mennesket om Syndernes Forladelse«, »en Paamindelse 
om den hemmelige og aandelige Tilhobebindelse, at de,
som med en christelig Tro og Forsæt bruge
Liffsens Ben:

Det er /
En vis oc Chri=
stelig Underuisning / om
huad det Menniske skal vide /
tro oc giøre / som det euige
Liff vil indegaa.

Screffuen/

Alle Danske oc andre som Dansk
maal forstaa kunde / til salig
underuisning.

aff

Niels Hemmingsøn / D.

*

Prentet i Kiøbenhaffn / aff
Laurenz Benedicht.

M. D. LXX.

*

Dødsens mact vaar større end
at hun kunde offueruindis aff no=
git Creatur / saa at Plinius sagde
(dog falskelige) at det vaar icke
Gud mueligt at opuecke en død.
Men nu effterdi det skulde være
vor Megleris synderlige bestilning /
at offueruinde Døden / oc giøre
hans mact til intet / da vaar det
fornøden at hand skulde haffue
Guddommelig mact / oc være en
sand Gud / met huilcken mact hand
kunde baade ofueruinde Døde /
oc giffue Liffuit / fordi Gud alene er
ingen ting wmueligt / som Gabriel
sagde til Mariam.

Den grumme Dieffuels ty=
rannj / under huilcken Menniskens
slect laa fangen / skulde oc offuer=
uindis aff den som skulde være
Meglere


Titelblad og Textside af N. Hemmingsens "Liffsens Vey" 157O.

Facsimile efter Exemplaret paa det St. kgl. Bibliothek.

den, blive eet Legeme og Lemmer sammen udi vor Herres
Jesu Christi Legeme«, »et Sakramente under udvortes
synlige Tegn, som vor Herre Christus indsatte alle
Sine til en evig Amindelse, at han haver givet sit
Legeme udi Døden og udgydt sit Blod paa Korsets
Galge for Mange til Syndernes Forladelse«. Ligesaa
tydeligt, men ogsaa uden polemisk Hensigt og derfor
uden Fremhævelse af Modsætningen, vedkjender han sig
sin Opfattelse i sit videnskabelige Hovedskrift, det 
fuldstændige theologiske System, med hvilket han tog 
Plads blandt Europas berømteste Theologer: »Syntagma
institutionum christianiarum« (»Sammenstilling af de 
kristelige Indstiftelser«) 1574. I et af den 
Calvin'ske Dogmatiks Hovedpunkter, Benægtelsen af 
Christi Legemes »Ubiqvitet« eller hans gudmenneskelige 
Virksomhed paa Jorden, samstemmer N. Hemmingsen 
utvetydigt, idet han gjør gjældende, at Christus i 
Nadveren »ikke er tilstede med Hensyn til Stedet, thi 
spørger man om Stedet, da er Christi Legeme begrænset, 
men med Hensyn til Menneskets Tro, der rigtig bruger 
Christi hellige Nadver«; Sakramentet er »indstiftet 
til Ihukommelse af Christi Død«, det er »en aandelig 
Forbindelse med Christus og en aandelig Forbindelse 
mellem alle dem, som nyde det.«

I Tydskland havde Orthodoxien imidlertid gjort Front 
mod den hemmelige Calvinisme. Den strenge Lutheranisme 
havde sin Hovedskandse i det theologiske Fakultet i 
Tübingen, hvis Universitets Kansler JACOB ANDREÆ var 
en nidkjær og dygtig Modstander af de calviniserende 
Tendenser. Paa hans Tilskyndelse stillede Kurfyrst 
AUGUST af Sachsen, Hovedet for de protestantiske 
Fyrster i Tydskland, sig i Spidsen for Bevægelsen, 
og med Fængsling, Embedsfortabelse og andre strenge 
Forholdsregler bekæmpedes Kryptocalvinismens 
Tilhængere. Jacob Andreæ havde tidligere æsket N. 
Hemmingsens bestemte Erklæring om hans Forhold til 
Nadverlæren, men havde ikke modtaget noget 
fyldestgjørende Svar; nu stemplede han den danske 
Lærde som en af Frafaldets betydeligste og farligste 
Mænd, og fra Kurfyrst August afgik der Brev til hans 
Svoger Kong Frederik II. med Klage over, at de for 
Calvinisme afsatte tydske Præster og Theologer hyppig 
beraabte sig paa Hemmingsen og den kjøbenhavnske 
Højskole; Klagen var ledsaget af N. Hemmingsens 
»Syntagma« som Aktstykke for dens Berettigelse. 
Kongen kunde ikke lade denne Beskyldning for ikke
ubrødelig at overholde den augsburgske Konfession
sidde paa sig og lod strax samtlige Kjøbenhavns
Professorer og Præster stævne til Møde for Rigets
Hovmester PEDER OXE, Kansleren NlELS KAAS og
Rigsraaden JØRGEN ROSENKRANDS; Klagen blev dem
forelagt, og de fik Paabud om at holde sig strengt
og nøje til Konfessionen. N. Hemmingsen forsvarede
sig med, at hvad han lærte, havde han »fra Philip
Melanchthon og Andre, som ere lærdere end de, der nu
staa imod«, og Biskop POVEL MADSEN gjorde gjældende, 
at Ingen jo vilde nægte Christi Nærværelse i Nadveren, 
det var kun om denne Nærværelses Maade, der tvistedes, 
og den vilde altid være ufattelig for den menneskelige 
Fornuft. Forhandlingerne endte med en af samtlige 
Professorer og Sognepræster underskreven Erklæring om, 
at de vilde holde sig til Luthers lille Katekismus og 
den augsburgske Konfession og ikke indføre nogen ny 
Disputats, som kunde give Aarsag til Trætte. Men dette 
var ikke de tydske Ivrere nok. Kongen blev »paany af 
store Forvandte og Kurfyrster udenlands« paamindet om, 
at de danske Kirker og Skoler endnu vare mistænkte for
Vranglære om Alterens Sakramente, saalænge Dr. Niels
Hemmingsens Paastande ikke vare formelt tilbagekaldte
af ham selv. Til en saadan Tilbagekaldelse maatte den 
aldrende Mand da bekvemme sig ved at underskrive en 
Erklæring om, at han vedkjendte sig den hele Christi, 
Guds og Mands, substantielle Tilstedeværelse i Nadveren, 
saa at hans sande Legeme og hans sande Blod sandelig og 
virkelig tages med Brødet og Vinen af de Kommunicerende, 
hvorimod de i »Syntagma« fremsatte Lærdomme om denne Sag 
kaldtes tilbage som vrange og uefterrettelige. En 
lignende Erklæring maatte han udstede paa Dansk, fordi 
han havde gjort de samme Vildfarelser almentilgængelige 
i »Liffsens Vey«.

Efter dette lod Kongen atter sin Naade tilflyde
N. Hemmingsen; han var ikke nogen stridbar Natur, 
men vilde blot bevare Kirkeforfatningen, som han 
havde modtaget den fra sin Fader, og ikke vide af 
nogen ny »Disputats« at sige; derfor var han imod 
Hemmingsens Fortolkning, da den fremstilledes for 
ham som nye Paafund, men af samme Grund tilbageviste 
han ogsaa med Harme Jacob Andreæs »Concordieformel«, 
der grov en ufordragelig dyb Kløft mellem Calvinisme 
og Lutheranisme. Da Niels Hemmingsens Postil ikke 
længe efter udkom i dansk Oversættelse, fik den 
kongelig Anbefaling som tjenlig Vejledning for danske 
Præster.
Men ogsaa i dette Skrift lugtede de tydske Theologer
Hæresi og angav de mistænkelige Steder, idet de
samtidig beskyldte Hemmingsen for, at han vedblev
mundtlig at foredrage den Lære, han havde fralagt
sig skriftlig. Kurfyrsten advarede paany Frederik II. 
mod dette hemmelige Kjætteri, og dennegang gjorde
Kongen kort Proces, idet han uden Undersøgelse og 
Domfældelse, skjøndt i meget naadige Udtryk, gav 
N. Hemmingsen Afsked som Professor og Præst og
forviste ham til Roskilde, hvor han fik et Kanonikat
og nogle Kirketiender til sit Underhold. Her tilbragte
han sin Alderdom med flittig litterair Virksomhed,
især Undersøgelser angaaende de omtvistede Lærdomme
til Imødegaaelse af hans tydske Modstandere, indtil 
i hans sidste Leveaar Blindhed berøvede ham denne 
Syssel. Hans store Ry fordunkledes ikke ved 
Bortfjernelsen fra Hovedstaden og Højskolen, og da 
Kong Jakob den Sjette af Skotland besøgte Danmark 
1590, vilde han lære dets to navnkundigste Mænd at 
kjende: Tyge Brahe paa Hveen og Niels Hemmingsen i 
Roskilde; den af sin theologiske Belæsthed noget 
forfængelige Konge disputerede med ham om 
videnskabelige Emner og forærede ham en forgyldt 
Sølvpokal til Erindring. I Genf udkom en samlet 
Udgave af Hemmingsens theologiske Værker, ved
hvilken de Reformerte ligesom kaarede ham til deres
videnskabelige Ordfører; i Pavekirken stilledes de
fleste af hans Skrifter i første Klasse af de forbudne
Bøger.

Niels Hemmingsen døde den 23. Maj 1600 i den høje
Alder af 87 Aar. I sine sidste Øjeblikke forlangte
han at nyde den hellige Nadver og fremsagde med
lydelig Røst sin Yndlirigspsalme »Min Sjæl,
lov Herren!« Med stor Højtidelighed blev han
begravet i Domkirken, fulgt af de fleste af
Universitetets Professorer. Mange af dem havde været
hans Disciple, thi han bar med Føje Hædersnavnet
»Danmarks almindelige Lærer« og havde undervist
bl. A. Kansleren Niels Kaas og Historieskriveren
Anders Sørensen Vedel. I sine huslige Forhold havde
N. Hemmingsen prøvet megen Gjenvordighed; fra sin
første Hustru blev han skilt paa Grund af hendes
forargelige Levnet, og Sønnen Hans, afsat 1570 fra
sit Professorat i Theologi, slægtede Moderen paa. Med
sin anden Hustru levede han lykkeligt til hendes Død i
Roskilde; i sit 70. Aar giftede han sig tredie Gang.

Niels Hemmingsens Levnet er skildret af J. MØLLER
i »Historisk Kalender« II. (1815); hans Pastoraltheologi 
er behandlet af J.H. PAULLI, og i det norske theologiske
Tidsskrift har L. HELVEG skrevet en Afhandling om
Hemmingsen og Resen.

Niels Hemmingsens videnskabelige Anseelse havde
været en stærk Støtte for Kryptocalvinismen ved
Universitetet, og de mange Præster, som udgik fra
hans Lærestol, befordrede hans Anskuelser ud i
vide Kredse, saa at den danske Kirke var ligesom
gjennemsyret af en calvinistisk Tendens. Mod denne
traadte imidlertid det følgende Slægtleds Førere op
med Fynd, og baade med indre Grunde og ydre Magtmidler
uddrev de det antilutherske Element af den lutherske
Kirkebygning og gav denne en Fasthed, som dog i lange
Tider maatte betales med en Ufrihed og Dogmetvang,
der var Reformationens Livsprincip imod. Den første
og mest energiske af disse Førere var Hans Povelsen,
efter sin Fødeby i Ribe Stift kaldet Resen.

H.P. RESEN blev født den 2. Februar 1561, kom tyve Aar
gammel til Universitetet og rejste efter fuldendte
Studier udenlands i syv Aar som Hovmester for en ung 
Adelsmand. Efter sin Hjemkomst blev han 1591 Professor 
i Dialektik og sex Aar senere i Theologi. Som Forfatter 
taaler han ingen Sammenligning med Hemmingsen, men han 
var en grundlærd Mand, et skarpt Hoved og en kraftig 
Karakter, udrustet med en Villiefasthed og Myndighed, 
der ret faldt i Christian IV.s Smag. Efter Kongens 
Befaling udarbejdede han Lærebøger i Logik og Rhetorik, et 
af disse Skrifter endog paa Dansk: »Den liddle Logices 
Begyndelser, for den femte Lectie i Børne scholer i 
Danmark.« I Aaret 1607 udkom hans Bibeloversættelse, der 
efter den oprindelige Bestemmelse kun skulde have været en 
ny Udgave af Luthers danske Bibel, men ved Resens 
Bestræbelser for at komme Grundtexten saa nær som muligt i 
Virkeligheden blev en helt ny Oversættelse, hvis Troskab i 
Textgjengivelsen er kjøbt paa Modersmaalets Bekostning. 
Resens af Samtiden beundrede Arbejde er det oprindelige 
Grundlag for den nuværende kirkelige Oversættelse, 
hvormange Ændringer denne end har underkastet Forbilledet,
senest i den af HERMANSEN, ROTHE og KALKAR besørgede
Revision (1871).

Allerede tidligere havde Resen vundet en Sejr over
Kryptocalvinismen ved at faae Djævlebesværgelsen i
Daaben hævdet som
Dr. Hans Povelsen Resen,

den femte Biskop i Sjælland efter Reformationen.

Født 1561. Død 1638.

Efter et Stik af J. Haas.
væsenligt og umisteligt Led af Luthers Lære overfor 
de Bestræbelser, der gik ud paa at faae den afskaffet. 
Nu føjede Omstændighederne det saa, at han kunde føre 
et nyt Slag mod de calvinske Lærdomme. Disses 
dygtigste og driftigste Talsmand ved Universitetet, 
den hebraiske Professor IVAR STUB, havde underkastet 
Resens Bibeloversættelse en skarp Kritik og som 
Modprøve udgivet sin Oversættelse af to Kapitler af 
Jobs Bog. Dette betragtede Resen som Ringeagt mod den 
kongelige Forordning, ved hvilken hans 
Bibeloversættelse var bleven autoriseret, og da Stub 
endydermere ikke havde ladet sine kritiske Theses 
gjennemgaa det theologiske Fakultets Censur,
anklagede han sin Modstander for Konsistorium. Her
erklærede Stub i den kongelige Kansler Christian
Friis' Nærværelse, at han hyldede Calvins Mening
om Guds Forudbestemmelse med Menneskenes Fortabelse
eller Frelse, og da Concordieformlen - »der saavidt
jeg skjønner, snarere burde hedde Discordieformlen«
- med dens skarpe Adskillelse mellem »de saakaldte
Lutheranere« og Calvins Meningsfæller jo ikke havde
Gyldighed i Danmark, antog han, at han var i sin gode
Ret og ikke traadte Nogen for nær. Professorerne
vilde nødig ind paa denne Sag og opfordrede Stub
til en Tilbagekaldelse, som jo Mange før ham havde
bekvemmet sig til; men hertil var Stub ikke at formaa,
og Konstitoriets Kjendelse gik da, med Omgaaelse af 
hans calvinske Bekjendelse, ud paa, at han i
Betragtning af de to mod ham rejste Klagepunkter
skulde have sit Professorat forbrudt. Stub døde kort
efter af Sorg over den lidte Krænkelse.

Hvad der endnu kunde være til Rest af Calvinisme ved
Universitetet, holdt sig forsigtigt tilbage, og Resen
blev fra nu af den Mand, som gav den danske Kirkeskole
dens særlige Præg, i Et og Alt et tro Aftryk af den 
strenge, uforvanskede Lutherdom med den lille
Katekismus og den uforandrede augsburgske Konfession
som urokkeligt Grundlag. I Modsætning til Calvinismens
overvejende Forstandighed, dens Tilbøjelighed til
Abstraktion af Frelserens Personlighed og Virken,
vilde Resen med Luther have Hjerteinderligheden i
Gudsforholdet frem og gjøre Frelseren levende paa
alle Punkter af Troeslivet som den, der endnu uden
Afbrydelse virker i sin Menighed med ikke mindre
Fylde, end da han levede sit historiske Liv. Dette
var den styrende Tanke i Resens hele Optræden -
en ny theologisk og religieus Udvikling, der brød frem
med ham og førtes til Sejr af ham, skjøndt ofte med
de voldsomme Midler, hans hensynslyse Natur aldrig
betænkte sig paa at bruge, og som han fik end fuldere
Raadighed over, da han 1615 blev udnævnt til Sjællands
Biskop. Baade før og efter dette Tidspunkt hørte
Anklager og Domfældelser til Dagens Orden, hvor Resen
kom under Vejr med Afvigelser fra den rette Tro. Selve
Bispen i Fyn, Hans Knudsen, blev dømt fra sit Embede,
nærmest fordi han ikke lagde Dølgsmaal paa sin
Sympathi for Præsten Ole Koch ved Nikolai Kirke, der
i sine Prædikener havde rettet rigtignok utilbørlig
voldsomme Angreb paa Resen, hvorfor han var bleven
suspenderet og derpaa, efter en Disputation i Kolding
mellem ham og hans Modstander under Kongens Forsæde og
Allerhøjstsammes jevnlige Indgriben i Forhandlingen,
dømt til Landsforvisning, medens det blev Resen i Naade 
anbefalet at udarbejde en nøjere Forklaring af sine 
Sætninger, hvilket han udførte i sit Skrift »De sancta 
fide« (»Om den hellige Tro«), vor ældre theologiske 
Litteraturs dybsindigste Forsøg paa en spekulativ 
Opfattelse af den kristelige Lærdom; den samtidig 
(1614) udgivne danske Oversættelse viser til Overmaal, 
hvor fattigt Sproget endnu var paa de abstrakte 
Begrebers Omraade, og hvilke halsbrækkende
Omskrivninger man maatte tage sin Tilflugt til for
at udtrykke de fyndige latinske Betegnelser (radius
reflexus, en tilbagekastet Straale, maa udtrykkes
ved »en Straale, som blinker saa om tilbage igjen«).

Ved saadanne kraftige Forholdsregler lykkedes det 
Resen, støttet ved Kongens usvækkede Gunst, at slaa 
den uforfalskede Lutherdom fast som Statskirke i 
Danmark, omgjærdet af en for alle fremmede 
Tilsætninger renset, men tillige stiv og ubøjelig 
dogmatisk Forskansning. Som Biskop vaagede han 
omhyggelig over Lærens Opretholdelse i alle dens
Dele, som Universitetslærer havde han opdraget den
kommende Slægt til Støtte for sit Værk. Han døde
14. Septbr. 1638.

En højtbegavet og virksom Medarbejder havde Resen
i Jesper Brochmand, der som hans Arvetager ved
Universitetet arbejdede ganske i hans Aand og som hans
Efterfølger paa Sjællands Bispestol hejste Kransen
paa den Bygning, Hans Resen havde opført.

JESPER RASMUSSEN BROCHMAND var en Søn af Borgemesteren
i Kjøge, hvor han blev født den 5. Aug. 1585. Han gik i
Dr. Jesper (Caspar) Rasmussen Brochmand,

den sjette Biskop i Sjælland efter Reformationen.

Født 1585. Død 1652.

Efter et Stik af J. Haas.
Titelblad til Jesper Brochmands »<i>Systema universæ theologiæ</i>« 1633.

Figurerne forestille den gode og den onde Samvittighed.
Herlufsholms Skole, hvis Rektor, den berømte Filolog 
Johannes Alanus, en Plejesøn af Birgitte Gjøe, vakte 
hans Kjærlighed til Studiet af de gamle Sprog. For at
uddanne sig videre heri, besøgte han den filologiske
Videnskabs Hovedsæde Leyden og studerede her sammen
bl. A. med den senere saa berømte Hugo Grotius. Arild
Huitfeldt kaldte ham tilbage og gjorde ham til Rektor
for Herlufsholms Skole; men allerede to Aar efter,
1610, blev han, femogtyve Aar gammel, Professor ved
Universitetet, først i Græsk, senere som Resens
Efterfølger i Theologi, men maatte afbryde sin
videnskabelige Virksomhed i de fire Aar, han efter
Kongens Befaling forestod den unge Prins Christians
Opdragelse. Først da dette Hverv var fuldendt 1620,
begyndte hans betydningsfulde litteraire Virksomhed,
der strakte sig til Aaret for hans Udnævnelse til
Biskop 1638. 

Hans Hovedskrift er »Systema universæ theologiæ« 
(»den samlede Theologis System«) 1633, et omfangsrigt 
Værk i to Kvartbind, behandlende den lutherske Dogmatik 
fra alle Sider og med utrættelig Præcision i hver enkelt 
Bestemmelse, med dialektisk Sikkerhed i Opstillingen og 
Imødegaaelsen af de forskjellige Indvendinger. Hovedtanken 
i dette dogmatiske System er den stærke Betoning af
Bibelautoriteten, Hævdelsen af den hellige Skrift som en 
saa omfattende og ubetinget Indgivelse af Aanden, at f. Ex. 
endog Tilsætningen af Vokaler og Accenter i det gamle 
Testamentes hebraiske Text henføres til samme Kilde; om 
Kritik i Ordets moderne Betydning er her saalidet Tale, at 
Basis for hele Bevisførelsen netop er selve Paastanden om,
at Alt er indgivet af Aanden, eftersom i modsat Tilfælde 
dens Tale maatte være tvivlsom og dunkel, hvilket ikke tør 
supponeres. Hvad der kommer til Anvendelse af kritisk Evne, 
gaaer altsaa ud paa en videnskabelig Forklaring af de i
Skriften foreliggende Udsagn og en Gjendrivelse af de 
vrange Opfattelser, og her viger den over hver Vraa af det 
store Omraade udspændte Dokumentation end ikke tilbage for 
Enkeltundersøgelser af en saadan Art, at de for vor Tid 
maa tage sig ud som Snurrigheder, medens de dengang 
drøftedes med Opbydelsen af alle den akademiske 
Diskussions subtileste Midler, som f. Ex. hvilket Sprog 
der tales i det andet Liv, eller om Jomfru Maria blev avlet 
uden Synd, et Spørgsmaal, som jo endnu i vore Dage har sat 
den katholske Kirke i den stærkeste Bevægelse. Et Udtog af 
Dogmatiken udarbejdede Brochmand senere (»Epitome systematis
Theologiæ« 1649) som Haandbog ved Forelæsningerne,
og det holdt sig længe til denne Brug.

Efter Christian IV.s Befaling gjendrev Brochmand i 
to lærde Stridsskrifter Jesuiternes Paastande om
den katholske Kirkes Fortrin og forsvarede Luther
imod deres Angreb, et Emne, han forøvrigt tidligere
havde været ilag med i »En gudelig Underviisning,
om It Guds barn uden sin siælis største skade oc
Saligheds fordærfFuelse kand den Papistiske Religion
antage«. Den ansete Forfatters polemiske Indlæg
forblev ikke uden Svar fra Modstanderne, hvilket atter
foranledigede ham til nogle Aar efter at skrive sit 1653 
udgivne lærde, af theologisk Viden, men ogsaa af trættende 
Vidtløftighed bugnende Værk i tre Kvartbind: »Confutatio 
Apologiæ speculi Brandenburgici« (»Gjendrivelse af 
Forsvaret for det Brandenburgske Spejl« o: Titlen paa 
Jesuiternes Skrift om Christian IV.s Svoger Markgrev 
Christian Vilhelm af Brandenburgs Overgang til 
Katholicismen, hvilken Begivenhed havde været 
Udgangspunktet for Polemiken).

Af Brochmands danske Skrifter er intet blevet saa
navnkundigt som hans Huspostil, der i en Mængde
Oplag og udbredt i Tusinder af Exemplarer til det
dansk-norske Riges fjerneste Gaarde og Hytter har
hævdet sin Folkeyndest indtil vore Dage og har
været for disse to Landes Menighed, hvad Luthers
Huspostil var for Tydsklands. Den udkom i to Dele
(Vinterparten 1635, Sommerparten 1638) under 
Titlen »Sabbati Sanctificatio (Søndagens
Helliggjørelse), Det er, Gvdelig Betenckning oc kort
Forklaring offuer alle Evangelier oc Epistler.« Som 
Titlen angiver, indeholde disse Prædikener Forklaringer 
over Dagens Text, baade Epistel- og Evangelierækken, 
givne paa en i Modsætning til Tidens disputerende og 
definerende Homiletik jevn, fattelig og hjertelig Maade, 
noget bred i sin Sammenhobning af Bibelsteder, men hvad 
Sproget angaaer anskuelig og klar, som det maa fordres i 
en saadan til Almenbrug bestemt Bog. Ogsaa i Kirken tog 
Brochmand sig af Modersmaalet, idet han lod de latinske 
Korsange ved de daglige Bedetimer afløse af danske og 
befalede, at der overhovedet ikke maatte synges andre 
Psalmer end dem, Almuen kunde; selv er han Forfatter til 
»Trende Kirke-, Skole- oc Huus-Bønner i denne farlige,
sørgelige oc besverlige Krigs-Tid« (1644); de udmærke
sig hverken ved høj Flugt eller metrisk Kunst.

Som Biskop var Jesper Brochmand den lutherske Bekjendelses 
nidkjære Vogter og Værner. Varm, inderlig Fromhed var hans 
Væsens Kjendemærke, Mildhed og Beskedenhed hans 
Personligheds Præg; men hvor det gjaldt den Kirke, han var 
stillet i Spidsen for, traadte han op med en Bestemthed og 
Pligtiver, som hverken skyede Brud med gammelt Venskab, 
som da han erklærede sig imod Holger Rosenkrantz, eller 
Stormænds Had, som da han blev Gjenstand for Corfits 
Ulfelds Forfølgelse. Sine Præsters Levnet og Lærdom 
vaagede han strengt over, ja gav endog Befalinger 
angaaende deres, deres Koners og Døtres Klædedragt og 
indskærpede i det Hele taget Tarvelighed og Maadehold. 
Selv foregik han med sit Exempel. Han var gift med 
Cecilie Balckenburg, som var opdragen i Huset hos 
Kansleren Christian Friis. Ingen af deres Børn 
overlevede dem; sin eneste Søn, en haabefuld ung Mand, 
som var paa en Udenlandsrejse for at berede sig til at 
modtage et Professorat i Hjemmet, mistede Brochmand 
just i de samme Dage, han blev udnævnt til Biskop. Da 
gjorde han i Forening med sin Hustru det Løfte, at 
Bispeembedets Indtægter skulde anvendes til velgjørende 
Brug, da de havde nok at leve af foruden; og efter hans
Død Paaskemandags Morgen 1652 tilfaldt hans Bogsamling og 
2000 Rdl. Universitetsbibliotheket, 7000 Rdl. Vartou Hospital.

Ligesom Niels Hemmingsen var Jesper Brochmand berømt
som Opdrager, og han var i sit barnløse Hjem stadig
omgiven af unge Mennesker, af hvilke nogle i Tiden
kom til at spille en historisk Rolle, saaledes Hans
Svane, den senere Biskop, og Vintappersønnen Peter
Schumacher, hvem Frederik III. saae første Gang netop
i Biskoppens Hus.

Brochmands Levnet er udførlig beskreven af J. MØLLER
i »Historisk Kalender III. 1817, ligesom det findes
som Indledning til de efter hans Død udkomne Udgaver
af Huspostillen.

Som den tredie af Støtterne for den danske Kirke i
det 17. Aarhundredes første Halvdel maa ved Siden
af Resen og Brochmand den ovenfor nævnte Holger
Rosenkrantz fremhæves. Om han end i Lærdom overgik
Gjennemsnitstallet af sine samtidige Standsfæller,
er der dog saameget af det for Tidsrummets Adelsmænd
Typiske ved ham, at hans Personlighed og Levnet ogsaa
i denne Henseende belyser Perioden.

HOLGER ROSENKRANTZ, født 1574 paa Kalø Slot, tilhørte 
en af Danmarks fornemste Adelsslægter og traadte da
ogsaa efter sin Faders, den formaaende Rigsraad Jørgen
Rosenkrantz' Ønske i Kongens Tjeneste, blev Rigsraad
og Lensmand i Odense. Men Theologien blev mere og
mere hans eneste Interesse, Kirken og Skolen hans
altbeherskende Livssag, saa at han under den tydske
Krig opgav sit Len og trak sig tilbage til sin Gaard
Rosenholm. Her gik han fuldstændig op i sine Studier
og i Bestræbelsen for at ordne sit og Sines Liv efter
Kristendommens Krav. I de gamle Sprog, Hebraisk, Græsk
og Latin, som i Alt, hvad der hørte til Theologien,
var han saa bevandret, at man ofte henvendte sig
til ham om en Afgjørelse i tvivlsomme Spørgsmaal;
han stod i Brevvexling med sin Tids berømteste Lærde,
baade ude og hjemme, bl. A. med Resen og Brochmand;
han underviste ikke alene sine egne Børn, men modtog
adskillige unge Adelsmænd til Opdragelse, og endnu
flere vordende Præster vejledede og opmuntrede han
under deres Studier, deriblandt den djærve Ole Vind,
der senere som Præst ved Frue Hirke i Kjøbenhavn
læste Hoffet dets Synderegister med saamegen
Frimodighed. Med Bøn og Psalmesang
begyndte og endte Dagen paa Rosenholm, og fra
Gaardens Herre udgik der en ægte Fromheds Aand,
som besjælede Livet der og satte Frugt i praktisk
Kristendomsgjerning.

Der kan mulig have været nogen overspændt Religieusitet 
med i Spillet, da Rosenkrantz saaledes trak sig tilbage 
til sin egen Verden, og ialtfald kan man forstaa, at 
det kan have taget sig saaledes ud for hans Standsfæller, 
hos hvilke theologisk Viden ganske vist ikke var en 
Sjeldenhed, medens dog en saadan fuldstændig Opgaaen i 
den altid var en mærkelig Undtagelse. Da det rygtedes, at
der i Tydskland blev trykt et Skrift, til hvilket 
Rosenkrantz angaves som Forfatter, advarede hans Ven 
Kansleren Christian Friis ham mod at betræde den 
theologiske Skribentbane, paa hvilken enhver Afvigelse 
fra den foreskrevne Vej kunde føre til saamange 
Misligheder. Rosenkrantz underrettede da det theologiske 
Fakultet om, at den omtalte Bog vel indeholdt adskillige 
opbyggelige Foredrag, som han Tid efter anden havde 
holdt for sine Venner og sin Husstand, men at det ikke 
var ham, der havde ladet dem trykke, og at han ikke 
vedkjendte sig dem i den Form, i hvilken de forelaa. 
Paa lignende Vis ere flere af Rosenkrantz' Skrifter 
blevne offentliggjorte; han skjænkede dem i Manuskript 
til Venner og Tilhørere, som stundom lod dem oversætte 
paa fremmede Sprog, eller han lod nu og da selv et 
Skrift trykke i Udlandet, hyppigst anonymt, men 
naturligvis godt kjendt af sin Samtid, hvilket forklarer 
det store Ry, Holger Rosenkrantz nød i den lærde Verden, 
trods det ringe Antal Skrifter, der bære hans Navn. For 
ham havde denne Publikationsmaade den Fordel, at han 
derved undgik det theologiske Fakultets Censur,

der, som Christian Friis antydede i sin velmente Advarsel, 
kunde faae og ogsaa fik farlige Følger for ham.

Thi skjøndt Holger Rosenkrantz med oprigtig Tro og af
Hjertets Fylde var den lutherske Bekjendelse hengiven
og Ven med dens ypperste Forfægtere, var der dog en
lille hæretisk Hage ved hans dogmatiske System. Som
en praktisk Kristen, hvis Liv aarle og silde var viet
til Kjærlighedsbudenes Opfyldelse, stundom med en
Tilsætning af Askese, og som en Theolog, der maaske
havde faaet Øje for, at Luthers frigjørende Løsen:
Retfærdiggjørelsen ved Troen nu i den sejrende Kirke
var ved at blive forvandlet fra strømmende Liv til
stivnet Dogme, var Rosenkrantz ble ven ledet til i 
al Uskyldighed og Kjærlighed at lægge dog nogen Vægt 
paa de gode Gjerninger, dog med en saa stor og saa 
bestemt udtalt Reservation, at man skulde tro det 
umuligt at forvexle hans Opfattelse med den
katholske Betragtning af Gjerningernes selvstændige
Betydning for Saligheden. Han mener, at Gjerningerne
helliges ved Troen og derfor, som gjorte i Gud og
øvede i Troens Lydighed, optages af Gud som rette og
retfærdige. Det er en Slags dobbelt Retfærdiggjørelse,
han tager Ordet for: Syndsforladelsen annammes først
ved Troen, men dertil maa saa komme en Gjerningernes
Retfærdiggjørelse, idet Gud antager vore i Troen
øvede, om end fra vor Side svage og ufuldkomne
Gjerninger for retfærdige og rene for Christi Skyld. 
Denne Anskuelse udtalte Rosenkrantz i sine Skrifter, 
og da han gjenfandt den i et Haandskrift af Hertug 
Albert af Preussen, lod han dette paa sin Bekostning 
trykke i Aarhus 1636 under Navn af »Fürstenspiegel«. 
Men nu kom Forargelsen. Man lugtede Papisme, 
Socinianisme og Arminianisme - hele den gamle
Vildfarelse om Gjerningshelligheden. Kongen æskede det
theologiske Fakultets Erklæring; det misbilligede,
skjøndt ikke i stærke Udtryk, Rosenkrantz' Lære, og 
Kongen affordrede ham en bestemt Bekjendelse, der 
fremkom 1637 under Titlen »Veritas viæ vitæ æternæ« 
(»Den sande Vej til det evige Liv«) og sendtes 
Fakultetet til Prøvelse. Dommen gik ud paa, at 
Forfatteren ikke kunde frikjendes for en Tendens
til at sætte den selverhvervede Retfærdighed over
den ved Guds Naade vundne, en Beskyldning, der atter
fremkaldte et udførligt Forsvarsskrift af Rosenkrantz,
henvendt til Kongen og de kongelige Personer, hvem
han som Adelsmand betragtede som sit rette Forum,
idet han til Held for sig selv ikke
hørte ind under det theologiske Fakultets Jurisdiktion. 
Regeringen lod sig stille tilfreds med den afgivne 
Forklaring, og det hedder sig endogsaa, at Rosenkrantz 
med stor Iver søgte Sjællands Bispestol, da den var 
bleven ledig ved Resens Død. Men kort efter brød 
Stormen løs igjen. I et privat Brev til Kansleren 
Christian Friis, hvilket blev fundet blandt dennes 
Ejendele efter hans Død 1639, havde Rosenkrantz
forklaret sin Lære for Vennen i Udtryk, der nok kunde
lade sig fortolke, som om han regnede »Guds Børns
Gjerninger« ligesaa højt som »Jesu Christi Vunder,
Saar og dyre Fortjeneste«. Rosenkrantz fralagde sig i 
sit Forsvarsskrift »Tro og Bekjendelse« paa det 
Bestemteste en saadan Udtydning, men selv med den 
Lempelse, de brugte Udtryk modtog ved deres 
Forfatters egen Forklaring, vare de Fakultetet en 
haard Tale. Professorerne skrev et skarpt Indlæg imod 
ham, og Rosenkrantz maatte paany værge for sig i sin 
»Erklæring og Undskyldning«, det sidste Skrift i denne 
Sag, 1642. Samme Aar døde han under et Ophold i 
Kjøbenhavn den 28. Oktbr. Hans gamle Ven OLE VlND
var hos ham i hans sidste Øjeblikke og har i sin
Ligprædiken givet os en smuk Skildring af den fromme
Adelsmands Hedenfart. (Se J.O. ANDERSEN: »Holger
Rosenkrantz den Lærde, en biografisk Skildring,«
1896.

Under sit Forsvar for sine heterodoxe Meninger
paaberaabte Rosenkrantz sig en anden samtidig dansk
Theolog som delagtig i dem, nemlig den nys afdøde
Ribebisp JENS DlNESEN JERSIN, en meget ejendommelig
Personlighed, i hvem en af Tidens Strømninger kom 
til et mærkeligt Gjennembrud: Mystiken, den
religieuse Mystik. Inderligheds Reaktion imod den
lærde Theologis paa alle Livsomraader indgribende
Overherredømme. Efter Kryptocalvinismens Betvingelse
i Tydskland traadte endel af dens Tilhængere over
til den praktisk klare reformerte Kirke, medens
Andre søgte ind paa Omraader af Troeslivet, hvor
den aandelige Udvikling kunde føres videre i indre
Væxt. Dels sluttede de sig til Humanismens Kamp
mod den skolastiske Theologi, dels gjenoptog de
et selvstændigt Studium af den hellige Skrift og
af de gamle Mystikere, af Mester Eckard og Thomas
a Kempis, Tauler og den af Luther udgivne »Eyn
deutsch Theologia«, og lagde derved Grunden til det
17. Aarhundredes rige Andagtslitteratur. Indenfor
Orthodoxiens færdige og
faste System brød her Gemyttets umiddelbare
Religieusitet frem som et Kildevæld, der pludselig
røbede sin uanede Tilstedeværelse paa det med Omhu 
indhegnede Jordsmon, hvis Diger vare rejste mod 
Vandflod udefra. Tæt ved Hundredaaret efter Luthers 
Fremtræden udkom det første af de Skrifter, som 
forberedte den saakaldte »Weigelianisme«, en
religieus Vækkelse af theosofisk mystisk Art med
en Betragtning af Dogmerne kun som en allegorisk
Indklædning for den dybere Erkjendelse, der udgaaer 
fra den guddommelige Iboen i Mennesket (Unio
mystica) og skal afstedkomme dets Helliggjørelse. 
Den betydeligste Talsmand for denne »levende Tro« 
i Tydskland var JOHAN ARND, hvis »Vier Bücher vom
wahren Christenthum« ere oversattte paa næsten alle
europæiske Sprog og endnu høre til de hyppigst læste
Opbyggelsesskrifter. Herhjemme kjendtes og læstes
de i hin Tid atter og atter af Holger Rosenkrantz,
Jersin og andre af Danmarks fremragende Aander, stemte
dem i samme Retning - Kampen mod den protestantiske
Skolastik var jo netop Livsnerven i H. Rosenkrantz'
Optræden - og affødte her de samme Opvækkelses-
og pludselige Omvendelses-Fænomener, som ledsagede
Mystiken i Tydskland. Et af de mærkeligste Exempler
paa en saadan religieus Grebethed med paafølgende
Forvandling yder den udmærkede danske Videnskabsmand 
CASPAR BARTHOLIN, der i en svar Sygdom »slog sit 
Hjerte fra denne Verdens Handel og ventede med 
Taalmodighed sin Død«; da han mod Alles Forventning 
begyndte at bedres, aflagde han det Løfte, »at han 
herefter vilde ofre Gud alle sine Meditationes, 
Studia et Labores (Overvejelser, Studier og Arbejder) 
til hans hellige Ords, som er Sjælens sande Lægedoms, 
Tractering og Forklaring«. Efter at han virkelig havde 
gjenvundet sit Helbred, skjøndt han vedblev at være i 
høj Grad legemlig svag, overtog han et Professorat i 
Theologi og virkede i denne Videnskab til sin Død. 
Under end sælsommere Omstændigheder foregik Jersins 
Omvendelse.

I Kirkesognet Jersie, omtrent to Mil Nord for Kjøge, 
boede Præsten Dines Jensen, hvis 1588 fødte Søn 
efter Fædre- og Bynavnet i Forening kaldte sig 
JENS DlNESEN JERSIN (Janus Dionysius Jersinus}. 
Herlufsholms Skole sendte ham 1605 til Universitetet, 
men tog ham allerede Aaret efter tilbage som Lærer, 
i hvilken Stilling han virkede i to Aar, indtil han 
paa Studiernes Vegne begav sig
til Wittenberg. Her gjorde han Bekjendtskab med den 
saakaldte »Ramisme«, en Bevægelse, der havde taget 
Navn efter den frisindede franske Filosof PETRUS RAMUS 
(Pierre de la Ramée 1515-1572) og var en Videreførelse 
af denne Tænkers Kamp mod den aristoteliske Formalisme, 
som han vilde have afløst af en naturlig Dialektik; 
han behandlede Aristoteles, sagde man om ham, som 
Luther havde behandlet Paven. I sin Betoning af de 
praktiske og naturlige Forhold gik denne Retning ofte 
for vidt og optraadte med raa Radikalisme mod al 
Videnskabelighed overhovedet; men indenfor sine 
berettigede Grænser henledte den Opmærksomheden paa 
adskillige Reformer i det videnskabelige Liv 
saavelsom i dets Forberedelse, Skoleundervisningen, 
og det er Paavirkningen herfra, der giver sig 
tilkjende i de Arbejder for Skolen, som Jersin 
syslede med, da han efter sin Hjemkomst og efter at 
have erhvervet Magistergraden, overtog Sorø Skole 
som Rektor. Det var fornemlig Tilvejebringelsen af 
en overkommelig latinsk Grammatik istedetfor den
hidtil benyttede, altfor vidtløftige og vanskelige
Melanchthon'ske, der laa ham som saamange andre af 
Tidens Skolemænd paa Sinde, og da der især ved det 
unge Universitet i Giessen arbejdedes med Friskhed 
for dette Maal, drog Jersin med kongelig
Rejseunderstøttelse dertil for at sætte sig ind i
Sagen. Frugten af hans Studier kom til at foreligge i
de to latinske Grammatiker, en mindre og en større,
han efter kongelig Tilskyndelse udgav 1623 og 1624,
efter at han i rum Tid havde prøvet sin nye Methode
ved Undervisningen af de unge Gyldenløver, Christian
IV.s naturlige Sønner Christian Ulrik og Hans Ulrik,
hvis Opdragelse det var ham paalagt at lede.

Med disse sine Fostersønner opholdt Jersin sig
afvexlende i Sorø og Kjøbenhavn; han var bleven
Professor i Metafysik, men foreløbig fritagen for 
at holde Forelæsninger. De ovenfor skildrede
religieuse Strømninger havde ogsaa berørt ham og
i Forbindelse med hans Livs Tilskikkelser stemt
hans Sind til en dybere Alvor, især efter at hans
kortvarige Ægteskab var blevet opløst ved hans unge
Hustrus Død i Pestsommeren 1625. I Sorøs skjønne,
men tungsindige Naturomgivelser overlod han sig til
den indre Beskuelse, som førte ham til det afgjørende
Valg. Under hvilke Omstændigheder det religieuse
Gjennembrud foregik hos ham, fortæller hans seneste
Biograf (S.M. GJELLERUP: »Biskop Jens Dinesen Jersin«
1868-70) saaledes: »Hvad der rørte sig i hans gjærende 
Sjæl, naar han havde stænget Livet ude og sad hensunken 
i stille, dybsindig Betragtning, det veed kun Gud og han, 
men snart udbredte der sig sære Rygter om det forunderlige 
Omslag, der var foregaaet hos ham. Disse indhyllede sig 
efterhaanden i sagnagtig Dunkelhed og overleveredes 
saaledes fra Slægt til Slægt, indtil de nedskreves et 
Aarhundrede derefter for at finde en Plads iblandt det 
danske Folks skjønneste Sagn. Jersin havde en Ven, der 
havde fulgt ham fra hans Ungdom af, en gammel Luth, til 
hvis Toner han sang sin Stemning ud. Hver Aften, naar 
Solen kastede sine sidste Straaler paa Kirkehvælvingen i 
Sorø, kunde man finde ham i Kirken. Han sad i Koret og 
sang sin Sang. Da hændte det sig en Aften, saa fortælles
der, da han gik derinde og søgte et Sted, hvor Sangen
kunde tone lydt og klart hen under Kirkebuen, at han
standsede ved Absalons Grav, og han greb sin Luth, og 
sang dem frem, alle de gamle Minder fra Danmarks
Stormagts Tid. Men medens han sang sin Sang derinde,
havde han et Syn, der gjorde et saa mægtigt Indtryk paa 
ham, at han aldrig kunde glemme det. Hvad han havde seet, 
vidste Ingen, men fra den Tid af tog hans Livsudvikling 
en ganske ny Retning, og hans tidligere muntre og livlige 
Sind forsvandt efterhaanden for en dyb religieus Alvor, 
der har givet hans senere Liv et forunderlig mørkt og 
pietistisk Præg.«

Som Sagnet lyder for os endnu, saaledes kunne Tonerne
fra Jersins Luth naa ogsaa den nulevende Slægts Øren:
den er gaaet i Arv i Familien Nyegaard, som nedstammer
fra en Sønnedatter af Jersin. »Luthen er en prægtig
Strengeleg af Ibentræ med indlagte Elfenbens Blomster,
der ifølge en indeni Instrumentet fastgjort Seddel
er forfærdiget af Johan Tolcke i Hamborg 1587. Paa
begge Sider,
mest dog paa den venstre bærer Instrumentet kjendelige
Spor af Overlast, bestaaende af længere og kortere
Revner i Ibentræet; ifølge et Sagn i Familien Nyegaard 
hidrøre de fra den noget gaadefulde Hændelse med Jersin 
i Sorø Kirke, hvorved Luthen faldt ham af Hænderne og 
senere blev funden liggende noget beskadiget paa Stengulvet. 
Tonerne have dog ikke lidt derved, og der skal være faa 
Strengelege af den Slags, der have smukkere og mere 
klangfulde Toner.«

Ganske kort Tid efter at dette Gjennembrud havde
fundet Sted hos Jersin, blev han kaldet til Præst
ved Frue Kirke i Kjøbenhavn 1625. Det er ikke at
undres over, at der ved hans Prædiken maatte være
noget ejendommeligt Vækkende, som maatte tiltrække
sig Tilhørernes Opmærksomhed; han gjorde ogsaa selv
den Erfaring om sine Formaninger mod at slaa sig til
Ro i den døde Kristendom, at de havde Evne til at
kalde beslægtede Stemninger tillive hos Menigheden:
»mange Hjertens Tanker blev dermed udlokkede,« siger
han, og han fandt, »sig selv ikke til liden Trøst,
at Mange af dennem, som han mindst formente, laa syge
med ham udi eet Spital.«

Allerede 1629 kaldtes Jersin fra Kjøbenhavn for at 
overtage Bispeembedet i Ribe Stift; han beklædte det, 
indtil han 1634 paa en Embedsrejse døde i Nyborg, kun 
47 Aar gammel. <footnote>I første Udgave 
af Litteraturhistorien fandtes et
Portrait af J.D. Jersin, skaaret efter et Stik, som
findes foran i hans »Gudelige Skrifter« fra 1716. For
nogle Aar siden er det blevet opdaget, at Originalen,
hvorefter Stikket er taget, slet ikke fremstiller
Jersin, men derimod en bekjendt tydsk Theolog,
J.H. Ursin (død som Superintendent i Regensburg
1667). Fejltagelsen er vist fremkommen derved, at
Navnet J.H. Ursinus, som staaer i Randen omkring
Billedet, tildels har været udvisket og at »Ursinus«
da er blevet læst »Jersinus«. Oplysningen skyldes
Cand. theol. J.O. ANDERSEN (Forfatteren til Skriftet
om Holger Rosenkrantz), som gjorde denne Opdagelse paa
en Rejse i Udlandet og efter sin Hjemkomst godtgjorde
Rigtigheden af sin Paastand ved en Sammenstilling af
de to Billeder.</footnote> Under Opholdet i Ribe falder 
hans væsenligste Forfattervirksomhed; kort efter at han var
bleven Biskop, begyndte han at sammenarbejde sine
Prædikener, for at udgive dem til Vejledning for sine 
Præster og til opbyggelig Læsning for Lægfolk. Første 
Del udkom 1633 som et lille Skrift under Titlen »Vera 
via vitcæ«: En rictig vey, som fører til det evige 
Lif«; anden Del: »Troens Kamp oc Seyr« saae først Lyset 
efter Forfatterens Død. Fremstillingsmaaden
ligner i Meget Tidens øvrige Opbyggelseslitteratur,
dog er der hos Jersin større Varme, en rigere
personlig Erfaring og et renere Sprog end hos de
fleste andre Skribenter; han sætter al sin Evne ind
paa at tale saa klart og forstaaeligt som muligt om
de dybe Emner, der bevæge ham, og at hans Bestræbelser
i saa Henseende have naaet deres Maal, derom vidner den 
udbredte Popularitet, disse Opbyggelsesskrifter have nydt 
og tildels endnu den Dag idag nyde hos Almuen, fra hvis 
Hjem de ikke lod sig fordrive af Rationalismens Forsøg 
paa at sætte Bastholms Andagtsskrifter i deres Sted.

Forud for disse to Bøger gaaer imidlertid et Skrift,
der bedre end de lader os maale den aandelige
Rækkevidde hos deres Forfatter og tillige fører os
ind i en kulturhistorisk Strømning af stor
Betydning for den skildrede Tid. Det er Jersins 1631 
udgivne Bog »Om Miracler, Tegn oc Obenbaringer oc deris 
udleggelse«, som fremkaldtes af følgende Anledning.

Søndagmorgen den 28. Novbr. 1630 sattes Ribe By i
den største Bevægelse ved en forunderlig Begivenhed,
som fremkaldte Ængstelse i alle Gemytter. Kort før
Højmesse havde man opdaget en mærkelig Skrift paa
en Rude i Byfogdens Gaard: »C: Ch: estei Beim Brøn«
stod der tydelig at læse, men vendt paa Hovedet, og
hvor omhyggelig man aftørrede og skurede Glasset, kom
Skriften dog stedse tilsyne igjen hver Morgen, naar
Duggen faldt. Store Menneskemasser stimlede sammen
om Huset for at se denne ildevarslende Indskrift, der 
ligesaa sikkert maatte bebude noget Ondt for Byen
eller Landet, som de hemmelighedsfulde Bogstaver ved
Kong Belzazars Gjæstebud i sin Tid havde varslet ilde
for Herskeren i Babylon.

Hvorledes Skriften skulde læses og de ufuldkomne Ord
suppleres, kunde end ikke Bispen sige, »og ikke heller
ligger der stor Magt paa, meget derpaa at grunde«,
bemærker han, hvorpaa han tilføjer: »Det vilde jeg
ønske, at Folk vare saa færdige til at eftertænke
noget af de klare Guds Sknfter, som de denne uvisse
og mørke Skrift haver begrundet«. At Fænomenet havde
et overnaturligt Udspring, nærede han dog ingen Tvivl
om, og mest tilbøjelig var han til at betragte det
som fremkommet ved Fandens Kunster; men da Djævelen
Intet kunde udrette uden Guds Tilladelse, mente han,
man gjorde rettest i at betragte Tegnet som sendt til 
en Vækkelse for Folket, at det maate erkjende sin
store Synd. Til Beroligelse for Borgerne holdt han en
Række Prædikener med Miraklet i Cana som Udgangspunkt,
hvilke han kort efter sammenarbejdede til den ovenfor
nævnte Traktat. Nogle Uddrag af dens Argumentation
ville vise os Jersin i hans Stilling til Tidens
Overtro: han deler dens Mangel paa sand Erkjendelse
af Naturen og er derfor hildet i Forestillingen om
en vilkaarlig Forbindelse mellem det usædvanlige
Fænomen og et eller andet tilstedeværende eller
forventet Samfundsforhold; men han søger efter Evne
altid hellere at paavise en indre end en kras ydre
Sammenhæng og undgaaer derfor ikke at staa i sin
Samtids Øjne som befængt med - Fritænkeri!

I Indledningen skjelner Biskoppen mellem de sande og de falske 
Profeter, hvilke sidste jo ifølge Skriften have Magt til at
udstaffere deres Løgn saa mesterlig, at neppe de
Udvalgte, som have Sandhedens Aands Vidnesbyrd i deres
Hjerter, skulle kunne vare sig for dem. Derfor skulle
Alle lægge nøje Mærke til den Forklaring, der i det
Følgende gives af Forskjellen mellem Guds og Djævelens
Mirakler. Gud er den Eneste, der kan gjøre sande
Mirakler. De kjendes paa, at en Skabning forandres
i sin Natur, saaledes at den bliver til en anden
Skabning eller faaer en ædlere Skabnings Natur og
Kraft, hvortil den ikke fra Begyndelsen af har været
bestemt og anlagt. Saadanne Mirakler kan Djævelen
ikke gjøre, men han forstaaer mesterlig at efterabe
Gud ved Kogleri og Øjenforblændelse. Han raader
f. Ex. over Ilden og kan skyde den ned af Luften i
Torden og Lynilds Skikkelse; han kan rejse Storm paa
Havet, frembringe Jordskjælv, virke i Skov og Mark,
i Kvæg, i Menneskenes Legemer, i Luftens Forgift,
i Jordens Ufrugtbarhed, i Sædens Fordærvelse, i
Fiskenes Fordrivelse og deslige, naar Gud slaaer ham
løs. - Hvad de mange Syner angaaer, hvorom der gik
saamegen Tale mellem Folk, saa advarer Jersin mod at
skjænke dem Tiltro; havde Nogen været optagen i Himlen
og seet Gud, da maatte det vist være gaaet ham som
Paulus, at hvad han havde seet, var uudsigeligt, og
fortalte Nogen, at Den eller Den havde seet Guds Engel
som en Gaas eller som et Ansigt med Hænder og Fødder,
da maatte det bemærkes, at en slig Forestilling ikke
stemte med Beretningerne i Skriften. For en Mængde af
de andre Tegns Vedkommende giver han en Udtydning, der
skal drage Tanken bort fra den udvortes Forbindelse
mellem dem og en forventet Hjemsøgelse og tolke dem
paa mere indvortes Vis, hvilket nok kunde staa for
hans Menighed som et Frafald fra den rette Tro. »Er
det vanskabte Foster«, siger han, »saaledes dannet, at
det fejler paa sine naturlige Lemmer eller paa deres
naturlige Orden og Sted, som det kan være uden Øjne
eller med et Øje udenfor sit rette Sted, uden Hoved
som et Stykke dødt Kjød, uden Hænder eller Fødder
etc., saa gjør vi ret, at vi lægger det saaledes paa
Hjertet, tænkende, Gud viser os den Vanskabning udi os
selv, den Fejl og Mangel, at vi haver ikke Øjne, som
vi burde have, dermed at se og skjønne paa hans Godhed
og paa vores eget Levnet, vi haver ikke Øren til hans
Ord, vi ere uden Hoved, uden Hjerne og Forstand,
Intet forstaaende ret om Gud og om os selv. Vi ere
uden Hænder og Fødder som et dødt Stykke Kjød, af
hvilket Gud ingen Tjeneste haver. Er det saaledes
dannet, at menneskelige Fostre have bestiske Ansigt
eller Lemmer, som det og er seet, da udlægge vi det
ret i den Mening: at Gud dermed paaminder os om vores
bestiske ufornuftige Levnet, at vi ere som Heste og
Mulæsler, hvilke Gud vil lægge Bidsel i Munden. Haver
det flere Lemmer, som dobbelt Arme, Ben, Øjne, Hoveder
etc., saa lærer det os, som Skriften taler, at vi ere
tvesjælede, det er, det prædiker for os paa Guds Vegne
om den store Falskhed og Underfundighed i Menneskene,
at man haver een Sjæl, eet Hjerte og een Mund at love
og tale godt med, og en anden at tale ondt med. Er og
noget Andet unaturligt og usædvanligt tilvoxet (som
man taler om anvoxet Kjød i en Stormhues, Pistolers
eller Sværds Lignelse, dog der lyves saameget af
saadant), saa skal vi det saa forklare, at Gud truer
for den store Misbrug, der findes med vore Legemer,
at straffe dem med saadan Vaaben, medmindre vi
itide retter vores Legem og Sjæle bedre til Guds
Tjeneste, med Syndens og Straffens ydmyge Afbedelse.«
Paa lignende Maade skal Blodregn og andre blodige
Tegn minde orn Folkets blodige Misgjerninger og om
Christi Legems og Blods Misbrug, Klager og Veraab
i Luften betegne Herrens Suk over Folkenes Synd,
Sværd, Krigshære og Flaader o. s. v., som vise sig
paa Himlen, være Tegn paa Guds Almagt o. s. fr.

Citatet har ført os ind i Tidens Overtro. Det nævner
adskillige af de Former, hvorunder den fremtræder, og 
de kunne forøges med mange flere. Alle kunne de henføres 
til en og samme Kilde: Mangel paa Sammenhæng i Erkjendelsen 
af Gud og Naturen. Verden er efter Tidens almindelige 
Opfattelse nedsunken i Syndighed, og til Straf eller 
Advarsel sender Gud haarde Plager og ængstende Tegn, eller 
han slipper Djævelen løs og lader ham regere for en Tid. 
Til saadanne Tegn henregnes alle de Naturfænomener, der
ikke ere saa periodisk tilbagevendende som Aarstidens
Skiften eller Dagens Afvexling med Natten: Kometer og 
Formørkelser, Tørke og Oversvømmelse, Misvæxt og Høstens 
Ødelæggelse af ukjendte Aarsager; Indsigten i Naturlivet 
mangler, saa at det sikrest Beregnelige af Alt (de 
astronomiske Fænomener) betragtes som undergivet den 
lunefuldeste Tilfældigheds Vilkaar og det haandgribeligt 
Paaviselige (Insekters Tilstedeværelse i Sæden,
Svampsporers i Vand o. s. v.) paa Grund af Iagttagelsens
mangelfulde Midler skrives paa det Mirakuleuses Regning. 
Som overnaturlige Hjemsøgelser betragtes alle
Sygdomsformer, som ligge paa Nervelivets vanskelige
Grænseomraade eller paa anden Maade synes at ophæve
den menneskelige Selvbestemmelse (nerveus Skærpelse af
Sandsevirksomheden, Hysteri, Epilepsi, Krampe), alle
Misdannelser og legemlige Abnormiteter, særlig hos
Fostret; Guds eller Djævelens direkte Indgriben er her
den eneste Forklaring, men den har man ogsaa strax ved
Haanden: det paagjældende Individ er »besat«, eller
der er givet Menneskene et Tegn til Advarsel mod en
Last eller Lyde - det gjælder nu at finde hvilken. Man
griber gjerne, hvad der er nærmest forhaanden, og 
herfra hidrører det tragikomiske Misforhold mellem 
Fænomenets Universalitet og den i snevreste Forstand 
lokale Anvendelse, det faaer; Holberg har valgt kun et 
slaaende, ikke noget overdrevent Exempel, naar han 
lader Jesper Ridefoged udtyde den sidste Formørkelse 
som en bebudende Forløber for, at sex Deposituri - 
deriblandt to Provstesønner - bleve rejicerede til 
Attestats. En særegen Rolle som Vidnesbyrd om 
Menneskenes Syndighed spiller Optagelsen af de nyeste 
Moder i Klædedragten; for at advare mod denne Luxus 
udtømmer Naturen sig i en Opfindsomhed med Hensyn til 
Misfostre, der Skridt for Skridt følger 
Hovedbedækningens eller Skotøjets vexlende Façoner. 

For vor Tid seer alt dette ud som idel Taabelighed, 
og det er let nok at dømme affejende derom. Men da 
intet historisk Fænomen, hvor paafaldende det end
monne være, træder frem som isoleret Absurditet,
uden Sammenhæng med Livets Tusinder af i hinanden
vævede Traade, gjælder det ogsaa her at finde den
Forklaring, Historien byder. Paa den almindelige
Ufuldkommenhed i Naturopfattelsen have vi allerede
peget, ikke som en Bebrejdelse mod Tiden, men som en
Kjendsgjerning, der ikke kunde være anderledes ifølge
de tilstedeværende Forudsætninger, som den Livsluft,
der indaandedes af Høje som Lave, hvad enten de ved
udholdende og vanskelige Beregninger søgte at stille
Nativiteten og tyde Himmellegemernes Konstellationer,
eller de i skrækslagen Underkastelse bøjede deres
syndige Hoveder for en sexbenet Kalvs ildevarslende
Tilsyneladelse. Mod denne Baggrund maa vi betragte
den Række af Ulykker, som overgik Folket i Aarene
efter den lykkelige Periode under Frederik II.s og
den første Halvdel af
Christian IV.s Regimente. Til de kejserlige Troppers vilde
Huseren her i Landet under Trediveaarskrigen kom den
Opbydelse af Penge og Mandskab, Riget selv maatte yde;
og med denne Nødstilstand forenede sig i en Række af Aar 
andre Landeplager, Misvæxt, Pest og smitsomme Sygdomme, 
til hvilken Kjæde af Ulykker Svenskekrigen under Frederik 
III. saa sluttede sig. Plyndring og Vold af fremmede 
Soldater, de haarde Skatters Inddrivelse gjorde Bonden 
utryg paa Liv og Ejendom, og skjøndt han var den sløve 
Fortvivlelse nær, naar han hverken havde Brød i Huset, 
Sædekorn til sin Jord eller en Hest eller Ko til Pløjning, 
saa havde hans Sjæl dog akkurat saameget tilbage af 
Livsytring, at den kunde gribes af Rædsel, naar sælsomme 
Tegn paa Himlen, hvilke Ingen havde lært ham at betragte
som Andet end Ulykkesbebudere, spaaede ham nye Hjemsøgelser 
af en ukjendt, men just derfor saameget mere skrækindjagende 
Art, eller naar Rygtet om et til Verden født Misfoster - 
hyppigt grundløst, hyppigere overdrevent, men ikke saa 
sjeldent ogsaa sandt, fordi netop Tidens opskræmmede 
psykiske Tilstand begunstigede slige Abnormiteters 
Fremkomst - syntes at tilkjendegive, at Guds Fortørnelse 
endnu hvilede over Landet og kunde ramme ham i næste 
Øjeblik. Hos den dannede Befolkning fremmede disse Forhold 
de religieuse Gjennembrud, hvis Art er omtalt ovenfor;
hos Almuen befæstede de Overtroen; Tro og Overtro udsprang 
fra samme Kilde og deres Vande blandedes sælsomt sammen i 
det samme Individ, selv hvor dette stod paa sin Tids Tinde 
og udførte dens betydeligste aandelige, endnu den Dag idag 
beundrede Arbejde. 

Den Litteratur, Overtroen affødte, er det fortrinsvis
Kulturhistoriens Opgave at dvæle ved; som en Prøve paa 
disse Skrifter viser vort Bilag det illustrerede
Titelblad til Sognepræsten Hans Nielsens Beretning om 
det i Mørkøje fødte Pigebarn, paa hvis Baghoved man 
»ikke uden Hjertens Vemodighed« saae en høj, bred Bue 
af Kjød, noget spidsagtig i Højden, »i Mønster som hine 
virkede Huer eller med Staaltraad oprejste Sørgehatte«, 
som nu af Kvindekjønnet, Adel og Uadel, bruges, skjøndt 
Øvrigheden efter Guds tidligere umiskjendelige Advarsel 
havde paabudt, at Kvinderne skulde lade Topperne fare 
eller afvises fra Skriftestolen. - En af de navnkundigste 
Begivenheder paa Overtroens Omraade har den lærde 
herlufsholmske Rektor JOHAN BRUNSMAND indlemmet i 
Litteraturen ved sin Beretning om »Kjøge Huskors« (1674 
og flere

følgende Udg.), hvilken vel at mærke ikke er en
Samtidigs Skildring af de forefaldne Optrin, men
et historisk Referat af de stærkt bevægede Forhold
i Kjøge, da Djævelen i Aarene 1607-1608 hjemsøgte
den agtbare Borger Hans Barskjærs Hus og anrettede
allehaande Fortræd, snart i Skikkelse af en Høne,
snart som en Skruptudse, snart som en brun stumphalet
Rotte, indtil Uvæsenet omsider standsede, da man kom
paa Spor efter dets Ophav, den fattige Borgerenke
Johanne Thomeses, fik hende og en anden Kvinde
overbevist om deres Samkvem med Djævelen og lod dem
gjøre hinanden Selskab paa Baalet. Brunsmands Skrift
blev meget læst og betragtedes fra gejstlig Side som
en kraftig Støtte for den vaklende Tro, som et mod
Atheismen betimelig rettet Slag. Thi just henimod
Aarhundredets Slutning begyndte en roligere Sandsning
at Besætteisen gjøre sit Herredømme gjældende, og
i den thistedske Besættelsessag sejrede den rationelle 
Undersøgelse over Vankundigheden. Af de overmaade 
vidtløftige Forhandlinger i denne Sag, som sysselsatte 
Domstolene i Aarene 1696-98, meddele vi det kortfattede 
Uddrag hos WERLAUFF (»Antegnelser til Holbergs Lystspil« 
S. 451 ff.): »Det var i Begyndelsen af Aaret 1696, at et 
Rygte udbredte sig om en legemlig Besættelse af Djævelen,
som skulde finde Sted i Thisted hos en fattig Pige, der 
led af hysteriske Tilfælde, og hos et epileptisk Pigebarn. 
Sognepræsten i Thisted var fra Aaret 1692 Magister OLE 
JENSEN BJØRN, Norsk af Fødsel, dimitteret 1666 fra 
Kristiania Skole og tidligere Konrektor i Aalborg; han 
havde et godt Ord baade for Lærdom og Gudfrygtighed. De 
Lidende tyede til ham og erklæredes for legemlig besatte. 
Flere Kvindfolk troede sig nu at være i samme Tilstand; 
Præsten optog dem alle i sit Hus, hvor han ved Hjælp af 
et Par Studenter [deriblandt den forfaldne, men kløgtige
og til allehaande Spas veloplagte Skoleholder POUL RYTTER] 
arbejdede paa Djævelens Uddrivelse; selv i Kirken drev han 
dette Gjøgleri og indsamlede ved den Lejlighed Gaver til 
dem, hvad der naturligvis fristede Flere. De Besatte angav 
Andre, som ved Hexeri skulde have paaført dem deres Onde, 
og Præsten paastod, at disse burde brændes, dersom man 
vilde undgaa Guds Straf, ja endog Indfald af Tyrken. 
Blandt saadanne for Hexeri Beskyldte var ogsaa en hæderlig 
Matrone, der havde nægtet O. Bjørn sin Datter tilægte og 
derved vakt hans Hævngjerrighed. Forvildelsen greb om sig
som en Smitte. Ethvert Ildebefindende ansaaes for
Virkning af Besættelse; angaaende Kreaturers
Sygdom, Tyve, som ej kunde opdages, og andre
indtræffende Uheld spurgtes de Besatte tilraads,
og disse udlagde da en eller anden Hex som den
Skyldige. Selv Enkelte, som dog skulde høre til
de mere dannede Klasser, blandt disse Amtmanden,
der var af Adel, Amtsforvalteren og Flere, troede
paa disse Besættelser, og da man ikke hørte Tale om
Andet end om Trolddom, Forgjørelse og Besættelse,
blev Stemningen tilsidst saa trykkende, at Mange
endog tænkte paa at forlade Byen.« Saa vidt drev den
trolddomskyndige Magister sin Dristighed, at han skrev
til Biskop Jens Bircherod i Aalborg med Anmodning om,
at Herredets Præster maatte beordres til at yde ham
Bistand ved den aandelige Behandling af alle disse
Besatte. Hans Begjæring indrømmedes, men nogle af
Præsterne fattede Mistanke og underrettede Biskoppen
om deres Betænkeligheder. Efter at denne havde
anstillet en foreløbig Undersøgelse, indberettede
han Sagen til Regeringen, der atter affordrede det
medicinske Fakultet dets Erklæring. Denne gik ud paa, 
at da de i Indberetningen skildrede Tilfælde vare 
usædvanlige for saadanne Sygdomme, som der nærmest 
maatte tænkes paa, maatte det Hele være »noget optænkt, 
med Forsæt begaaet Bedrageri«. Det samme Resultat kom 
den derpaa nedsatte overordenlige Kommission til efter 
meget omfattende Undersøgelser; den dømte Ole Bjørn til 
at have sit Embede og Gods forbrudt og forvises Landet. 
Præsten indankede Sagen for Højesteret og indstævnede 
flere tusinde Mennesker dels som Vidner, dels til at 
lide Dom; han førte selv sit Forsvar, og Sagen 
verserede i tre Maaneder for Retten, indtil Dommen for 
Bjørns Vedkommende forandredes til Fængsel paa Livstid 
samt Tab af Kald, Kjole og Boelslod; tre af Kvinderne 
dømtes til Kagstrygning og Tugthus paa Livstid, de to 
Studenter bleve relegerede, Poul Rytter in perpetuum, den
anden paa et Aar. 

Saaledes brød omsider en rigtigere Indsigt sig Vej, 
skjøndt det for Mange, især blandt Præsterne, endnu 
stod som en ugudelig Gjerning at nægte Trolddommens 
Tilværelse. »Det er ikke uværdigt at observere - 
bemærker en Præst i Anledning af den nys fremstillede 
Besættelseshistorie - at nu i dette Seculo og i disse 
Tider findes Mange ej aleneste blandt  Statister, men 
endog blandt andre og studerede Folk, Gejstlige og 
Verdslige, som statuere, at der er ingen Trolddomskunst, 
Troldfolk, legemlig Besættelse, ja  Djævel eller 
Helvede til. - - Og endog de ere ikke alle lige
grove i deres Ord og Tale, saa troer jeg dog som en
fattig, simpel Idiot, at deres Mening, saamange som
de ere, er bygt paa eet Fundamento, som er Atheismus
og Sadducæismus«.

Det Bilag, der som Prøve paa Udstyrelsen af Tidens
overtroiske Folkelitteratur bringer (i formindsket
Format) Titelbladet af det ovenfor omtalte Skrift
om Misfostret i Mørkøje, indeholder tillige Titel-
og Textprøver af de folkelige Andagtsskrifter. I det
ene, Lucas Martini »Ærekrans«, fremstilles i ret gode
Træsnit tyve forskjellige Urter, hvis Egenskaber, ofte
noget haartrukkent, anvendes paa ligesaamange Dyder,
hvilke da slutteligen skulle forenes i en Krans,
saaledes som den aftrykte Textside forklarer. Den
anden Prøve er valgt for at give et Exempel paa den
med selvbehagelig Svulst blandede Plathed, som giver
mange af disse Opbyggelsesskrifters Titelblade en
Slags reklameagtig Karakter, sigtende til at gjøre
Indtryk paa den udannede Læser ved Anvendelsen
af Billeder fra det vulgaire Liv paa de hellige
Emner. Som Sidestykker til den her meddelte Titel
kan exempelvis nævnes: »Bibelsk Stue-Uhr, ved hvis
Hjælp enhver i sin Stand, saa tit som han hører at
Klokken vil slaa, kand derfor have adskillige Bibelske
og Himmelsindede Forlystelser«, »Lyst-Mad eller
Forældre og Børne Confect«, »Catechismi Postebud oc
Brefdragere«, »Himmelens Provianthusnøgel«, »Aandeligt
Figenplaster« o. s.v. Hvor Skrifterne fremtræde
anonymt, er der ofte ved fremhævede Bogstaver paa
Titelbladet givet en Anvisning til Udfindelsen af
Forfatternavnet, som naar f. Ex. Hans Olufsen Nysted
betegner sig som Den, der »beder Herren Om Naade«,
eller E.E. Naur løfter sin Anonymitets Slør ved at
kalde sig »en Christen, der til sin Sjæles Ankerhold
i Christi Lidelser ikke vil forglemme Eet Eeniste
Naglegab«.

Empiriens Vej afgav, som det jo maa findes
naturligt, det første sikre Fodfæste for den
søgende Tanke paa dens Vandring mod det fjerne Maal:
den rette Erkjendelse af Naturfænomenernes Art og
Sammenhæng. Ikkedestomindre er der dog, samtidig med
at Forsøget sysselsætter de Lærde, ogsaa Spor af,
at Methoden interesserer dem, og de filosofiske
Strømninger i Europa naa, om end som en svagere
Dønning, Danmarks Kyster. Vi have allerede seet 
danske Mænd ved udenlandske Universiteter komme
i Berøring med Renaissancens
Titelside som Prøve paa det 16.-17. Aarh.s folkelige Opbyggelseslitteratur.

Facsimile af et Expl. paa det St. kgl. Bibliothek.
Illustration og Textside af "Alle Christelige og dydige Jomfruers ærekrantz" Kbhvn. 1594.
Som Prøve paa det 16.-17. Aarh.s folkelige Oppbyggelsesllitteratur

Facsimile af Exemplaret i Univeritetsbibliotheket.

Titelblad til Præsten Hans Nielsens Beretning om det
i Mørkøje fødte Misfoster (se Side 298).

Som Prøve paa det 16.-17. Aarh.s Overtroslitteratur.

Formindsket Facsimile efter et Expl. paa det
St. kgl. Bibliothek.
Filosofi, saaledes som den med Petrus Ramus som Fører
rejste sig imod Skolastikens Aristoteles og satte
Platon i hans Højsæde (Side 343). Den vigtigste
Mellemmand mellem denne nye Filosofi og vort
Aandsliv var ANDERS KRAG. Han var en Borgersøn fra 
Ribe, født 1553; blev Student og tog Magistergraden 
i Wittenberg. Sine her begyndte filosofiske, fysiske 
og lægevidenskabelige Studier fortsatte han i Strasburg, 
Tübingen og Basel, sluttede sig ivrigt til Petrus Ramus' 
Læresystem og skrev til dets Forklaring og Forsvar 
»Rameæ scholæ et defensio Petri Rami« (»Forsvar for 
P. R. og hans Skole«) og »Aristotelica et Ramea«; til 
disse Bestræbelser for at indvie den danske 
Videnskabelighed i den mod Skolastiken gaaende nye 
Retning sluttede sig senere hans (latinske) Oversættelse 
af Platons »Parmenides« til Brug for de Studerende. Fra 
Basel begav Krag sig til Akademiet i Montpellier, hvis
lægevidenskabelige Fakultet lige fra det 13. og til ind 
i det 17. Aarhundrede nød større Hæder og Anseelse end 
noget andet, Her tog han Doktorgraden efter hin Højskoles 
for sin Strenghed berømte Prøve, der for hans Vedkommende 
bestod i Opløsningen af 13 vanskelige Kvæstioner, 
Forsvaret for 66 paradoxe Problemer, Afholdelsen af to 
Syge-Konsultationer, fire Taler og to Forelæsninger, 
hvilket han Alt meget omstændelig har beskrevet i sin 
1586 udkomne Bog »Laurea Apollinea Monspeliensis« (»den 
apolloniske Laurbærkrans o: Doktorgraden i Montpellier«). 
- Anders Krag blev kort efter sin Hjemkomst Professor
først i Pædagogik, saa i Mathematik, derefter i Fysik,
men naaede ikke til sin rette Plads paa den medicinske
Lærestol, da han døde allerede 1600, kun 47 Aar gl.

To Aar efter døde en anden højtberømt Videnskabsmand,
for hvem ligeledes Lægekunsten var Udgangspunktet for
den filosofiske Betragtning: PEDER SØRENSEN (Petrus
Severini), en Søn af Raadmand Severin Jessen i Ribe, 
hvor han blev født 1542. Ikke mere end tyve Aar gammel 
holdt han Forelæsninger over Poesi ved Kjøbenhavns 
Universitet, men drog kort efter til Udlandet og 
opholdt sig der i en længere Aarrække, mest i Frankrig 
og Italien, hvor han vandt stort Ry baade for sin lærde 
Viden og for sin praktiske Udøvelse af Lægekunsten. 
Under et kort Ophold i Kjøbenhavn vakte hans Forelæsning 
om Meteorerne stor Opmærksomhed. 1571 tog han den 
medicinske Doktorgrad i Frankrig og blev saa Livlæge hos 
Frederik II., hvilken Stilling han ogsaa
beklædte under Christian IV. Peder Sørensen var udrustet
med en beundringsværdig Lærdom og vandt europæisk Ry
som den mest fremragende Tilhænger af den paracelsiske
Lære, hvis metafysiske Spekulation han hævdede
overfor Galenus' saalænge eneraadende Empiri. I sit
Skrift »Idea medicinæ philosophicæ« (»Den filosofiske
Lægevidenskabs Ide« 1571) stræber han efter at forsone
Paracelsus med de ældre Filosofers, især Platos og
Platonikernes Anskuelser og saaledes reformere det
almindelige Begreb orn Naturen, som efter hans Mening 
var kommet paa Afveje formedelst Mangel paa sand 
Metafysik - altsaa Tilvejebringelsen af en filosofisk 
Alliance mod Galens Erfaringstheori. Et andet berømt 
Skrift af Peder Sørensen er hans »Epistola ad 
Paracelsum« (»Brev til P.«); men forøvrigt udgav han 
ikke Meget, hvorimod der fandtes efter ham en Mængde 
for Størstedelen helt fuldendte Haandskrifter, hvis 
Emner viste det forbausende Omfang af hans Kundskaber.

Henimod Slutningen af det 17. Aarhundrede naaede ogsaa 
den Cartesianske Filosofis Tankestrømninger til Danmark, 
modtagne med Tilslutning (som af Normanden Prof. KØNING) 
eller afviste som utilstedelige (som af SØREN GLUD, der
disputerede imod Monadelæren). Cartesius' mathematiske 
Opdagelser fandt en Befordrer i RASMUS BARTHOLIN (1625-
1698), der selv havde ydet epokegjørende mathematisk-
fysiske Arbejder, særlig Opdagelsen af Straalebrydningen 
ved den islandske Bjergkrystal, for hvilken Lovene siden
udvikledes nøjere af Huyghens og Newton. Sine mange 
Iagttagelser (om Legemernes Skikkelser, om Sneens 
Skikkelse, om Legemernes Porer, om Tiltrækning o. s. v.) 
har han nedlagt i en Samling »De naturæ mirabilibus 
Quæstiones academicæ« (»Akademiske Spørgsmaal om Naturens 
Vidundere« 1674), i hvilken han hævder Undersøgelsens og 
Experimentets Fortrin fremfor den
usikre Hypothese og modsætter sig den herskende
Misbrug af den blot logiske Bevisførelse.

De fremdragne Navne have viist os, hvorledes
europæiske Tankeretninger optages af danske Lærde og
efter Evne gjøres frugtbringende for den hjemlige
Videnskabelighed. Vi komme nu til det Navn, som
er det største blandt dem, der repræsentere den 
modsatte Bevægelse: Danmarks Bidrag til den
almindelige Forskning. Navnet er kjendt, saa vidt
Himmelhvælvingens funklende Hieroglyfer ere Gjenstand
for videnskabelig Iagttagelse og Beregning; thi Tyge
Brahes Observationer danne Grundlaget for hele den
nyere Astronomi.

TYGE BRAHE er paa fædrene og mødrene Side et Skud af
to blandt de dygtigste danske Adelsætter; baade før 
og efter hans Tid har Danmarks og Sverigs Historie 
fremragende Mænd af Brahernes og Billernes Æt at 
opvise. Navnet Brahe møder os allerede i Valdemar 
Atterdags Tid, da Torkil Brahe formedelst et Drab 
maatte flygte til Sverig, hvor han blev Stamfader 
til en talrig, fornemmelig i Skaane udbredt Slægt. 
Fra ham nedstammede Otte Brahe til Knudstrup i det 
nuværende Malmøhus Lehn, Rigsraad og Lehnsmand paa 
Helsingborg Slot. Han ægtede 1544 Beate Bille og
blev med hende Fader til fem Sønner og fem Døtre. Den
ældste af Sønnerne var Tyge, født den 14. December
(gi. Stil) 1546. Hans Farbroder, Jørgen Brahe, der
besad Familiens gamle Herresæde Tostrup og var gift
med den berømte Statsmand Peder Oxes Søster Inger, var
barnløs og havde derfor taget det Løfte af sin Broder
og dennes Hustru, at de vilde overlade ham deres
førstefødte Søn, at han kunde opdrage ham og indsætte
ham til sin Arving. Men efter Tyges Fødsel faldt det
Forældrene svært at opfylde dette Løfte, og Jørgen
Brahe besluttede da at vente, indtil der var kommet
endnu en Søn paa Knudstrup; da dette var indtraadt
og de desuagtet ikke vilde overlade ham Tyge, lod han
denne hemmelig føre til sit Hus og beholdt ham saa
med Forældrenes Samtykke. Plejeforældrene elskede
Tyge som deres eget Barn og behandlede ham med en
Omhu og Kjærlighed, som han aldrig senere glemte;
mulig vare de for ængstelige for at give Anledning
til Klage over streng Behandling og fremmede derved
det Stivsind og den Selvraadighed, som Tyge senere
ved flere Lejligheder lagde for Dagen.
Tyge Brahe.

Efter Titelkobberet til »<i>Astronomiæ Instauratæ Mechanica</i>».
<i>Noribergæ</i> (Nürnberg) 1602.

Portraitet er anbragt under en med 16 Ahnevaabener
prydet Portal. Paa Skriftpladen læses i latinsk
Indskrift: Billede af Tyge Ottosøn Brahe, en dansk
Mand, Herre til Knudstrup, Anlægger af Uranienborg
paa Øen Hveen i Danmarks Hellespont, Opfinder og
Forfærdiger af de sammesteds opstillede astronomiske
Instrumenter, i hans 40. Aar, i det Herrens Aar 1586.
-- Til højre og venstre for Skriftpladen læses
hans Valgsprog: <i>Non haberi sed esse</i>
dvs.: ikke synes, men være.
Der sporedes tidligt fortrinlige Anlæg hos Drengen;
i sit syvende Aar fik han en Hovmester, og allerede
i sit trettende blev han anseet for moden nok til
at fortsætte sine Studier ved Universitetet. Det var
Bestemmelsen, at han her fortrinsvis skulde studere
Filosofi og Rhetorik, men allerede i denne unge Alder
lagde Naturbegivenhederne saa stærkt Beslag paa hans
Opmærksomhed, at han snart begyndte at gjøre sine
Optegnelser over dem, og i høj Grad voxede denne
Interesse ved en den 21. Aug. 1560 indtræffende
Solformørkelse, hvis nøjagtige Forudberegning gav
ham et stærkt Indtryk af, hvor nøje man kjendte
Himmellegemernes Bevægelser, og vakte en levende
Begjærlighed hos ham efter at komme i Besiddelse
af Tidsalderens astronomiske Kundskaber saavelsom
efter at tilegne sig den med denne Viden forbundne
hemmelighedsfulde Indsigt i Stjernernes Indflydelse
paa den menneskelige Skjæbne (Astrologien). Han
begyndte at anskaffe sig astronomiske Bøger og at
dyrke de mathematiske Videnskaber og var i de tre Aar,
han studerede ved Universitetet, delt mellem dette sit
Yndlingsstudium og den mindre tiltalende Uddannelse
til Statstjenesten, som det var hans Farbroders
bestemte Ønske han skulde gjøre sig bekvem til.

Lidt over femten Aar gammel tiltraadte Tyge Brahe sin 
første Udenlandsrejse med den kun fire Aar ældre
ANDERS SØRENSEN VEDEL som Hovmester. I Leipzig kom
de i Huset hos en af de juridiske Professorer, og
Vedel skulde vaage over, at hans Myndling flittigt
hørte Forelæsninger i Jurisprudensen. Men i Stilhed
dyrkede Tyge de Studier, som ene tiltalte ham, og
fandt endog Udveje til udenfor det Pengeregnskab,
han skulde aflægge for sin Hovmester, at anskaffe
sig astronomiske Bøger og en lille Himmelglobus,
ikke større end en knyttet Haand, ved hvis Hjælp
han i hemmelige Nattetimer orienterede sig paa
Stjernehimlen. I Længden kunde denne Færd ikke holdes
skjult for Vedel, der desuden tidt havde Lejlighed
til at høre Tyge udtale sig haanligt om det juridiske
Studium, man vilde tvinge ham til; Forholdet mellem
de to unge Mennesker var derfor til sine Tider spændt,
men mildnedes, efterhaanden som Vedel lidt efter lidt
slog af paa sit Tilsyns Strenghed og selv overlod sig 
til Arbejder i dansk Historie, følgende sin Tilbøjelighed 
og derfor mere stemt til at bære over med, at en Anden 
gjorde ligesaa. Tyge Brahe paa sin Side kunde ikke, trods al 
Misstemning, nægte Mentoren sin Agtelse i Betragtning af, at
hans Strenghed jo kun skrev sig fra hans Pligtfølelse,
og saaledes lagdes der under det treaarige Samliv i
Leipzig Grunden til et gjennem Livet varende oprigtigt
Venskab mellem de to udmærkede Mænd. De traf senere,
efter Jørgen Brahes Død, sammen i Wittenberg, hvor
Tyge Brahe opholdt sig henved et halvt Aar, indtil
Pesten drev ham herfra til Rostock. I sidstnævnte By
havde han et Sammenstød med en ung dansk Adelsmand
Manderup Parsberg; en Aften i Mørke maatte Kaarderne
afgjøre Striden, og Tyge Brahe mistede i denne Tvekamp
den midterste Del af Næsen, et Tab, som han erstattede
ved et af Sølv og Guld sammensmeltet, med Lim paasat
Stykke.

Allerede i Leipzig havde Tyge Brahe begyndt at optegne 
sine astronomiske Observationer, og det var lykkedes 
ham at paavise en stor Mængde Regnefejl i de almindelig 
anvendte Tabeller. Derved henledtes hans Tanke paa 
Konstruktionen af mere fyldestgjørende Instrumenter end 
de hidtil brugte, og særlig under et længere Ophold i 
Augsburg, hvor han fandt sagkyndig Assistance, lod han 
en Del storartede astronomiske Hjælpemidler udføre: en 
Kvadrant med en Radius paa ikke mindre end 8 Alen, en 
stor Sextant og en Himmelglobus paa fire Fod i Diameter, 
forfærdiget af Træ, belagt med lueforgyldt Messing, hvori
Fixstjernerne indgraveredes, efterhaanden som deres
Pladser bestemtes ved hans egne Observationer. Disse nye 
og usædvanlige Foretagender vakte stor Opmærksomhed i 
Augsburg, og saavel af Byens egne som af gjennemrejsende 
fremmede Lærde modtog Tyge Brahe jevnlig Besøg, bl. A. 
af PETRUS RAMUS, der berejste Tydskland i Aarene 1568-71, 
for at unddrage sig den Harme, hans filosofiske Meninger 
havde vakt imod ham i hans Fædreland Frankrig; han udtalte 
sin Beundring over, hvad den danske Astronom allerede 
havde udrettet, og opfordrede ham paa det Indstændigste 
til at fortsætte sine videnskabelige Bestræbelser.

Fra disse Arbejder og Studier kaldtes Tyge Brahe bort i 
Slutningen af 1570 ved Efterretningen om sin Faders 
Sygdom; han døde det følgende Foraar, og hans to ældste 
Sønner, Tyge og Steen, synes nu at have arvet Knudstrup 
i Forening. Tyge opholdt sig dog i de nærmest følgende 
Aar mest paa Herresvad hos sin Morbroder Steen Bille, 
der selv var en lærd Mand og i Modsætning til Tyges 
øvrige Slægtninge nærede den største Velvillie for sin 
lærde Søstersøn. Paa Herresvad fordybede Tyge sig mest 
i kemiske eller
Titelblad til Tyge Brahes Skrift "De nova Stella".

Facsimile af Exemplaret paa det St. kgl. Bibliothek.

(<i>Oversættelse:</i> Tyge Brahe, den Danskes, mathematiske Betragtning af den nye og,
saavidt tidligere Tiders Efterforskninger gaa, aldrig forhen sete Stjerne, som blev opdaget
allerede for nogen Tid siden i Novermber 1572. Hvortil er føjet, foruden en nøjagtig Beregning
af dette Aars Maaneformørkelse og en skjøn Elegi til Urania, tillige et Dedikationsbrev, hvori
en ny og forbedret Methode til Affattelse af meteorologiske Dagbøger forelægges Stjernekyndighedens
Dyrkere af samme Forfatter. Et Exemplar paa en saadan Dagbog for afvigte Aar har
han udarbejdet med særlig Omhu og nedskrevet, hvilket dog ikke har kunnet udgives af mangel
paaTid, formedelst Vanskeligheden ved at gjengive den Mangfoldighed af Skemata, hvoraf det
Hele bestaaer. -- Kjøbenhavn, trykt hos Lorentz Benedictsen 1573).
En Side af Tyge Brahes Skrift "De nova Stella".

{<i>Oversættelse:</i> Himmelkredsenes Stilling midt under
Maaneformørkelsen 1573 den 8. December Kl. 8 og 10
Minuter Eftermiddag).
rettere sagt alkymistiske Granskninger, indtil et Bud
fra selve Stjernehimlen igjen kaldte ham tilbage til
hans astronomiske Studier og paany samlede hele hans
Interesse om hans Yndlingsvidenskab. Begivenheden
fortælles saaledes af Tyge Brahes seneste Biograf
F.R. FRIIS:

»Den 11. November 1572 havde Tyge Brahe som sædvanlig 
tilbragt den største Del af Dagen i Laboratoriet; 
Himlen havde i nogle Dage været overtrukken, men om 
Aftenen, da han begav sig fra Laboratoriet tilbage til 
Gaarden, var det blevet klart Vejr. Da han nu efter 
gammel Vane hævede Blikket mod Stjernehimlen, 
overraskedes han i højeste Grad ved i Stjernebilledet 
Cassiopeia, omtrent lige over sit Hoved, at opdage en 
ny, meget klar Stjerne, som han aldrig forhen havde seet. 
Neppe istand til at tro sine egne Øjne ilede han tilbage 
til Laboratoriet for at spørge sine Arbejdere, om de 
ogsaa saae den; han henvendte sig ligeledes med samme 
Spørgsmaal til nogle Bønder, som i det Samme kjørte forbi. 
Snart blev han altsaa fuldkommen overbevist om, at en ny
Stjerne virkelig var kommen tilsyne paa dette Sted af
Himlen. Ved Hjælp af et Instrument udmaalte han nu den
nye Stjernes Afstand fra nogle af de andre Stjerner og 
optegnede sine Iagttagelser saavel herover som over 
Stjernens Størrelse, Farve og andre Egenskaber, for at 
kunne undersøge, om den skulde vise nogen Forandring, 
hvis den, som han haabede, i længere Tid vilde forblive 
synlig paa Himlen. Han iagttog den atter den følgende 
Aften og fremdeles saa ofte Vejret tillod det.« Dens 
Glans aftog lidt efter lidt, indtil den i Marts 1574 
ikke kunde sees mere.

Da Tyge Brahe kom til Kjøbenhavn i Foraaret 1573,
havde endnu Ingen der iagttaget den nye Stjerne, og
hans Meddelelser vakte den allerstørste Forbauselse i
de Lærdes Kreds. Hans hengivne Ven Professor Johannes
Pratensis, ikke mindre end Peder Oxe, opfordrede ham
indtrængende til at udgive det Skrift, han havde
udarbejdet om Fænomenet, og han bekvemmede sig da
omsider dertil. »De nova Stella« kaldes for Kortheds
Skyld dette Tyge Brahes første trykte Arbejde; den
udførlige Titel sees paa det herhenhørende Bilag. Det
meddeler den Række Iagttagelser, ved hvilke Tyge Brahe
med en for den Tid næsten utrolig Nøjagtighed bestemte
den nye Stjernes Plads, henførte den til Fixstjernerne
og meddelte udførlige Oplysninger om dens Størrelse,
Lysstyrke og Farve. I de derpaa følgende astrologiske
Betragtninger udtaler han
som sin Tydning af Fænomenet, at det sandsynligvis
er en Forløber for store Forandringer i Kirken og
Staten og desuden vil bevirke tør Luft, pestagtige
Sygdomme og giftige Slangers Fremkomst. Bogen ender
med en latinsk »Elegi til Urania«, i hvilken Tyge
Brahe udtaler sin Misstemning særlig over Adelens
Mangel paa Sands for vigtige og alvorlige Ting, samt
med et lille Digt af Anders Sørensen Vedel, i hvis
Overskrift Tyge Brahe kaldes »den Lærdeste iblandt
de Adelige og den Adeligste iblandt de Lærde«.

Havde Tyge Brahe været en overfladisk Natur, vilde 
hans Misfornøjelse med sine Standsfæller være vegen 
for den Tilfredsstillelse, hans Forfængelighed kunde 
føle ved nu pludselig at se Astronomien komme i Mode 
og sig selv med den. En Kreds af unge Adelsmænd 
opfordrede ham til at holde en Række offentlige 
Forelæsninger paa Universitetet, men han følte ingen 
Lyst til at efterkomme denne Anmodning, og først da 
man formaaede Kongen selv til at slutte sig til den,
gav han efter. Forelæsningerne tog deres Begyndelse
den 23. Septbr. 1574 og indlededes med en udførlig
latinsk Tale, som hans Discipel CORT AXELSEN udgav
mange Aar efter (»Tychonis Brahei de Disciplinis
Malhematicis oratio publice recitata in Academia
Haffniensi anno 1574« o: »T. B.s paa Universitetet i
Kbhvn. 1574 offentlig holdte Tale om de mathematiske
Videnskaber«, Kbhvn. 1610). Indledningsforedraget
begynder med at omtale Geometriens og Arithmetikens
Dyrkning hos de Gamle, og Taleren søger Grunden til 
Oldtidsfilosofernes høje Lærdomstrin i den Omstændighed, 
at de fra Barndommen af indviedes i Geometrien, medens 
vi spilde vore fleste og bedste Ungdomsaar paa Studiet 
af Sprog og Grammatik. Idet han derfra gaaer over til 
Astronomien, omtaler han de tidligere Systemer og 
fremhæver Kopernikus som den, der med udmærket 
Skarpsindighed har rettet forskjellige Fejl hos de 
Gamle og saaledes bragt Videnskaben betydeligt fremad, 
skjøndt han havde stødt an imod de fysiske Principer 
(dog ikke imod de mathematiske) ved at gjøre Solen til 
Universets Centrum og give Jorden en tredobbelt 
Bevægelse omkring den. Efterat have paavist Astronomiens 
praktiske Nytte fremhæver han dens ophøjede Natur: den 
fylder Sindet med en utrolig Glæde og skærper Forstanden; 
den løfter Tanken fra de jordiske, smaalige og 
forgængelige Ting til de himmelske, vigtige og 
uforanderlige. Dernæst gjør Taleren et Strejftog ind paa 
Astrologiens Omraade, idet han i
Himmellegemernes øjensynlige Indflydelse paa Jordens
Naturforhold seer et Forbillede for og et Vidnesbyrd
om deres Magt over Menneskelivets Skjæbner. Medens
han i det Enkelte udkaster Trækkene af det almindelig
antagne astrologiske System, tager han dog sine
Reservationer med Hensyn til dets Anvendelse i sidste,
afgjørende Instans: Skjøndt Planeternes Indflydelse
ikke lader sig nægte, saa er den dog ingenlunde saa
stor, at den kan ophæve den frie Villie. Planeternes
Stilling i Fødselsøjeblikket kan have Indflydelse paa
de naturlige Anlæg og Tilbøjeligheder, men Menne sket
behøver ikke at give efter for disse sidste; det kan
selv til en vis Grad regere Naturen, istedetfor som
et andet Dyr at lade sig regere af den. Opdragelse,
Venskabs- og andre Forbindelser, erhvervede Kundskaber
og flere Omstændigheder ville ligeledes gjøre deres
Indflydelser gjældende; den ene Indvirkning kan
ikke altid skjelnes fra den anden, og Resultatet
maa derfor i Almindelighed blive tvivlsomt. Det er
de samme Forbehold, Tyge Brahe tager, da han senere
efter kongelig Ordre skal stille den nyfødte Prins
Christians (Christian IV.) Tid efter hans Broder
Prins Ulriks Nativitet.

Forelæsningerne bleve sluttede i Foraaret 1575,
og Tyge Brahe gjorde sig nu for Alvor rede til at
foretage en længere paatænkt, atter og atter udsat
Udenlandsrejse, hvis væsenligste Formaal var at
finde et passende Sted udenfor Danmark, hvor han
kunde bosætte sig og leve for sin Videnskab Resten
af sit Liv. Med sine Standsfæller herhjemme var han
kommen paa Kant, han delte ikke sine Jevnaldrendes
Tilbøjeligheder, hans Sind var ikke skikket til
at lempe sig efter Forhold, som ikke tiltalte ham,
tvertimod, dets skarpe Kanter stødte imod allevegne, og
Betingelserne for kollegial Samværen var ikke bleven
bedre ved det højst usædvanlige Skridt, Tyge Brahe
havde foretaget sig 1573 eller 74 ved at ægte en
»Ufri«, en Præste- eller Bondedatter fra Knudstrup
Gods, man veed ikke ret hvilket; kun hendes Fornavn
kjendes: Kirstine. Tyge Brahe forlod altsaa Danmark og 
begav sig først til Cassel, hvor han blev modtaget med 
store Æresbevisninger af Landgrev Wilhelm IV., som 
selv var praktisk Astronom og som saadan omhyggelig 
havde iagttaget Tyges »nye Stjerne«. Fra Cassel drog 
han til Frankfurt am Main, især for at gjøre Iridkjøb 
af Bøger ved den forestaaende Bogmesse, og derfra 
rejste han til Basel. Byen med dens bekvemme
Beliggenhed imellem tre store Lande: Italien, Frankrig
og Tydskland og med dens berømte Universitet behagede
ham saare vel, og han besluttede at sætte Bo her.

Dennegang lykkedes det dog at afværge det Tab, som
truede Fædrelandet. Vel var Tyge Brahes Velynder
Peder Oxe død kort før hans Hjemkomst fra Rejsen, men
Kansleren NIELS KAAS og Rigsraaden JØRGEN ROSENKRANTZ
vare ligesaa fædrelandskjærlige Mænd og ligesaa
trofaste Venner af Tyge, og Kong Frederik II. var en
Velynder af Videnskaben, som kun behøvede den Impuls,
disse Mænd i Forbindelse med Landgrev Wilhelms varme
Anbefaling for Tyge Brahe gav ham, for at imødekomme
alle dennes Ønsker, naar han blot vilde blive i
Danmark. Ved et Kongebrev af Februar 1576 sikredes
der Tyge Brahe en aarlig Løn af 500 Daler, og ved et
andet af Maj samme Aar forlenede Kongen ham med Øen
Hveen, »med alle vore og Kronens Bønder og Tjenere,
som derpaa boende ere, med al den Rente og Rettighed,
som deraf gaaer og afgives til os og Kronen, at have,
nyde, bruge og beholde kvit og frit uden al Afgift,
udi hans Livs Tid og saalænge han lever og haver Lyst,
hans Studia mathematices at kontinuere og forfølge.«

Aldrig har vel nogen Videnskabsmand havt rigeligere
Midler og rummeligere Forhold til sin Raadighed end
Tyge Brahe paa sin Ø, efterat alle hans storartede
Byggeforetagender vare fuldførte. Hveen var i hans
Tid ikke alene et af Centralpunkterne i Videnskabens
Verden - det Anlæg, der havde rejst sig paa Øen,
betragtedes som et af den nyere Tids største
Underværker og gjæstedes af fjerne Fremmede, som
studsede over al denne Skjønhed og
Sindrighed og bragte Øens og dens Ejers Navn vide om 
Lande. Grundstenen til Uranienborg <footnote>Denne nu 
almindelige Form af Navnet tilhører en senere Tid; 
Tyge Brahe kaldte Slottet Uraniborg (i Analogi med 
Maribo o. s. v.), og saaledes benævnedes det endnu 
længe efter hans Dage; paa Fransk hedder det endnu: 
Uranibourg</footnote> lagdes den 8. August 1576, og 
Opførelsen Uranien skred hurtig frem efter Tyge Brahes 
Udkast, saa han allerede paa sin Fødselsdag samme Aar 
kunde anstille sin første Observation, hvorvel den 
fuldstændige Udstyrelse medtog endnu omtrent fire Aar. 
Slottet var en firkantet Bygning paa to Etager foruden 
Kjælder (der sees paa Tegningen i Gjennemsnit), Kvist 
o. s. v. Grundfladen var et Kvadrat med 45 Fod lange 
Sider, som vendte nøjagtig mod de fire Himmelhjørner. 
Til Bygningens Hovedmasse sluttede sig mod Nord og Syd to 
lavere runde Taarne med spidse Tage og Gallerier eller 
aabne Altaner, baarne af fritstaaende Piller. Midt paa
Øst- og Vestsiden var der to smalle toetages
taarnagtige Udbygninger, i hvilke Hovedindgangene til
Slottet vare anbragte. Over begge Indgangene saaes de
her efter Tyge Brahes deskriptive Værk »Astronomiæ
Instauratæ Mechanica« gjengivne Marmor-Relieffer, hvis 
Figurer og Indskrifter paa en ligesaa sindrig som skjøn 
Maade samle Naturbetragtningens forskjellige Veje til 
en altomfattende Enhed: den opadskuende Filosof, som 
støtter sig til Himmelgloben og holder en Passer i 
Haanden, bar Indskriften: »Suspiciendo despicio« o: 
»Ved at skue opad, skuer jeg nedad«; ved den anden
Skikkelse, som støtter sig til nogle kemiske Redskaber 
og holder nogle Urter i Haanden, medens Æskulaps Slange
vinder sig om Armen, stod at læse: »Despiciendo
suspicio« o: »Ved at skue nedad, skuer jeg opad«. Ved 
disse skjønne Symboler fremhæver Tyge Brahe 
Ensartetheden af Naturstudiets Resultat, hvad enten 
man vender Blikket opad eller nedad, og antyder tillige 
den Overensstemmelse mellem Astronomien og Kemien, som 
han udtrykte paa anden Vis ved at kalde Kemien den 
jordiske Astronomi, Astronomien den himmelske Kemi. - 
Over den midterste Del af Hovedbygningens
Tag hævede sig en stor ottekantet Taarnbygning
med omløbende Galeri, med Kuppel og Spir,
Uhrskiver mod Øst og Vest og en forgyldt Pegasus
som Fløj. Det Hele var bygget i en efter Øjemedet
lempet hollandsk Renaissancestil af røde Mursten
med Sandstens-Gesimser, Vinduesindfatninger og
Ornamenter.

Anlæget udenom denne pragtfulde Bygning var ordnet
med den samme strenge Regelmæssighed, som havde
været ledende for Planen til Slottet. Den hele Grund
dannede en Kvadrat med omtrent 232 Fod lange Sider
og Vinkelspidserne vendende nøjagtigt mod Nord,
Syd, Øst og Vest. Den begrænsedes af 15 Fod høje
Jordvolde med Spadseregange ovenpaa og formodenlig
beklædte paa Siderne med Sten eller Murværk; noget
senere udvidedes Voldsiderne med en halvcirkelformig
Udbøjning af 56 Fods Diameter. Nærmest indenfor Volden
fandtes Træhaver med omtrent 300 Frugt- og andre
Træer, og mellem disse og det Stakit, som omgav den
cirkelrunde Slotsplads, vare Blomsterhaverne anlagte i
Tidens regelmæssige Stil. Fra Pladsen udgik der fire
med Stakit indfattede snorlige Gange til Voldenes
Foreningspunkter, hvor de to af dem udmundede i
hvælvede Portbygninger med Hundehuse, de to andre i
Bygninger af omtrent samme ydre Form som Slottet, men
betydelig mindre, rummende et Bogtrykkeri samt Bolig
for nogle af Medhjælperne. Syd for Slottet havde Tyge
Brahe en ret betydelig Avlsgaard; desuden anlagde
han et mekanisk Værksted og et kunstigt Mølleværk,
Søer, Fiskedamme o. s. v.

Hvad Hovedbygningens Indre angaaer, var det ikke
mindre ejendommeligt end det Ydre, men en Beskrivelse
af den hele Udstyrelse vilde optage større Plads,
end vi kunne afse til den. Den viste i Smaat som i
Stort en sjelden Forening af Pragt og Sindrighed:
gjennem mangefarvede Ruder faldt Lyset med mystisk
Skjær ind over Væggene med deres Gyldenlæderstapeter
og de ophængte Malerier, ind over de mægtige Kaminer
og de svære Meubler med deres udskaarne Figurer, ind
over musikalske Instrumenter, mekaniske Kunstværker,
sjeldne Uhre, kostbare Spejle, rimede Symboler og
filosofiske Sentenser, som Tyge Brahes eget Valgsprog:
»Ikke synes, men være«, eller Indskriften under
et Maleri, forestillende en ad Fuldmaanen gjøende
Hund: »Nil moror nugas« (jeg agter ej Sladder). Den
nogle og tyve Alen lange Riddersal var smykket med
Blomsterdekorationer, men pragtfuldere end den
malede Udstyrelse var Udsigten fra dens Vinduer ud
mod Sundet til begge Sider. Stueetagen af det sydlige
runde Taarn udgjorde et eneste cirkelrundt Værelse med
en Søjle i Midten, i hvilket Slotsherrens betydelige
Bogsamling og hans sjeldne Museum havde Plads,
opstillet rundt om en stor forgyldt Himmelglobus;
Rummet var desuden smykket med Portraiter af Tyge
Brahes høje Beskyttere: Kong Frederik II. og Dronning
Sofie, samt af Filosofer og Astronomer, deriblandt 
Kopernikus. I den dybe hvælvede Kjælder her nedenunder 
fandtes det kemiske Laboratorium med dets 16 forskjellige 
Ovne. I det nordlige Taarn var Kjøkkenet og midt i dette 
en dyb, muret Brønd med udmærket friskt og klart Vand, 
som ved et kunstigt Trykværk hævedes og fordeltes 
igjennem skjulte Rør til alle Værelserne i de 
forskjellige Etager.

Men kostbarere end den Udstyrelse, af hvilken her blot nogle 
faa Enkeltheder ere fremhævede, sindrigere end Indskrifternes
sententieuse Livsfilosofi, kunstfærdigere end de
forundringvækkende automatiske Figurer vare de
astronomiske Instrumenter, som Tyge Brahe i Aarenes
Løb anskaffede og opstillede i de til Observationer
bestemte Rum og paa de aabne Altaner. Mange af dem
havde han selv konstrueret, andres Brugelighed havde
han forøget ved selvopfundne Forbedringer; thi en af
Tyge Brahes store Fortjenester af den astronomiske
Videnskab bestaaer netop i den Opfindsomhed, han
lagde for Dagen med Hensyn til Tilvejebringelsen af de
sikrest og finest maalende Hjælpemidler; deres indtil
da uopnaaede Nøjagtighed er en af Betingelserne
for Paalideligheden af det uhyre Materiale af,
astronomiske Iagttagelser, han samlede paa Hveen
ved sin egen og sine Medarbejderes af ham ordnede
Virksomhed, og som bragte Videnskaben saa mægtigt
et Stykke fremad. En Beskrivelse eller endog blot
en Optælling af disse Instrumenter hører ikke hjemme
her; det maa være nok at sige, at deres Mængde stadig
forøgedes, dels fordi Tyge Brahe bestandig opfandt nye
Forbedringer, dels fordi han stræbte efter at sætte
et større Antal Observatorer i Arbejde samtidig,
uden at de kunde konkurrere indbyrdes. Han anlagde
derfor 1584 et nyt Observatorium, kaldet Stjerneborg, 
omtrent 70 Skridt Syd for Slottet. Det blev indrettet 
i en lille Høj og bestod fornemlig af underjordiske 
Rum, i hvilke Instrumenterne kunde staa sikkert og 
fast, beskyttede mod Regn og Storm under Kupler og 
Tage, som kunde aabnes til alle Sider, og som gav det 
hele Anlæg, seet udefra, et meget sælsomt Udseende. 
Over det midterste Rum var der dog, istedetfor Kuppel 
eller Tag, en solid muret Hvælving, belagt med Jord 
og Grønsvær, saa at den lignede en lille Høj; paa 
Toppen stod en forgyldt Billedstøtte af Merkur efter 
en antik Model og forsynet med en skjult Mekanisme, 
saa at den tilsyneladende af sig selv kunde foretage 
forskjellige Bevægelser til allerstørste Forbauselse 
for Bønderne. Forøvrigt var Stjerneborg ligesom 
Uranienborg forsynet med Billeder, Figurer og
Indskrifter i Mængde saavel udvendig som indvendig,
men kun et enkelt Rums Udsmykning skulle vi omtale
nærmere, nemlig det firkantede Arbejdsværelse lige
under Højen med Merkurbilledet. Paa den øverste Del
af dets Vægge vare Billederne af otte forskjellige
Astronomer afmalede i liggende Stilling med Anførelse
af Navn og nogle latinske Verslinier, som i Korthed
angav deres videnskabelige Fortjenester.
Blandt Portraiterne fandtes selvfølgelig baade
Ptolemæus og Kopernikus; det syvende forestillede
Tyge Brahe selv, pegende op imod Hvælvingen, under
hvilken hans Planetsystem var aftegnet, som om
han vilde spørge de Andre, hvad de syntes derom;
det ottende Portrait forestillede en endnu ufødt
Astronom, som Tyge Brahe haabede vilde opstaa af
hans egen Slægt, og som i Underskriften ytrede det
Ønske at kunne blive sin store Stamfader værdig. -
Det hele Komplex af Anlæg var omgivet af et Stakit,
som dannede en Kvadrat med en halvcirkelformig
Udbøjning paa hver af de 60 Fod lange Sider ligesom 
paa Uranienborg; dog vare paa Stjerneborg ikke 
Terrainets Vinkler, men dets Sider vendte mod de 
fire Verdenshjørner.

I omtrent enogtyve Aar levede og virkede Tyge
Brahe paa sin Ø, som han kun sjelden forlod,
naar han kaldtes til Hoffet eller skulde gjæste
sine Venner. Selv modtog han Besøg af Fyrster,
Adelsmænd og Lærde alle vide Vegne fra og levede
til daglig omgiven af en hel Koloni af Medarbejdere
og Undergivne. I dette lange og lykkelige Tidsrum
fulgte han Himmellegemernes Bevægelser med utrættet
Opmærksomhed, og intet astronomisk Fænomen undgik hans
Blik. Ved disse uafbrudte Iagttagelser korrigerede
han de tidligere tilstedeværende Observationer, enten 
ved Opdagelsen af hidtil ikke i Beregningen medtagne 
Momenter, saasom Refraktionens (Lysbrydningens) 
Indflydelse, eller ved Afhjælpningen af den 
Unøjagtighed, der skyldtes Forgængernes
mangelfulde Instrumenter, som da han rettede
Bestemmelsen af Polhøjden for Frauenburg, hvor
Kopernikus' Observationer havde fundet Sted, og
saaledes skaffede Overensstemmelse mellem dennes
og sine egne Tidsangivelser. Og han tilvejebragte
et Materiale af Optegnelser, hvis Rigdom vidner om
hans Udholdenhed og hvis Præcision forbauser dobbelt,
naar man mindes, at han hverken havde Kikkerten eller
Pendulet til Raadighed og saaledes var indskrænket
til Iagttagelse med blotte Øjne og udsat for en
større eller mindre Ukorrekthed i Angivelsen af de
smaa Tidsdele, han havde at regne med. Paa Grundlag
af Tyge Brahes Iagttagelser fandt KEPLER senere
Planetbanernes sande Natur, om hvilken Tyge Brahe
kun havde en Anelse og som Kopernikus ikke kjendte;
og de simple Formler, i hvilke Kepler indesluttede
Lovene for Planetbevægelsen, førtes af NEWTON tilbage
til den ene Universet sammenholdende vældige Kraft:
den almindelige Tiltrækning. Fra Mangfoldigheden
gaaer Vejen til Enheden, men til denne epokegjørende
Erobring har Tyge Brahe ydet Arsenalet.

I det tychoniske Verdenssystem er det Jorden, der 
betragtes som Verdensaltets faste og ubevægelige
Punkt, omkring hvilket Solen og Maanen gaa deres
Baner, medens den bevægelige Sol atter er det Centrum,
hvorom Planeterne Merkur, Venus, Mars, Jupiter og
Saturn dreje sig. Om dette System er der blevet sagt,
at dets Opstiller har taget fejl i det Centrale, og
at denne Fejl havde sin Kilde i hans Afhængighed af
hin Tids Bibeltheologi. Det Første har sin Rigtighed;
men da denne Fejltagelse er uden Indflydelse paa de
astronomiske Beregninger, hvis Methode og Nøjagtighed
ikke anfægtes af den, eftersom al Bevægelse er relativ, 
saa var det kun at ønske, at ethvert andet Fejlgreb i 
det Centrale maatte drage saa faa Misgreb i det 
Periferiske efter sig som Tyge Brahes. Og hvad den 
anden Paastand angaaer, maa den forstaaes med stor 
Begrænsning: Tyge Brahe kom til sin Anskuelse ad den 
strengt videnskabelige Undersøgelses Vej og gjennem en 
Række Iagttagelser, om hvilke han vidste, at de ifølge 
Instrumenternes Sikkerhed maatte være paalideligere 
end nogen foregaaende
Astronoms; en for en stadfæstede de for ham hans Systems
Rigtighed, og da dette nu endyderligere fandt Medhold
i Bibelens Lære, kunde dette kun bestyrke ham i at 
fastholde sin Opfattelse som stemmende med de virkelige 
Forhold i Modsætning til den filosoferende Kopernikus' 
Hypothese, saameget mere som det 40 Aar iforvejen 
fremkomne kopernikanske System endnu paa Tyge Brahes
Tid kun var lidet uddannet i Retning af den meget
vigtige Opgave: til enhver Tid at kunne forudbestemme
Planeternes Steder, medens Tyge Brahe ved at give
sit System den sikrest og videst mulige Uddannelse
naaede til en forholdsvis paalidelig Bestemmelse af
Planetbanernes Elementer og saaledes maatte bestyrkes
i Troen paa dets Rigtighed ved stadig at finde dets
Overensstemmelse med Iagttagelserne bekræftet. Der
er større Genialitet i Kopernikus' dristige Totalsyn,
og hans Hævdelse af sit System trods dets Modstrid med
Bibellæren vidner om en uforfærdet Aand; men i
skabelig Stringens staaer Tyge Brahe ham jevnbyrdig
ved Siden, og som praktisk Astronom overgaaer han ham
langt. Og at der ejheller i Tyge Brahes Anskuelse
fattes geniale Træk, derom vidner den først af ham
udtalte Tvivl om, at alle Fixstjerner ere lige langt
borte; medens Kopernikus antog, at Solen dannede
Midtpunktet ikke alene i Planetsystemet, men ogsaa i
Fixstjernernes Sfære, udvider Tyge Brahes Antydning
Blikket til de andre Solsystemers Vrimmel og dermed
Forestillingen om Verdensaltets Udstrækning, om
end Verden ogsaa for ham var langt mindre, end den
virkelig er; selv Kepler antog Solens Afstand for
kun at være en Syvendedel af den virkelige.

Ved Frederik II.s Død 1588 mistede Tyge Brahe
sin naadige Herre og virksomme Velynder. Under
Formynderregeringen begyndte Strømningen ved Hove
at gaa ham imod, og alt eftersom hans gamle Venner i
Rigsraadet døde, fornam han tydeligere og tydeligere,
at de, der traadte i deres Sted, ikke just betragtede
ham med velvillige Øjne. Sagnet om hans Kontrovers
med Rigshovmesteren CHRISTOFFER VALKENDORF turde dog
være aldeles uhjemlet; det modsiges ialtfald af et i
de venligste Udtryk skrevet Brev fra Tyge Brahe til
Valkendorf af 1598. Men til en almindelig Uvillie
imod ham kan der være Forklaringsgrunde nok. Selv
bortseet fra, at et Tronskifte hyppigt stiller de
gamle Yndlinge i Skygge for de nye, havde Tyge Brahe
ved sin myndige, ofte fornærmende Optræden skabt
sig mange Fjender blandt sine Standsfæller, og naar
der nu indløb Klager over hans haarde Behandling
af sine Bønder og hans vilkaarlige Afgjørelse af
forskjellige Forhold paa Hveen, modtoges de ikke af
et Sindelag, som var stemt for at undskylde og dække,
men tvertimod af en udpræget Tilbøjelighed til at
benytte dem til et velkomment Tak for sidst. Efter
Christian IV.s Myndighedsindtrædelse og Kroning
blev Sparsommeligheden i Rigshusholdningen allerede
betonet, og til de overflødige Udgifter regnedes
de ikke ubetydelige Summer, Vedligeholdelsen
af Tyge Brahes kostbare Installation paa Hveén
medførte. Et norsk Lehn, som var en af hans vigtigste
Indtægtskilder, blev ham frataget, de 500 Daler,
han aarlig havde faaet udbetalt af Rentekammeret,
bleve strøgne, og flere følelige Indskrænkninger
fulgte efter. Under disse Omstændigheder indsaa Tyge
Brahe
Umuligheden af et forlænget Ophold paa Hveen og
flyttede i Foraaret Flytning tii 1597 sine Sager
til Kjøbenhavn, hvor han opslog sit Observatorium
tæt ved  sin Gaard  paa Hjørnet af Farvergade og 
Volden. Men heller ikke her lod man ham i Ro, og 
allerede i Forsommeren samme Aar hyrede han et 
Skib til at overføre sig selv med Familie, 
Medhjælpere, Tyende, Bohave, Instrumenter, Bøger, 
Haandskrifter, Bogtrykkeri o. s. v. til Rostock.    
Han havde vel neppe tænkt sig, at det var for 
stedse, han sagdeDanmark Farvel, men et ualmindelig 
hvast Brev fra Christian IV. viste ham, hvor grundig 
han var falden i Unaade hos Kongen. Han tog da imod 
Statholderen i Hertugdømmerne HENRIK RANTZAU (»den 
Lærdes«) Tilbud om at faae et af hans Slotte overladt 
til Beboelse og valgte Wandesborg (Wandsbeck) paa 
Grund af Nærheden ved den store Handelsby Hamborg.

Om Tyge Brahes Stemning under denne Krise i hans 
Liv vidner det berømte latinske Afskedsdigt til 
Fædrelandet, han skrev paa dette Tidspunkt:
»<i>Dania, quid merui? quo te, mea patria, læsi?</i>«
Det viser ham som en Mand med Bevidsthed om
sit Værd, men tillige som en Digter, hos hvem de
store Livsskæbner sætte Sjælens dybeste Strenge i
Bevægelse. J. L. HEJBERG har gjengivet dets Tankegang
og tildels benyttet dets Udtryk i sit skjønne Digt
»Solen sank bag grønne Lund« (i Skuespillet »Tycho
Brahes Spaadom«, hvis andet bekjendte Digt: »Du
Vandringsmand ved Søen«, giver en tro Beskrivelse af
Uranienborg).

Gjæstfriheden paa Wandesborg lagde Tyge Brahe Beslag
paa for sin Familie i henved to Aar, medens han selv
endel af Tiden opholdt sig i Wittenberg. I Foraaret
1599 rejste han til ophold i Prag, hvortil den som
Regent lidet duelige, men Kunster og Videnskaber 
beskyttende Kejser Rudolph II. havde indbudt ham. 
Der anvistes Tyge Brahe den betydelige aarlige
Løn af 3000 Gylden, og han fik Valget mellem tre
Slotte i Prags Omegn til Bolig. Efterat have beseet
dem alle, flyttede han ind i Slottet Benatky, omtr. 5
Mil Nordost for Byen, lod sin Familie komme til sig,
indrettede sig et Observatorium og omgav sig med
Disciple og Medarbejdere.

Den berømteste af disse var Schwaberen JOHANNES
KEPLER, dengang 28 Aar gammel og allerede berømt
som Videnskabsmand og Forfatter. Han deltog med Tyge
Brahe i Forberedelsen af den
Slottet Benatky i Omegnen af Prag.
Række nye Planettavler, som til Ære for Kejseren
skulde kaldes Tabulae Rudolphinae; men Samarbejdet med
Mesteren var ikke altid saa fredeligt, som det kunde
ønskes, hvortil Keplers adeligfødte Hustru vist har
bidraget sin Del ved sine fornemme Pretensioner.
»Tycho er en Mand, med hvem Ingen kan leve, uden at
udsætte sig for de største Fornærmelser,« skrev Kepler
til en Ven. Paa samme Tid som Tyge Brahe i fuldt Maal
anerkjendte Keplers Kundskaber og Dygtighed, var det
ham en ligefrem Sorg at se ham hylde de kopernikanske
Anskuelser uden Forbehold. »Alle de Observationer,
jeg gjør paa det kejserlige Observatorium,« hedder
det i et af Keplers Breve, »ere Gjendrivelser af det 
tychoniske Verdenssystem og Bekræftelser paa det 
kopernikanske, hvilket ligesaa meget glæder mig som 
det ærgrer Tycho.«

Samlivet mellem de to berømte Astronomer blev imidlertid ikke 
af lang Varighed. Den 13. Oktober 1601 paadrog Tyge Brahe
sig en Sygdom, som endte hans Liv den 24. s. M. I
sine Feberfantasier udtalte han oftere Ønsket om,
at han ikke maatte synes at have levet forgjæves
(ne frustra vixisse videar). I sin sidste Stund var
han rolig og ved fuld Bevidsthed, kaldte sin Familie
og sine Medhjælpere til sit Leje, anbefalede Kepler
at fuldende de Rudolfinske Tavler og henvendte
de Ord til ham: »Jeg beder Dig, min Johannes, at
bevise af mit System, hvad Du tænker at udlede af
det kopernikanske«. Med fyrstelig Pomp bares han af
tolv kejserlige Drabanter, der alle vare Adelsmænd,
til sin Grav i Teinkirken, og hans wittenbergske Ven
Dr. Johannes Jessen vidnede i sin Ligtale om ham:
»I hans Ord var Sandhed og Korthed, i hans Gebærder
og Aasyn var Alvor, i hans Raad Forstand, i hans
Gjerninger Lykke. Der var intet Opdigtet og intet
Hykleri hos ham, men han sagde Alt rentud, hvilket
ogsaa var Aarsagen til det Had, der af Mange blev
baaret til ham.«

Af Tyge Brahes videnskabelige Arbejder tryktes
paa Uranienborg Størstedelen af et udførligere
Skrift om den nye Stjerne (»Astronomiæ instauratæ
Progymnasmata«, Indledning til Astronomien) samt dette
Værks andet Bind »De mundi ætherei recentioribus
Phænomenis« (om nogle nyere Himmelfænomener o:
Iagttagelser over Kometen 1577 m. m.); endvidere
første Bind af Tyge Brahes astronomiske Breve:
»Epistolarum astronomicarum lider primus«. Efter
Bogtrykkeriets Flytning til Wandesborg tryktes her
1598 det tidligere nævnte, med illuminerede Billeder
udstyrede Værk, som beskriver hans Instrumenter
(»Astronomiæ Instauratæ Mechanica«); Bogen var 
udelukkende bestemt til Gave for Fyrster og
Videnskabsmænd og derfor kun trykt i faa Exemplarer,
men udkom fire Aar senere i Nürnberg, dog i en
mindre rig Udstyrelse. - Næsten alle Tyge Brahes
Originalobservationer findes i det St. kgl. Bibliothek
i Kjøbenhavn.

Tyge Brahes Biografi er skreven adskillige Gange,
sidst, udførligst og paalideligst i det ovenfor nævnte
Skrift af F.R. FRIIS: »Tyge Brahe, en historisk
Fremstilling efter trykte og utrykte Kilder«
(1871), af hvilket Værk nærværende Skildring er et
kortfattet Uddrag. Samme Forfatter udgav 1876-86 Tyge
Brahes Breve i fire Bind. J.L. HEIBERGS Afhandling
»Hveen, tilforn Danmarks Observatorium«, findes i
»Pros. Skrftr.« IX. Bd.
Af hele Tyge Brahes Slægt stod Ingen ham i aandelig
Henseende saa nær som hans Søster SOPHIE BRAHE. De to
Søskende dannede som et Kuld for sig selv indenfor den
øvrige Familie, misforstaaet af den, men desbedre
forstaaende hinanden indbyrdes, og skjøndt de vare
skilte ved en Aldersforskjel af ti Aar, kunde de
alt tidlig dele hinandens Interesser. Sophie Brahe
er en ret ejendommelig Repræsentant for de lærde
adelige Damer og har tillige i sin Livsskjæbne noget
Romantisk, som fængsler.

Noget over tyve Aar gammel var hun bleven gift
med Otte Sophie Thott til Eriksholm i Skaane,
men blev Enke efter elleve Aars Ægteskab og
levede nu en Tidlang kun for Opdragelsen af sin Søn,
den senere som Rigsraad berømte Tage Thott, og for
sine videnskabelige Arbejder, blandt hvilke særlig
Astrologien og Alkymien sysselsatte hende. Sin
Broder paa Hveen besøgte hun jevnlig; hun elskede
og beundrede ham og havde været indviet i hans
videnskabelige Arbejder alt fra sit syttende Aar af,
da hun var Tyge Brahe behjælpelig med at observere
en total Maaneformørkelse, hvis Tidsbestemmelser
og astrologiske Betydning han havde forudsagt i sit
første Skrift om den nye Stjerne. Paa et af disse
Besøg hos Broderen gjorde hun Bekjendtskab med den
unge og meget smukke jydske Adelsmand ERIK LANGE til
Engelholm; hun blev greben af en heftig Kjærlighed
til ham, og en Forlovelse kom istand i Foraaret 1590,
da Sophie Brahe altsaa var fireogtredive Aar. Hyppig
og for længere Tid ad Gangen vare de nu Gjæster paa
Uranienborg, begge interesserende sig levende for
Tyge Brahes Virksomhed, men dog især for astrologiske
og alkymistiske Undersøgelser. Sophie Brahe havde
indrettet sig en »Nativitetsbog«, i hvilken hun
havde indført Stjernernes Bebudelser af hendes
Venners og Veninders Livsskjæbner, saaledes som
hendes Observationer havde viist hende dem. Erik
Lange var derimod ivrigst optagen af Alkymien;
han granskede efter de Vises Sten og efterforskede
Kunsten at gjøre Guld saalænge, at alt det, han selv
havde ejet, smeltede ind til Intet; han maatte sælge
sine Ejendomme og i mange Aar flakke om i Udlandet,
dels for at undgaa sine Kreditorer, dels for om muligt
at lære Guldmageriet paa fremmede Steder. Fra dette
Tidspunkt stammer det skjønne latinske Digt »Urania
til Titan«, som man hidtil udelt har tillagt Sophie
Brahe,
men ved hvis Affattelse Broderen udentvivl har været 
hende behjælpelig, thi det fremgaaer af en nu trykt 
Optegnelse af Tyge Brahe (F.R. FRIIS: Breve og 
Aktstykker angaaende T. B. og hans Slægtninge«
S. 156 ff.), at Sophie ikke kunde Latin. Efter visse
sproglige Kjendemærker at dømme er Sammenhængen
rimeligvis den, at Tyge Brahe har oversat Søsterens
lange erotisk-videnskabelige Skrivelse til hendes
Forlovede, hvadenten den nu oprindelig har været
affattet paa Vers eller ej. I sin Monografi
»Sophie Brahe, en Hverdagshistorie fra det 16. og
17. Aarhundrede«, har
J.L. HEIBERG oversat Digtet paa Dansk og forsynet dets
astrologiske Systematik med udtømmende Forklaringer
(Pros. Skrftr. IX). I hans Gjengivelse bør man
læse Digtet, hvis Skjønhed og Sindrighed vil træde
frem for Enhver, medens dets erotiske Varme gjør os
Brevskriverinden nærværende med særegent Liv og dets
alkymistiske og astrologiske Detailler indvie os i
hele denne Verdensanskuelses sælsomme Tankegang, der
dog til syvende og sidst ikke har mere Lid til sine
Resultater, end at Sophie Brahe ender det Afsnit,
hvori hun har stillet sin Søns Nativitet, med den
Bekjendelse:

Ingen Velsignelse dog fra Jord og Stjerner kan ventes;
Dig jeg beder, o Gud, at Du bevarer min Søn !

Til hun var 46 Aar gammel maatte Sophie Brahe vente,
inden Erik Lange kom hjem fra sine Eventyr i Udlandet,
fattigere end nogensinde før. I Hertugdømmerne holdt
de Bryllup og slog sig igjennem i Trang og Savn,
indtil Sønnen Tage Thott vendte tilbage fra sin
Udenlandsrejse. Om de Begge kom i Huset hos ham paa
Eriksholm, veed man ligesaalidt som hvorlænge Erik
Lange levede. Men Sophie blev 87 Aar gammel, saae sin
Søn stige i Velstand og Ære og blev baade Bedste-
og Oldemoder. I en Rejseberetning af den franske
Gesandtskabs-Sekretair Charles Oger omtales det
som en Mærkelighed, at Forfatteren har haft Lejlighed
til at se Tyge Brahes højtbedagede berømte Søster.

Blandt Tyge Brahes Disciple er der især to at fremhæve: 
PEDER JAKOBSEN FLEMLØSE og CHRISTEN SØRENSEN LONGBERG.

PEDER JAKOBSEN, født i Flemløse i Fyen omtr. 1554,
var udentvivl Tyge Brahes første Elev paa Hveen,
hvor han sees at have anstillet Observationer tidlig
paa Foraaret 1578. Han havde gjort sig bekjendt
ved et lille til Tyge Brahe dediceret Skrift
om en Solformørkelse 1574, i hvilket han hævder
Forestillingen om saadanne Himmelfænomener som
Forkyndere af Guds Vrede og Bebudere af straffende
Hjemsøgelser, som dog kunne afvendes, naar fromme
Bønner bevæge Gud til at gribe ind i Himmellegemernes
truende Gang. Paa Uranienborg tryktes der et dansk
Skrift af ham, det første meteorologiske Arbejde i
vor Litteratur: »En Elementisch oc Jordisch 
Astrologia Om Lufftens forandring« etc. (udg. paany 
1865 af F.R. FRIIS). Forfatteren opholdt sig ikke 
længer paa Uranienborg paa det
Tidspunkt, da Tyge Brahe vilde have det hos ham beroende
Manuskript i Pressen, og da der manglede en Fortale,
forfattede han selv en saadan i Peder Jakobsens Navn,
i hvilket Skriftets Tilblivelse forklares saaledes:
»Og havde udi Synderlighed højlovlig Ihukommelse Kong
Frederik stor Lyst og Attraa til Sligt at vide og
forfare, saa at Hans Majestæt havde selv mange
Stykker herudi af langvarende Paaagtning, naar
Hs. Maj. vandrede eller var i Jagt under aaben
Himmel, mærket og forfaret; og paa det Hs. Maj. end
da ydermere her udi kunde faae Vidskab, befol
Hs. Maj. for nogle Aar siden min Junker, ærlig og
velbyrdig Mand Tyge Brahe til Knudstrup, hos hvilken
jeg var paa Hveen noget længer end udi ti Aar og
inserveret hannem i de astronomiske og pyronomiske
(o: kemiske) Kunster, hannem befoel kongelig Maj.,
at han udaf sine Bøger og egen Forfaring skulde
skriftligen forfatte og sammendrage saamange Stykker
og Experimenter, han kunde herpaa tilvejebringe,
og det siden Hs. Maj. i en Bog udi Synderlighed
sammenskrevet lade bekomme. Og efterdi fornævnte
Tyge Brahe havde meget med sine andre og højere
Studiis og Idrætter at tage vare, saa at han ikke
noksom havde Stunder at udlede og sammendrage, hvad
disse Betydninger angaaer, paalagde han derfor mig
det at gjøre og fuldkomme, og antvordede mig hvad af
sine Bøger dertil behøvedes og hvad Andet han derudi
selv havde forfaret, og gav mig en Instruktion og
Undervisning, hvorledes Altingest var herudi paa det
Letteste og Bedste at efterkomme.« - Flemløse døde
1599, Just som nan stod i Begreb med at rejse til
Basel for at tage Doktorgraden.

I Slutningen af Firserne kom Tyge Brages berømteste
Elev CHRISTEN SØRENSEN til Hveen. Hans Forældre vare
Bønderfolk i Landsbyen Lomborg ved Lemvig, hvor han 
blev født den 4. Oktober 1562 og efter hvilken han 
antog det Navn, der senere latiniseredes til 
LONGOMONTANUS. I Vintermaanederne fik han nogen
Undervisning af Stedets Præst, men om Sommeren maatte
han røgte Bondegjerning. Denne Aarstid gruede han for,
og ved Pinsetide 1577 pakkede han sine Bøger sammen og
vandrede de tolv Mil til Viborg. Her blev han optagen
i Skolen, hvor han gik i elleve Aar og foruden de
almindelige Skolekundskaber lærte Begyndelsesgrundene
af Mathematiken af den fra Wittenberg hjemvendte MADS
HVAS. Sexogtyve Aar gammel kom han til Universitetet
og anbefaledes af Professorerne til Tyge Brahe;
i otte Aar var han hos ham paa Hveen og fulgte med
ham først til Wandesborg, senere til Prag. I Aaret
1600 skiltes de to Venner, Longomontan besøgte endel
tydske Byer og tog Magistergraden i Rostock. Efter sin
Hjemkomst til Danmark 1602 blev han Rektor i Viborg, afslog i 
Forventning om en Ansættelse ved Universitetet en Kaldelse til det
astronomiske Professorat i Wittenberg og blev
endelig 1607 extraordinair Professor i Mathematik,
hvilken Lærestol han beklædte til sin Død 1647. Han
er Forfatter af en Række latinske Disputatser og
flere større mathematiske og astronomiske Skrifter,
blandt hvilke det vigtigste er »Astronomia Danica«
(1622 og flere senere Udgaver), i lang Tid et klassisk
Værk i Astronomien. Longomontan byggede paa Tyge
Brahes Observationer, men fulgte det kopernikanske
System. I hans Tid opførtes Kjøbenhavns Observatorium
(Rundetaarn), hvis Indretning han har beskrevet i
»Introductio in theatrum Astronomicum Havniense«
1638.

Skjøndt Astronomien efter sit Væsen hører til de
Videnskaber, det falder vanskeligst at popularisere,
træffe vi dog allerede i det 17. Aarh.s Begyndelse
paa Skrifter, der søge at forklare dens Fænomener
for den store Almenhed, saaledes som NIELS HELVADS 
»Resolution oc Forklaring paa den Ny Comet oc 
Wuanlige Stierne, som bleff seet vdi Novembri
oc Decembri Maaned 1618«, i hvilken Afhandling
det første Kapitel gjør Rede for »de Motiver oc
Principal aarsager, huorfaare Gud lader Cometer oc
andre gruelige Spectackel see paa Himmelen«, andet
Kapitel omhandler »Cometers Skabning, oprindelse
oc herkompst« o. s. v. Forfatteren NlELS HANSEN
HELVAD (Nicolaus Helvaderus] vandt sig overhovedet
et agtet Navn og en stor Læsekreds som folkelig
Skribent i mange forskjellige Emner og er i det
Hele taget en ret mærkelig Mand. Han blev født 1564
i Kirkebyen Heldevad mellem Tønder og Haderslev,
hvor hans Fader var og han selv senere blev Præst,
efter at hans Ungdomsstudier havde ført ham viden om
til Lifland og Tydskland. I sit Præstekald vedblev
han at dyrke sine Yndlingsvidenskaber Mathematik
og Astrologi og udgav hvert Aar en Almanak, hvori
han meddelte Aarets Prognostikon, Forudsigelsen
af dets Begivenheder. Men netop denne hans Viden
skulde bringe ham i Fortræd, som det jo stundom er
Profeternes hjemlige Skjæbne. Hertug Johan Adolphs
højtbetroede Yndling Johan v. Wowern, en ikke
uberømt Videnskabsmand, men tillige en stolt og
hovmodig Herre, havde anmodet Helvad om at stille
hans Nativitet, men denne faldt saa lidet ud efter
Ønske, at han harmfuld udbrød: »Helvad har stillet
mig min Nativitet, jeg skal stille ham hans igjen -
der Teufel soll ihn holen!« Ved falske Beskyldninger
og allehaande
Fortrædigelser fik han da ogsaa den stjernekyndige 
Præst dreven fra Kaldet, men efterat Christian IV. 
havde gjort Helvads personlige Bekjendtskab, tog 
han sig af ham, indtagen af hans muntre og
livlige Væsen, og udnævnte ham 1615 til kongelig
Kalendariograf eller Almanakskriver. Men ogsaa
i denne Stilling voldte hans Forudsigelser ham
Ubehageligheder. I Almanaken for 1632 havde han
betegnet Dageri den 5. November med Bogstaverne
G. b. f. r. i. a., og paa Kongens Spørgsmaal om
deres Betydning
udlagde han dem som: »Gud bevare Frantz Rantzau i Aar.« 
Da nu Rantzau, der var Rigens Hovmester og forlovet med 
Kongens Datter Anna Cathrine, druknede i Rosenborg Have 
den nævnte Dags Aften, som han vilde gaa fra Slottet, 
befalede Kongen Helvad ikke mere at give sig af med 
Spaadomme. Et Par Aar efter døde han 1634. Endnu udover 
Aarhundredet bevarede hans Skrifter deres Folkeyndest. 
Hans Selvbiografi findes i Vidensk. Selsk. hist. Almanak 
for 1775-76.

Blandt det følgende Slægtleds Astronomer rager Ole Rømer frem 
som Opdageren af en af Naturens Grundlove: Lyshastighedens.

Vækkelsen af sine mathematiske Interesser havde
den unge aarhusianske Student OLE CHRISTENSEN RØMER
(f. 1644) især RASMUS BARTHOLIN at takke for, og denne
viste ham yderligere sin Yndest ved at anbefale ham
til Medhjælper for den franske Expedition, der 1671
kom her til Landet under Ledelse af Astronomen Picard
for at bestemme Uranienborgs Polhøjde. Rømer fulgte
med Expeditionen tilbage til Frankrig, opholdt sig
her i ti Aar og erhvervede sig ansete Stillinger og 
europæisk Navnkundighed. Han deltog i Arbejderne
paa Observatoriet i Paris, blev Medlem af Akademiet
og Lærer i Mathematik for Kronprinsen; ogsaa i
Anlægget af de kunstige Vandspring i Versailles
tog han Del. Under Opholdet i Paris gjorde han
1675 den Opdagelse, som han skylder sit største
videnskabelige Ry. Man havde hidtil antaget, at et
Fænomen opfattedes af Synsorganerne i samme Øjeblik
det skete, uden Hensyn til Afstanden, altsaa at
Lyset forplantede sig med en uendelig Hastighed. Ved
Iagttagelse af Jupiterdrabanternes Formørkelse blev
Rømer imidlertid opmærksom paa, at der i disse
Fænomener finder periodiske Afvigelser Sted, som
staa i et bestemt Forhold til Planetens Afstand fra
Jorden. Dette forklarede han ved at antage, at Lyset
behøvede en Tid for at komme fra Planeterne til os,
og at denne Tid var proportional med Afstanden,
altsaa at Lyset bevægede sig med en jevn Hastighed,
som han beregnede saaledes, at Middelafstanden imellem
Solen og Jorden tilbagelagdes i 14 Minuter. Tanken
var født til Verden, Hypothesen stadfæstede sig,
om end Beregningen var urigtig, idet Hastigheden
er omtr. 8 Minuter. 1676 blev Rømer designeret til
Professoratet i Mathematik ved Kjøbenhavns Universitet
og hjemkaldtes 1681 for at tiltræde sin Post. Han
forbedrede Observatoriet og indførte flere nye, tildels 
af ham selv opfundne Instrumenter (Passageinstrumentet) 
og Maskiner, der viste Planeternes Gang, Solens og 
Maanens Formørkelser. Paa Rundetaarn saavelsom i sit 
private »Observatorium Tusculanum« paa Landstedet
Pilenborg i Vridløsemagle Vest for Kjøbenhavn
arbejdede han især paa at bestemme Fixstjernernes
Parallaxe, men de herhen hørende Optegnelser gik tabt
ved Ildebranden 1728 med Undtagelse af de »tre Dages
Observationer« (»triduum observationum Tusculanarum«),
som Horrebow senere udgav. Efter Hjemkomsten fra en
efter kongelig Befaling foretagen Rejse til Tydskland,
Frankrig, England og Holland blev Rømer Assessor
i Højesteret og senere Politi- og Borgemester i
Kjøbenhavn. I denne Stilling indførte han mange
kommunale og almennyttige Foranstaltninger: der
indrettedes et ordenligt Nattepoliti i Hovedstaden,
dens Gader oplystes ved Løgter, Brandvæsenet blev
ordnet og Byen paa mange Maader forskjønnet; der
indførtes ensartet Maal og Vægt over hele Riget,
Landevejene bleve opmaalte, Milepæle oprejste og
Befordringsvæsnet forbedret. Endvidere udarbejdede
Rømer den første Matrikel eller almindelige Jordebog,
hvorved først en ligelig Skyldsætning af alt Landets
Jordegods blev mulig. Dette virksomme Liv endte Døden
1710.

Af Tilværelsens praktiske Krav udspringe de første
videnskabelige Begyndelser. Landmaalingen og det 
daglige Livs Regning afføder Mathematiken,
Tidsmaalingen og Skibsfarten Astronomien,
Bjergværksdriften Mineralogien og Geologien,
Lægekunsten Zoologien og Botaniken, Apothekerkunsten
Kemien. Først naar det erhvervede Kundskabsforraad
begynder at udsondres fra den Fornødenhed, der
oprindelig har fremkaldt det, først naar det bliver
Gjenstand for særskilt Behandling for sin egen Skyld,
uden Hensyn til den praktiske Nytteanvendelse, først 
da kan der blive Tale om det enkelte Videnskabsfags 
Historie. Endnu paa det Tidspunkt, vi her behandle, 
ere Zoologi, Botanik og Kemi nøje knyttede til 
Lægekunstens Udøvelse og studeres væsenligst i dens 
Tjeneste; men i selve Studiet er der foregaaet det 
store Fremskridt, at den abstrakte Spekulations Vej 
er ifærd med at blive forladt til Fordel for 
Iagttagelsen og Undersøgelsen. Endnu staa mange 
Fordomme som Hindringer for denne; Dissektionen
af menneskelige Kadavere
var paa mange Steder forbudt ved Lov og havde den
offentlige Mening imod sig, saa at f. Ex. hos os
Professor ANDERS CHRISTENSEN (1551-1602) maatte
opgive den, fordi »honnette« Folk ellers ikke vilde
sidde tilbords med ham. Fra Undersøgelser af Dyr
maatte der da drages Analogier til det menneskelige
Legeme i dets Hovedtræk; men ogsaa den nøjere Indsigt
vandtes, efterhaanden som Fordommen besejredes og
især efter at Mikroskopets Opfindelse i Slutningen
af det 16. Aarh. havde aabnet Indblik i en helt ny
Verden. Efter den indre Legemsbygning samt efter
Livsytringernes Art klassificeres Grupperne i denne
før-Linneiske Periode, fra hvilket Tidsrum en meget
stor Del af vor Kundskab til den indre Organisme
stammer.

Det vil saaledes ikke undre, at det fortrinsvis er
Læger, vi gjøre Bekjendtskab med, naar vi lade den
lærde Tids Naturforskere passere forbi os. Den første
betydeligere Skikkelse, vi faae Øje paa, er den ældste
af Bartholinernes navnkundige Slægt. (Se angaaende
denne Prof JUL. PETERSENS Skrift »Bartholinerne og
Kredsen om dem«, 1899.)

CASPAR BARTHOLIN (Bertelsen) fødtes 1585 i Malmø, 
hvor hans Fader Bertel Jespersen var Præst. Om hans
naturlige Begavelse havde Samtiden mærkelige Ting
at fortælle, ja endogsaa den Vidunderlighed, at han
var i Besiddelse af medfødt Kundskab i det hebraiske
Sprog. I syv Aar studerede han ved de bekjendteste
Universiteter udenlands, blev Magister i Wittenberg,
tog den medicinske Doktorgrad i Basel, havde Lejlighed
til at foretage Dissektioner i Padua, hvor han
arbejdede med paa Pladerne til Casserius' Værk om
Sandseredskaberne, samt udgav forskjellige mindre
Skrifter, deriblandt sin Haandbog i den menneskelige
Anatomi: »Anatomicæ institutiones« (Wittenberg 1611),
en i sin Tid meget benyttet Vejledning, der udkom i
flere Oplag endnu i Forfatterens Levetid og senere,
forøget og forbedret, udgaves gjentagne Gange af hans 
Søn og hævdede sig Aarhundredet igjennem som Ledetraad 
for Videnskabsmænd og Studerende, oversat paa Tydsk, 
Fransk, Italiensk, Hollandsk og Engelsk. Efter sin 
Hjemkomst blev C. Bartholin Professor ved Universitetet, 
først i Latin, derefter i Medicinen, og ægtede Anna 
Fincke, en Datter af den indflydelsesrige Mathematiker 
og Mediciner Professor THOMAS FlNCKE. Han holdt 
Forelæsninger over Anatomien med Forklaring af 
Afbildninger og
Dissektion af Dyr, samt udgav forskjellige Afhandlinger
om filosofiske, fysiske og lægevidenskabelige Emner, 
bl. A. en Disputats »de philosophia in medicina usu« 
(»Om Filosofiens Brug i Lægevidenskaben«). Sandsen for 
det Abnorme og Forunderlige, som endnu beherskede Tiden 
trods dens ved Iagttagelser voxende Indsigt i Naturens 
lovbundne Virksomhed, har givet sig Udtryk i C. Bartholins
Skrift »De unicornu« (»Om Enhjørningen«), i hvilket det 
fabelagtige Dyr beskrives efter forskjellige Forfatteres 
Beretninger uden Spor af den Støtte for Paalideligheden,
Selvsynet giver, hvilket jo rigtignok i dette Tilfælde 
maatte undværes af gode Grunde; Afhandlingen er en af de 
sidste Repræsentanter for den blot litteraire Naturhistorie, 
som henter sit Apparat fra de klassiske Forfattere og paa 
Bogstudiets Omraade udfolder en ofte forbausende Lærdom, 
men ikke tænker paa at se med sine egne Øjne.

Caspar Bartholins Sygdom 1623 og dens Indflydelse paa hans 
Sindsretning og Tankegang er omtalt S. 342. Ved Siden af de
theologiske Studier, der optog hans sidste Leveaar,
dyrkede han dog ogsaa de naturvidenskabelige og udgav
adskillige Skrifter om Emner fra dette Omraade. Efter
hans Død 1629 udkom et større Arbejde: »Controversiæ
anatomicæ« (»Anatomiske Stridigheder«), et Værk, der
trods sin polemiske Titel dog kun for en mindre Del er
et egenlig debatterende Skrift, men væsenligst et
Supplement til hans Anatomi; blandt de Spørgsmaal,
som fremsættes til videnskabelig Diskussion, kan
nævnes som Exempler: om man skal spise mest til
Frokost eller til Middag? om det er rigtigt, at
velhavende Mødre overlade deres Børn til Ammer? om
Mennesket er Naturens ypperste Værk, og om det med
Rette bærer Navn af en Mikrokosme? m. m.

C.C.A. GOSCH, der i sin »Udsigt over Danmarks
zoologiske Litteratur« 2. Afd. 1. Bd. (1873) bringer
udførlige Karakteristiker saavel af Bartholinernes
som af Ole Worms, Simon Paullis og Niels Stensens
videnskabelige Arbejder, sammenfatter Dommen om
Caspar Bartholin i følgende Udtalelse: »Se vi
tilbage paa hans Virksomhed i Zoologiens Tjeneste,
der saagodtsom ganske knytter sig til Anatomien og
Fysiologien, saa kan man sige, at han har indlagt sig
Fortjeneste mere ved at ordne det indvundne Materiale
og vække Interessen end ved originale Bidrag, og at
hans Fortjeneste af Videnskaben i Danmark var større
end af Videnskaben i Almindelighed.«

Denne Betragtningsmaade finder dog Bartholins
Biograf S.M. GJELLERUP ikke rammende i det
Væsenlige. »Dengang han fremtraadte,« siger G.,
»havde Videnskaberne arbejdet sig ud af den
skolastiske Filosofis Lænker og begyndt deres
Ynglingsvandreaar. Nu krævede man rundt omkring
i Europa nye Methoder. Alt det overflødige og
forældede Stof skulde skydes ud, og det, som blev
tilbage, skulde ordnes og fremstilles i en ny,
klar og overskuelig Form. Det var denne Opgave,
Caspar Bartholin forsøgte at løse, idet han fra et
strengt aristotelisk Standpunkt udarbejdede sine
forskjellige Haandbøger, og naar man gaaer ud fra de
Forudsætninger, hvorpaa man dengang byggede, maa man
paastaa, at han virkelig ogsaa i denne Henseende har
fyldestgjort Tidens Krav.«

Det hedder i Gosch's ovennævnte Værk, at »Faa have virket
kraftigere i det 17. Aarh. for at udbrede Interesse og
Kundskab til Naturhistorien i Danmark end Ole Worm,
en af de ypperste Repræsentanter hertillands for den
polyhistoriske Videnskabsperiode,
Ole Worm.

Efter et Stik af Simon de Pas i første Udgave af »<i>Fasti Danici</i>«.

<sp>I Rammen</sp>: Dr. Ole Worm, Professor i Medicin ved
Kbhvns. kgl. Universitet i hans 38. Aar (1626).
-- <sp>Under Rammen</sp>: Dit Billedes ydre Skygge, Worm, har
Kunstneren graveret, men din Aand har han ikke kunnet mejsle,
og det sømmede sig ejheller. Spørger Du: hvorfor? Det
skal jeg sige Dig: fordi Du selv udtrykker den bedre
end Kunstneren ved din lærde Haand; den lærer os,
at Du baade kaldes Læge og Filosof; ved den er Du
den Første, der giver de Danske Kjendskab til de
henfarne Dage.
da det indsamlede Kundskabsforraad i de forskjellige
Videnskabsgrene endnu var saa ringe, at en dygtig
Mand kunde ikke blot glimre, men virkelig gjøre Nytte
i endog meget forskjellige Retninger.«

OLE WORM var af hollandsk Slægt; hans Farfader
flygtede under Religionskrigene i Nederlandene til
Danmark, for at undgaa Hertugen af Albas Forfølgelse,
og døde som Raadmand i Aarhus. Hans Søn Villum blev
Borgemester sammesteds; dennes ældste Barn var Ole,
født den 23. Maj 1588. I sex Aar gik han i Aarhus
Latinskole, men blev saa, ikke stort mere end
tolv Aar gammel, sendt til Gymnasiet i Lyneburg,
og paa nogle korte Besøg i Hjemmet nær opholdt
han sig nu udenlands indtil sit femogtyvende Aar:
i Marburg og Giessen, hvor han studerede Theologi,
i Frankfurt, Worms, Speier, Heidelberg og Strasburg,
hvor han tog fat paa det medicinske Studium, som han
fortsatte i Basel, Padua og Montpellier. Fra Paris
rejste han paa Grund af Urolighederne efter Henrik
IV.s Mord tidligere end Bestemmelsen til Holland og
studerede i længere Tid ved det berømte Universitet
i Leyden. Efter halvandet Aars Ophold i London, hvor
han vandt sig et anseet Navn som praktisk Læge, tog
den vidtberejste unge Videnskabsmand omsider 1613 fast
Bolig i sit Fødeland, kaldet til Professor ved dets
Universitet, først i Latin og Græsk, derpaa i Fysik og
endelig 1624 i Medicin, da Caspar Bartholin ombyttede
sin lægevidenskabelige Lærestol med en theologisk.

Som Professor udfoldede Ole Worm en betydelig
Virksomhed, ikke blot ved sine Skrifter og
Forelæsninger, men ogsaa ved sit personlige
Forhold til sine Samtidige samt ved Anlæggelsen
af sit berømte Musæum, hvis mangfoldige og højst 
forskjelligartede Samlinger vare tilgængelige for 
Publikum og forklaredes for det i vejledende 
Foredrag. Dette Musæum blev snart betragtet som 
Kjøbenhavns største Mærkværdighed; det besøgtes 
af Kongen og de fremmede Stormænd, som gjæstede 
Byen, og det voxede ved Gaver trindtomkring fra 
- Gaver af allehaande Arter: zoologiske og 
pathologiske Gjenstande, nordiske og fremmede 
Oldsager, ethnografiske Sjeldenheder, forunderlige
Kunstværker og rene Snurrepiberier; denne den
videnskabelige Samle-Interesses Barndomsperiode havde
ganske Karakter som det barnlige Studium i Individets
Udvikling, naar den i Skolen vakte Sands fremkalder
de første planløse
OLE WORMS MUSÆUM.

og af Tilbøjeligheden for de sære Undtagelser mest
prægede »Samlinger«; først langt senere bringer en 
sondrende Systematik Orden i det brogede Kaos. 
Imidlertid udarbejdedes der forskjellige Kataloger 
over Musæet, og efter Ole Worms Død udkom det store 
illustrerede Pragtværk, han havde arbejdet paa i 
mange Aar: »Musæum Wormianum«, udgivet af hans Søn 
VILLUM WORM 1655 og trykt hos Elsivir i Leyden. 
Dette Værk er det første Forsøg i speciel Zoologi i 
vor Litteratur, og adskillige nordiske Dyreformer 
ere her for første Gang videnskabelig beskrevne.

I dette Worms Hovedværk indlemmedes tillige en
tidligere Afhandling af ham, som vi skulle dvæle et
Øjeblik ved, fordi den er oplysende baade for Tidens
videnskabelige Standpunkt og for Forfatterens Stilling
til dette. Dens Navn er: »Historia animalis quod in
Norvagia quandoque e nubibus decidit«. (»Hist. om
det Dyr, som i Norge stundom falder ned fra Skyerne«). 
Det er den paa den norske Fjeldryg levende og af sine 
mærkelige Vandringer bekjendte lille Studsmus Lemmingen, 
der menes med det saaledes i Overensstemmelse med 
Folketroen betegnede Dyr. Worm giver den første 
Beskrivelse, vi have, af Lemmingens Ydre og dens mest 
iøjnefaldende indre Bygningsforhold og gaaer derpaa over 
til en Undersøgelse af de forskjellige Meninger om dens 
Tilblivelse. Den spontane Fødsel spillede dengang en 
ikke lille Rolle i den videnskabelige Bevidsthed, som 
den gjør det endnu den Dag idag i den folkelige, og 
Hypothesen om Lemmingens Opstaaen af »forraadnede Skyer« 
tør Worm derfor ikke stemple som helt urimelig; den anden
Mening: at Dyrene forplante sig paa sædvanlig Maade og 
føres bort af Vindens Magt, betegner han som ikke ganske 
usandsynlig. Selv er han mest tilbøjelig til at hævde den 
naturlige Forplantning og han støtter denne Antagelse med 
det videnskabelige Argument, at Naturen, »som Intet 
foretager sig uden Hensigt«, maa have havt et Øjemed, da 
den udstyrede disse Dyr med Kjønsdele; hvad deres 
pludselige Tilsynekomst og umaadelige Udbredelse angaaer, 
da paapeger han Steder, hvor de aabenbart have hjemme, og 
viser, at deres Talrighed staaer i nøje Sammenhæng med
Vinterens Temperaturforhold. Mellem de forskjellige
Hypotheser har Worm altsaa mest Sympathi for den, der 
kommer en naturlig
Forklaring nærmest, om han end ikke tør bryde med
Traditionen, som han mente støttet af en saa
betydelig Autoritet som Scaliger. I Afhandlingens
næstsidste Kapitel, der handler om, hvad der kan
gjøres mod disse Dyrs Ødelæggelser, anfører Worm for
den historiske Fuldstændigheds Skyld en pavelig Bulle
imod dem samt et Uddrag af det romerske Liturgi mod
slige Landeplager, hvilket han dog ikke vil anbefale
Nogen. Hvor til Slutning Lemmingens Nytte drøftes,
ytrer Forfatteren, at der ikke kan være nogen Tvivl
om, at de jo sendes af Gud til Straf for vore Synder
og altsaa bør mødes med Bod og Bøn; som Vidnesbyrd
om disses kraftige Virkeevne fortæller han saa, hvad
der er skeet for ikke længe siden: at talløse Skarer
af Lemminger, som bedækkede Markerne i Lister Sogn,
da Menigheden begav sig til Kirken for at anraabe
om Hjælp imod dem, vare styrtede i Havet tilhobe,
da man atter kom ud.

Som Læge nød Worm stor Anseelse, ikke mindst fordi
han, hvad der just ikke var Tidens Skik, blev paa sin
Post under de forskjellige Pestepidemier, Kjøbenhavn
hjemsøgtes af; i Almindelighed forlod Lægerne
skyndsomst Byen, naar en Epidemi udbrød, henvisende
til nogle trykte Regler for Sygdommens Behandling og
forresten til Apothekernes Hjælp. Som medicinsk Docent
virkede Worm kraftigt ved Forelæsninger og Skrifter;
den egenlige Sygdomslære afhandlede han i en Række
Disputatser, der sammen med en Del Afhandlinger af
blandet Indhold danne de to Værker: »Institutionum
medicarum libri V« (1636-40) og »Controversiarum
medicarum exercitationes I-XVIII« (1624-53). Med lærde
Mænd i og udenfor Norden stod Worm i en udstrakt
Brevvexling; Gram udgav 1728 denne Korrespondance
under Titlen »Olai Wormii et doctorum virorum ad
eum Epistolæ« (»Ole Worms egne og lærde Mænds Breve
til ham«), men Ildebranden s. A. fortærede det Meste
af Oplaget, saa det danske Selskab besørgede en ny
Udgave 1751. Det er den vigtigste lærde Brevvexling,
hin Tid har frembragt herhjemme.

Om Ole Worms Fortjenester af den nordiske Oldforskning
skal der senere tales; her gjøre vi kun i Forbigaaende
opmærksom paa, hvorledes Tidens uklare Bevidsthed
kunde opfatte Natur- og Oldvidenskab som to Sider
af samme Sag: Biskoppen af Bergen sendte engang Worm
et Exemplar af en Krebs (Nephrops norvegicus), hvis
Tegninger paa Bagkroppen forekom ham at ligne Runer,
hvilke han nu bad den runekyndige Naturforsker at
tyde, for at Samtiden kunde faae at vide, hvilke
skrækkelige Begivenheder der herved varsledes.

For femte Gang beklædte Worm Rektoratet ved
Universitetet, da han den 10. Septbr. 1654 døde under
Udøvelsen af sin Lægevirksomhed i den skrækkelige
Pestsommer, der bortrev en Femtedel af Kjøbenhavns
Befolkning. I hans Dødsstund - fortælles der -
saaes en klart skinnende Stjerne over hans Hus,
hvorfra den skød ned mod Østen og pludselig sluktes.

Underskriften under omstaaende Portrait af SlMON PAULLI 
oplyser i Korthed hans vigtigste Livsfata, men meddeler 
Intet om de Omstændigheder, der lagde hans Vej ind over 
Danmark. Hans Fader, oprindelig Professor i Medicin i 
Rostock, blev som Landsmand af Enkedronning Sophie (af
Mecklenburg, Frederik II.s Gemalinde) Livlæge hos hende 
paa Nykjøbing Slot, og fra Hofkredsene modtog Sønnen 
Understøttelse til sine Studeringer og blev ligeledes 
ved deres Anbefaling Hovmester for nogle adelige Ynglinge 
i Sorø. Han fandt Behag i Opholdet i Danmark, og da hans 
Svigerfader, Professor Jacob Fabricius i Rostock, 
imidlertid var bleven Livlæge hos Kong Christian IV., 
lykkedes det ham ved dennes Indflydelse at faae en 
Kaldelse til Kjøbenhavn, hvor han udnævntes til at 
beklæde det første Professorat i Anatomi. Hans første 
Forelæsning holdtes paa Grundlag af Galens Bog om 
Knoklerne og med et af Universitetet tidligere erhvervet 
Skelet som Forklaringsobjekt; Dissektioner fandt ikke 
Sted, fordi der intet Anatomitheater havdes. Denne Mangel
blev dog faa Aar efter afhjulpen paa Foranstaltning
af Kansleren Christian Thomæson Sehested, der lod et 
Theatrum anatomicum indrette for Kommunitetets Midler i 
det saakaldte gamle Kollegium; »vi ere i fuld Gang med 
Bygningen af det anatomiske Theater,« hedder det i et 
Brev fra 1643 fra Ole Worm, som ikke betragtede den
tydske Lærde med velvillige Øjne, »og saasnart det er 
færdigt, loves der os Mirakler af Den, hvem dette Fag er 
betroet, skjøndt han i de næsten to Aar, han har været 
iblandt os, ikke har dissekeret saameget som en Hund.«  
Ole Worms Skepsis synes ikke at have savnet Berettigelse;
der foreligger ialfald ingen litteraire Vidnesbyrd
om, at den videnskabelige Virksomhed indenfor
Anatomitheatrets Mure har været af nogen stor
Simon Paulli.

Efter Carel v. Manderns Maleri, stukket af Alb. Haelweg.

<sp>Paa Foden af Busten</sp>: Jeg skal voxe frisk ved
Efterverdenens Ros. Horats (Od. III. 30, 7-8).
-- <sp>Underskrift</sp>: Simon Paulli, Simons Sønnesøn,
Henriks Søn, blev født i Rostock 1603, udnævntes til Professor
dersteds 1632. Aar 1639 under Christian IV.s Regering
indførte han Studiet af Anatomi, Kirurgi og Botanik
ved det kgl. Universitet i Kbhvn. Men efterat Frederik
III. var kommen paa Tronen, opgav han denne Stilling
og har nu Ansættelse som kongelig Læge. 63 Aar gammel.
Betydning, før Thomas Bartholin 1648 overtog Professoratet. 
Paulli fik et Kanonikat i Aarhus, blev senere Livlæge og 
døde i en høj Alder den 23. April 1680,

Af hans anatomiske Skrifter kan nævnes hans Indledningstale 
til den ovenfor nævnte Forelæsningsrække, hans Program ved
Anatomikamrets Aabning, hans »Epistola parænetica ad Th. 
Bartholinum«. (»Formaningsbrev til Th. B.«) 1673, 
indeholdende Meddelelser angaaende Fremgangsmaaden ved 
Tilberedning af Skeletter. Som Veterinair fremtræder Paulli 
i sit Skrift »Anatomisch-medicinisches Bedenken über ein 
kgl. Reitpferd« (Kbhvn. 1672); en af Kongens Yndlingsheste 
døde pludselig, og Simon Paulli, som ved Hove var bleven 
adspurgt om Dødsaarsagen, paatog sig om muligt at udfinde
denne ved en Obduktion, om hvilken Skriftet giver Beretning. 
Man ansaa det for uværdigt for en Mand i hans Stilling at 
nedlade sig til en saadan Undersøgelse, men Th. Bartholin 
forsvarede ham med den Bemærkning, at Lægekunstens 
videnskabelige Forudsætninger ere de samme, hvad enten de 
anvendes paa Mennesker eller Dyr.

Større ere S. Paullis Fortjenester som Botaniker, Ved 
hans Ansættelse ved Universitetet paalagdes det ham 
specielt at anstille botaniske Exkursioner med de 
Studerende, og denne Forpligtelse opfyldte han 
samvittighedsfuldt Uge efter Uge. Mest havde det botaniske 
Studium et praktisk Maal for Øje, nemlig ved Undersøgelsen 
af Planternes lægende Kraft at være til Støtte for 
Medicinen. En saadan farmakologisk Karakter have da ogsaa 
Paullis to betydeligste botaniske Skrifter: »Quadripartitum
botanicum«. 1640, saaledes kaldet, fordi Planterne ere 
inddelte i fire Klasser efter Aarstiderne, og »Flora Danica 
det er Dansk Urtebog« 1648, en dansk Botanik, der ligeledes 
i en efter de fire Aarstider foretagen Sondring omhandler 
henved 400 Planter, hvis Brug var af Vigtighed i medicinsk 
eller diætetisk Henseende. Ved hver Plante angives først 
dens Navn paa Dansk, Tydsk og Latin, samt dens Blomstringstid,
dernæst følger en udførlig Beskrivelse af dens Udvortes, 
Angivelse af Stedet, hvor den findes, og tilsidst dens 
medicinske Egenskaber og Anvendelse baade efter fremmede 
Skribenters Opgivelser og efter Forfatterens egen Erfaring. 
Ikke mindre end 384 Plantebilleder illustrere Texten; 
dog skyldes disse ikke Originaltegninger,
Træsnittene ere laante af en nederlandsk Boghandler. Men som 
det paa kongelig Befaling udgivne Værk fremtræder i sin hele 
Udstyrelse, er det en ualmindelig Pragtfrembringelse i hin 
Tids videnskabelige Litteratur.

Mere som et historisk end som et botanisk Kuriosum kan
nævnes S. Paullis »Commentarius de abusu tabaci
Americanorum veteri & herbæ thee Asiaticorum in Europa 
novo« (»Afhandling om den gamle Misbrug af Amerikanernes 
Tobak og den nye af Asiaternes Urt The i Europa«, 1665). 
Forfatteren drager her i Spidsen for en Fylking af egne 
og Andres Grunde med vældig Kraft i Marken mod Brugen af 
Tobak , særlig Røgtobak, om hvilken han mener, at Røgen 
kan trænge op i Hjernen og angribe denne, og en lignende 
Virkning tilskriver han Theen, idet han vil bevise, at 
denne Plante i Et og Alt er identisk med den hjemlige 
Urt Pors. I dette som i adskillige andre af S. Paullis 
Skrifter findes der mange spredte Træk til Oplysning om 
Tidens Kulturstandpunkt.

Simon Paullis Biografi er skreven af Pseudonymen 
J. HORB (Prof. J. Rørbye) i Østs »Archiv« X. 1828.

Det største Ry som Anatom vandt Thomas Bartholin, 
Caspar Bartholins og Professordatteren Anna Finckes 
Søn, født 20. Oktbr. 1616. Han blev opdragen sammen
med den lærde FUIREN'ske Families Sønner og havde
bl. A. den senere som Livlæge bekjendte POUL MOTH til 
Lærer. Efter sin Faders tidlige Død fik han til 
Formynder sin Onkel OLE WORM, som Aaret iforvejen var 
bleven Enkemand efter hans Moster, Professor Finckes 
Datter Dorothea. Worm opfyldte sin Forpligtelse overfor 
det unge Menneske paa den kjærligste og omhyggeligste 
Maade og ledede med Kyndighed hans ypperlige Evner ind 
i de rette Spor. Atten Aar gammel blev Thomas Bartholin
dimitteret til Universitetet og rejste tre Aar senere 
til Leyden, hvor Lægevidenskaben havde et af sine 
Hovedsæder. Hans Faders berømte Navn og hans ikke mindre 
navnkundige Onkels Anbefalingsbreve skaffede ham en 
videnskabelig Omgang af første Rang, og baade ved det 
hollandske Universitet og under de senere Ophold i Paris, 
Montpellier, Padua, Neapel og paa Tilbagevejen i Basel 
var han som hjemme i de lærdeste Kredse og vedligeholdt 
stadig Forbindelsen med dem ved en udstrakt Brevvexling 
om de medicinske Spørgsmaal, som sysselsatte Samtiden. 
Ogsaa ved forskjellige videnskabelige Afhandlinger gjorde 
han sit Navn bekjendt i de Lærdes Samfund og var især
nøje fortrolig med Anatomiens seneste Erobringer, Harveys 
nye Theori for Blodcirkulationen og Asellis Opdagelse af 
Mælkekarrene. I Padua blev
Thomas Bartholin,

Caspars Søn, Doktor i Medicin og Anatomi og kgl. Professor ved
Kjøbenhavns Universitet. 35 Aar gl. 1651.

Jonas Suiderhoefs Stik efter Carl van Manderns Maleri.
han udnævnt til »Consiliarius« for den germaniske
Nation og kort efter til Prorektor og Syndikus ved 
Universitetet, en højst usædvanlig Ære for saa ung 
en Fremmed; den skaffede ham da ogsaa saamange
Misundere og optog saa meget af hans Tid, at han
snart frasagde sig Forretningerne. I Basel tog han 1645
den medicinske Doktorgrad og blev umiddelbart derpaa
Medlem af collegium medicum, en Hædersbevisning, som
ikke blev enhver Doktor til Del. Bartholins Disputats
handlede om Betændelse i Lungerne og Lungehinden og
den Tale, han holdt ved denne Lejlighed, om Misfostre
i Naturen og Medicinen. Et Par af de tilføjede Theses 
have kulturhistorisk Interesse: en lyder paa, at 
Lægekunstens Udøvelse vel kan forenes med adelig
Herkomst, en anden hævder, at Lægen ikke bør udelukkes
fra Selskabslivet - maaske en Reminiscens fra hans
Landsmand Anders Christensens Skjæbne (S. 390).

Flere udenlandske Professorater havde været tilbudte
Th. Barholin, men Worm opfordrede ham stadig til at 
vende hjem, for at han ved at vikariere for sin
alderstegne Bedstefader Thomas Fincke itide kunde faae
Foden indenfor Universitetet. Længe opsatte Bartholin
Hjemkomsten, bestandig optagen af de fængslende Studier 
og de interessante Arbejder udenlands; omsider vendte 
han 1647 tilbage til sin Fødeby efter ti Aars Fraværelse, 
beriget med Kundskaber, med et i den lærde Verden i 
Ind- og Udlandet hædret Navn og med en Mængde udmærkede 
Mænds Venskab, hvilket han plejede og nærede ved en 
livlig Brevvexling. Af denne udkom der i Aarene 1663-67 
fire Bind eller »Centurier«: »Epistolarum medicinalium 
a Doctis vel ad Doctos scriptarum Centuriæ I.-IV.« (»1.-4. 
Hundrede lægevidenskabelige Breve fra og til lærde Mænd«).

I Kjøbenhavn fik Th. Bartholin snart en udbredt Praxis, 
men det sees af et af hans Breve, at det praktiske Liv 
ikke tiltalte ham saaledes som det rent videnskabelige. 
En Plads som Læge hos den svagelige Prins Christian i 
Nykjøbing paa Falster afslog han, men modtog derimod 
efter Longomontans Død 1647 hans Professorat i Mathematik, 
indtil Simon Paulli Aaret efter tog sin Afsked og overlod 
Bartholin sin Plads paa Universitetet og i Anatomikammeret. 
Foruden sine anatomiske Forelæsninger holdt han i flere 
Semestre som Stedfortræder for sin Bedstefader Forelæsninger
over den specielle Pathologi, Hovedets, Brystets, senere ogsaa
Underlivets Sygdomme. I Anatomitheatret foretog 
han Dissektioner og demonstrerede baade paa Dyre-
og Menneskekadavere, ja foretog endog nu og da
Vivisektioner; stundom overværedes disse Øvelser af
Kong Frederik III. i den kongelige Loge, som var
udenfor selve Theatret, men med Vinduer ind imod
dette.

Vi komme nu til det Tidspunkt, da Th. Bartholin udførte 
sin største videnskabelige Bedrift: Iagttagelsen af 
Brystgangen hos Mennesket og Opdagelsen af de lymfatiske 
Kar først hos Dyr, siden hos Mennesket; et Tidspunkt, 
fra hvilket tillige hans Livs største Fortrædeligheder
skrive sig. Om Maaden, hvorpaa det ved Fordøjelsen
tilberedte Næringsstof tilføres Blodet og bliver
anvendeligt for Vævenes Behov, havde Tidens Anatomer
og Fysiologer en Forestilling, der væsenligst gik ud paa 
at betragte Leveren som Blodtilberedelsens Organ, til 
hvilket Næringsstoffet overførtes af Tarmkanalens Vener. 
Det var derfor en epokegjørende Opdagelse, da den 
italienske Lærde ASELLI paaviste Mælkekarrene i Krøset 
paa en Hund, hvorefter de snart fandtes hos Mennesket. 
Men selv efterat Asellis Opdagelse trods megen Modstand 
havde tilkæmpet sig almindelig Anerkjendelse, fastholdt 
baade den nævnte Videnskabsmand og hans Tilhængere endnu 
den fejlagtige Mening, at det var til Leveren, 
Næringssaften førtes gjennem Mælkekarrene, for der at 
forandres til Blod, og det var følgelig en endnu langt 
grundigere Revolution i Fysiologien, der foranledigedes,
da Franskmanden JOHAN PEQUET, ligeledes efter 
Undersøgelser af Hunden, opdagede, hvorledes samtlige
Mælkekars Indhold tilføres Blodsystemet gjennem den fra 
Underlivet udspringende Brystgang, saa at Leverens Rolle 
som Blodproducent fra nu af maatte henlægges til de 
falske Hypothesers store Dynge. Pequets med den
allerstørste Forbauselse og med ikke mindre Modstræben
og Uvillie modtagne Opdagelse var allerede gjort 1649, 
men offentliggjordes først 1651. Bartholin var
underrettet om den før Offentliggjørelsen og gav sig
strax ifærd med Undersøgelser desangaaende baade paa
Dyr og Mennesker, og han blev saaledes den Første, der 
paaviste Brystgangen hos Mennesket, nemlig hos to 
Forbrydere, der før Henrettelsen havde nydt et rigeligt 
Maaltid. Han giver nøjagtig
Beretning om sine Fund i sit 1652 udgivne Skrift:
»De lacteis thoracicis in homine brutisque nuperrime 
observatis«. (»Om de hos Mennesker og Dyr nylig iagttagne 
Brystmælkekar«), i hvilket han endnu afviger fra Pequet i 
Anskuelsen om Leverens Betydning for Bloddannelsen, som 
Bartholin vedvarende for en Del hævder. Noget 
Utilfredsstillende vedblev der dog at være for Bartholin 
ved dette hans Theoris Kompromis mellem den nye og den 
gamle Anskuelse, og han fortsatte derfor ufortrødent sine 
Undersøgelser, særlig af Forholdene i Leveren. Hans 
utrættelige Experimenteren med Dyr og hans strengt 
videnskabelige Kritik af de Fænomener, som skulde støtte 
hans Antagelse, førte ham nu til en højst vigtig Opdagelse,
der for bestandig gjorde Ende paa den tidligere Hævdelse 
af Leveren som bloddannende: Opdagelsen af de lymfatiske 
Kar som en fra Mælkekarrene forskjéllig Gruppe af Organer, 
gjennem hvilke der ikke føres Næringssaft til Leveren, men 
tvertimod en fra denne Saft afvigende tyndere og klarere
Vædske bort fra Leveren og fra Legemets øvrige Organer. 
Sin Opdagelse af disse Kars særegne Natur offentliggjorde 
Bartholin i Maj 1653 under Titlen: »Vasa Lymphatica nuper 
Hafniæ in animantibus inventis & hepatis exsequiæ« (»De 
lymfatiske Kar, som nylig ere fundne i Kjøbenhavn hos 
levende Væsner, samt Leverens Begravelse«) Dette Th. 
Bartholins vigtigste Bidrag til Anatomiens og 
Fysiologiens Udvikling fremdrog et hidtil upaaagtet Led 
i Legemets Husholdning og gav først Pequets Theori dens 
fulde Bekræftelse; det var nu videnskabelig godtgjort, 
at Leveren aldeles ingen Næringssaft modtog og ikke 
havde nogen Del i Tilberedelsen af Blodet; ligesom 
Pequet tilskrev nu ogsaa Bartholin alene Hjertet denne 
Funktion, og hans Glæde over at være naaet til et sikkert
Resultat kommer uden nogen smaalig Fortrydelighed over, 
at han saa kort forinden havde troet at maatte hævde den 
modsatte Mening, ligesom triumferende til Udtryk i 
Titelbladets Ord om »Leverens Begravelse« og i den 
skjemtende, for Tidens Sprog karakteristiske Gravskrift, 
han skrev den: »Stands, Vandringsmand, din Gang! I denne 
Grav gjemmes Den, der selv har stedet Mange til Graven, 
dit Legemes første Kok og Herre, Leveren, som har været 
kjendt af en Række Slægter, men ukjendt af Naturen, og 
som har faaet sit Navns og sin Værdigheds Højhed ved 
Rygtet og bevaret den ved Folketroen. Den har været Kok 
saalænge, til den fik sig selv kogt op
tilligemed sit blodige Herredømme. Gaa da bort uden 
Lever, Vandringsmand, og lad Leveren beholde Galden 
(o: ærgre sig). Ønsk den, at Du maa kunne udøve 
Kokkegjerning godt uden Galde!«

»Uden Galde« blev denne Opdagelse imidlertid ikke for 
Opdageren selv. Han arbejdede ivrigt videre paa sine 
Undersøgelser, og da det var lykkedes ham at paavise 
Lymfesystemets Tilstedeværelse ogsaa hos Mennesket, 
konstaterede han dette i Maj 1654 ved Skriftet »Vasa 
Lymphatica in homine nuper inventa« (»De lymf. Kar, 
nylig fundne hos Mennesket«). Men alle disse 
Undersøgelser gav Anledning til en heftig Strid saavel 
om Opdagelsernes Prioritet som om deres Betydning. Den 
sidste bestred især den franske Anatom RlOLAN og 
fremkaldte derved et Par Modskrifter af Bartholin; om 
Sondringen mellem de egenlige Mælkekar og de 
lymfatiske Kar ytrede Blodcirkulationens Opdager, den 
berømte HARVEY, nogen Tvivl, som Bartholin søgte at 
fjerne i en tredie polemisk Brochure. Disse 
Stridigheder vare imidlertid en forholdsvis fredelig 
Introduktion til den bitre Fejde mellem OLOF RUDBECK i 
Upsala og Bartholin om den egentlige Ære for Opdagelsen,
hvilken Rudbeck vilde hævde for sig, idet han paastod
at have kjendt disse Kar allerede 1650, at have viist 
dem til Dronning Christine i April 1652 og i Maj s. A. 
at have nægtet Leveren Evne til at berede Blod, hvilket 
han sagde ikke at kunne have gjort, hvis han ikke længe 
forud havde indseet, at Lymfekarrene bortførte Vædsken 
fra Leveren. Hertil maa bemærkes, at Opdagelsen i 
Virkeligheden først kunde siges at have fundet Sted, 
naar det var lykkedes Iagttageren at komme paa Spor 
efter Lymfekarsystemets Udspring, dets Løb i det Hele 
og dets Udmunding i Venesystemet; den kunde derimod 
ingenlunde med Rette siges at have fundet Sted, fordi 
man havde seet Kar, som Erfaringen først senere 
efterviste at være Lymfekar; isaafald maatte 
Lymfekarsystemet været opdaget endnu før baade 
Bartholin og Rudbeck. Og hvad den litteraire
Dokumentation angaaer, da udkom Rudbecks første Skrift
om denne Sag 1653, samme Aar som Bartholins om de
lymfatiske Kar i Dyrene, men noget efter dette,
hvilken Kjendsgjerning dog vejer endel imod den
letfærdige Beskyldning af Rudbeck, at Bartholin
skulde have hørt Noget om Sektionen i April 1652,
der foretoges i Dronningens Nærværelse, og derved
være bleven ledet ind paa de samme Undersøgelser,
en Paastand, der
slaaes helt til Jorden af det Faktum, at Bartholin
allerede længe før det nævnte Tidspunkt havde
paavist Karrene og diskuteret deres Betydning i
Kjøbenhavn. Der er, naar alle Sagens vidtløftige
Momenter sammenholdes, ikke Grund til at underskrive
N.M. PETERSENS Kjendelse (»Bidr. til d. danske Litt. 
Hist.« III. 264): »Unægtelig tilkommer Prioriteten 
Rudbeck«; det er tvertimod umuligt at afgjøre, hvem 
af dem Førsteretten til den sande Opdagelse af 
Lymfekarsystemet maa tilskrives; men en Paavisning 
heraf vilde falde for vidtløftig i en Fremstilling 
som nærværende, der kun har dvælet saa udførligt ved 
dette ene fremtrædende Punkt i Th. Bartholins 
videnskabelige Liv, for at lade det ligesom illustrere 
Karakteren af den fysiologiske Forskning i det lærde 
Tidsrum. En nøjere Redegjørelse kan findes baade i 
C.C.A. GOSCH'S ovenfor nævnte »Udsigt over Danm. zool. 
Litt.« og i et Universitetsprogram for 1858, indeholdende
en Skildring af Thomas Bartholin ved daværende Prof. med. 
A.G. SOMMER.

Samtidig med den Række Skrifter, de nys omtalte
Undersøgelser og Forsvaret for dem fremkaldte, udgav
Bartholin et ikke ringe Antal Bøger af forskjelligt
Indhold, mest dog henhørende til Medicinen og dens
Hjælpefag. I Aarene 1654-61 udkom »Historiarum
Anatomicarum Rariorum Centuriæ I-VI« (»Sex Hundreder af
sjeldne anatomiske Historier«), et Slags Magazin for
allehaande medicinske Meddelelser, videnskabelige
Notitser i broderlig Forening med fabelagtige
Beretninger om Misfostre og Havfruer, Søslanger og 
Haneæg. »Cista Medica«. (»Medicinsk Kiste«) 1662 er en 
lignende Samling af Smaastykker af blandet Indhold, 
mest dog henhørende til Videnskabens, især Medicinens 
Historie i Danmark, som bl. A. skildres gjennem en 
Række Levnetsbeskrivelser af kjøbenhavnske Læger; som 
et selvstændigt Tillæg følger »Domus Anatomica breviter 
descripta« (»Kort Beskrivelse af Anatomikamret«). Et 
ligeledes for de hjemlige Forhold oplysende Indhold 
have de 1666 udgivne ti Dissertationer »De medicina 
Danorum dornes tica« (»Om den indenlandske danske 
Lægekunst«) med Oplysninger om Datidens Sygdomsgenesis 
og Diætetik. En af Bartholins største litteraire 
Fortjenester er Stiftelsen af det første videnskabelige 
Tidsskrift i Danmark: »Acta Medica et Philosophica 
Hafniensia« (»Kjøbenhavnske med. og filos. Handlinger«),
hvoraf der udkom 5 Bind med talrige Afhandlinger
af Th. Bartholin selv og
hans Disciple, Iagttagelser af danske Læger og Notitser 
fra Naturvidenskabens Omraade, med andre Ord: et 
Indhold, der i Afvexling og Værd svarede i hin
Tid til en god medicinsk Journal i vore Dage.

Mangfoldige af Bartholins andre litteraire Arbejder
maa vi forbigaa her, for endnu i Korthed at drage
Omridsene af hans personlige Liv. Ved sin Onkel Ole
Worms Død var han bleven valgt til hans Eftermand
som Rektor ved Universitetet, men allerede to Aar
efter fik han paa Grund af sit allerede fra Ungdommen
af svagelige Helbred Fritagelse for den offentlige
anatomiske Undervisning. 1660, altsaa i en Alder af
kun 44 Aar, opnaaede han kongelig Tilladelse til
at trække sig tilbage fra Professorforretningerne
som professor honorarius og levede nu mest paa sin
Ejendom Hagestedgaard ved Holbæk, sysselsat med
litteraire Arbejder. I disse Studier blev Bartholin
brat forstyrret ved Gaardens Brand 1670, ved hvilken
blandt Mere en betydelig Mængde utrykte Haandskrifter
gik tabt. Som Erstatning for hans Formuetab udnævnte
Christian V. ham til Livlæge med forhøjet Gage. 1671
blev han for tredie Gang Universitetets Rektor, fik
1675 Tilbud om den anatomiske Lærestol ved Højskolen
i Padua, blev 1676 Assessor i Højesteret, hvad der
dengang, da der intet øverste Medicinalkollegium
fandtes til Afgjørelse af juridisk-medicinske
Kvæstioner, ikke var noget usædvanligt Avancement for
en anseet Læge. Den 4. Decbr. 1680 døde Th. Bartholin,
»smykket med sit fjerde Rektorats Purpur og Scepter«.

Bartholin afgav, siger GOSCH, »et lysende Exempel
paa utrættelig Arbejdsomhed, en trofast Kjærlighed
til Videnskaben, en loyal Samvittighedsfuldhed i
sin videnskabelige Stræben, som ikke kunde Andet end
paavirke den yngre Generation højst fordelagtigt; og
jo mere han udrettede for Zoologiens forskjellige
Dele som Hjælpefag for Medicinen, desto mere
forberedte og fremhjalp han deres Udvikling som
selvstændige Videnskaber. Den ved hans Fader og
Worm vakte Interesse vedligeholdt og styrkede
han paa alle Maader, og han lagde en Grundvold
for Naturvidenskabens og især Zoologiens Studium,
hvorpaa en herlig Bygning kunde været opført. At
ingen saadan kom istand, skyldtes en Række uheldige
Omstændigheder, men kan ikke lægges ham til Last;
thi maalt med sin Tids Maalestok, seet i Forhold til
Datiden, dens
videnskabelige Forudsætninger og de daværende Forhold 
i Danmark, har Bartholin udrettet fuldt saameget for
Zoologiens Fremme som nogen Anden i Danmark.«

Foruden af de ovenfor nævnte Forfattere er Th. Bartholins 
Biografi skreven af J. HORB i Østs »Archiv« X. 1828, og 
af J.G. JACOBSEN i Herholdts og Mansas »Samlinger til den 
danske Medicinal-Historie«  1835. Se ogsaa PANUMS Afhandling 
i Univ. Indbydelsesskrift til Reformationsfesten 1880.

Blandt Th. Bartholins Disciple udmærkede sig hans Søn
CASPAR THOMESEN BARTHOLIN, født 1655 og Professor allerede 
i sit tyvende Aar, Forfatter til en Mængde, især anatomiske 
Skrifter. De berømteste blandt Bartholins Lærlinge ere 
imidlertid OLE BORCH og NlELS STENSEN, Navne, som tillige 
føre os hen paa andre Omraader af Videnskaben.

Ole Borch blev født den 7. April 1626 i Landsbyen Nørre
Bork i Ribe Stift og var ældste Søn blandt Børneflokken 
i Præstegaarden. Fra Ribe Skole dimitteredes han 1644 og 
studerede med megen Iver Medicin under Vejledning af Worm, 
Simon Paulli og Th. Bartholin, men ofrede samtidig den 
klassiske Litteratur en næsten ikke mindre Interesse og
øvede sig flittigt i latinsk Digtekunst, saa at det 
polyhistoriske Præg, der betegner Ole Borchs hele 
videnskabelige Gjerning, giver sig tilkjende allerede i 
hans Ungdomsstudier og maatte komme ham tilgode i den 
første Embedsstilling, han beklædte, nemlig som Sjette-
Lektie-Hører ved Kjøbenhavns Latinskole, i hvilken 
Egenskab han skulde docere: Terents, Ovid, Properts og 
Juvenal, latinsk Prosodi og Grammatik, de græske 
Dialekter, Evangelierne og Apostlenes Gjerninger paa 
Græsk, Logik, Rhetorik og Arithmetik! Af hans 
Skolegjerning fremgaaer et af hans tidligste litteraire 
Arbejder: »Parnassus in nuce« (»Parnasset i en Nød« 
o: i kort Begreb) 1654, en Slags Haandbog for dem, der 
skulle lave latinske Vers, en Samling alfabetisk ordnede 
Ord med Henvisning for hvert enkelt til et klassisk Vers, 
i hvilket Ordet forekommer og hvor dets Kvantitet altsaa 
kan vejes. Han vilde ved dette Skrift lette Arbejdet for
dem, der agtede at dyrke latinsk Poesi, og det var hans 
Haab, at denne Digtning nu ogsaa vilde blomstre i 
Danmark, paa det at Tidsalderen end mere »kunde komme
Ole Borch.

Stukket af Schaten efter John Jensens Maleri.

<sp>I Rammen</sp>: Ole Borch, kgl. Kancelliraad, Assessor
i Højesteret, Medlem af Konsistorium, Doktor og
Professor i Medicin og Filologi, død i sit 64. Aar.
-- <sp>Paa Skriftpladen</sp>: Ikke vil der blive indrømmet det
korinthiske Metal nogen Forrang af den Bronceplade,
paa hvilken Kunstneren har afbildet en saa stor
Mands Aasyn! Sku her, Lægekunst, din Dyrker; beundre,
Tidsalder, hans Styrke og Hæder, og Du, Romersprog,
din Genius. Forat adlyde ham rejste Sanggudinderne
sig, og Apollo stemte villigt sin Lyre. Borchs Ry vil
forherliges i al Evighed, saalænge de mediceiske Sten
(dvs. <i>Collegium Mediceum</i>, Borchs Kollegium) stande paa
nordisk Grund.
til at ligne det berømte Augusti seculum, som
den ellers lignede i saamange andre Henseender«.

Et Tilbud om at overtage Rektoratet paa Herlufsholm
afslog Borch for ikke at blive afbrudt i sine Studier
og afskjære sig Udsigten til den længselsfuldt
attraaede Udenlandsrejse. Bedre lod Modtagelsen af
Pladsen som Opdrager for Rigshovmesteren JOACHIM
GERSDORFS Sønner sig forene med hans Studieplaner;
Gersdorf var en Dyrker og Beskytter af Videnskaberne,
og i hans Hus fandtes der et kemisk Laboratorium,
som Borch kom til at forestaa. Under dette udviklende
og paa gjensidig Tilfredshed hvilende Ophold i den
Gersdorf'ske Familie indtraf Kjøbenhavns Belejring
1659, under hvilken Borch deltog med Studenterne
i Byens Forsvar og teede sig saa tappert, at Kong 
Frederik III. i Anerkjendelse heraf gav ham
Kongetienden af et Sogn i Frederiksborg Lehn kvit og
frit paa Livstid. Kort efter blev han designeret til
Professor i Filologi samt professor extraordinarius
i Botanik og Kemi, og indtil den Tid kom, da han
kunde begynde at oppebære sit Salarium, skulde der
ydes ham 500 Rdl. aarlig, ligesom der tilstodes ham
Orlov i to Aar til en Rejse, »paa det han i forberørte
Discipliner sig endnu videre perfectionere kunde«.

Velforsynet med Anbefalinger fra sine lærde danske 
Venner til deres internationale Forbindelser ved alle
Universiteter tiltraadte Ole Borch sin Udenlandsrejse
i Novbr. 1660. Den gik først til Holland, hvor han
valgte Leyden til sit Hovedkvarteer og flittig dyrkede
Botanik, Kemi og Anatomi, Filologi, Historie og
Antikviteter. Forelæsninger og Hospitalsgang, Musæer
og Bibliotheker optog fuldt hans Tid, og hjemme i sin
Bolig anatomerede og dissekerede han paa egen Haand
eller sammen med sin senere saa berømte Landsmand
NIELS STENSEN (Steno). Det er dog denne, og ikke,
som man fejlagtig har ment, Borch, hvem Opdagelsen
af Taaregangene skyldes, ductus hygrophthalmici, som
Borch benævnede dem i sin Indberetning om Opdagelsen
til Th. Bartholin, »fordi de synes stadig at inddryppe
en klar Vædske i Øjnene, bestemt til at give disse en 
friere Bevægelse og hindre deres Udtørren«.

Ogsaa i andre hollandske Byer aflagde Borch kortere og
længere Besøg, og i Amsterdam gjorde han Bekjendtskab
med en af sin Tids eventyrligste Skikkelser, Kemikeren
og Guldmageren,

Videnskabsmanden og Charlatanen JOSEPH FRANTS BORRO, 
en italiensk Læge, som efterat være dømt og in effigie 
brændt som Kjætter i Rom rejste omkring i Tydskland, 
Frankrig og Holland og allevegne vidste, ialtfald for 
en Tid, at skaffe sig stor Anseelse for sine mange 
hemmelige Kundskaber, mest af alkymistisk Art og 
nærmest sigtende til at gjøre Guld. Han optraadte 
allevegne med megen Pomp, holdt et stort Tjenerskab 
og lagde en Ødselhed og Gavmildhed for Dagen, der 
egnede sig vel til at fremkalde Fabler om hans 
uudtømmelige Rigdomme paa Guld og Diamanter og deres
Oprindelse fra hans Kjendskab til de Vises Sten og
den saakaldte Universalmedicin. I Begyndelsen var 
Borch noget skeptisk overfor hele hans Færd og
skrev halvspottende hjem til Paulli og Bartholin
om Italienerens Underkure; men efterhaanden som
denne, der aabenbart havde sine Planer med at vinde 
Borch og hans lærde Venner hjemme, indviede ham i 
sin Kunsts Dybder, blev Borch mere og mere greben 
af Beundring for ham og saae op til ham som den 
fuldkomne Mester i den  kemiske Mystik, som en 
Indviet, for hvem alle Lærdomme vare afslørede; 
denne Stemning, som fra Borch forplantedes til 
Bartholin og de andre Videnskabsmænd i Hjemmet, 
havde sin store Del i den glimrende Modtagelse, 
der blev Borro tildel i Kjøbenhavn under hans 
Ophold her, da han skulde øve sin Kunst paa 
Frederik III.s Regning i det Laboratorium, Kongen 
havde ladet opføre for ham tæt ved Østergade, det 
saakaldte Guldhus - et Ophold, hvorom det Nærmere 
fortælles af E.C. WERLAUFF i Herholdts og Mansas 
»Sml. t. d. danske Medicinalhist.« 1835.

De Strenge hos Ole Borch, som den italienske Adepts 
Lære berørte sympathetisk, stod i Forbindelse med hans 
egen Mystik i Opfattelsen af den kemiske Videnskabs 
Oprindelse og Væsen, saaledes som den havde formet sig 
i en Tidsalder, da Kemien endnu var ligesom indhylstret 
i alkymistiske Omsvøb, og saaledes som han selv har 
gjort Rede for den i sit senere udgivne Skrift »De ortu 
et progressu Chemiæ« (»Om Kemiens Oprindelse og Fremvæxt«) 
1668. Borch fører her Kemien op til de allerældste Tider:
Tubalkain har kjendt den, og den er forplantet i Chams
Slægt, hvoraf Navnet (oprindelig Chamia). Chams Søn
Kanaan, hvem Hedningerne kalde Hermes, er Kemiens
egenlige Opfinder, hans Hjemsted, det gamle Ægypten,
blev ogsaa Kemiens Hjem og
Memfis den Hovedsæde. Som den hemmelighedsfulde <sp>Hermes
Trismegistos</sp> gaaer hans Navn gjennem Astronomiens, Lægekunstens,
Lovgivningens og andre Videnskabers Historie; hans
hellige Bøger med de tættillukkede Løndomme — de »hermetiske»
Skrifter — kjendtes kun af Præsterne,
og den hemmelige Viden
forplantedes gjennem Slægterne af
enkelte vise Mænd, »den hermetiske
Kjæde». Moses har saaledes faaet
et Indblik i Mysterierne, Platon
ligeledes. Forøvrigt er der i Grækenlands
ældste Tider Spor af
Kemien at opdage, hyllede i Fabler
om det gyldne Skind; den forekommer
hos Romerne, derom vidnes
Virgil og mange hemmelighedsfulde
Indskrifter, den dyrkes
af Araberne og bringes af dem til
Kina og til Spanien. — Borchs
Skrift var særlig rettet mod den lærde Polyhistor <sc>Conring</sc>, som
havde polemiseret imod Hermetikerne
og nu atter gav Svar paa
Tiltale, hvilket fremkaldte en udførlig
Afhandling af Ole Borch:
»<i>Hermetis, Ægyptiorum et Chemicorum
sapientia vindicata» (»Forsvar
for Hermes', Ægypternes og
Kemikernes Visdom«) 1674. I dette
Værk fører han med megen Lærdom
og med en udførlig Dokumentation fra klassiske Forfattere og
Kirkefædre de i det foregaaende Skrift givne Antydninger videre
og forsvarer sine Ægyptere og den ypperste Repræsentant for deres
dybe Viden, Hermes; han angriber Aristoteles, priser Paracelsus og
hævder Nytten af metalliske Kure, det er: Anvendelsen af Tinkturer,
uddragne af Metaller, Stene, Konkylier, Koraller og Perler;
at Ægypterne maa have kunnet gjøre Guld, er ham ubestrideligt,

<img><sp>Ole Borchs Haandskrift</sp>,
af et paa det St. kgl. Bibliothek opbevaret Brev fra Leyden 1661 til Erik Rosenkrands.
(Levvel, højtberømte Herre, og vedbliv at bevare Deres Yndest for Deres højædle Navns Dyrker O. B.).</img>
hvorfra skulde de ellers have faaet saadanne Skatte,
som de siges at have besiddet?

Kemien er i det lærde Tidsrum ifærd med at vikle sig 
ud af det alkymistiske Svøb; Empirien rejser sig
imod Spekulationen. Karakteristisk for Videnskabens
Standpunkt i Danmark er det, at en af dens
betydeligste Talsmænd endnu fortrinsvis støtter sig
til dens mystiske Momenter, med Forkjærlighed dvæler
ved dens Sammenhæng med det Ufattelige og blandt den
nyere Udviklings Mænd foretrækker Paracelsus, hvis
forunderlige Blanding af Fantasteri og Naturforskning
staaer Alkymien nærmest. Efter denne Angivelse af den 
kemiske Forsknings Stadium inden den Periode, da 
Lavoisier med Vægtskaalen i Haanden fører den ind paa 
rationelle Baner, vende vi tilbage til Gangen i Ole 
Borchs Liv.

Under hans Ophold i Holland døde hans ædle Velynder
Joachim Gersdorf, hvilket medførte den Forandring i 
hans Stilling, at han nu atter blev Hovmester for 
tre af hans Sønner, som skulde ledsage ham paa hans 
Udenlandsrejse. Denne gik fra Holland til England 
(London og Oxford), derfra til Frankrig, hvor Opholdet 
i Paris strakte sig over godt og vel et Aar, rigt paa 
aandelige Indtryk og lærde Bekjendtskaber, bl. A. med 
den kritiske Kreds i Hôtel Rambouillet. I Angers tog 
Borch den medicinske Doktorgrad, rejste saa over Lyon, 
Montpellier og Marseille til Italien, hvor han efter 
kortere Ophold i Turin, Pavia og Bologna blev modtagen 
med den største Venlighed i Florens af Storhertug 
Ferdinand II. og hans Broder Leopold, senere Kardinal 
af Medici, der aabnede ham Adgang til det medicæiske 
Bibliothek med dets fortrinlige Haandskrifter. Til 
denne Stad henlægger Sagnet hans romantiske 
Kjærlighedseventyr med en Prinsesse af Medici, hvem 
hans Lægekunst frelste fra Døden og som tilbød ham 
sin Haand, hvis han vilde gaa over til Katholicismen. 
Nogen Hjemmel for Historien findes ikke, og i intet 
af sine talrige Breve hentyder Borch til den med en 
Stavelse.

Fra Florens tog han i Oktober 1665 til Rom, hvor han
blev Vinteren over, en Udflugt til Neapel fraregnet,
for at se Vesuv i Udbrud og Omegnens andre geologiske
Mærkværdigheder. Sidst i Marts begyndte Hjemrejsen
gjennem Tydskland og Holland og efter sex Aars
Fraværelse gjensaa Borch atter[!] Kjøbenhavn. Han
tiltraadte strax sin Professorplads, blev udnævnt til 
Forstander for
det kongelige Laboratorium, fik en udbredt Praxis som 
Læge og udfoldede en betydelig Forfattervirksomhed. 
Han var en af Datidens ypperste Latinere og lovpriste 
Romersproget med næsten lyrisk Svada som det Tungemaal, 
»hvis Dyrkning i højeste Grad tilraades af de uendelige 
Fordele, det yder paa alle Musernes Kamppladser; thi 
det er ligesaa nyttigt for den Lærde, som Køllen var 
det for Hercules. Men det kan ikke bibringes eller 
tilegnes ret uden Kjendskab til Digtningen . . .; og 
vel kan den lærde Stat bestaa uden Poesien, men den 
bliver da som Himlen uden Stjerner, som et Legeme uden 
Sjæl«. Dette Citat (i Oversættelse af Prof. M. Cl. 
GERTZ) er taget af Borchs førnævnte poetiske Hjælpebog 
»Parnassus in nuce«. Foruden dette Skrift udgav han en 
Række baade grammatisk-lexikalske og historisk-filologiske
Arbejder til Latinens Hævdelse og Ære, blandt dem
det 1675 til Griffenfeld dedicerede »Cogitationes de 
variis lingvæ Latinæ ætatibus« (»Overvejelser ang. det 
latinske Sprogs forskjellige Perioder«) og 1686 hans Tale 
ved en Baccalaureuspromotion »De studio puræ Latinitatis«; 
fremdeles 1679 hans kortfattede latinske Litteraturhistorie 
»Conspectus præstantiorum scriptorum Latinæ lingvæ«. 
(»Overblik over de mest fremragende latinske Forfattere«) 
fra Sprogets Guldalder gjennem dets Sølv- og Kobberalder
til Jernalderen henimod Slutningen af Middelalderen;
1676-81 »Septem dissertationes academicæ de poëtis« (»Syv 
akademiske Afhandlinger om [græske og latinske] Digtere«), 
begyndende med den græske Poesi og endende med Forfatterens 
egen Tid; 1683-87 »Dissertationes sex de antiqua urbis Romæ 
facie« (»Sex Afhandlinger om Roms Udseende i Oldtiden«). - 
Af Borchs naturvidenskabelige Arbejder have vi allerede 
nævnet et Par, der viste ham som Tilhænger af Mysticismen i 
Kemien; i andre Skrifter og paa andre Omraader lader han 
den klare Tanke være sin Fører og anbefaler atter og atter
Erfaringen, Experimentet, som eneste Rettesnor for
videnskabelige Undersøgelser. »Ved Experimentet kommer man 
sikrest til den menneskelige Visdom,« siger han i en af 
sine Afhandlinger. »Saalænge man ikke lægger Vind paa 
Experimenter, og det med Klogskab og Omsigt, er hele 
Filosoferingen svævende og faldefærdig, ikke ulig 
Semiramis' Haver, som styrtede sammen i Ruiner og Tomhed, 
naar man borttog Støtterne, hvorpaa de hvilede. Hvo vil 
finde sig i luftige Deklamationer og Ordkløverier, naar 
det gjælder Tingenes Natur?« »Det
er uværdigt for en Filosof,« hedder det et annet Sted, »at sige, at
Noget kommer af »en skjult Egenskab«; det er intet Svar. Alle
Ting i Universet ere skabte af den viseste Bygmester, i Vægts,
Maals og Tals Kategorier, de ere Maskiner, indrettede med de


<img>
Ole Borch i sit kemiske Laboratorium.

Tegnet af Student (senere Professor i Medicinen)
<sp>Holger Jacobæus</sp> i hans haandskrevne Kollegium paa
det St. kgl. Bibl. Gl. kgl. Saml. Nr. 309 aa. 4to.
sindrigste Bevægelses og Virksomheds Organer. Anatomen
seer i den mindste Finger et rigt Forraad af Organer,
i den ringeste Negl forskjellige Voxekræfter. Naar
Anatomens Visdom staaer stille og ikke kjender Andet i 
en Fibre end en Fibre, Andet i Benene end Ben, træder 
Øjet til, bevæbnet med Mikroskopet, og seer fuldt af 
Beundring en ny Bygning; og naar Mikroskopet ikke 
rækker længer, træder Kemien til og viser i alt 
Legemligt de fem Substanser: Aand, Olie, Salt, Jord og 
Vand.« Et Par Kollegier fra Borchs kemiske Kursus 
haves endnu i Behold paa det St. kgl. Bibl., hvoraf 
det sees, at han i een Forelæsningsrække har behandlet 
Kemiens Systematik, i en anden foredraget endel 
kemiske Stoffers Tilberedelse og Brug. I Botaniken var 
han - som han skriver i sin Selvbiografi foran hans 
samlede Digte i Rostgaards »Deliciæ poetarum Danorum«, 
o. a. St. - »ivrig for at lære de Unge det Nødvendige 
fremfor det Mangfoldige«, og sammesteds minder han om 
de Exkursioner, han Foraar og Sommer anstillede i
Kjøbenhavns Omegn, for at de især kunde lære den
indenlandske Flora at kjende, medens han i et andet
af sine Skrifter fremhæver, at
han aldrig er gaaet ud paa at trætte sine Disciple
med Opramsning af mange Planter eller bebyrde deres 
Hukommelse med udenlandske Væxters Navne, men hellere 
har ladet sig nøje med at forklare en eller anden i 
lægevidenskabelig Henseende nyttig Familie og vise 
dem de levende Exemplarer paa Exkursioner, som efter 
endnu bevarede Optegnelser af de Studerende fandt 
Sted paa Terrainet ved Ladegaarden, paa Gammel Amager 
og henimod Dyrehaven. I Medicinen, siger han,
forklarede han gjentagne Gange Grundbegreberne for
sine Tilhørere, gjennemgik den hele Praxis og drev paa
Undersøgelser ved Sygesengen. - Af Borchs akademiske
Taler (han var to Gange Universitetets Rektor) ere 
endel udgivne. Thomas Bartholins »Acta Hafniensia« 
talte ham blandt sine flittigste Medarbejdere; et
meget stort Antal, som oftest ganske smaa Afhandlinger
om botaniske, zoologiske, medicinske, anatomiske og
kemiske Emner har han leveret til dette Arkiv.

Ole Borch var ugift - »ut philosopharetur expeditius«, 
forat kunne drive Filosofien med mere Klem, siger han 
selv. En Tradition fortæller om en Skuffelse i Kjærlighed, 
han oplevede i sine ældre Dage, og denne Episode har 
CHR. WINTHER kombineret med Sagnet om den medicæiske 
Prinsesse til sin yndefulde lille Fortælling »En 
Aftenscene« (»Saml. Digtninger« VIII.). Sin meget 
betydelige Formue bestemte han ved Testamente til 
Opførelsen af en Fribolig for Studerende og til anden 
Understøttelse for dem; efter hans udtrykkelige 
Forlangende skulde Stiftelsen ikke bære hans Navn, men 
kaldes »Collegium Medicæum«; Folkevillien var imidlertid 
stærkere end hans, og fra selve de Tider, dens Mure
rejstes, til den Dag idag har Studenterboligen i 
Kannikestræde baaret Navnet »Borchs Kollegium«.

Ole Borch døde den 13. Oktbr. 1690 som Følge af en
farlig Stenoperation. Hans Biografi er senest skreven
som Doktordisputats af E.F. KOCH.

I et inderligere Forhold til Ideernes Verden end nogen
af de Foregaaende stod Niels Stensen eller, som hans
europæisk berømte Navn lyder i latinsk Tillempelse:
Nicolaus Steno (STENONIS el. STENONIUS). Der hviler over 
denne Mands videnskabelige og personlige Liv  noget af 
den platoniske Højhed, som præger de sjeldneste Aander.

Han blev født Nytaarsdag 1638 i Kjøbenhavn, hvor hans
Fader var en duelig og af Kong Christian IV. yndet
Guldsmed. Som Barn var Niels Stensen meget svagelig og
vænnedes derfor tidlig til et Samliv med egne Tanker
og Lytten til Ældres Tale, istedetfor at tage Del i
Jevnaldrendes Lege. 1656 blev han Student og lagde sig
især efter Anatomi og Medicin under Simon Paulli og
Thomas Bartholin. Forsynet med Anbefalingsbreve fra
den Sidstnævnte til hans mange lærde hollandske Venner 
drog Stensen, kun toogtyve Aar gammel, til Amsterdam 
og Leyden, for at fortsætte sine Studier. Aaret efter 
opdagede han den Spytkanal eller Udføringsgang fra 
Ørespytkjertlerne, som den navnkundige Anatom van Horne 
dekreterede skulde bære Navnet »ductus Stenonianus« 
efter sin Opdager, tiltrods for de Anstrengelser, en 
anden berømt Anatom, Gerhard Blasius, gjorde for at 
hævde Opdagelsesæren for sig. Ikke længe efter førte 
Stenos utrættelige Undersøgelser ham til en ny Opdagelse: 
Paavisningen af Taarekjertlernes Funktion, hvorefter han 
henvendte sin Opmærksomhed paa Musklerne og ledtes til 
den i Samtidens Øren som en Forargelighed lydende 
Paastand, at ogsaa Hjertet var en Muskel, medens det 
hidtil havde været antaget for en Gjenstand af egen Art 
og sær Natur, for Sjælens Sæde og Frembringer ikke blot 
af Blodet, men ogsaa af selve det hemmelighedsfulde 
Livsfluidum. »Man har gjort det til Sjælens Trone«, 
siger Steno i det Skrift, hvori han efter Sædvane 
offentliggjør sin Paastand, »Nogle endog til selve 
Sjælen; de have hyldet det som Sol, ja som Konge; men 
undersøger Du Tingen tilbunds, saa vil Du ikke finde 
Andet - end en Muskel.«
En samlet Oversigt over sine Opdagelser gav Steno i
det 1664 udkomne og til Kong Frederik III. dedicerede
Skrift »<i><sp>De musculis & glandulis</sp> observationum specimen</i>« 
(»Fremstilling af Iagttagelserne over Muskler og 
Kjertler«). I et senere -- 1667 -- udgivet Værk 
»<i><sp>Elementorum myologiæ specimen</sp></i>« (»Fremstilling af 
Muskellærens Elementer«) sammenfattede Steno sin hele 
Theori om Musklerne; Skriftets Undertitel »<i>Musculi
descriptio geometrica</i>« (»geometrisk Beskrivelse af
Musklen«) viser tilbage til hans oprindelige
Forkjærlighed for Geometrien, hvis Studium han kun
nødig havde opgivet dels paa Grund af sine trange Kaar,
som tidlig havde henvist ham til mere praktiske
videnskabelige Arbejder, dels efter ivrige
Tilskyndelser, ja næsten Trusler fra berømte Mænd om
ikke at forlade Anatomien, hin »blodbesudlede
Beskjæftigelse«, som Steno kalder den.

Efter et kort Ophold i Hjemmet, under hvilket han led 
den Tort at blive vraget som Professor i Anatomi ved 
Universitetet, drog Steno til Paris, hvor han optoges 
i den berømte Anatom THEVENOTS HUS, Samlingspunktet 
for Blomsten af den lærde Verden, der her dannede som 
et Akademi. »Den danske Lærde -- hedder det i »<i>Le
journal des sçavans</i>« fra denne Tid -- foretager daglig 
Sektioner i en stor Mængde videbegjærlige Personers 
Nærværelse. Saadanne har han ogsaa udført i <i>l'École 
de médecine</i>, hvor hans Opdagelser have vakt almindelig 
Beundring; han besidder nemlig den Ejendommelighed, at 
han gjør de fleste af disse Ting saa tydelige, at man 
er nødt til at lade sig overbevise af ham, og undres 
over, at de have kunnet undgaa alle tidligere Anatomers
Opmærksomhed.« Hans Undersøgelser om Hjernen udkom paa
fransk Forlag: »<i>Discours de Mr. Stenon sur l'anatomie
du cerveau</i>«.

Frankrigs største gejstlige Taler BOSSUET hørte til
den Kreds af udmærkede Mænd, Steno var bleven indlemmet
i. Hans Iver for at gjøre Omvendelses-Propaganda
kaarede sig ogsaa Steno til Gjenstand, men endnu førte
dennes Tankegang ham bort fra den Retning, den berømte
Prælat vilde have ham til at slaa ind paa. »Studiet af
Naturen,« skriver Steno senere, »hvortil jeg udelukkende
havde hengivet mig, tillod mig endnu ikke alvorligt at tænke
over Religionen.« Men naar han paa et følgende Stadium
af sit Liv seer et Vidnesbyrd om den katholske 
Kirkes Autoritet i den Splittelse, Hævdelsen af 
Subjektiviteten har tilvejebragt indenfor
Protestantismen, saa møde vi i dette Argument en
Gjenklang af Bossuets Bevisførelse, saaledes som den
kommer tilorde i hans »Histoire des variations des
églises protestantes«. 

Først i Italien skulde det betydningsfulde Omslag i 
Stenos Liv finde Sted. Han tog Ophold i Florens, dels 
for at lære det italienske Sprog i dets skjønne toskanske
Udtale, dels fordi der her under den medicæiske Sol var 
fremblomstret et aandeligt Liv som ikke noget andet Sted 
paa Halvøen. Hans Ry var ilet forud for ham, tildels ved 
Thévenots Anbefalinger. Han blev optagen ved Hoffet, hvor 
Storhertugen anviste ham Kvarteer, Underholdning og 
Stipendier og senere udnævnte ham til sin Læge; med ikke 
mindre Udmærkelse hilstes han af det lærde Accademia del 
cimento, der kom sammen hos Storhertugens Broder Prins
Leopold og stod i Forbindelse med lignende Selskaber
udenlands. Man stræbte efter at faae den berømte
Videnskabsmand til at kaste ogsaa sin Glans udover det 
medicæiske Hof- og Aandsliv, og for at knytte ham 
fastere til det, arbejdede man samtidig paa at vinde 
ham for den katholske Kirke. En systematisk
Bearbejdelse af Steno i denne Henseende sattes i Scene
med en brav og godmodig Nonne, den fyrretyveaarige
Søster Maria Flavia, og den aandrige, fintdannede, i 
højeste Grad bigotte Patricierinde Lavinia Arnolfini, 
den lucchesiske Ambassadeurs Hustru, som Hovedpersoner. 
Bag disse stod Jesuiterfædrene og de ypperste Lærde, 
og da Kirkens og Videnskabens Interesser saaledes mødtes 
i een og samme Bestræbelse, var det ikke at undres over, at 
Gjenstanden for denne, den alvorlige, samvittighedsfulde og 
noget sygelige Steno, lidt efter lidt droges over i et
kirkeligt Samfund, af hvis mest udmærkede Medlemmer 
saamange havde mødt ham med den største Hengivenhed og 
Anerkjendelse. Hans Overgang til Katholicismen fandt 
officielt Sted den Overgang til 8. Decbr. 1667, og Glæden 
var stor i hele Firenze over Erobringen af »il nobile 
Danese«.

Hvor alvorligt Steno end, som vi strax skulle se, tog 
det med sin Omvendelse, gjorde den dog intet Brud paa 
hans videnskabelige Forskning. 1669 udkom i Florens 
hans berømte Værk »De solido intra solidum naturaliter
contento« (»Om de af Naturen indeni hinanden indesluttede 
Legemer«), med hvilket
Geologien for første Gang blander sin Stemme med
ind i Videnskabernes Fælleskor, og som derfor ogsaa
har vakt fornyet Opmærksomhed netop i vor Tid, da
Studiet om Jorddannelsen har ført til en Omvæltning
af den kosmiske Betragtning. Hidtil havde Zoologen
undersøgt sine Dyr, Geognosten sine Stenarter, uden 
at den Enes Tanker nogensinde førtes over paa den 
Andens Virke-Omraade. Idet Steno samlede begge
Retninger i et nyt Udgangspunkt for Forskningen,
angav han med genialt Klarsyn Methoden for den nye
Videnskab, der lader selve Jordens hieroglyfiske Tegn
fortælle sig dens Udviklingshistorie - »Schöpfer der
modernen Geognosie« kalder Fr. Hoffmann Steno i sin
»Geschichte der Geognosie« 1838. Tidligere betragtede
man Forsteningerne kun som blotte Naturspil, uden
nogen Forbindelse med Dyreverdenen; for Stenos Tanke 
afslørede der sig en følgerig Overensstemmelse mellem 
de i Jordlagene forekommende Tænder, Skaller o. s. v. 
og de tilsvarende hos de nulevende Dyr, og fra 
Forsteningerne sluttede han videre til Lagenes
Dannelsesmaade, paaviste Modsætningen mellem de
ældste Bjergdannelser uden Forsteninger og de yngre 
med saadanne, saavelsom Forskjellen mellem Fersk- og 
Saltvandsdannelser m. m. »Med Hensyn til Jordklodens 
Tilblivelse og Beskaffenhed antager han - hedder det 
hos WICHFELD - at der i dens Indre findes Ild og store 
Vandmasser. I Begyndelsen o: ved dens Skabelse stod 
Vandet - et Vand, der var blottet for Dyr, Planter og 
andre faste Legemer - over dens hele Overflade; der 
bundfældtes et Lag, der var frit for alle fremmede 
Indblandinger; dette Vand tørredes efterhaanden bort; 
under den saaledes fremkomne Sten- eller Klippeskorpe 
dannedes dels ved Ildens, dels ved Vandets Magt uhyre 
indre Hulheder; svækket herved styrtede den øvre, nu 
ikke længer tilstrækkelig understøttede Flade sammen; 
nu trængte Havet ind i disse Hulheder, med det blandedes
Afgrundens Vande samt de Vandmasser, der altid svæve i 
Luften, og Havet stod atter over Jordens Overflade, ja 
selv over de højeste Bjerge, som vare fremkomne ved 
denne Sammenstyrten. Denne var Tilstanden paa
Syndflodens Tid. Af denne bundfældtes atter mægtige Lag, 
men denne Gang med Indblanding af fremmede Substanser og 
Organismer; atter tørredes Overfladen, en Skorpe eller 
Flade fremkom, men over denne ragede hist og her de 
gamle Fjelde op; Hulheder fremkom ogsaa under denne Flade, 
den styrtede sammen, og de
nyere Bjerge og Dale fremstod. Det strider altsaa,
slutter Forfatteren, hverken mod Skriften, Fornuften
eller daglig Erfaring at antage, at Jordens Overflade
har været mindre ujevn, jo nærmere vi gaa tilbage til
dens første Skikkelse. - Steno er saaledes Neptunist,
og Jordskorpens Dannelse ved afsatte Lag er for ham
en Følge af en almindelig Naturlov; hans Grundtanke
bliver derfor, at ethvert indre dybereliggende Legeme,
selv i legemlige Organismer, ifølge en Naturlov er
indesluttet i de omgivende Lag; i sit Værk stræber
han stadigt hen mod denne Tanke, og heri ligger ogsaa
Grunden til den Titel, han havde tiltænkt det.«

Tiltænkt det - thi Skriftet »De solido« betegner Steno 
kun som en »Prodromus«, en Forløber for et udførligere 
Værk om samme Emne og i det italienske Sprog. Under 
sine videre Studier, blandt hvilke Theologien i 
Forbindelse med Bekæmpelsen af den Cartesianske Filosofis 
Verdensvisdom nu fik en mere og mere fremtrædende Plads, 
modtog han fra GRIFFENFELD en Kaldelse til Professor ved 
Anatomikammeret i Kjøbenhavn. Han efterkom Opfordringen, 
men kun halvandet Aar varede hans Ophold her. Han følte 
sig ikke vel i det kolde Norden, og fremfor Alt savnede
han det Fællesskab i Troesbekjendelse, den Adgang til 
hyppig og inderlig Udøvelse af den katholske Gudstjeneste, 
som var bleven ham en ubetvingelig Trang. Steno havde 
efterhaanden udviklet sit Troesliv til ligefrem Askese, 
og hans Spægelse af Kjødet, hans endog for Katholikerne 
næsten forargelige Yderlighed i selvpaalagt Fasten og 
Uafhængighed af alle jordiske Fornødenheder nedbrød hans 
Legeme før Tiden. Efter hans Tilbagekomst til Italien lod 
han sig præstevie, og da Hertug Johan Friedrich af Hannover 
og Brunsvig, som var gaaet over til Katholicismen, kaldte 
ham til sig, udnævnte Pave Innocens XI. ham 1677 til Biskop
in partibus og til apostolisk Vikar i Norden. Han skulde 
indklædes i Rom og aflagde nu det Løfte, at han, vandrende 
paa bare Fødder, vilde tigge sig frem fra Florens til 
Loretto, derfra til Rom og efter Investituren helt op til 
sit nye Hjem i Norden. De paatagne Besværligheder bleve ham
dog for store; han kom syg til Loretto og maatte love den 
øverste Gejstlige der at bære Skotøj Resten af Vejen. Ved 
sin Ankomst til Hannover frabad han sig de Karosser med 
ridende Eskorte, hvormed Hertugen vilde indføre ham i 
Staden; han drog ind tilfods paa Apostlenes Vis, opspurgte 
Vejen til Kirken,

forrettede sin Andagt der og gik saa først hen for at 
hilse paa Hertugen. Efter dennes snart paafølgende 
pludselige Død blev Steno af Paven sendt til Münster 
som Suffragan (Underbiskop), senere til Hamborg og 
Schwerin. Her forøgede han sit Levnets Strenghed, 
fastede fire Dage om Ugen indtil om Aftenen, da hans 
Maaltid bestod af tørt Brød og Øl, rejste tilfods om 
i sit Stift og
skjænkede de Fattige alle sine Ejendele, endog sin
kostbare Embedsring. En Samtidig giver følgende
Skildring af ham: »Jeg fandt ham uden Hjem, uden
Betjening, blottet for alle Livets Bekvemmeligheder,
mager, bleg, kjødløs, men derhos saa glad, at allerede
hans Aasyn vakte Andagt. Han var klædt som en Fattig,
bedækket med en gammel Kappe, den han bar Vinter og 
Sommer, levede som en virkelig Armodens Mand,
fortrøstende sig ene og alene til Guds Forsyn,
af hvilket han forventede Liv og Underhold fra
Dag til Dag, idet han stedse førte Tertullians Ord
paa Læben: »For en Kristen gives intet Imorgen«.«
Der er ingen Tvivl om, at hans ud over alle Grænser
gaaende Selvpinsler i Forbindelse med hans Arbejdes
selvpaalagte Besværligheder ligefrem har taget Livet
af Død ham. Han døde den 26. Novbr. 1686 i Schwerin,
48 Aar gl.; efter Pavens Befaling blev Liget bragt
til Florens og hensat i S. Lorenzo-Kirken, hvor der
rejstes et Mindesmærke med latinsk Indskrift over
Guldsmedsønnen fra Kjøbenhavn, som var død i en af
den romerske Kirkes højeste Værdigheder.

Naar Stenos Samtid gjenlød af hans videnskabelige Ry,
var det nærmest den store Anatom og fysiologiske
Opdager, man tænkte paa. Først en senere Tidsalder
havde Forudsætninger nok til at paaskjønne den
geniale Totalanskuelse, som bærer hans Theori om 
Jorddannelsen, og som Banebryder paa dette
betydningsfulde Forskningsomraade fremhæves han
med fortjent Hæder af lærde Efterfølgere i vor
Tid, som Dumas, A. Humboldt og Karl Vogt. Efterat
N.M. PETERSEN paany havde fremdraget Mindet om ham 
herhjemme i 3. Del af sin Litteraturhistorie (S. 274-
91), skrev Kammerherre J. WICHFELD til Engestofte 
1865 hans Biografi i 3. Rækkes 4. Bind af »Historisk 
Tidsskrift«, ledsaget af en Oversættelse i Uddrag af 
Stenos geologiske Hypothese. Det aandfuldeste Skrift 
om Steno, med Hovedvægten lagt paa hans personlige 
Udvikling, der undersøges i Dybden og med dyb 
Indtrængen, skyldes A. D. JØRGENSEN: »Niels Stensen. 
Et Mindeskrift.« 1884.

Blandt Videnskabsmænd af mindre universel Betydning
maa nævnes Stenos Slægtning JACOB WINSLØV, født i 
Odense 1669 og Student atten Aar efter. Han studerede 
først Theologi og prædikede endog med stort Bifald, 
men efter Tilskyndelse af Ole Rømer lagde han sig 
efter Medicin og Anatomi, blev Prosektor hos Casp.
Bartholin (den Yngre) og rejste 1697 til Holland
og Paris. Med en anden dansk Studerende, Ole Worms 
Sønnesøn, havde han her mange Samtaler om religieuse 
Emner, og de besluttede i formelige Disputatser at 
undersøge Fortrin og Mangler ved den katholske og 
den protestantiske Bekjendelse. Winsløv skulde som 
den mest øvede
Disputator overtage de vanskeligste partes,
Forsvaret for Katholicismen, og for at ruste sig
med Argumenter, satte han sig ivrigt ind i Bossuets
Skrifter. Men disses Veltalenhed virkede efterhaanden
saa overbevisende paa ham, at han 1699 offentlig gik
over til Katholicismen og som Tilkjendegivelse af sin
Taknemmelighed antog Bossuets Fornavn Benignus. Da
dette blev bekjendt i Hjemmet, inddrog man hans
Rejseunderstøttelse, og al Hjælp fra Familien mistede
han. Da traadte Bossuet til som Støtte, og Winsløv
besluttede at blive i Paris, studerede Medicin med 
megen Flid og fik snart et stort Ry baade som
praktisk Læge og Videnskabsmand, særlig som Anatom;
han knyttedes til Statstjenesten i ansete Stillinger
og døde i en høj Alder 1760. Hans 1732 udkomne Lærebog
i Anatomien »Exposition anatomique de la structure
du corps humain« blev oversat paa de fleste Sprog. -
Lægen OTTO SPERLING, født i Hamborg 1602, død som
Fange i Kastellet 1681, er bekjendt fra Corfits
Ulfelds Historie; han var Universitetets Botanikus
og Stadsmedikus i Kjøbenhavn. Hans Selvbiografi
er oversat af S. BIRKET SMITH 1885. - Som kongelig
Botaniker træffe vi 1682 Fynboen PEDER KYLLING, født 
c. 1640; han havde sine botaniske Samlinger paa 
Valkendorfs Kollegiums Loft og foretog Exkursioner 
med de Studerende om Sommeren; hans »Catalogus 
plantarum cccciv in luco aureo s. Gyldenlund 
provenientium« (»Fortegnelse over 404 i Gyldenlund 
forekommende Væxter«) 1684 og hans »Viridarium 
Danicum« (»Dansk Lysthave«) 1688 ere endnu vigtige 
Kildeskrifter for den danske Flora. Død 1696. (Se 
Tegningen S. 418.)

Adskillige populaire Skrifter, som falde ind under
den mathematisk-fysiske Litteratur, forbigaa vi, for
blot at dvæle ved et enkelt, hvis Navn er naaet helt
op til vore Dage som den almindelige Bevidstheds Eje,
ja endog har faaet en Slags ordsproglig Gyldighed -
thi hvor findes der en sikrere Autoritet i Handel og
Vandel Mand og Mand imellem end SØREN MATTHIESENS 
REGNEBOG? Bemeldte Søren Matthiesen - fra hvem 
forøvrigt gjennem Slægterne Danneskjold og 
Augustenborg det tydske Riges nuværende Kejser
nedstammer - blev født 1653 og var i mange Aar Klokker
ved Trinitatis Kirke i Kjøbenhavn. Han var en dygtig
Regnemester og udbyttede sine arithmetiske Kundskaber
paa praktisk Maade ved Udgivelsen af den saa ofte
paaberaabte Regnebog, der udkom
første Gang 1680 under Titlen: »Compendium Arithmeticum eller 
Vejviser til Regnekunstens rette Brug« og senere  er bleven oplagt 
mange Gange. Et Bevis paa Bogens Brugelighed og Anseelse haves 
endyderligere deri, at den astronomiske Professor C. HORREBOV
ikke betragtede det som under sin Værdighed at
besørge en Udgave endnu i Aaret 1747 og indlede den
med en Fortale, hvori han siger: »Endskjøndt det
kunde synes et ringe Arbejde for en Professor ved
Akademiet at kommentere over en gammel Regnebog,
som for mere end halvtredsindstyve Aar siden er
skreven, saa haver jeg dog ikke villet undslaa mig
for det Arbejde at korrigere, forbedre og forøge den
bekjendte Søren Matthiesens Regnebog, som hidindtil
til Ungdommens store Nytte haver været brugt fast
udi alle Regneskoler.« I sine Leveaars Addition drev
S. Matthiesen det til en Sum af 87.
Uet filologiske Studium dreves  med Iver i denne
Tidsalder, da Theologien førte ind i det græske
og hebraiske Sprog og Latinen var det eneste
Organ  for enhver videnskabelig Behandling og
Meddelelse. Af Professorer i Hebraisk have vi
allerede  mødt den fra Striden med Resen bekjendte
IVAR STUB (8.330); som den egenlige Grundlægger af 
Studiet ansees NIELS PEDERSEN ØRELØSE (Aurilesius), 
født 1601 i den  sjællandske Landsby Ø. og Professor 
i de østerlandske Sprog samt Udgiver af flere 
grammatiske og lexikalske Arbejder. MORTEN POVELSEN 
GRUM, født 1615, gift med en Datter af Biskop Brochmand,
men død allerede  1652, kun 37 Aar gl., efterlod sig i 
Haandskrift Samlinger til en arabisk Ordbog og Sproglære. 
Den theologiske Professor CHRISTEN NOLD udgav et stort 
Værk om de hebraiske Partikler. THEODOR PETRÆUS, der med 
kongelig Understøttelse foretog en Rejse i Østerlandene 
og besøgte Grækenland, Syrien, Palæstina og Ægypten, 
studerede Arabisk, Persisk, Armenisk, Koptisk og 
Æthiopisk og udgav efter sin Hjemkomst endel Skrifter, 
men efterlod sig en større Mængde i Haandskrift, hvilke 
hans Enke solgte til Kurfyrst Frederik Vilhelm
af Brandenburg for 1000 Rdl.; han var ikke at formaa
til at gjøre sin Lærdom frugtbringende ved at modtage
en Professorplads, men levede i Kjøbenhavn uden nogen
offentlig Ansættelse, fordybet i sine Bøger og 
Manuskripter. Rektoren i Throndhjem ANDERS IVERSEN 
BORCH, Præsten JØRGEN URSIN og Mathematikeren, senere
Biskop i Ribe MATTHIAS ANCHERSEN fortsætte Studiet til 
ind i det følgende Tidsrum og forøge Vidnesbyrdene om, 
at - som N.M. PETERSEN siger - »Studiet af de 
østerlandske Sprog, hvis Dyrkning i Danmark i hvert 
Aarhundrede har tildraget sig Europas Opmærksomhed, 
allerede tidlig har havt sin Rod i selve Landet.«

I det græske Sprog have vi allerede 1576, henved
tohundrede Aar før Klopstock, en - »Messiade« at 
opvise, digtet af PEDER JENSEN VINSTRUP og begyndende 
ganske i Smag med Homers Odyssee med en Paakaldelse af
Sanggudinden:

Musa! fortæl mig om Manden, den gudjevnbaarne, der taalte 
meget for Menneskens Børn, de folkeødende Slægter, 
og usalige Mænd fra Kval medlidende frelste.

Som Grækere udmærkede sig især RASMUS VINDING og 
hans Søn POVEL VlNDING, begge tillige ansete
Lovkyndige. De latinske Filologers Antal er mere
betydeligt end deres Arbejders Værd; fremhæves kan
en enkelt antikvarisk Undersøgelse som BERTEL
BARTHOLINS »De pænula antiquorum« (»Om de Gamles P.« 
o: et Slags Overklædningsstykke) eller en 
litterairhistorisk Afhandling som RASMUS BROCHMANDS 
»De præcipuis latinæ linguæ scriptoribus« (»Om de 
ypperste Forf. i det latinske Sprog«). Øverst blandt 
alle disse Skribenter staaer OLE BORCH med sin dygtige 
Indsigt i og sin brændende Begejstring for Romersproget, 
»der er det Samme for de Lærde, som Køllen fordum var 
for Herkules«. Ogsaa blandt de latinske Poeter indtager 
han en fremragende Plads; deres Tal er forøvrigt Legio, 
thi ikke nogen Begivenhed i det offentlige eller private 
Liv kunde forefalde, uden at Plektret maaatte slaa de
klassiske Strenge og disse give sig Lyd i sententieuse
Epigrammer eller højtravende Oder efter alle den
latinske Poetiks metriske Skemata. FR. ROSTGAARD har 
udgivet en Del af dem i sin Samling »Deliciæ quorundam 
poetarum Danorum« (»Nogle Danske Digteres skjønne 
Kunster«) 1693. De versificerede Underskrifter til 
adskillige af de i nærværende Værk meddelte Portraiter 
give en Forestilling om Tonen
i den bombastiske Lovprisnings-Poesi; se f. Ex. paa næste 
Side VITUS BERINGS Ærevers under Birgitte Thotts Portrait.

Som  Klassikerne  udgaves  paa Latin,  stundom  med
raisonnerende Bemærkninger eller i lidet heldige
Omarbejdelser, saaledes saae dette Tidsrum ogsaa
de første danske Oversættelser af dem fremkomme.
Fordanskeisen af Digterne ligger gjerne fjernt fra
Originalernes Karakter. Saaledes oversætter den
fynske Præst PEDER JENSFN ROSKILDE Virgils Bucolica,
»Det er Virgilii Hyrdevers Paa Danske Rjm saa 
egentligen udsette, at den Latinske Text derved
letteligen kan forstaaes«, 1639; »ved den 
guddommelige Aands Bistand« omskriver han
Virgils latinske Hexametre til det 17. Aarhundredes
Hyrde-Dansk, f. Ex. i følgende Vers af den 8. Ecloge:

En Kvinde hafd' en unger Mand, 
han sig en anden tog ved Haand; 
thi vend' hun slig en Kunst derpaa,
hun kunde igjen hans Hjerte faae. 
Hør Amarylle! udbær Vand, 
om Alteret bind linned Baand, 
den saftig Jernurt derpaa brænd, 
og op den hvide Virak tænd.

Jeg ved min Kunst vil prøve nu 
at vrie hid min Husbonds Hu, 
som ellers intet elsker mig, 
det mig fortryder hjertelig. 
Nu fattes mig ej Andet her 
end Trylleruner i slig Færd. 
Op mine Runer! fører hjem
til mig fra Staden Daphnidern!

Samme Digters Georgica blev oversat af en
skaansk Præst 1680 under den langstrakte
Titel: »Publ. Virgilii Maronis Georgica eller
Bonde-Verks Fire Bøger Paa Danske Riim oversatte,
ikke behagelig nok efter Ønske, ikke fuldkommen
nok treffed efter Authoris Poetiske Sødhed, men
enfoldeligen forestillet af MIKKEL CHRISTOFFERSEN
RAVN«. Ja endogsaa Batrachomyomachien og Hesiods
»Værker og Dage« fordanskes, sidstnævnte af HENRIK
GERNER i en meget fri Behandling, der dels i 
Texten, dels i Anmærkningerne lægger an paa at 
bringe den græske Oldtidsdigter i Overensstemmelse 
med den hellige Skrift.

Det bedste Oversættelsesarbejde udfører en Kvinde:
BIRGITTE THOTT, som fordansker Senecas Skrifter med 
en for den Tid overordenlig Færdighed i Modersmaalet. 
Denne den lærdeste af alle Tidens lærde Damer var en 
Datter af Christen Thott til Boltinggaard i Fyn og 
født 1610, gift 1632 med Otto Gjøe til Thurebygaard, 
død 1662 i Sorø, i hvis Kirke hun ligger begraven. 
Ved sin Gjengivelse af den romerske Filosof frembragte 
hun ikke blot sin Tidsalders største danske Sprogværk, 
men lagde tillige i Sprogets
Titelkobber til Birgitte Thotts Oversættelse af Seneca,
stukket af Alb. Haelweg efter Abr. Wuchters Maleri.

<sp>Underskrift:</sp> Med den berømmelige Heltinde Birgitte
Thotts Billede. Her sees et Billede af Pallas, men
Ægiden og Lansen er kastet langt bort, og hun træder
frem i fuld Kraft i Nordens Egne. Med dette Aasyn
spreder Fru Thott Lys over vore Lande og berøver
Mændene al Geniets Hæder, hun, som nu giver sig ikast
med det fjerntliggende Pindus' Helligdomme og den
ædlere Aands Rigdomme. Dette seer Du, ydmyge Natur:
hun foredrager Videnskaber, og Skjøndt Kvinde
giver hun os Mænd den Undervisning, vi skulle have.
Hun er svanger med lærde Bøger, hun gjør Barsel med
berømte Skrifter og er bleven Moder paany ved at
føde en Pallas. Hidtil have vi opregnet Chariter og
Muser i Rækkefølge, dem som Grækenland og Italien
bryster sig af; hvor har man dog kunnet have Lyst
til at opdigte saamange tomme Navne paa Gudinder!
Det er ikke nødvendigt, min Læser, at opdigte; her
seer Du en virkelig.
Anvendelse en Skjønsomhed for Dagen, som næsten maa
kaldes et Særsyn, idet hun, langtfra at binde sig
slavisk til den latinske Text, først og fremmest
stræbte hen til at faae Tankerne udtrykte i et
klart og fatteligt dansk Maal. Denne Bestræbelse
for at gjøre Senecas Livsbetragtning tilgængelig
i en naturlig og fyndig Fremstilling udsprang
af Birgitte Thotts Tendens med sit Arbejde, der,
tilegnet »det loflige Fruen-Timmer«, skulde virke
i Kvinde-Emancipationens Tjeneste, som paa den Tid
endnu kun gik ud paa at overtyde den kvindelige Del
af Menneskeslægten om, at den »ikke skulde afholde
sig fra at læse det, hvorudi Klogskab indeholdes«,
selv om det turde være en almindelig Antagelse,
at Lærdom er unyttig, om ikke skadelig for det
kvindelige Kjøn »Thi skal Visdommen holdes for
farlig hos somme Mennesker mere end hos somme, da
veed jeg ikke, om det kan bevises, Vankundigheden
at være Nogen gavnlig. Ere vi, som det menes, saa
skrøbelige, at vi kunne ikke vel bære Forstand,
da kunne vi vel mindre regere os med Uforstand. Ere
vi Menigheden lidet til Tjeneste, naar vi ere bedst,
da kunne vi vel ikke Andet end udi den være forhadede
og foragtede, naar vi ere slet vankundige og, som
vel snarest følger med Uforstand, uskikkelige og
fortrædelige. Den, der haver lært Noget, hun kan og
vide, at hende fattes Meget, hvorfor hun ikke tør
agte sig selv for viis. Og af de Vises foreskrevne
nyttige Lærdomme og Love kunde Enhver bedre end af
en tvungen Vankundighed lære med Lyst at holde sig
inden den kvindelige Blufærdigheds, Sagtmodigheds,
tilbørlig Lydigheds og al Skikkeligheds Grænser.«

Ved Siden af Birgitte Thott fortjener en anden lærd
Adelsdame at nævnes, der vel ikke selv har øvet
egenlig litterair Gjerning, men hvis Interesse for
Fædrelandets Litteratur ikkedestomindre har sat sig et
varigt Minde: KAREN BRAHE, Prebjørn Brahes og Susanne
Gjøes Datter, født paa Næsbyholm i Sjælland den 1. Decbr. 
1657. Moderen, der har oversat Franskmanden Louis Vives 
Bog »om Jomfruers Optugtelse« paa Dansk og selv forfattet 
et lille Skrift »om Rigdoms og Højheds Forfængelighed«, 
gav sine Børn en omhyggelig Opdragelse, og Karen Brahe 
lærte ikke alene flere levende Sprog, men ogsaa Latin, 
»saaledes at hun med temmelig Lethed kunde expediere sig 
deri.« Efter sin Moders Faster Anne Gjøe, der havde faaet
sin Opdragelse paa Rosenholm hos den lærde Holger
Rosenkrantz, arvede Karen den betydelige Samling Bøger
og Haandskrifter, som den gamle Jomfru havde anvendt
sin Formue paa at erhverve, og efterat hun selv i en 
Aarrække havde forøget det kostbare Bibliothek,
skjænkede hun det til det adelige Jomfrukloster, hun 
1716 oprettede paa Familieejendommen i Odense, den 
saakaldte Bispegaard. For Renterne af en Kapital
af 200 Rdl. skulde Bogsamlingen vedligeholdes og 
forøges, og en fattig Person af Odense Skole skulde 
nyde 2 Rdl. aarlig »for at holde Bøgerne renlig og 
i Agt og indføre udi Katalogen, hvad efterhaanden
tilkjøbes«. Karen Brahes Bibliothek bestod udelukkende 
af danske Bøger, fornemmelig af religieust Indhold, 
Bibler, Postiller, Oversættelser og originale Arbejder 
i den lærde Theologi, en stor
Mængde Ligtaler over Adelige med de efter Tidens Skik
tilføjede historiske og biografiske Meddelelser, som 
i mange Tilfælde ere de eneste, ialtfald de
udførligste Kilder til vort Kjendskab til de gamle
Slægters Personalia. Mangt et litterairt Arbejde
har dette Bibliothek reddet fra Undergang ved at
bevare dets eneste tiloversblevne Exemplar, og den
videnskabelige Forsker maa derfor saa jevnlig ty
til Odense for at søge Oplysninger. Om det prægtige
Folkevise-Haandskrift have vi talt S. 147. Karen
Brahe døde ugift i den høje Alder af 79 Aar og ligger
begraven ved Østrupgaard i Fyn mellem Faaborg og
Odense, hvilket gamle Herresæde var tilfaldet hende
ved Skiftet efter Moderen.

Kongeloven og Christian V.s Danske Lov ere Periodens
to betydeligste juridiske Mindesmærker, saameget mere
fremragende, som de staa isolerede, uden Tilknytning
til et paa andre Punkter blomstrende juridisk Studium;
først i den følgende Tidsalder tilvejebringes der
en systematisk Gang i dette. I Middelalderen havde
Romerretten og den kanoniske Ret helt og holdent
udfyldt Jurisprudensens Ramme; Reformationen gav den
pavelige Retsbygning Naadestødet i de protestantiske 
Lande, og dens Plads indtoges af - Mose Lov, hvilken 
der blev tillagt almindelig forpligtende Karakter. 
»Det er indlysende,« skriver den lærde Adelsmand JAKOB
ULFELD i sin Danmarkshistorie, »at Lovkyndigheden har 
sin Oprindelse fra de guddommelige Love, thi det er 
udenfor al Tvivl, at alle med Guds Villie og Befaling 
overensstemmende Love ere tagne hos Moses; hvad altsaa 
skal kaldes Retskundskab, maa nødvendig indrettes efter 
de hellige Historiers Forskrift, thi ellers bør det 
snarere hedde Ulovkyndighed end Lovkyndighed.« I 
Overensstemmelse med denne Tankegang bleve 
Retsspørgsmaal om Slægtskab, Ægteskab, Manddrab,
Tiende, Renter m. m. fortolkede efter Mose Lov, og hvad 
den som Læreemne endnu
tilbageblivende Romerret angaaer, da paalagdes det 
Professor Juris, at han om visse Spørgsmaal skulde 
raadføre sig med det theologiske Fakultet, som endog 
fik et særligt Overopsyn med de juridiske Forelæsninger. 
Til Gjengjæld møde vi en Theolog som den mest fremragende
Forfatter i Jurisprudensen fra Periodens første
Halvdel: NlELS HEMMINGSEN, hvis aandrige Værk »De
lege naturæ« (»Om Naturretten«), 1562, er et af de
tidligste Arbejder i Retsfilosofien og derfor ogsaa
f. Ex. i den tydske Litteratur fremhæves som en af
Forløberne for Hugo Grotius' banebrydende Skrifter
(Kattenborn: »Die Vorläufer des H. G.«, Leipzig 1848).

Indtil Frederik III.s Tid var der kun een juridisk
Lærestol ved Universitetet, og Indehaveren af den
maatte endda anvende meget af sin Tid til politiske
Forretninger, Gesandtskabsrejser o. s. v., hvortil
han fortrinsvis udkaaredes. Næsten alle disse
Professorer vare indkaldte Tydskere, af hvem der
ikke kunde ventes noget Kjendskab til eller nogen
Interesse for Landets egen nationale Lovgivning;
adskillige af dem betragtede ydermere Professorposten
kun som Gjennemgangsled til Landets højeste
Administration. Den første danskfødte Professor var 
CLAUS PLUM (f. 1585, d. 1649), og strax kom der med 
ham en gjenvakt Deltagelse for det nationale 
Lovmateriale tilorde, forsaavidt som det var ham, 
der opmuntrede Herredsfogden i Faxe, den senere 
Raadmand i Roskilde CHRISTEN OSTERSEN til Udgivelsen 
af hans »Glossarium Juridicum Danicum, Det er Alle 
Gamble Danske Glosers rette Forklaring, som findes udi 
de Skonske, Sielandske oc Judske Lowbøger«, 1641, 
altsaa en Ordbog i det gamle Lovsprog tilligemed et 
Register over de gamle Loves Indhold, i lang Tid det 
vigtigste Hjælpemiddel til deres Forstaaelse, skjøndt 
Forfatterens etymologiske Indsigt er saare mangelfuld.

Hvad denne Periode ellers viser af Interesse for den 
ældre danske og norske Lovgivning, skyldes næsten
udelukkende adelige Forfattere. Kansleren NlELS KAAS
anvendte saaledes megen Tid paa en revideret og med 
Tillæg forsynet Udgave af Jydske Lov (1590); den lærde 
Rigsraad ERIK KRABBE var en betydelig Lovhistoriker, 
der bl. A. udgav en tydsk Oversættelse af Jydske Lov 
og et fuldstændigt Register over vore gamle Love, 
ligesom han i Haandskrift har efterladt sig Materialet 
til en almindelig dansk Lovbog, udarbejdet paa Grundlag 
af de tidligere danske Love efter
en omhyggelg indbyrdes Sammenligning; JAKOB BJØRNSEN til 
Stenalt oversatte Jydske Lov paa Latin, det norske Riges 
Kansler JENS BJELKE udarbejdede et Lovglossarium, og den
bekjendte Admiral PEDER GALT (henrettet 1644 som Straf 
for  sin Forsømmelighed udenfor Kielerbugt) efterlod i 
Haandskrift en dansk Lovhistorie. Adskillige andre 
Adelsmænd gjorde sig fortjente ved Besørgelsen af gode 
og paalidelige Afskrifter af de gamle Love, og disse vare
saameget nødvendigere, som det endnu stadig var den
nationale Lovgivning, der fulgtes ved Retterne og
for Domstolene i private, mellem Borger og Borger
forekommende Søgsmaal, og hvis Aand gik igjen i de
forskjellige Love og Recesser, Perioden frembragte. 
At Studiet af denne Lovlitteratur ikkedestomindre
forsømtes af de højlærde Jurister, fremkaldte omsider
1658 fra Kjøbenhavns Studenter en Ansøgning til Kongen
om, at der maatte blive ansat en Doctor Juris til
at læse over de danske Love og idetmindste paavise
Lighederne og Uoverensstemmelserne mellem dansk og
romersk Ret.

Regeringsforandringen 1660 lettede de Borgerlige
Adgangen til Kongens Raad som til Rigets Overretter,
paa hvilke Pladser grundig juridisk Indsigt var 
nødvendig. Vi se da fra nu af Borgerlige stige op til 
de højeste Embeder, og de to store Lovgivningsarbejder, 
vi have nævnet lige i Begyndelsen af dette Afsnit, 
skylde væsenlig saadanne borgerlige Retskyndige og 
Embedsmænd deres Tilblivelse. Ved Udarbejdelsen af 
Danmarks nye Grundlov, Kongeloven, søgte Frederik III. 
Vejledning hos nogle fremmede Retslærde, men dens 
egenlige Kilde var den da trediveaarige Borgersøn
PEDER SCHUMACHER, senere adlet under Navnet GRIFFENFELD 
(1635-1699); den blev underskreven af Kongen som hans 
»Testament« den 24. Novbr. 1665, men af politiske 
Grunde først trykt langt senere (1709). Ogsaa blandt 
Medarbejderne af Danske Lov finde vi Griffenfeld. Det 
var en af Frederik III.s første Regeringshandlinger 
som souverain Konge at nedsætte en Kommission 1661 til 
Udarbejdelsen af en almindelig Lovbog. Dens to 
virksomste Medlemmer vare RASMUS VINDING og PEDER 
LASSON; Førstnævnte (1615-84) - den tidligere omtalte
lærde Græker - Rektor i Sorø, senere Professor ved
Kjøbenhavns Universitet og Assessor i Højesteret,
havde allerede 1640 paa sin Udenlandsrejse i Frankrig 
ladet trykke en latinsk Tale, i hvilken han
sammenlignede Kronens Arvelighed med Valgretten og
ubetinget foretrak hin; Sidstnævnte (1606-81) havde 
under fireogtyve Aars Ophold i Udlandet bl. A. taget 
den juridiske Licentiatgrad i Basel og overhovedet 
erhvervet sig en Lærdom, Forretningsdygtighed og 
Menneskekundskab, som i høj Grad kom ham til Nytte, da 
han 1660 blev Højesteretsassessor. Til disse To 
overdrog Lovkommissionen at udarbejde et særligt Udkast 
hver for sig. Vindings, der blev færdigt 1667, men 
omarbejdedes 1669, vandt Regeringens Bifald fremfor
Lassons, der
nærmest havde taget Romerretten til Mønster, medens Vinding havde 
holdt sig nøje til den ældre danske Ret. Efter endnu fire 
forskjellige Revisioner blev Forslaget omsider trykt og overleveret 
Kongen, som derpaa den 15. April 1683 underskrev den efter ham
opkaldte Christian den Femtes Danske Lov og paa den
samme Dag fire Aar efter den Norske Lov. I Fortalen
til Danske Lov ophæves de hidtil gjældende Love og 
afløses af den i sex Bøger, hver af dem atter i 
Kapitler og Artikler delte Lovbog, hvis Sprog er 
mønsterværdigt i Klarhed, Fynd og national Karakter, 
medens Lovbestemmelserne udmærke sig ved en saadan 
Orden og Omtanke, at Danske Lov indtager en meget høj 
Plads i den moderne Lovlitteratur og ved sin Fremkomst 
pristes i fremmede Lande for sine fortrinlige Egenskaber. 
Paa det juridiske Studium fik Loven forsaavidt en mindre
heldig Indflydelse, som netop dens klare Affattelse
bevirkede, at man ansaa dens Fortolkning for en helt 
overflødig Ting og desuden af Respekt for dens
souveraine Udspring ikke ret vel vovede at drøfte
dens Bestemmelser.

Det lærde Tidsrums Historieskrivning omhandler
fortrinsvis Fædrelandets Forhold, men deler sig, hvad
Fremstillingsformen angaaer, i en latinsk og en dansk
Litteratur. Idet vi føre de vigtigste Forfattere frem
i kronologisk Orden, ville vi se Skribenter i begge
Sprog passere forbi.

Syvaarskrigen fremkaldte en historisk Litteratur
af efemer Art, idet Vaabenfejden ledsagedes af en
Pennefejde, under hvilken der baade fra dansk og fra
svensk Side udsendtes farvede Beretninger om Grundene
til Krigen og dennes Gang, beregnede
paa at bearbejde Stemningen hos de omtvistede
Landsdeles Beboere. Et Skrift, som indledes med en
Beklagelse over denne partiske Historieskrivning
og begynder med de Ord: »Meget at skrive og meget
at digte, uden Sandhed er derhos, duer det intet«,
hvorfor det »nu, da Krigen Gudskelov haver en Ende«,
stræber at give en uhildet Fremstilling af den,
tillægges, dog uden bevislig Hjemmel, Lundekanniken
JON TURSEN. Han blev formodenlig født i Skaane 
omkring Aar 1510 og levede indtil 1577; i en Alder 
af femogtyve Aar eller saa omtrent blev han 
immatrikuleret ved Universitetet i Leipzig og 
tilbragte fem Aar her og ved andre tydske Højskoler, 
hvorefter han tog Magistergraden i Kjøbenhavn. Han 
udgav en latinsk-dansk Ordbog og adskillige 
theologiske Skrifter samt 1554 en Oversættelse af 
Carions Verdenskrønike. En forkortet Oversættelse 
af Saxos Danmarkshistorie, som ældre Forfattere have 
tillagt Jon Tursen, er der i vore Dage fundet et 
Brudstykke af i Vedels Samlinger paa det St. kgl. 
Bibl. 1565 forfattede han en kortfattet dansk 
Kirkekrønike paa Modersmaalet, en Skildring af, 
hvorledes Kirken formede sig her i Landet i det 
11. Aarh., samt en
Opregning af og summarisk Beretning om Bisperne i
Lund og Roskilde. Dette Skrift er blevet udgivet af
C.J.BRANDT i »Kirkehist. Saml.« II., indledet med et
Omrids af Forfatterens Liv.

En ejendommelig Historieskrivning, ikke mindst mærkelig 
ved den Propaganda, den gjorde for Danmarks Ry i fremmede 
Lande, var Frugten af ERASMUS LÆTUS' (RASMUS GLADS) 
poetiske Begavelse og historiske Tilbøjelighed i Forening. 
Han er født 1526 paa Gaarden Ingvorstrup i Vejlby Sogn ved 
Grenaa, blev Student fra Aarhus Skole 1542, fik 
Magistergraden 1546, blev Professor i Kjøbenhavn 1554, 
blev fem Aar senere under et Ophold i Wittenberg kreeret 
til Doktor i Theologien og optoges 1569 i den danske 
Adelsstand. Han skrev adskillige større Digtninger i det 
latinske Sprog, men da der ikke var nogen Lejlighed til at 
faae slige Værker udgivne herhjemme, søgte og fik han 1572 
Orlov fra sit Embede for at foretage en Rejse i Udlandet. 
Nu begyndte der et forunderligt omflakkende Liv for
Erasmus Lætus, betegnet ved en forbausende litterair
Frugtbarhed, hvorom HOLGER FR. RØRDAM fortæller i
sin »Historieskrivningen og Historieskriverne siden
Reform.« (1867): »I Basel udgav han i Begyndelsenaf Aaret 
1573 et stort metrisk Arbejde om Søvæsenet (De re nautica 
libri III), hvori han fortæller den venetianske Republik 
og dens Doge, som Skriftet er tilegnet, om det Besøg, 
Dronning Dorothea af Danmark i sin Tid havde gjort i 
Venedig, om Hansestædernes Handel paa de danske og 
nordiske Have (ogsaa paa Island), om Varbergs Belejring 
og meget Andet, som for os er af Betydning, men som 
maaske ikke har interesseret Raadet i Venedig i samme 
Grad; idetmindste klagede han siden over, at det ikke 
havde viist sig synderlig taknemmeligt for Tilegnelsen,
der skulde have banet ham Vej til en god Modtagelse i 
denne Stad. Samtidig udgav han et andet stort latinsk 
Digterværk (Colloquiorum moralium libri IV o: 4 Bøger 
moralske Samtaler), som han tilegnede Christiern II.s 
Dattersøn, Hertug Carl af Calabrien og Lothringen. 
Det sidste Afsnit af Bogen er en Samtale mellem 
Tiberfloden og Gudenaaen. Hver af dem priser sit Lands 
Fortrin: Gudenaa giver en Skildring af Jylland, navnlig 
af forskjellige jydske Fjorde, Aaer, Søer og af de Stæder, 
der ligge ved dem. Især dvæler Forfatteren dog ved sin 
Fødeegn og synger begejstret om Ingvorstrups Herligheder.
Rasmus Glads Haandskrift.

Af et Brev til Kong Frederik II. paa det St. kgl. Bibliothek.
Fra Basel synes Lætus at have aflagt et kort Besøg
i Norditalien: derfra drog han atter nordpaa. I
Frankfurt døde i April 1573 hans Hustru og
trofaste Ledsagerinde Marine Stemp, hvilket Tab
forvoldte ham megen Sorg, uden dog at formindske
hans Skrivelyst. Inden Aarets Udgang var han
nemlig færdig med tre nye omfangsrige Arbejder i
latinske Vers. Det ene var en Beretning om Dronning
Margrethes Historie (Margareticorum libri X), som
han ikke upassende tilegnede Dronning Elisabeth af
England. Skriftet er ikke uden historisk Værd, skjøndt
Verseformen nøder Forfatteren til at indsvøbe de
Kjendsgjerninger, han meddeler, i en Fylde af Ord,
der virker frastødende paa den Læser, som søger
Historie og ikke latinsk Poesi. Det næste Værk
var en udførlig Beretning om danske Forhold (Rerum
Danicarum libri XI), en versificeret Danmarkshistorie
og Beskrivelse, som indeholder mangt et Træk, der
endnu kan benyttes. Dette gjælder dog navnlig de Dele
af Værket, som handle om Forfatterens Samtid; thi ikke
blot giver han brugbare Bidrag til Christian III.s og
Frederik II.s Historie, men tillige Karakteristiker
af næsten alle mere fremtrædende Personer, som have
virket i Statens, Kirkens eller Skolens Tjeneste i 
Danmark i de sidste fyrretyve Aar, og endelig har man 
her en Beskrivelse af mange danske Egne og Byer. I 
Fortalen omtaler Lætus sit »møjsommelige og
ulykkelige Vandreliv« og at han har forfattet noget
af Skriftet i Kjøbenhavn, noget i Hamborg, noget
i Køln, en Del i Basel og i Padua, men det meste
i Frankfurt, næsten uden litteraire Hjælpemidler,
under mange Bekymringer og Besværinger, nedbøjet
af Sorg over Tabet af sin smukke og elskværdige
Hustru. Det tredie Værk, Lætus udgav under sit Ophold
i Frankfurt, handlede om Staden Nürnbergs Historie
(De republica Noribergensium libri IV). Tilegnelsen
til Stadens Raad indeholder flere interessante Ting,
blandt Andet en udførlig og smuk Karakteristik af
Christian III. og Skildring af hans private Liv,
samt Bemærkninger om den Forbindelse, som der paa
hin Tid var mellem Danmark og Nürnberg.«

Lætus' Fraværelse fra sit Professorat var imidlertid
trukken langt ud over den Tid, hans Orlov lød paa, og 
da han tidligere ikke havde staaet paa den bedste Fod 
med flere af sine Kolleger ved Universitetet, benyttede 
de nu Lejligheden til at faae ham afskediget. Dog 
mistede han derfor ikke Kongens Yndest; han
beholdt Indtægterne af de ham tillagte Kannikedømmer,
og for den Sum, Kongen skjænkede ham til Tak for
Tilegnelsen af »Res Danicæ«, kjøbte han sig en Gaard
i Kjøbenhavn paa Hjørnet af Studiestræde, ligeoverfor
Frue Kirke. Han døde 1582.

Vi komme nu til den Mand, der staaer i Midtpunktet
af sin Tidsalders historiske Forfatterskab og
danske Litteratur paa lignende Maade, som Christiern
Pedersen staaer i Centret af sin Periode, den Mand,
med hvem den egenlige danske Historieskrivning
først tager sin Begyndelse, og hvis hele litteraire
Liv er gjennemglødet af en levende Kjærlighed til
Fædrelandets nationale Minder og Sprog: Anders
Sørensen Vedel.

ANDERS SØRENSEN blev født den 9. Novbr. 1542 i Vejle,
efter hvilken By han tog sit Tilnavn VEDEL. Hans Fader, 
Kjøbmand og Raadmand Søren Sørensen, opdrog sine Børn 
strengt; han ønskede, at Anders skulde vælge hans 
Næringsvej, men dertil viste han en afgjort Ulyst. 
Han kom da i Byens Latinskole og sendtes fjorten Aar 
gammel efter Rektorens Tilskyndelse til den større og 
bedre Skole i Ribe. Her levede en Slægtning af hans 
Moder, Jens Pedersen GRUNDET (se S. 271), som Sognepræst 
ved Domkirken, her var HANS TAUSEN Biskop, 
Historieskriveren HANS SVANING Kannik og Psalmedigteren 
HANS THOMISSØN Rektor ved Skolen. Alle disse ypperlige 
Mænds Yndest vandt Anders Vedel, og gamle Grundet, som 
tidligere havde været Skolens Rektor, sagde om ham: 
»Jeg har havt mange Disciple, men aldrig nogen, som var 
mig kjærere eller elskede mig mere end denne.« 1561 
blev Vedel Student, samtidig med at Mester Hans 
Thomissøn kom til Kjøbenhavn som Sognepræst ved Frue 
Kirke. Vedels Hu stod til Historien, for hvilken 
Videnskab Grundet havde vakt hans Interesse saa stærkt 
og saa tidlig, at han neppe atten Aar gammel havde 
udarbejdet et Overskue over Fædrelandets Historie. 
Ved Kjøbenhavns Universitet havde dette Studium 
imidlertid endnu ingen Lærestol, og det var derfor et 
Held for Anders Vedel, at han blev sat istand til at 
gjæste udenlandske Universiteter som Hovmester for 
Tyge Brahe (S. 359) og senere paa egen Haand. I 
Wittenberg tog han Magistergraden og blev efter sin 
Hjemkomst »ved gode Venners Forhandling«, særlig ved 
Kansleren Johan Friis' og Rigshovmesteren Peder

Oxes virksomme Hjælp Slotsprædikant hos Kong 
Frederik II. i Aaret 1568. Vedel var en udmærket 
Prædikant, af hvem vi have ni Prædikener i Behold, 
udgivne 1593; hans Tone var mild og rolig, sjelden 
polemisk og aldrig heftig, hvad Kongen ejheller 
kunde lide. De herskende theologiske Stridigheder 
tog han ingen Del i; derimod holdt han Øren og 
Sind aabne for alle de historiske Meddelelser, 
som Livet ved Hove kunde gjøre ham delagtig i. 
Og de vare ikke faa, thi Rigets ypperste Mænd 
søgte gjerne Samkvem med ham, og deres egen Del i 
Landets Historie saavelsom deres Slægts Bedrifter 
dannede hyppigst Emnet for disse Samtaler efter 
Taflet i Kongeborgen eller i deres egne Hjem.
Danmarks Historie laa det lærde Tidsrums Adel paa
Sinde, og tidt og mangen Gang faldt Talen mellem Johan
Friis og Anders Vedel paa Saxos Krønike, Ønskeligheden
af at faae den fordansket og Muligheden for at
faae den fortsat. En Dag i Aaret 1570 gav Kansleren 
Vedel en stor Bog, som indeholdt, hvad Christiern 
Pedersen havde oversat af Saxo; de gjennemgik hans 
Arbejde, men fandt det ikke tilfredsstillende. Friis 
opfordrede Vedel til at rette det eller besørge en ny 
Oversættelse, men han manglede Mod til at give noget 
Løfte derom; Vanskelighederne ved en Opgave stod altid 
for denne samvittighedsfulde Natur som større, end de 
i sig selv vare. Hvor stor en Sorg det end var for 
Vedel, da Johan Friis døde i December 1570, følte han 
det dog samtidig næsten som  en Lettelse, at al Tale 
om Danmarkskrønikens Oversættelse vel nu var forstummet 
med det Samme. Men heri tog han fejl. Kun faa Dage 
efterat Vedel i Frue Kirke havde holdt Ligtalen over 
sin afdøde Velynder, mindede Peder Oxe ham om den 
Opgave, der ventede paa ham, og dennegang maatte han 
give sit Samtykke. Han besørgede først et Par mindre 
Arbejder, en Udgave af Hr. Michaels »Menneskets Levnet«
(S. 63) og en Oversættelse paa Latin af sin Lærer
N. Hemmingsens »Liffsens Vey« (S. 324), og tog saa fat 
paa Oversættelsen af Saxo, som han nu havde saameget 
større Føje til at udføre, som der var blevet ham 
tildelt et Kanonikat i Ribe, af hvis Indkomster han 
skulde have sit Underhold, for udelt at kunne hellige 
sig til historiske Arbejder. I to Aar, fra Foraaret 
1573 til Foraaret 1575, fuldendte han sin Oversættelse. 
Da den saa skulde trykkes, manglede der Papir; Tyge
Brahe rettede da paa sin Vens Vegne i et latinsk Digt 
en Appel til Nationen: »I danske Kvinder! Skaane
I Rammen: Anders Vedel, kgl. dansk Historiograf,
Første Kannik og Ældste ved Ribe Domkirke. Død i
Ribe 74 Aar gl., den 13. Febr. 1615 efter Chr. F. --
Forneden hans Symbolum, hvis Forklaring gives S. 452.
har en Papirmølle; ofrer af Kjærlighed til Fædrelandet
Eders Lintøj, at ikke vore herlige Forfædres Roes skal 
dølges i Glemsels Nat!« Saaledes udkom da 1575 dette 
Vedels vigtigste historiske Arbejde, lige betydningsfuldt 
som Folkeliggjørelse af Saxos hidtil kun for Latinerne 
forstaaelige Krønike og som dansk Sprogværk, en fri 
Oversættelse, der gjengav Saxos blomstrende Stil paa 
jevnt fortællende Dansk, erstattede hans mange Sentenser 
med hjemlige danske Ordsprog, men ogsaa omskrev Saxos 
gamle Digte i tør Prosa. Prøver paa Vedels Stil vil 
Læseren finde S. 19-23 og S. 25.

Men den for Fædrelandets Historie utrættelige
Peder Oxe lod ikke Vedel lægge Hænderne i Skjødet
efter Fuldendelsen af dette store Arbejde. Han
forestillede ham, at man netop nu havde Grund til
at vente sig noget Mere af ham, en Fortsættelse
af Danmarkshistorien, og spurgte ham paa Kongens
Vegne »om han vilde understaa sig (o: paatage sig)
at forfølge vor danske Krønike fra den Tid, som Saxo
aflod, indtil disse nærværende Aar«. »Hvorudi,« siger
Vedel, »jeg da haver vejgret mig, som billigt var.«
Som Johan Friis' Død ikke havde befriet ham fra
Pressionen med Hensyn til Oversættelsen, saaledes
skaffede heller ikke Peder Oxes Død 1575 ham nogen
Frist, hvad Fortsættelsen angik. Andre traadte i
hans Sted: Niels Kaas, Jørgen Rosenkrantz og flere
af Rigets højeste Embedsmænd udpegede Vedel som den
Eneste, i hvis Hænder et saadant Hverv kunde lægges,
og han begyndte at gjøre sig fortrolig med Tanken om
Arbejdet. Imidlertid havde han 1577 giftet sig med
Marine Svaning, Historiografens femtenaarige Datter,
hvem han atter mistede efter et kort Samliv, en Sorg,
der længe gjorde ham arbejdsudygtig: »Studeringer,
som forhen vare min højeste Lyst, røre mig nu lidet,«
skriver han til Arild Huitfeldt, »og var Du hos mig,
vilde Du se, hvorledes mine Muser sørge«. Vennerne
søgte at opmuntre ham ved at meddele ham allehaande
historiske Sager og antikvariske Mindesmærker;
blandt Andet fik han fra Klosterbibliotheket i Sorø
en gammel Pergamentskodex, om hvis Forfatter man kun
vidste, at han havde været Kannik i Bremen; Vedel
udfandt, at Haandskriftet indeholdt Adam af Bremens
Kirkehistorie, og han besørgede 1579 med stor 
Dygtighed og Lærdom dette for Nordens Historie 
vigtige Kildearbejde udgivet. Lidt efter lidt 
begyndte Tanken om Danmarkshistorien atter at 
sysselsætte ham, og han overrakte Niels Kaas sin 
Afhandling om
den danske Historieskrivnings Methode og Principer:
»Commentarius de scribenda historia Danica«, senere
oversat af ham selv paa Dansk under Titlen »Om den
danske Krønike at beskrive«, men først udgivet 1787
af R. NYERUP. Historieskriveren - siger han i denne
omhyggelige Forberedelse til det store Arbejde -maa 
forud nøje overveje, hvad han vil meddele og hvad
han vil forbigaa; han maa begynde med en Beskrivelse
over Landet som Begivenhedernes Skueplads, med en
Fremstilling af Folkets Oprindelse, Vandringer, Sæder, 
Sprog og Karakter og med en fast Kronologi, hvorefter 
enhver Begivenhed henføres til sin bestemte Plads; og 
naar han derfra gaaer over til selve den historiske 
Fortælling, saa maa han ikke udbrede sig vidtløftigt 
over Krigsbegivenheder og ikke indblande i Danmarks 
Historie de Riger, som nordiske Stammer i andre Lande 
havde stiftet, men holde sig til det Væsenlige, 
navnlig til Beretningen om Religionens Fremgang og 
Indflydelse, og lade Fortællingen uafbrudt skride 
frem som en Række af Aarsager og Følger.

Mere og mere samlede Anders Vedel sig til Arbejdet. Efterat han 
havde faaet bestemt Løfte om Svanings Prælatur, naar denne var død,
flyttede han 1581 til Ribe, hvor han havde forlovet 
sig og nu holdt Bryllup med Biskop Hans Lavesens 
Datter, Hans Tausens Datterdatter Mette, og hvor 
hans Svigerfader overlod ham en nær ved Bispeboligen 
liggende Gaard, kaldet Liliebjerget, Vedels Uranienborg, 
som et samtidigt Perspektiv af Ribe betegner den, mest 
vel paa Grund af dens høje Kuppel med den anselige 
Fløjstang, men sikkert ogsaa med Hentydning til de 
flittige Studier, som skulde bearbejde de under den 
kubelignende Hvælving indsamlede Forraad. Over 
Hoveddøren ud til Skolegaden saaes Vedels Bomærke, 
saaledes som det findes under hans Portrait S. 449: en 
i en Cirkel indskreven ligesidet Triangel, der ved 
Halveringslinier, dragne fra de tre Vinkelspidser til 
deres Skjærmgspunkt, var delt i trende Sektioner, som 
saaledes hver for sig blev ligebenede Triangler med 
en meget stump Vinkel. Den venstre Sektion havde et 
Røgelsealter som Gudfrygtighedens Symbol og derhos 
den Devise: Deum sancte timeto (frygter Gud paa hellig 
Vis). Den højre Sektion havde en Blomst som Sundhedens 
Symbol og Devisen: Sanitatem tuere diligenter (plej 
Sundheden med Omhu). Den underste Sektion havde en 
Slange, der bider sig i Halen og danner en Cirkel, som 
Tidens Symbol, samt Devisen: Tempus dispensa sapienter 
(brug Tiden viselig). Ved hver af den store Triangels 
Sider stod desuden et af Devisernes Begyndelsesbogstaver:
D. S. T., med hvilke tre Bogstaver tillige hver enkelt
Devises Ord begynde.

Til Udarbejdelsen af Danmarkshistorien var Liliebjerget 
vel en lun og fredelig Kube, men det stod klart for 
Vedel, at Stoffet til den maatte indsamles trindtomkring 
fra, at han maatte kjende sin Skildrings Skueplads af 
eget Syn og personlig fremdrage, hvad Kirker og Kapitler, 
Herreborge og Byarkiver gjemte af skriftlige Optegnelser, 
Folkets Mund af levende Tradition. »Jeg maa vandre om i 
mit Fædreland og søge gamle Monumenter; jeg maa dog 
forfare og beskue Landsens Lejlighed, førend jeg kan 
beskrive den,« sagde han. Efter Svanings Død 1584 havde 
han faaet det lovede Prælatur, der senere i lang Tid 
betragtedes som den kongelige Historiografs faste 
Embedslønning; men til Embedet selv sees han ikke at 
have faaet nogen Udnævnelse. Paa egen Bekostning foretog 
han da i Juni 1586 den Rejse, paa hvilken det S. 149
omtalte Besøg paa Hveen blev en Episode af saa stor
litterair Betydning, idet det affødte Udgivelsen af
den første Folkevisesamling
(S. 150-53). Han opholdt sig desuden i Skaane og
samlede Oplysninger om Malmø. Aaret efter fuldendte
han en almindelig dansk Tidsregning og de danske
Kongers Slægtrækker, hvoraf Prøver ere trykte bag
i hans 1588 udgivne, i Ribe holdte Ligprædiken over
Frederik II. Adskillige Vendinger i denne Mindetale
vise os Vedel som den frimodige Mand, der ikke vil
Frederik II. sætte Konveniensens Udsmykning over
Historiens Kjendsgjerninger og stikke Sandheden
under Stolen. Om den formodede Aarsag til Kongens
Død taler han rent ud af Posen: »Hans Naade var altid
af Naturen i sig selv en før, karsk, tidig Mand, og
ikke nogentid, det man veed af at sige, havt nogen
synderlig stor Krankhed, saa Hans Naade gik dermed til
Sengeleje. Man mener vel, at dersom Hans Naade kunde
havt Aarsag, for fremmede Fyrsters og udlændiske
Legaters og andre sine gode Mænds daglige Omgængelse,
at holde sig fra den almindelig skadelige Drik, som
nu over Alverden iblandt Fyrster og Adel og den menige
Mand altfor meget gængs er, da syntes for menneskelige
Øjne og Tanker, at Hans Naade kunde levet mangen god
Dag længer. Men dette er nu forgjæves at disputere
om. Døden vil have en Aarsag.« Slig Tale kunde just
ikke klinge godt i Kongesønnens og hans Omgivelsers
Øren, og Formynderregeringen betegner da ogsaa for
Vedel som for hans Ven Tyge Brahe et Omslag i hans
Skjæbne. Vel fik han kongeligt Pas til en Rejse paa
et Aar i Danmark og Hertugdømmerne og Adgang til
Arkiverne, men det var ogsaa den sidste Velvillie,
som vistes ham. Vedels sædvanlige Grundighed udstrakte
Rejsen til henimod to Aar, men dens Udbytte svarede
ikke ret til hans Forventninger, og mange Steder
modtoges han med Vrangvillie. Efter Hjemkomsten til
Ribe skrev han nu imidlertid den udførlige Fortale til
Krøniken og skred saa til den egenlige Fortælling;
men andre Sysler, bl. A. Udgaven af Folkeviserne
1591, drog ham hyppigt bort fra Arbejdet. Da døde den
29. Juni 1594 hans sidste Velynder, Kansleren Niels
Kaas, og samme Dag udgik der Kongebrev til Adelen i
Danmark og Norge om at sende Professor NIELS KRAG,
hvad der maatte haves af Dokumenter, eftersom han
(anbefalet dertil af den skotske Lærde Petrus Junius)
havde paataget sig at beskrive de danske Kongers
Bedrifter. Vedel ilede til Kjøbenhavn for at hævde
sin Ret. Han fik Underretning om, at han endnu et Aar
maatte nyde sin Understøttelse, paa den Betingelse,
at han overlod Niels Krag de Aktstykker, han havde
indsamlet. Strax efter Niels Kaas' Ligbegængelse
forlod Vedel Kjøbenhavn, og faa Dage senere udnævntes
Niels Krag til kongelig Historiograf med Løfte om det 
til Embedet knyttede Prælatur. Samtidig døde Biskoppen 
i Ribe; Vedel søgte Embedet, men uden at have nogen 
Støtte paa de afgjørende Steder, og efter godt og vel 
et halvt Aars Forhandlinger tildeltes det en Anden. 
Ikke længe efter udløb den Vedel stillede Frist: han 
maatte afstaa sit Prælatur til Niels Krag og fik 
Befaling fra Rigsraadet til at udlevere Alt, hvad han 
havde modtaget af Niels Kaas eller selv samlet paa 
sine Rejser. Vedel værgede for sit litteraire Eje, 
saa godt det lod sig gjøre: hvad han havde faaet af 
Kansleren, sagde han, var kun lidet, undtagen hans 
»gode Raad og drabelig Mening, som jeg udspurgte hos 
hannem mundtlig udi de Stykker, som jeg bar Tvivl paa 
udi vore danske Historier«; heller ikke i Klostre og 
Domkapitler havde hans Høst været stor, de allerfleste 
af sine Optegnelser havde han selv uddraget af 
fremmede Landes historiske Skrifter, og han turde vel 
forudsætte, at den Dannemand Dr. Niels Krag ligeledes 
til Prikke havde læst de omliggende Landes Historier, 
som sig burde, førend han havde begivet sig til vort 
danske historiske Arbejde. Det hjalp altsammen ikke. 
Flere skarpe Kongebud indtraf og tvang Vedel til 
Udleveringen af Alt; endog sin Bogsamling, som han 
havde kjøbt for sine egne Penge, stiller han til 
Raadighed, skjøndt han da ikke kan tro, at man vil 
afkræve ham ogsaa den: »Hvad som mine prentede 
Historiebøger anbelanger, som jeg nu udi tredive 
samfulde Aar haver selv indkjøbt for mine Pendinge 
og findes udi mit Liberi, tænker jeg vel ikke, at 
de af mig begjæres. Dog dersom min naadigste Herre 
Prins og Hans Naades tilforordnede Regeringsraad
ere Noget deraf begjærendes, skal mit ganske Liberi
staa aabent fore og paa det Underdanigste meddeles,
om de derudaf Noget begjære, forhaabendes, at de ikke
begjære Noget med min Skade i nogen Maade.«

Der er en Nemesis i dette. Som Vedel, skjøndt paa en
langt hensynsfuldere Maade, havde taget den danske
Historieskrivning ud af den gamle Hans Svanings
Hænder, saaledes maatte han nu selv overdrage det
neppe begyndte Værk til en Anden. Søge vi Grundene
hertil, er det vel fyldestgjørende nok at henvise
til den yngre Slægt, som var voxet op og vilde til,
saavelsom til Vedels
Ugunst ved Hove. Men forklarende og for en Del
undskyldende for de ledende Personligheder i denne
Sag er tillige en Henvisning til Vedels Sendrægtighed
i Udførelsen af Arbejdet. Vel var Opgaven næsten
uoverkommelig stor og Forestillingerne - i Begyndelsen
ogsaa Vedels egne - om det Tidsrum, indenfor hvilket
den maatte kunne løses, ugrundet sangvinske; men
desuagtet kan man nok forstaa, at Taalmodigheden
trættedes hos de Ventende, naar Aar gik efter Aar,
uden at der saaes Tegn til nogen Begyndelse. At denne
Betragtning har været medbestemmende og Interessen for
en Danmarkskrønikes virkelige Fremkomst medraadende,
kan ogsaa skjønnes deraf, at der stilledes Vedels
Efterfølger en bestemt Frist - sex Aar - til
Fuldendelsen af hans Arbejde. Denne Forklaring vil
N.M. PETERSEN i sin elskværdige Varme for det danske
Aandslivs Stormænd ikke lade gjælde: »der bør og skal
ikke uden afgjørende Grunde falde selv den mindste
Skygge paa nogen brav Mands Minde«. De afgjørende -
for Vedel ingenlunde i og for sig beskæmmende - Grunde
synes dog imidlertid at ligge i den Karakteregenskab
hos ham, at han af Agtelse for Opgaven og Omhu for at
forberede sig værdigt til den dvælede saalænge ved de
forberedende Arbejder: Indsamlinger, Betænkninger,
Overvejelser og Indledninger, at han bestandig skød
selve den resolute Paabegyndelse af Hovedværket ud
i Fremtiden, just hvad WEGENER kalder »denne evige
Opsættelse«, i hvilken han seer den rette Grund
til hans Fald. Af Vedels egne Udarbejdelser ere
kun »Svend Tveskjægs Bedrifter« og Fortalen til den
danske Krønike udgivne længe efter hans Tid (1705);
i Haandskrift er Noget bevaret.

Den sidste Snes Aar af sit Liv tilbragte Vedel i
Ribe, økonomisk uafhængig, sysselsat med historiske
Studier, med lærd Brevvexling, med Opdragelsen af sine
talrige Børn og med de Forretninger, hans Stilling i
Domkapitlet gav ham at varetage. Fra hans Kannikers
Kreds kommer hans personlige Eftermæle smukt til
os. »Vi have en Senior - sagde de - der er from og
gudfrygtig, klog og raadsnild, der gjerne aabner sin
milde Haand for syge og fattige Medmennesker, men
ogsaa haandhæver Sandhed, tør vel staa paa Retten
og sige Nej for Uret.« Og hvad Vedels litteraire
Minde angaaer, da vil, trods Afbrydelsen af hans Livs
Hovedarbejde, hans Navn altid lyse blandt den danske
Bogverdens største og hans Oversættelse af Saxo,
hans Udgave af Folkeviserne bringe
Vidnesbyrdene om hans levende Kjærlighed til 
Fædrelandets Historie og Digtning fjernt frem i Tiden.

Anders Sørensen Vedel døde den 13. Februar 1616. Fuldt
udtømmende og med Anvendelse af en sjelden Lærdom er
hans Levnet skildret af C.F. WEGENER som Tillæg til
»Samfundets« Udgave af den fordanskede Saxo 1851.

Langtfra fuld Erstatning for Danmarkshistorien, som
den kunde have formet sig under Vedels Behandling,
men dog et Værk, som er Fædrelandets Tak værd, ydede
Adelsmanden Arild Huitfeldt i sin »Danmarckis Rigis
Krønicke« i 10 Bind, Kbhvn. 1595-1604. Dens Forfatter, 
Søn af Christoffer Huitfeldt til Berritsgaard paa 
Laaland og den berømte Herluf Trolles Søster Øllegaard, 
blev født den 11. Septbr. 1546 paa Bergenhus, som hans 
Fader dengang havde til Lehn. Han fik en udmærket 
Opdragelse, rejste udenlands næsten i en halv Snes Aar 
med en dygtig Hovmester og traadte efter Hjemkomsten 
1570 ind i Kancelliet, steg som lærd Jurist til 
Sekretair, Oversekretair, Rigsraad og tilsidst 1586 
til Rigskansler. For sin Morbroders og hans Hustrus 
Stiftelse blev han Forstander 1583 og virkede for den 
med en saadan Nidkjærhed og Dygtighed, at han næsten 
maa regnes for Skolens anden Grundlægger: udgav nye 
Skolelove, ansatte dygtige Lærere og forøgede deres 
Antal samt bragte Godsbestyrelsen i fortrinlig Stand. 
Efter Birgitte Gjøe havde han arvet hendes Mands 
betydelige Samling af Dokumenter, Manuskripter og 
Diplomafskrifter til Danmarks Historie, som han 
fortsatte med stor Iver, besjælet af en levende 
Interesse for den fædrelandske Krønikeskrivning. 
Anders Vedel var han en god Ven og sikkert den, der 
skaffede ham den kongelige Understøttelse til at 
skrive Danmarks Historie, men det tilfaldt tillige 
ham som en ukjær Pligt at bebude Vedel denne 
Understøttelses Inddragelse, da det var blevet de 
Raadendes Overbevisning, at han aldrig vilde faae 
sit Hverv udført. Omtrent paa denne Tid var det, 
at Huitfeldt selv forsøgte at løse Opgaven, dog 
ikke som pragmatisk Historieskriver, men som 
Annalist eller kronologisk Samler, idet han
refererer Begivenhederne efter Tidsfølgen og bilægger
dem med de Arkivalia, han som Rigskansler havde let
Adgang til, saavelsom med de Dokumenter, han paa anden
Maade kunde skaffe tilveje. Trods de Unøjagtigheder,
der have indsneget sig hist og her, og
Arild Huitfeldt.

Efter Alb. Haelvegs Stik til Folio-Udgaven af Danmarks Krønike 1650.

<sp>I Rammen</sp>: Arild Huitfeldt, Danmarks Riges Raad
og Kansler. -- <sp>Under Stikranden</sp>: Se med Beundring,
Fædreland, op til Huitfeldts Aasyn, som Du her har for
Øje; saadan var han, der hævdede dit Navn, hvad enten
han styrede Rigets ham betroede Vægtskaal som en i
Fredens og Krigens Gjerning lige kyndig Olding, eller
han kaldte det sig gjenfødende Olds Vugge tilbage
og grundlagde et ophøjet Sinds berømmelige Værk. Han
værnede om den nuværende Tid og føjede den svundne Tid
til og var for os Ophav til en dobbelt Frelse. Hvad
Andre have udført, har han beskrevet; hvad han selv
har udført, vil Efterverdenen granske til evig Tid.
trods den ufuldkomne Form er Huitfeldts
Danmarkshistorie et saare vigtigt Arbejde i vor
Litteratur, i mange Henseender et Kildeskrift,
i hvert Fald et indholdsrigt historisk Magazin for
senere Forskere. Den gaaer fra Kong Dan til og med
Christian III., men er skreven i omvendt Orden: først
sidstnævnte Konges Historie, udgiven 1595, derpaa
Christiern II.s Historie, udført efter at Huitfeldt
havde faaet mere Ro og Stunder ved at unddrage sig
den daglige Hoftjeneste, dernæst under hans Otium
paa Dragsholm, til hvilken Besiddelse han havde
trukket sig tilbage, Frederik I.s og Christiern I.s
Historie, saa Fortsættelsen af Saxo fra Knud VI. til
Oldenborgerne og endelig 1603 den samme Periode,
som Saxo har behandlet, men kun følgende ham i »Alt,
hvad som troligt er; vil Nogen læse Fabel og Eventyr,
saa maa han søge dem paa andre Steder.« Tiende Bind,
som afsluttede Værket 1604, omhandler Kirkens Historie
eller »Bispekrøniken«. Herefter tog Huitfeldt fat
paa Frederik II.s eller sin egen Samtids Historie,
som han menes at have faaet fuldendt, men den blev
ikke udgiven og er nu tabt. 1602 besørgede han en
Udgave af ÆLNOTHS Knuds-Krønike (S. 8-10).

Sin Danmarkshistorie har Huitfeldt skrevet, siger han
selv, »opvakt dertil af naturlig Lyst og af Kjærlighed
til mit Fædreneland, som Gud haver os alle indgivet,
thi vi ikke ere fødte, som Plato mærkeligen siger,
os selv til Gavn, men ere en Del pligtige vort
Fædreneland, en Del vore Venner. Med stor Møde og
Umage haver jeg brudt Isen for Andre og selv gjort
chronologiam temporum (Tidsfølgen) og Historien.«

Arild Huitfeldt døde den 16. Decbr. 1609 paa
Herlufsholm, hvor han beboede to Værelser ud
til Susaaen. Da han var ugift - efter hvad der
siges, fordi han antog, at kun den Ugifte havde
tilstrækkelig Tid til alvorlige Studier - kunde
hans faa Fornødenheder let tilfredsstilles her uden
Byrde for Stiftelsen. Et Kvistværelse rummede hans
Bibliothek, af hvis sjeldne Haandskrifter en Del
nu høre til Universitetsbibliothekets kosteligste
Eje. Bag Altret i Herlufsholms Kirke er hans Grav,
og hans Portrait hænger i Skolens Spisesal.

Kun  en rjnge Brøkdel af det Arbejde, NIELS KRAG havde paataget 
sig at udføre efter Vedel, fik han tilendebragt; var han maaske 
mere energisk eller mindre samvittighedsfuld end Vedel,

saa var til Gjengjæld hans Tid for splittet til en
samlet Virksomhed. Han var en Ripenser, født 1550, blev 
Student i Kjøbenhavn 1567, Dr. Juris i Frankrig 1588, 
extraordinair Professor i Historie 1589, den første 
Lærer-Ansættelse i denne Videnskab ved Kjøbenhavns
Universitet, og Professor i Græsk 1592. Hans dygtige
Kundskaber og hans smidige Væsen førte ham ind paa 
den diplomatiske Løbebane, og han blev jevnlig
brugt som politisk Sendebud til fremmede Hoffer,
saa jevnlig, at hans Kolleger ved Universitetet
klagede over hans Forsømmelser; men det faldt den
ved Hove yndede Professor let at faae udvirket en
Ordre, i hvilken det paalagdes de andre Professorer
at varetage hans Embede, naar han var forhindret ved
Fraværelse. Paa en Mission til Skotland vandt han
Kong Jacobs Yndest ved sin raske Færd imod Bothwell,
da denne vilde bryde ind i Kongens Værelse; i England
blev den aldrende Dronning Elisabeth ganske indtagen
i hans belevne Væsen, efterat han i en offentlig
Oration havde fremhævet hendes Dyder og Dejlighed;
ogsaa til Polen og til Kongressen i Emden sendtes den
snilde Diplomat. Det var tildels denne udenlandske
Anerkjendelse, særlig, som allerede bemærket,
skotske Lærdes Anbefaling, det skyldtes, at N. Krag
betragtedes som den habileste Mand til Udarbejdelsen
af Danmarkshistorien. Men allerede i Maj 1602 døde
han, efter at han Aaret iforvejen havde nydt endnu
to Udmærkelser: at blive valgt til Universitetets
Rektor, og at faae Udnævnelse som Forstander for
Sorø Akademi, den højeste Embedsære, som kunde times
nogen Uadelig. Af Danmarkskrøniken forelaa da kun
de første sexten til sytten Aar af Christian III.s
Historie, Skjøndt den Frist var udløben, inden hvilken
Krag havde lovet det Hele færdigt. Disse »Annales
Christiani III.« fortsattes indtil Kongens Død af
STEPHANIUS, bleve 1737 udgivne af GRAM og 1776-79
oversatte paa Dansk med Anmærkninger og Tillæg af
SANDVIG.

En af de følgende kongelige Historiografer var 
CLAUS CHRISTOFFERSEN LYSKANDER, hvis videnskabelige 
Ry har lidt en haard Medfart af Efterverdenen, og - det
maa indrømmes - ikke med Urette; thi den kritikløse
Sammenblanding af fuldstændig uhjemlede Sagn med
historiske Kjendsgjerninger, ofte sammenknyttede ved
Hjælp af egen Tildigtning, naaer sit Højdepunkt hos
ham. Han blev født 1558 i Nørrevram Præstegaard ved
Helsingborg og blev selv Præst i Herfølge paa Sjælland
1587. Han gav sig meget af med historiske Studier,
og da Udarbejdelsen af Danmarks Historie stadig
laa Regeringen paa Sinde, at vi dog ikke skulde
vedblive at staa tilbage heri fremfor andre Folk,
og at fremmede Nationer
Niels Krags Haandskrift.

Af en Skrivelse til Universitetets Rektor paa det St. kgl. Bibliothek.

Vil fordi Magnif. D. Rector vere gierne hoss Eder vndskyllet, at ieg her inden
haffuer giffuet saadant ansuar, Er ellers offuerbodig at
beuise Eder paa eders Embeds vegne hues lydighed oc reuerentz ieg plictig Er.
Eder her met gud. Nic. Cragius.
maatte kunne lære de Danskes Bedrifter at kjende,
faldt Udnævnelsen til kongelig Historicus 1616 paa
Lyskander med Paalæg til ham om, at han »inden sex
Aars Tid udi det Længste« skulde have udarbejdet
Krøniken »fra Christiane 3 og Frederico 2, og siden
paa de andre fremfarne og forrige Konninger indtil
Frotonem (Frode), og supplere Alt, hvad som fattes
udi Saxone; og forskrevne Historie skal skrives paa
Latin paa det Allerflittigste med al omstændig
Lejlighed, som det en ret, god Historico egner og
bør.« Den eneste - hvad Omfang angaaer dog ganske
respektable - trykte Frugt af denne Lyskander
paalagte Virksomhed blev »De danske Kongers
Slægtebog« eller, som dens Titel lyder i sin
noget pralende Vidtløftighed: »En kort Summa over
den danske Historia fra Verdens Begyndelse til
nærværendes og nuregerendes stormægtige Fyrstes,
Hr. Christian den Fjerdes o. s. v. Tid og Regimente,
forfattet udi de danske Kongers Slægtebog, saameget
man af gamle og sandfærdige danske, cimbriske,
gothiske, italienske, hispanske, frantzoske, engelske,
skotske, longobardiske, normanniske, polske, tydske,
sach-siske, frisiske etc. Historier, Antikviteter og
Dokumenter haver at forfare« (1622; 708 Sider i Folio,
foruden et Par Fortaler). Uden Gisningens beskedne
Henstilling, uden nogen hypothetisk Reservation, faaer
Lyskander her ved Hjælp af den fantasirige Gullandske
Theori (S. 277-78) sammentømret et tilsyneladende
historisk paalideligt Slægtregister, som viser den
danske Kongeslægts umiddelbare Nedstamning fra Adam
Led for Led og dens Forbindelse gjennem Sidelinier
med alle Europas Konge- og Fyrstefamilier.
Indledet, som dette Hjernefoster blev, med 
samvittighedsfulde Betragtninger over
Historieskriverens Sandhedspligt og over
Nødvendigheden for et Folk af at kjende sin
Oprindelse og sin Fortid, maatte denne Paavisning
af den danske Kongeslægts Ælde udøve en betagende
Virkning paa Samtiden og styrke dens Selvfølelse og
Fædrelandskærlighed ved at vække Forestillingen
om dens historiske Sammenhæng med Verdens
Begyndelse. Endnu GRUNDTVIG vidner (i »Saga«, 1812)
om de stærke Barndomsindtryk, han modtog af denne
Læsning:

Med de tykke Folianter,
med sin Ramus og Lyskander 
maatte Fader rykke frem,
knap jeg kunde bære dem; 
men det var en Hjertens Glæde, 
naar jeg først kom ret til Sæde, 
saae det danske Kongeblod 
springe af sin dybe Rod
midt i Adams Paradis,
saae det rinde, saae det bruse 
rundt i alle Kongehuse, 
delte paa min egen Viis 
Nød og Sejer, Had og Pris 
ærlig med hver Herrestamme, 
som vor fælles gamle Amme 
havde fostret kjæk og stor.

Da Grundtvig læste Lyskanders Slægtebog, havde 
Kritiken, særlig Grams og Holbergs, dog forlængst 
brudt Staven over dens Fantasterier, og den 
betragtedes udelukkende som et Monstrum i den
historiske Litteratur, over hvilket man helt glemte
dens Forfatters øvrige Fortjenester: som dansk
Digter med en for den Tid ikke almindelig Jevnhed
og Lethed i det sproglige Udtryk og som Samler af
det første danske Forfatterlexikon: »Scriptores
Danici«, vel ikke fuldt paalideligt, men dog af
ikke liden Betydning for Kjendskabet til tidligere
dansk Litteratur. - Lyskander døde 1624. Hans Levnet
er skrevet og hans »Scriptores Danici« udgivet af
H. FR. RØRDAM 1868.

Nærmest for Udlandet blev Danmarks Historie skreven 
af JOHAN ISAKSEN PONTANUS, dansk Historiograf og 
danskfødt, men af fremmed Slægt og virkende
udenfor Danmark. Hans Fader var en Hollænder og
hollandsk Konsul i Helsingør, hvor Sønnen kom til
Verden 1571. Han gik i Skole i sin Fødeby, senere i
Amsterdam, studerede ved hollandske Universiteter og
var Professor i Historie ved Gymnasiet i Harderwyck,
da Kansleren Johan Friis 1618 opfordrede ham til
at skrive den danske Historie og i den Anledning
skaffede ham den ovenfor nævnte Værdighed, som han
saaledes beklædte samtidig med Lyskander. Pontanus'
»Rerum Danicarum
Johan Isaksen Pontanus.

Efter et Stik i hans »<i>Historia Danicæ libri X</i>«. Amsterdam 1631.

<sp>I Rammen</sp>: Joh. I. Pontanus, Doctor i Medicinen
og Professor ved det berømte Gelderske Gymnasium
Harderwyck, Kongen af Danmarks og Hertugdømmet
Gelderns Historiograf. 59 Aar gl. 1630.
-- <sp>Paa Skriftpladen</sp>: Jeg er født der, hvor det Vand,
som man i Almindelighed kalder det dybe Sund, men som
Indbyggerne hellere ville høre kaldt Øresund, med
sin snevre Hals aflukker Oceanets truende Bølger for
de Danske; her er jeg født, men begge mine Forældre
vare Nederlændere; nu opruller jeg paany og beskriver
dit Folks berømmelige Bedrifter, Danmark! En Anden
vilde maaske kunne have gjort det bedre, som fordum
din Saxo, der gav en malerisk Fremstilling af din
første Begyndelse. Mine Kræfter ere kun svage; gid
man idetmindste vil anerkjende min Villie.
Historia« kan nærmest betragtes som en paa godt Latin
udført Oversættelse af Huitfeldt, men med endel
Berigtigelser og tillige omfattende Frederik II.s
Historie. Pontanus døde 1639 i Harderwyck.

Fra Holland indkaldtes ligeledes den berømte Filolog
JOHAN MEURSIUS (de Meurs) som Historiograf (f. 1579, 
d. 1639). Han blev Professor i Historien i Sorø, 
besørgede en Udgave af Ælnoth og skrev en »Historia 
Danica«, i sig selv uden Værd, men forsynet af GRAM 
med et lærd Apparat af Anmærkninger. Den er optagen 
som 9. Bind i den smukke florentinske Udgave i tolv 
Foliobind af Meursius' samlede Værker.

STEPHAN Hansen STEPHANIUS (f. i Kjøbenhavn 1599, d. 
1650) har gjort sig højt fortjent af den historiske 
Litteratur som Udgiver af Svend Aagesen og Saxo og 
som Forfatter af lærde Anmærkninger til Sidstnævntes 
Historie. Som Fuldender af N. Krags »Annaler« have 
vi nylig nævnet ham. Trods alle Bestræbelser af 
Hovmesteren og  de Højlærde i Sorø, hvor Stephanius var
Professor i Historien, gik hans kostbare Bibliothek
og Haandskriftsamling over i svensk Eje.

VlTUS BERING, hvem adskillige af nærværende Værks 
Portrait-Underskrifter have lært os at kjende som
latinsk Poet, vandt sig ogsaa et Navn som historisk
Forfatter. Han blev født 1617 i Viborg, blev 1635
Student fra sin Fødebys Skole, rejste udenlands 1639
og blev efter sin Hjemkomst 1650 den første professor
poëseos (Prof. i Poesi) ved Kjøbenhavns Universitet,
men gik endnu samme Aar til Sorø som Professor i 
Historie og kgl. Historiograf. Allerede to Aar efter 
forlod han Sorø og drog til Skaane, for paa
Skabersø-Gaard at arbejde i Ro paa Danmarks Historie;
men efter den nævnte Landsdels endelige Afstaaelse
til Sverrig 1660 vendte han tilbage til Kjøbenhavn,
blev Assessor i Kammerkollegiet og Højesteret og døde
1675. Først efter hans Død udkom hans historiske
Arbejder: »Obsidio Hafniensis« (»Kjøbenhavns
Belejring«) 1676, en Beretning om Carl Gustafs Tog
mod den danske Hovedstad: »Florus Danicus« (»den
danske Florus«, o: en romersk Historieskriver paa
Trajans og Hadrians Tid) 1698, et rigt udstyret,
anseligt Foliobind,
Vitus Bering.

Titelkobber til »<i>Florus Danicus</i>« 1698.

<sp>I Rammen</sp>: V. B., Assessor i Højesteret og
Kammerkollegiet, kgl. Historiograf, 58 Aar gl. 1675.
-- <sp>Under Stikranden</sp>: Det guddommelige Aasyn præger sig i
den tynde Metalplade, og Malmet, der har faaet Liv,
studser over, hvad der er nedlagt i det, hvorved
Heltenes Aske aander og ved hvis kraftige Værn Grave
faae nyt Liv, mere blomstrende end deres (dvs. de Dødes)
Vugge. Berings dugfriske Veltalenhed har bortrystet
den skjæbnebestemte Død og den svage Alderdoms
Værk. Ved sin latinske Veltalenhed udæsker han Smyrnas
Olding (dvs. Homer) til Kamp; han overgaaer din Gud,
Du lærde Mantua (dvs. Virgil). For denne Veltalenhed
maa skjule sig Alt, hvad Verona opregner som sit Værk
(dvs. Catulls Digte), Alt, hvad Calabreren (dvs. den
gr. Digter Qvintus) har frembragt, Alt, hvad Ibereren
elsker (Lucanus?). Du, Zeuxis, betyder ikke noget;
ved sit eget Digt har han malet sit Aasyn saa levende,
at det smudsige Møl frygter den stygge Hungersdød.
indeholdende Danmarks Historie fra Kong Dan til 
Christoffer af Bayern.

PEDER HANSEN RESEN, Biskop Hans Povelsen Resens Sønnesøn, 
udgav 1680 Frederik II.s Krønike, en ukritisk, men
underholdende og i sin Tid meget læst historisk 
Fortælling, efter Nogles Mening det af Huitfeldt 
efterladte Haandskrift, medens Andre holde for, 
at Lyskander er Forfatteren, og det ialtfald er 
sikkert, at den lærde Adelsmand AXEL GYLDENSTJERNE 
har en ikke ringe Del deri, da Syvaarskrigen er 
skildret paa Grundlag af den Fremstilling, han har 
givet af samme. Peder Resen var født i Kbhvn. 1625, 
blev Doctor Juris i Padua, 1664 Borgmester og 1672 
Præsident i Kjøbenhavn, optoges i Adelstanden 1680 
og døde 1688. Han udgav Kobberne til »Atlas Danicus« 
1677, Tegninger og Kort af Kjøbenhavn og andre danske 
Byer, meget vigtige for Kjendskabet til de danske 
Byers topografiske og Bygningsforhold; af Skriftet 
selv ere kun Brudstykker trykte; endvidere Vøluspaa 
og Havamaal i GUDMUND ANDERSENS (se 481) Bearbejdelse, 
endel af Snorres Edda med Benyttelse af MAGNUS OLAFSENS 
Oversættelse samt flere af de gamle Love. Sin betydelige 
Bogsamling skjænkede han til Universitetsbibliotheket.

Christian IV.s Historie blev skreven af NlELS SLANGE,
hvorvel det færdige Værk, saaledes som det omsider
udkom 1749, nok saameget skyldes en anden Pen som
hans. Niels Slange var en Søn af den bekjendte
Provst i Slagelse Peder Villadsen, der med saamegen
Snarraadighed og Kløgt stod Hans Svane bi under
Forberedelserne til Forfatningsforandringen 1660 og
lønnedes med den viborgske Bispestol. Den Yndest,
Faderen havde erhvervet sig hos Enevoldskongen,
strakte sig ogsaa til Sønnen, der - født 1657 -
blev Sekretair i det danske Kancelli 1681, Assessor
i Kancellikollegiet og Højesteret 1702. Han døde
som firsindstyveaarig Olding 1737, levede altsaa
et godt Stykke ind i det næste Tidsrum, og hans
»Christian IV.s Historie«, som først udkom tolv Aar
efter hans Død, hører saaledes egenlig hjemme i den
holbergske Periodes historiske Litteratur. Niels
Slanges virksomste Levealder falder imidlertid i det
lærde Tidsrum, hans Samlinger bleve til i dette, og
hans Fremstilling bærer dets Præg i Behandlingens
Vidtløftighed og den annalistiske Ordning af
Stoffet. Men i den lærde GRAMS Person traadte det
følgende Tidsrums historiske Kritik udfyldende,
rettende og oplysende til, saa Værket ligesaa meget
er hans som Slanges og for en stor Dels Vedkommende
- Begivenhederne efter 1613, udførte af Gram efter
Slanges Død, men overensstemmende
Efter Denner's Maleri. Titelkobber til »Christian IV.s Historie« 1749.
med den oprindelige Forfatters Plan og Behandling -
næsten maa betragtes som Grams Arbejde; forresten
døde ogsaa han fra det, og først LANGEBEK lagde sidste
Haand paa Værket.

En egen Stilling i den historiske Litteratur indtager
et Memoireværk, som først vor Tid har fremdraget og læst 
med den Deltagelse og Beundring, der følger det Store i 
Livet, om det end ligger fjernt tilbage: »Den fangne 
Greffwinne Leonoræ Christinæ Jammers Minde«, udg. 1869 
af SOPH. B. SMITH, senere gjentagne Gange oplagt paany. 
Disse Leonora Ulfelds mærkelige Optegnelser fra hendes 
lange Fængselstid, hvilke ejedes i Manuskript af hendes
Descendent, Grev J. WALDSTEIN WARTEMBERG i Wien, ere 
ikke de eneste Levninger af denne højtbegavede og 
karakterstærke Kvindes Forfatterskab: flere Digte af 
hende have været trykte, et Brudstykke af et Værk om 
»Heltinder« forefindes efter hende, og en Selvbiografi 
opbevares i Afskrift (paa Fransk) paa det St. kgl. Bibl. 
Intet af disse Arbejder kan dog maale sig med 
»Jammersmindet«, gjennem hvis kraftige, uforbeholdne 
Skildring Billedet af Forfatterinden og hendes Tid 
træder lyslevende frem. Hvad dette personlige og 
kulturhistoriske Moment angaaer, da har det alt grebet 
og vil endnu bestandig gribe Tusinder, saa det er 
overflødigt at dvæle ved Skriftets velkjendte Indhold; 
med Hensyn til dets litteraire Værd underskrive vi 
Udgiverens Ord, der betegner »Jammersmindet« fra 
Formens Side som »det 17. Aarhundredes første danske 
Prosaværk.« Ogsaa om Leonora Ulfelds poetiske 
Begavelse bringer det Vidnesbyrd; her maa det være 
nok at minde om de to ligesaa jevne som indholdstunge 
Linier, hun i sit Fangenskab indsyede paa sin Ligpude:

Hvormangen Tankespaan og Hjertens Sukkeknude 
tilsammen flettet er paa denne Brudepude!

Norges Historie og Beskrivelse sysselsætter adskillige 
af Tidsrummets norske Forfattere, blandt hvilke ABSALON 
PEDERSEN, stundom  kaldet BEYER, fortjener at fremhæves. 
Han var født i Bergens Stift omtrent 1528, gik i Skole 
i Bergen og sendtes af sin Velynder Biskop Geble Pedersen 
til Kjøbenhavns Universitet 1544. I fem Aar var han i 
Huset hos Biskop Peder Palladius, blev senere Magister i 
Wittenberg og 1553 Lektor i Bergen, hvor han tilbragte
Resten af sit Liv, og til hvilken By hans
Forfattervirksomhed er nær knyttet. Hans vigtigste
Arbejde er nemlig den bergenske Kapitelsbog eller
rettere Dagbog for Aarene 1552-72, et Skrift, der
indeholder fortrinlige Bidrag til en Skildring af
Sædernes Historie i det 16. Aarhundrede. Skriftet er
i vor Tid blevet udgivet af N. NiCOLAYSEN (»Norske
Mag.« I.), der siger om det: »Hvad Indholdet angaaer,
da vrimler Bogen rigtignok af en Mængde Smaating,
ikke sjelden endog de ubetydeligste Enkeltheder; men
disse ere ikke altid rene Snurrigheder, som blot for
et Øjeblik kunne give Morskab og opvække Latter; ofte
fremgaaer deraf hele kulturhistoriske Billeder. Andre
Steder falder der en mærkelig Klarhed over Tilstanden
her i Landet (Norge) og dets offentlige Styrelse; vi 
træffe Oplysninger, som ikke kjendes fra andre
Kildeskrifter, og det angaaende Begivenheder, f. Ex. 
Syvaarskrigen, der ere af stor Vigtighed, ikke alene 
for Norge, men ogsaa for hele Norden. I eet Punkt er 
Bogen endog kanske uden Sidestykke i de tre nordiske 
Riger, forsaavidt der neppe findes nogen Anden, der 
for et bestemt Tidsrum og saa levende, man kunde sige 
daguerreotyperer en hel By og dens Indbyggeres Liv 
næsten i enhver Retning, saaledes som Tilfældet her 
er med Hensyn til Bergen i Aarene 1560-72. 
Forfatteren gjør derhos et stærkt Indtryk af at være 
en sandhedskjærlig Mand, om han end viser sig hildet 
af Tidens Fordomme og Overtro.« - Ligeledes har en 
dygtig og fortjenstfuld »Norges Beskrivelse« Absalon 
Pedersen til Forfatter. Det samme Emne er behandlet 
af Norderhou-Præsten JONAS RAMUS, den kloge og 
behjertede Anna Colbjørnsens Mand (f. 1649, d. 1718), 
der 1689 i Christiania udgav »Norvegia antiqva et 
ethnica«, senere oversat og forøget af Forfatteren 
selv som »Norriges Beskrivelse« Kbhvn. 1715.

Hvad Vedel udrettede for den danske Historie ved
Oversættelse af Saxo, gjorde Præsten i Undal
PEDER CLAUSEN (Undalinus) P. ciausen. for sit
Fædreland ved Oversættelsen af SNORRE STURLASONS
»Heimskringla«. Peder Clausen (1545-1614) var en
kraftig og nidkjær Præst, en ivrig Forkæmper for
Lutherdommen i en Egn, hvor Papismen havde et stærkt
Tag i Befolkningen; dertil var han en lærd Mand,
der forenede historiske Studier med naturhistoriske
Interesser. Sproget skrev han klart og rent, jevnt
og fatteligt, og disse stilistiske Fortrin hævde hans
»Norske Kongers Chronica« en
høj Plads blandt de sproglige Frembringelser fra hin
Tid. Det var Norges Statholder, Axel Gyldenstjerne
(S. 468), der tilskyndede ham til Arbejdet, og
Oversættelsen forelaa færdig 1599; men skjønd Peder 
Clausen levede endnu en rum Tid derefter, oplevede 
han dog ikke at se den udgiven. Til alt Held kom 
Haandskriftet omsider Ole Worm ihænde, og under hans 
Auspicier blev det udgivet af
Titelblad og Textside af Hans Nansens "Compendium Cosmographicum".

den driftige kjøbenhavnske Boghandler Jochum Moltke
1633 og blev i Tidens Løb en sand Folkebog, hvis
befrugtende Indflydelse spores hos mange af de senere
Tiders Skjalde. Ogsaa en »Norriges Oc Omliggende
Øers sandfærdige Bescriffuelse (Kbhvn. 1632) skyldes
Peder Clausen. - Hans samlede Skrifter udgaves 1881
af G. STORM.

Af de geografiske Skrifter er det mærkeligste HANS
NANSENS »Compendium Cosmographicum, Det er: En kort 
Beskriffvelse ofver den gandske Verden«, Kbhvn. 1633 
og mange senere Oplag. Forfatteren er den samme djærve 
Personlighed, der senere som første Borgemester stod i 
Spidsen for Kjøbenhavns Borgerskab under Belejringen 
og derefter var dets Fører paa Rigsdagen. Han var en 
Borgersøn fra Flensborg, født den 28. November 1598, 
og havde tilbragt sine Ungdomsaar paa Handelsrejser i 
Ishavet, saavel til de nordlige russiske Havne som til 
Island. Det er sagtens paa disse Farter, hans 
geografiske Interesse er bleven vakt og hans Tanker 
henledede paa den praktiske Nytte af et Skrift som det, 
han forfattede. Det aabnes med en astronomisk og 
meteorologisk Del, som LONGOMONTAN gjennemsaa. »Verden 
- saaledes begynder denne Bogens »første Part« - derved 
forstaaes det underlige skjønne og herlige Bygning 
Himmel og Jord og Alt, hvis derudi befattet er, af Gud 
Allermægtigste skabt af Intet udi de første sex Dage 
ved sit almægtige Ord og forordnet til, at Gud som den 
rette Bygmesters Almagt og Ære deraf kunde blive kjendt, 
og at det menneskelige Kjøns Vaaning og Ophold der udi 
og paa skulde være.« Den anden Part »formelder 
korteligen om alle de Kongeriger og Lande, som er paa 
Jorden«. Vor Verdensdels Fortrin fremhæves fremfor de 
øvriges: »Europa, som er den første Part af den gamle 
Verden, er vel den mindste Part, men er dog den bedste 
Del, thi den overgaaer de andre Parter med mange 
skjønne store Stæder, med mægtige Krigsøverster og 
gemene Soldater, med mange vise og meget forstandige 
Folk udi adskillige Kunst, med mange utallige 
kostelige Skibe, hvormed Europæ Indbyggere besøger 
alle de andre Verdensparter; der er ejheller mange øde 
Pladser udi Europa, saa som der er udi Asia eller 
Africa, men er mest allesteds besat med Folk.« Amerika 
er naturligvis ikke meget kjendt; det yder kun Stof 
til en halv Snes Sider. Bogens tredie Del optages af 
praktiske Navigationsregler, og fjerde Del indeholder
en historisk Kronologi fra Aar 1, da »Gud
Allermægtigste skabte Himmel og Jord«, til Aar 3963,
da Christus blev født, og saa atter fra denne nye
Tidsregnings Aar i til Bogens Udgivelsesaar. Aar
1850 efter Verdens Skabelse »skal Julland først
være bleven besat med Folk af Gomer den Unge, som
var Jafets Søns Sønnesøn, de udi Julland bleve da
kaldet Cimbrer, saa og Vuter eller Juter«; 2910
(altsaa c. 1000 Aar f. Chr.) »blev Dan den første
Enevoldskonge over Sjælland, Julland, Skaane og
de andre tilliggendes Lande, som samtlig af hannem
bleve kaldet Danmark.« Nærmere op mod Forfatterens
egen Tid optegnes Begivenhederne, som rimeligt er,
mere i det Enkelte; Trediveaarskrigens Episoder følges
fra Trin til Trin, og under Aaret 1628 anføres der,
at det »den 29. Januari var en stor Storm, saa at
om Natten Klokken ved Et slet, da faldt S. Nikolai
Kirkespir i Kjøbenhavn langs ad Kirken og ganske
nedslog den store Hvælving. Der faldt og et lidet
Spir af vor Frue Kirke. Iligemaader omblæste sammetid
Kongens Ladegaard uden Nørre Port og ihjelslog meget
Kvæg. Kongens Stald ved Helsingør omblæste ogsaa og
ihjelslog mange skjønne Heste sammetid.«

Andre geografiske Skrifter fremkaldtes af de under 
Christian IV. foretagne Udenlandsrejser, saaledes 
OVE GjEDDES til Ostindien og Normanden JENS MUNKS 
med 64 Mand begyndte, men kun med Kapitainen 
selvtredie i Behold endte Polarexpedition,
beskreven i hans »Navigatio Septentrionalis, Det er:
Relation Eller Bescriffuelse, om Seiglads oc Reyse,
paa denne Nordvestiske Passagie, som nu kaldes Nova
Dania: Igiennem Fretum Christian at Opsøge«, 1624,
udgiven paany 1883 med Indledning, Noter og Kort af
P. LAURIDSEN.

Et betydeligt Værk, det første af den Art, vi nutildags 
indordne under den statistisk-topografiske Litteratur, 
men her udvidet ved Optagelse af adskillige paa det 
praktiske Liv beregnede Formularer og Anvisninger, 
foreligger i Normanden ARENT BERNTSENS »Danmarckis oc 
Norgis Frugtbar Herlighed«, udkommet i Kbhvn. 1656. Det 
er et meget udførligt, med stor Flid samlet, paa 
statistiske Data og nationaløkonomiske Meddelelser rigt 
Opus, delt i fire Bøger, af hvilke den første indeholder
de to Landes Topografi, »Indbyggeris Qvaliteter, oc 
fornemste Omstænde«; den anden: Beskrivelse af 
Jordejendommene, deres Indkomster og Udgifter, samt
»Sædelands-Engbonds-Oldenskoufs-Landgilds- oc Arbeds
Taxier oc Vdregninger«; den tredie: »Jordegodtzis Kiøb 
oc Sal, Sødskind- oc Mage-Skifters sambt Marckereebnings 
Forhold, med nogle deraf reigsende processers oc 
Pantsætnings Omstænde«; den fjerde: Maal og Vægt i hvert 
Land, Syssel og Lehn i Danmark, Norge, Holsteen, Island, 
Færøerne m. m.

Idet vi her have nærmet os den paa Livets praktiske
Behov beregnede Litteratur, kan her passende afsees en 
lille Plads til Omtalen af Tidens encyklopædiske 
Skrifter, som i kort Begreb og i populair Form 
sammenfatte Indholdet af dens Viden paa de forskjellige 
Omraader paa lignende Vis, som den moderne Tid gjør det 
ved Hjælp af sine Konversations-Lexika. Som Exempel paa 
saadanne Bøger fremdrage vi JØRGEN RHODIUS' danske 
Bearbejdelse af den berømte Skolemand AMOS COMENIUS' 
»Orbis pictus« (Verden i Billeder), som, bestemt til
Skolebrug, i tre Sprog (Dansk, Tydsk, Latin) og med 
oplysende Gloser forklarer alle forekommende
Fænomener i den fysiske som i den aandelige Verden,
begyndende med Gud og Englene, de fire Elementer og
de i dem levende Væsner, gaaer videre gjennem alle
menneskelige Indretninger og Haandteringer for
at ende med de abstrakte Begreber, Alt yderligere
oplyst med Billeder. Et af disse hidsætte vi her med
den dertil
hørende Forklaring: Talekonsten. Grammatica 1. handler om 
Bogstaver, 2., af hvilke der sammensættes Ord 3., og dennem 
lærer vi retteligen at udføre, at skrive 4., at sammenføje 
og at afdele (afprikke). - Rhetorica 5. maler 6. ligesom den 
grove Skikkelse 7. paa en Tale med Veltalenheds Farver 8., 
saasom er: Figurer,
artige Maader, Ordsprog, hurtige Mundheld, Læresprog,
Lignelser, forborgne Afbildninger. - Poeteri 9. samler
Talens Blomster 10. og sammenbinder dem i en Krans
11. og gjør saaledes af en fri Tale en ordbunden Tale 
og sætter tilsammen adskillige Digter og Sange (Viser), 
og derfore krones den med en Krans paa af Laurbær-Træ 12.
 - Musiken 13. sætter adskillige Melodier sammen med 
Noder 14., efter hvilke den laver Ordene, og sjunger saa 
enten med en Stemme alene eller med sammenstemmende Sang 
eller med musikaliske Instrumenter 15.«

Studiet af Fædrelandets Historie førte ganske naturligt
til en af dennes Hjælpevidenskaber: Oldgranskningen og 
den dermed følgende Indsigt i det gamle nordiske Sprog. 
Endnu gaaer denne Videnskab ligesom iblinde; i lang Tid 
aner den ikke, at den er inde paa en ny Vej, og det Maal, 
der skal naaes, har den lkke Begreb om. Det er foreløbig 
Interessen for det Sære og Paafaldende, der vækker Sandsen 
for at samle og iagttage og derpaa fremkalder de Spørgsmaal, 
man først længe  efter faaer de  rette Svar paa; men
forsaavidt maa jo al Videnskab gjennemgaa disse
Begyndelsesstadier, saasandt Forundringen er al 
Kundskabs Moder. Det er derfor betegnende, at 
Indehaveren af den største videnskabelige og
Kuriositetssamling ogsaa bliver Den, som bringer
den spæde Videnskab de første usikre Skridt fremad: 
OLE WORM, i hvis Musæum naturhistoriske Gjenstande 
og zoologiske Abnormiteter staa Side om Side med 
ethnografiske Mærkeligheder og Antikviteter fra de 
nordiske som fra andre Lande, er den Første, som i 
større Udstrækning og med videnskabelig Interesse 
arbejder paa at bringe System i det tilsyneladende 
Vilkaarlige og Uforstaaelige. Han har et Par 
Forgængere i Slesvigeren PAULUS CYPRÆUS, der har 
beskrevet Mindesmærkerne ved Jellinge og 
Udgravningerne ved Slesvig, og Skaaningen HERMAN
CHYTRÆUS, der samlede Mindesmærker i Sydsverig; men
det er langt betydeligere Arbejder, Worm tilfører
den nordiske Arkæologi, og ved sin Impuls samler
han en hel Række af lærde Mænd om de herhenhørende
Undersøgelser. I sin ansete Samfundsstilling staaer 
han Regeringen nær og bevæger den til at interessere 
sig for Sagen, saa at der 1622 udgaaer kongelig 
Befaling til Biskopperne i Danmark og Norge, at de 
Gejstlige skulle indsende Beretninger om Oldsager. 
Disse Meddelelser og andre, som han modtog fra 
udsendte Rejsende, benyttede han til sine 
arkæologiske Værker.

Det første af disse er »Fasti Danici« (»Danske Aarbøger«)
1626 med en Afhandling om det danske Kalendervæsen samt 
Aftryk og Forklaring af en gammel Runekalender og nogle 
andre i Kobber stukne Primstave. 1636 udkom et theoretisk 
Skrift af Worm om Runelitteraturen med et Tillæg om den 
ældste nordiske Poesi: »Runir seu Danica Literatura
antiquissima« (»Runer el. den ældste danske Litt.«) og 
1643 hans arkæologiske Hovedværk, den fuldstændige Samling 
og Forklaring af 139 danske Runeindskrifter: »Danicorum 
monumentorum libri VI« (»Sex Bøger danske Mindesmærker«), 
det udførligste og vigtigste Runeværk, Danmark havde at 
opvise, indtil i vore Dage G. STEPHENS' store Pragtværk 
saae Lyset, og trods sine Unøjagtigheder og Misforstaaelser 
endnu den Dag idag et for Runologen til Jevnførelse 
uundværligt Kildeskrift. Til Afbildningerne af Runestenene 
slutter sig en Fremstilling af det ved Gallehus nylig fundne
Guldhorn, der satte Tidens 
Titelblad til Ole Worms Fasti Danici (formindsket).

I Solen øverst paa Bladet, staaer: »Herren alene
skal ophøjes«. Derunder Christian IV's Portrait og
Titelindskriften: »Danske Aarbøger, indeholdende i
tre Bøger hele den gamle Maade at beregne Tiden paa,
som brugtes i Danmark og tilgrændsende Egne. Efter
Fædrelandets forskjellige Oldtidsmindesmærker og
troværdige Forfattere udfundne og udgivne af Ole
Worm, offentlig Professor i Medicin ved Kjøbenhavns
Universitet. Kbhvn., hos Salomon Sartorius, kgl. og
Universitetsbogtrykker, 1633.«
-- Under de to staaende Figurer:
»De (3: Runeindskrifterne) skulle knuses fuldstændigt.«

Til Worms »<i>Monumenta Danica</i>« er det samme
Titel-Ornament benyttet.

Fortolkningsevne i stærk Bevægelse og efter Worms 
Tydning skulde stamme fra Frode den Fredegodes Dage, 
medens dets Figurer forklaredes som moralske 
Allegorier. - Worms Betydning for Oldvidenskaben er 
bleven belyst af WERLAUFF i »Nord. Tidsskr. f. 
Oldkyndighed« I.

Ogsaa Bartholinerne træffe vi mellem de Forfattere, der 
syslede med danske Antikviteter: THOMAS BARTHOLIN, den 
berømte Anatom, skrev om de gamle Armringe, THOMAS 
BARTHOLIN den Yngre om Longobarderne og Holger Danske 
samt en antikvarisk Afhandling om de Danskes Foragt for 
Døden. Ligeledes ydede Slægten BIRKEROD flere fortjente 
Oldkyndige. Den grundlærde OTTO SPERLING den Yngre skrev 
om de ældste Mønter og gav sig af med gammelnordisk
Etymologi; han gjorde det betydningsfulde Skridt over
i det islandske Sprog, som han tilegnede sig paa sine
gamle Dage i Overbevisningen om dets Vigtighed for den 
nordiske Historie. Om den almindelige Ukyndighed i det 
gamle Sprog havde Runeforklaringerne givet tilstrækkeligt 
Vidnesbyrd; men selv hvor denne Mangel var Vedkommende 
vitterlig og han derfor søgte fornøden Hjælp hos dem, der 
maatte antages for kyndige, var Henvendelsen ofte 
frugtesløs; Worm raadspurgte mange Islændere, men fik 
hyppigt til Svar, at man enten ikke kunde tyde Runerne, 
fordi denne Kundskab nu var helt uddød, eller ikke turde 
give sig af med deres Tolkning for ikke at blive mistænkt 
for Trolddom.

Omsider fornyedes da den saalænge forsømte og forglemte 
Kundskb om det gamle Island af »den islandske Litteraturs 
Restaurator«, den lærde ARNGRIM JONSSON, født 1568 i 
Vididalen i det nordlige Island, hvorfra Navnet VlDALlN
gik over til den Slægt, han blev Stamfader til. Efter fire 
Aars Ophold ved Kjøbenhavns Universitet blev han Rektor 
ved Holum Skole, ordineredes kort efter til Præst i 
Melstad i Hunevands Syssel og døde her 1648, efter at 
Bispestolen forgjæves havde været ham tilbudt. Allerede 
1596 begyndte han efter kongelig Befaling at samle 
Haandskrifter, som skulde meddeles Historiografen Niels 
Krag i Oversættelse og Uddrag, og med Worm underholdt han 
i over tyve Aar en livlig Brevvexling om historiske og 
antikvariske Forhold, saa at Worm selv siger, at han ved 
Arngrims Død næsten tabte Lysten til dette Studium; Worm 
havde blandt Andet ham at takke for det
Arngrim Jonsson.

<sp>I Portalens Bue</sp>: Islænderen Hr. Arngrim Jonsson
W(idalin) i sit 24. Aar. En Troskab som Ørnens.
-- <sp>Paa Cartouchen under Portraitet</sp>: Hvis Du vil se
Arngrims Aasyn og Træk, saa viser denne Kobberplade
Dig dem, Læser. Ham, der udmærker sig ved Geniets
største Gaver, seer hans Fædreland med Rette op til
og ærer ham og ønsker, at han i fuld Kraft maa leve
i mange Aar. Giv Du, Christus, med din Guddomskraft,
at dette Ønske maa opfyldes.
Haandskrift af Snorres Edda, som er bekjendt under
Navnet Codex Wormianus og som i hin Tid ingen af de 
i Kjøbenhavn værende Islændere kunde forstaa. Til
Oplysning om sin Fødeø har Arngrim Jonsson forfattet
forskjellige Skrifter: »Brevis Commentarius de
Islandia« (»Kort Forklaring om I.«) 1593, »Crymogæa
sive rerum islandicarum libri III« (»Det kolde Land,
eller 3 Bøger ang. isl. Forhold«) 1609, »Specimen
Islandiæ historicum« (»Hist. Prøveskrift om I.«) 1643,
oversat paa Dansk 1782.

Efter Arngrims Død fortsatte Worm sin Brevvexling om
oldnordiske Emner mest med Bispen i Skalholt BRYNJULF
SVENDSEN (f. 1605, d. 1675), hvem han allerede havde 
staaet i Forbindelse med under hans Ophold i Danmark 
som Konrektor i Roskilde. Brynjulf Svendsen (Lupus 
loricatus, den brynjeklædte Ulv, som han latiniserede 
sit Fornavn) er iøvrigt bleven særlig navnkundig som 
Opdager af et Haandskrift af den saakaldte Sæmunds Edda, 
som han sendte ned til Kong Frederik III., og som nu 
findes i det St. kgl. Bibl. (»codex regius«).

RUNOLF JONSSON (d. 1654) udgav den første islandske
Formlære, MAGNUS OLAFSEN (1573-1636) samlede en islandsk 
Ordbog, som Worm senere udgav, skrev en Afhandling om 
islandsk Poesi og oversatte Snorres Edda (S. 468). 
GUDMUND ANDERSEN, den første Bearbejder af Eddadigtene,
er ikke mindst mærkelig ved sin eventyrlige Skjæbne,
som vi her fortælle i N.M. PETERSENS Fremstilling:
»Han var en fattig Bondesøn fra Midfjord og gik i
Holum Skole, men da han ikke havde Raad til at rejse
til Kjøbenhavn, levede han som Bonde og ernærede sin
Moder, der var Enke. Imidlertid fortsatte han sine
Studeringer paa egen Haand og forfattede en Afhandling
om Polygami eller rettere, om det var tilladt en gift 
Mand at holde en Medhustru; han besvarede dette 
Spørgsmaal med Ja og fandt det ikke forbudet, hverken 
i det gamle Testamente eller det ny. Det var vist 
aldrig faldet ham ind at ville have to Koner, da han 
kunde have Bryderi nok med een; men han vilde øve sin 
Lærdom og meddelte Andre sit Haandskrift. Det var en 
farlig Sag; Biskoppen Thorlak Skulesen angav Skriftet 
for Stiftamtmanden Henrik Bjelke, der lod Gudmund 
fængsle og førte ham med sig til Kjøbenhavn, hvor den 
arme Synder blev sat i Blaataarn
paa Slottet. Ubekjendt, fattig, uden nogen Velynder,
der kunde tage sig af ham, blev han siddende hen
nogen Tid, uden at hans Sag blev tagen for, men han
havde dog faaet Lov til at gaa nogenlunde frit om i
Taarnet. En Nat gik han noget omkring og betragtede
de tindrende Stjerner, men for at se Himlen endnu
nøjere, strakte han sig saa langt ud, at han tabte
Ligevægten og styrtede ned. Uden at være kommen til
Skade var han falden i Nærheden af de kongelige Børns
Kammer, og da han hverken kjendte Vej eller Sti i
Slottet, søgte han den første den bedste Dør, for at
finde Nogen, der kunde hjælpe ham tilbage igjen til
hans Fængsel. Midt om Natten kom han saaledes ind i
Barnekamret; Kvinderne opløftede et Forfærdelsesskrig,
da de saae en daarlig klædt Mand, der talte et
ubekjendt Sprog (thi han kunde dengang hverken Tydsk
eller Dansk); de gjorde Anskrig, og Fangevogteren
førte ham endelig tilbage til Taarnet. Næste Dag hørte
Kong Frederik noget om den Støj, der havde været om
Natten, lod Gudmund bringe for sig og lod ham fortælle
sin Skjæbne. Det var hans Lykke. Kongen tog sig af
Sagen. Han lod to af Gudmunds Landsmænd oversætte den 
ulykkelige Afhandling paa Latin, for at den kunde
blive bedømt af det theologiske Fakultet. Dette var
dennegang mildt og erklærede, at Gudmund ingen Brøde
havde begaaet mod Kongen; han blev frigivet, blev
Student og erhvervede sig Patroner ved sin Flid og
Lærdom, især Joachim Gersdorf og Ole Worm. Alt vendte
sig saaledes til det Bedste; han fik Regensen 1650,
men faa Aar efter døde han af Pesten 1654«, samme Aar
som Worm. Resen udgav hans Oversættelser af Vøluspaa
og Havamaal samt hans islandske Ordbog (S. 468).

Regeringen beskyttede det nye Studium ved Indstiftelsen 
af to Embeder til dets Tarv: en kongelig Tolk til at 
oversætte og en kongelig Antikvar til at fortolke 
Oldskrifterne. Som interpres regius møde vi den berømte 
Historieskriver THORMOD TORFÆUS (TORFESEN), født 1636 i 
Nærheden af Bessestad og dimitteret 1654 fra Skalholt 
Skole. Ogsaa hans Liv har et eventyrligt Intermedium. 
Frederik III. udnævnte ham 1660 til kongelig Tolk ved 
de islandske Oldsager med 300 Rdl. i aarlig Løn og 
Fribolig paa Slottet. Under jevnligt Tilsyn af Kongen 
selv arbejdede han her flittigt paa sine Oversættelser, 
som opbevares i en Række Foliobind paa det St.
kgl. Bibl, og blev desuden sendt til Island efter
flere Haandskrifter; han overvintrede paa Skalholt
hos Brynjulf Svendsen, der skaffede ham flere
Pergaments-Codices, og antages her at have skrevet
Størstedelen af sin »Series regum Daniæ» (»Den danske
Kongerække«), som først udkom 1702. Hans Studier
førte ham til den saakaldte »islandske Hypothes«,
ifølge hvilken ikke Dan, men Skjold aabner Rækken af
de danske Regenter, en ny Lærebygning, som gjorde
megen Opsigt i den lærde Verden. Fra 1664 til 1667
var Torfæus Stiftamtsforvalter i Stavanger Stift og
blev her ved Giftermaal Ejer af Gaarden Stangeland,
hvor han boede til sin Død. I sidstnævnte Aar blev han
antiquarius regius og fuldendte sin Oversættelse af
den islandske Lovbog Graagaas, men afskedigedes atter
ved Frederik III.s Død og var nu uden Embede i tolv
Aar paa Grund af en Begivenhed, som greb forstyrrende
ind i hans Liv, og som N.M. PETERSEN fortæller saaledes: 
»Torfæus rejste 1671 til Island angaaende en Arvesag, 
strandede paa Tilbagevejen ved Skagen og maatte ved 
Overfarten fra Aarhus til Kallundborg (der vel var 
ligesaa farlig som fra Kallundborg til Aars) formedelst 
stærk Storm med sit Følgeskab, efterat de havde tilbragt 
et Par Dage uden Spise og Drikke, søge til en Havn paa 
Samsø. Der var flere Islændere med dem, og en af dem 
gjorde allehaande Optøjer om Natten, kom ind i Kammeret, 
hvor Torfæus selvanden laa, og skreg, at han nu kunde 
myrde dem, hvis han vilde. For at faae Fred flygtede 
Torfæus ind i et andet Kammer, men nu kom Manden i Huset
(som det synes), brød Kammerdøren op og løb ind paa 
Torfæus, der med Skrækken i Livet greb til sin Kaarde, 
som han havde lagt hos sig ved Sengen, og saarede Manden 
dødeligt. Han blev strax fængslet og ved Underretsdommen 
dømt fra Livet, men Overretten i Viborg, der tillige 
bemærkede, at den Dræbte havde været et sælsomt Menneske, 
med Djævlekunster og andet Ondt »behaftet«, fandt, at 
Dommen ikke kunde exekveres, førend den havde været 
forelagt Kongen. Kongen forlangte Højesterets Betænkning,
men forbeholdt sig selv Dommen. Højesteret fandt, at 
Gjerningen ikke havde været Nødværge, men da Drabsmanden 
ikke havde havt animum occidendi (til Hensigt at dræbe), 
meget mere søgt Fred, var det for haardt at straffe ham 
paa Livet; den mente, at han burde staa aabenbar Skrifte 
og betale 100 Daler til Helliggejstes Kirke. Kongen 
stadfæstede det. Torfæus maatte da
henimod den Tid, da han vilde forlade Kjøbenhavn, i 
Oktober 1675 staa aabenbar Skrifte, men efter Biskop 
Vandals Tilladelse skete det ude i Christianshavns 
Kirke. Trods al den Mildhed, hvormed Torfæus blev 
behandlet, berøvede denne Sag ham dog alt Mod til
at henvende sig til Kongen om nogen Befordring til
Fremme for videnskabelige Arbejder.« Efter henved
en halv Snes Aars Forløb indgav han dog Ansøgning om
Bestalling som Historiograf for Norge og fik den ogsaa
tilligemed Rang som professor ordinarius. Han fik Lov
til at tage de kjøbenhavnske Bibliothekers islandske
Manuskripter hjem med sig og arbejdede nu flittigt,
om end langsomt paa sit Hovedværk »Historia rerum
Norvegicarum« (»Norges Historie«), som han 1704 viste 
Kongen i Haandskrift, da denne var hans Gjæst, og som 
udkom 1711 i fire Foliobind (2246 Sider) - en Krønike, 
hvis Udførlighed for en ikke ringe Del skriver sig fra 
den Betydning, Forfatteren tillægger mange Bagateller, 
og fra den ukritiske Lettroenhed, hvormed han optager 
Fabler og Overtro som historisk hjemlede Kjendsgjerninger. 
Herom bemærker HOLBERG træffende i sin 171. Epistel: 
»Jeg haver mærket hos vore nordiske Historieskrivere, at 
de indrykke udi almindelige Historier Alt, hvad som falder 
dem i Hænder, og at det er dem nok, at det er et gammelt
Manuscript; saa at de ingen Mønstring gjøre ved at
examinere, hvad som er af Betydelse, og hvad som er Ingen 
magtpaaliggende at vide. De gamle Norske eller Islændere 
have overgaaet alle Nationer i at skrive og antegne Alting 
uden Forskjel. Man kan ligne dem ved visse Folk udi vore 
Tider, der antegner udi deres Almanaker, hvad de hver Dag 
have bestilt, hvilke Visiter de have gjort, hvad de have 
spiset, hvad de have tabt eller vundet i Spil og andet 
Deslige. Det er dog troligt, at de gamle Norske eller 
Islændere have antegnet de fleste Ting ikke udi den 
Henseende, at de skulde komme for Lyset, og at de maaske 
derfor havde slaaet Streg over mange af deres Manuscripter,
hvis de kunde have indbildet sig, at de skulde være blevne 
indrykkede udi almindelige Rigshistorier.« »Men med alt 
dette - tilføjer Holberg lidt længere henne i Epistlen - 
holder jeg Torfæi store Krønik for en af de anseligste og 
prægtigste Historier, som nogentid er kommen for Lyset, 
og at det med al Rette fortjener at hedde et 30 Aars Værk 
og ansees som et Arbejde, der udfordrer mere end een Mands 
Kræfter. Hvis noget Skrift er Original, saa er dette: thi 
det er grundet paa utallige Manuscripter, som ere 
forfattede saavel udi solut Stil som paa Vers af 
Skribentere, som mestendels have været øjensynlige Vidner 
til det, som de have antegnet. Og saasom Alt er skrevet 
paa det gamle nordiske Sprog, som nuomstunder
Ingen uden Islændere forstaaer, saa kan man sige, at 
Ingen uden Torfæus i begge Riger kunde forfærdige
saadant Skrift. En stor Lykke for Publico var, at Autor 
naaede en saa høj Alder, thi ellers havde det ikke 
kunnet blive fuldført, helst saasom det er forfattet 
udi zirlig Latin, hvilket borttager megen Tid.«

Foruden Norgeshistorien og den danske Kongerække
har Torfæus skrevet en Færøernes og en Ørkenøernes
Historie, Afhandlinger om det gamle Vinland og
Grønland og en Skildring af Rolf Krakes Bedrifter -
latinske Værker, som udkom i Tidsrummet 1695-1707. I
Slutningen af Aaret 1705 blev han syg og rejste det
følgende Aar til Kjøbenhavn; han fik vel sin Helbred
igjen, men Hukommelsen var borte, saa at han fra nu af
var uskikket til alt videnskabeligt Arbejde. Han døde
den 31. Januar 1719. Hans Levnetshistorie er skreven
af JOHN ERICHSEN i »Minerva« 1786-88 og udkommen i
Separataftryk sidstnævnte Aar.

Skjøndt det latinske Sprog behersker det lærde Tidsrums
Videnskabelighed og endog for en Del dets Digtning,
fattes der dog ikke Tegn paa, at det tilsidesatte
Modersmaal begynder at gjøre sin Ret gjældende,
ja det faaer endog paa officielt Sted saa varm en 
Talsmand som RASMUS BARTHOLIN, der 1657 holdt en 
Universitetstale - naturligvis paa Latin - om Studiet 
af det danske Sprog, i hvilken han kraftig hævdede 
Modersmaalets Betydning for Folkets Opdragelse og Liv 
og drog tilfelts mod den falske Forkjærlighed for det
Fremmede: Modersmaalet have vi faaet af Naturen og
suget ind med Modermælken; vi erhverve det hverken ved
Studering eller Kunst eller Møje og Nattevaagen, men
det er givet Enhver; vi besidde det som en Velgjerning
af Naturen og lære os det til som i Leg. Uden
Fædrenesproget kan Ingen frembringe Noget hverken til 
Gavn eller Glæde, uden det kunne vi hverken lære selv, 
hvad vi ikke vide, eller lære Andre, hvad vi vide. Vi 
ere slupne ud af Romernes Trældomsaag, vi ere blevne 
fri for Pavernes herskesyge Magt, der har øvet sit 
Tyranni over os, ogsaa hvad Sproget angaaer - hvorfor 
skulle vi da med en saadan Ængstelighed holde fast ved 
deres eller Andres Sprog? Men lader os endda holde dem 
fast, naar vi kun ikke forsømme vort eget!
Lader os holde de fremmede Ord i Ære, naar vi kun 
ikke med dem besmitte vort eget Sprogs Renhed!

Det var mærkelige Tanker, der her kom tilorde fra et 
Universitetskatheder i den latinske Lærdoms Tid, og 
Mange have de vel forarget, medens Størsteparten sagtens 
ikke har skjænket dem nogen varig Overvejelse. Batholin 
stod dog ikke alene med sine Anskuelser, skjøndt Faa gav 
dem et saa varmt og veltalende Udtryk; fra lærde Mænd
udgik der nu og da Arbejder om Modersmaalet, skjøndt 
sjeldnere <sp>paa</sp> Modersmaalet, hvilke viste, at ogsaa 
dettes sproglige Fænomener betragtedes som værdige til 
videnskabelig Opmærksomhed, og at derved Følelsen for 
dets Anvendelse som Tankens naturligste Iklædning mere 
og mere brød sig Bane.

Spekulationer over Sprogets Oprindelse sysselsatte
flere Lærde, men da man fattedes Kjendskab til
Oldsproget, førtes man af tilfældige Ligheder til 
at paavise dets Udspring fra Latin og Græsk, eller 
man sluttede sig til de historisk-theologiske
Hypotheser om Kongestammens og Folkets Oprindelse
fra de første Mosebøgers Personligheder og vilde
godtgjøre det danske Sprogs Nedstamning fra det
hebraiske. Saadanne løse Theorier forfægtedes af
PEDER VANDAL i hans »<i>Catalogus CCC Vocabularum</i>, Det
er En Fortegnelse Paa 300 Danske Ord oc Gloser, Som 
icke alleeniste komme offuereens med det hellige 
Ebræiske Tungemaal, men endog haffue deraff deris 
oprindelse oc begyndelse« 1651; som Exempel paa 
Etymologiens Art kan anføres Forklaringen af det
hebraiske Ord Abal »hvilket betyder at sørge og
miste, at sørge for den Ting, som er borte; deraf
kommer det danske »Abild«, »Æble«, thi det Æblebid
udi Paradis er Aarsag til al Sorg og Bedrøvelse, til
Ihukommelse af hvilket vore Forfædre maaske have givet
dette Træ det Navn.« Fremdeles af BERTEL KNUDSEN i
hans »<i>De danicæ linguæ cum græca mistione diatribe</i>«
(»Afh. om det danske Sprogs Slægtskab med det græske«, 
1640; Aaret efter en tilsvarende Afh. om Dansk og 
Latin) og TORKILD BADEN, som i »<i>Roma danica</i>« (»Det 
danske Rom«) opstiller en Række Overensstemmelser 
mellem dansk og latinsk Sprogbrug.

Den første trykte danske Grammatik, men paa Latin, skyldes 
ERIK ERIKSEN PONTOPPIDAN den Ældre. Hans Navn er en Latinisering 
af hans Fødested, Broby i Fyn, hvor han kom til Verden
1616. Som Student fik han Plads paa Valkendorfs
Kollegium, blev Sejerherre i en Disputats for det
kongelige Rejsestipendium og besøgte Holland og Paris,
hvor han gjorde Bekjendtskab med den derværende
hollandske Gesandt, den berømte Hugo Grotius. Efter
sin Hjemkomst tog han Magistergraden og fik Tilbud om
et Professorat i Theologien, men han foretrak at gaa
som Informator med Kansleren Christian Friis' Søn til
Sorø, i Haab om at komme udenlands med ham, naar et
Aar var gaaet; den nylig udbrudte svenske Krig kaldte
imidlertid hans Elev til Hæren, og Pontoppidan vendte
da tilbage til Kjøbenhavn, hvor han holdt theologiske
og filologiske Forelæsninger. Ved sine Prædikener
vandt han Frederik III.s Yndest og blev 1649 kaldet
til Slotspræst ved Kapellet paa Antvorskov. Her blev
han i sexten Aar, til han 1665 forflyttedes til Kjøge. 
Otte Aar senere blev han trods sin Vægring udnævnt til 
Biskop i Throndhjem, og som Bevis paa sin særlige 
Naade befalede Kongen det theologiske Fakultet at 
indbyde ham til at tage Doktorgraden; da han undskyldte 
sig med den lange Rejse fra Throndhjem til Kjøbenhavn, 
blev han efter Kongens Villie kreeret til Doktor uden 
Disputats. Længe efter Pontoppidans Død 1678 levede i 
Thrøndelagen Mindet om hans Nidkjærhed for Undervisningen 
og det venlige og milde Væsen, han lagde for Dagen paa 
sine Visitatser.

Pontoppidan var en flittig Forfatter og indtager i den
theologiske Litteratur en særegen Plads som en af de
mest udprægede Repræsentanter for den Retning, der med
Forkjærlighed dvæler ved Betragtningen af Christus som 
Blodvidnet og behager sig i den omstændelige Udmaling 
og symbolske Benyttelse af alle de med hans Død paa 
Korset forbundne Attributer og Momenter. - Sin danske 
Grammatik, »Grammatica Danica«, udgav Pontoppidan 
medens han boede i Kjøge, skjøndt den er skrevet 
adskillige Aar tidligere. Den er delt i en 
orthografisk, en etymologisk og en syntaktisk Del. 
Dens Iagttagelser ere righoldige og vidne om ligesaa 
megen Læsning som Opmærksomhed for den daglige Tales 
sproglige Fænomener; ogsaa i Systematiseringen af det 
opsamlede Stof røber der sig ikke sjeldent megen 
Skarpsindighed, men paa andre Steder forraade
Misforstaaelserne og de opstillede Reglers Mangel paa
tilstrækkelig omfattende Gyldighed, at man endnu stod
ved en ny og vanskelig Videnskabs første Begyndelse
og havde ondt ved at skjelne de enkelte Traades Løb
i det tilsyneladende vilkaarlige
Erik Pontopidan den Ældre.

<sp>I Rammen</sp>: Hr. Erik Eriksen P. til Trondenæs,
Lødingen og Strinden. Prokansler, Doktor i Theologi og Filosofi.
Biskop i Trøndelagen, Nordland og Finmarken. Kannik ved S. Andreas
Kapitel i Throndhjem. -- I <sp>Skriftpladen foroven</sp>:
Død 12. Juli 1678 i sit 63. Aar. -- <sp>Forneden</sp> hans
adelige Vaaben. <sp>Foroven tilv.</sp> hans biskoppelige
Vaaben, <sp>tilh.</sp> hans under Navnet Lilienkrands
adlede Søns Vaaben. -- <sp>Paa Cartouchen under Rammen</sp>
Ordene: Som i Himlen saa og paa Jorden, og derunder
følgende Vers: Her seer Du Fædrelandets, her vort
Folks ærværdige Navn, her seer Du, Fama, Guds ædle
os betroede Pant. Saadan var den Mand, hvis Vugge
stod i Fyn, og hvem Sjælland betroer sine Altere,
han, som vandt tre af Fædrelandets Kongers Yndest,
og som tre Gange har kunnet gjøre sig fortjent til
et tredobbelt: »Vismand!» Som Præst, Provst, Biskop
modtager han sin Berømmelse i skjøn Rækkefølge,
han har den fra Muserne, Kongerne, Gud.
Væv. I enkelte Punkter opstiller allerede Pontoppidan
Fordringer, som først vor nyeste Retskrivning har
fyldestgjort, og endda kun tildels: han udskiller
flere af de saakaldte Tvelyde og skriver Skov istf. 
Skoug, Maj, ej, nej; han vil have Ordene delt efter 
Stammen, altsaa Mand-en, ung-e, haard-ere, stund-um 
o. s. v., og han forkaster store Bogstaver i 
Navneordenes Begyndelse.

Som »den danske Sprogforsknings Fader« betragtes 
Peder PEDERSEN Syv eller Siuff, paa Latin Petrus Petri
Septimius el. Syvius, født den 22. Februar 1631 i
Syv Sogn i Ramsø Herred ved Roskilde, formodenlig
af velstaaende Bondeslægt. Han gik i Roskilde Skole
og blev toogtyve Aar gammel Student sammen med sin
aandsbeslægtede Ven i Livet, Danevirke-Visens senere
Forfatter Laurids Kok. Efter at han i nogen Tid havde
været Femte-Lektie-Hører ved Kjøbenhavns Skole, blev
Syv 1658 Rektor i Næstved, hvis lille Skole han i de
Aar, han styrede den, synes at have bragt betydelig
frem, at dømme efter det stigende Antal Studenter,
han dimitterede. Han befandt sig overhovedet vel ved
dette fredelige Provinsliv, og hertil bidrog sikkert
ikke lidet, at den gamle lærde Anne Gjøe (S. 435)
boede i By med ham og stillede sit Bibliothek - det,
der senere tilfaldt Karen Brahe - til hans Raadighed.
Ikkedestomindre lod han sig 1663 kalde til Præst i
Hellested i Stevns Herred, og denne lille Landsby er 
kommen i Ry som Peder Syvs Opholdssted Resten af hans 
Liv, indtil han hensov som en mere end syvtiaarig 
Gubbe den 18. Februar 1702; han menes at ligge 
begraven i en Hvælving under Koret i Hellested
Kirke. Paa Grund af sine litteraire Fortjenester, som
vi strax skulle betragte nærmere, var der - dog efter
hans egen Ansøgning derom - bleven tildelt ham den
enestaaende Udnævnelse til »Philologus regius lingvæ
Danicæ«. (kgl. Sprogforsker i Dansk), hvorved der 
gaves ham Rang og Privilegier med Provster og samtidig
den saameget attraaede Fritagelse for Provsteembedets
og nogle andre præstelige Forretninger, som hans 
Studier ikke godt levnede ham Tid til at udføre;
ligeledes tilfaldt der ham, ialtfald for nogle Aar, en
Pension af 100 Rdl., som han forøvrigt neppe har havt
stor Trang til, da de til os komne Efterretninger om
hans Indbo, hans kostbare Bibliothek og hans rundelige
Udstyr til en af hans Døtre tyde paa, at Præsten i
Hellested har levet under gode Kaar.
En Skribent, der har saa store Fortjenester af vor
fædrelandske Litteratur og saa berettigede Krav
paa alle Danskes Taknemmelighed, vilde vi gjerne
kjende af Ydre, som vi kjende ham af hans Skrifter,
og det er muligt, at hosstaaende Portrait gjengiver
hans Træk; men afgjort er det ikke. Efter Tidens
Skik blev Peder Syvs Svigersøn hans Eftermand i 
Embedet; nogle Maaneder efter hans Tiltrædelse
brændte hele Præstegaarden ved en saa voldsom og
pludselig Ildsvaade, at Sletintet blev reddet. Det
gjenopbyggede Stuehus blev rykket noget tilbage,
saa den forrige Byggeplads blev Gaardsplads. Her
fandt man over hundrede Aar senere (1827) ved
Brolægning en Kobberplade med et Portrait paa, det
her gjengivne. Man ansaa det for rimeligt, at det
kunde være Peder Syvs Portrait, der kunde have hængt
paa Svigersønnens Væg og ved den pludselige Ildebrand 
være skjult af Gruset og forsvundet; Grev A.V. MOLTKE 
til Bregentved lod det istandsætte og ophænge paa 
Væggen i Kirkekoret med en Antydning af hin Formodning. 
Endel Aar senere, 1837, skaffede FR. BARFOD sig 
»Adgang til Peder Syvs Gravhvælving under Kirkekoret 
og overbeviste sig lettelig om, at denne Formodning 
var fuldt begrundet, at Portraitet virkelig var Syvs.
- Jeg haaber,« fortsætter Barfod sin Beretning (i 
»Danm. illustr. Almanak« 1856), »at det ikke vil være 
uden Interesse for Almenheden at erfare, at jeg ved mit 
Besøg i Gravhvælvingen overbeviste mig om, at Den, hvem
disse Træk engang tilhørte, har været en Mand af 
over Middelhøjde, med en mere end almindelig
kraftig Bygning. Da han døde, var det lange brune
Haar endnu kun sparsomt isprængt med hvide Haar,
noget mere sprængt var Skjægget, som aldrig havde 
gjort Bekjendtskab med Ragekniven, navnlig
Overskjægget.« Denne sidste Iagttagelse stemmer
imidlertid ikke godt med Portraitets velarrangerede
Henri-quatre-Skjæg med de omhyggeligt barberede
Kinder.

Vende vi os til de paalideligere Vidnesbyrd om
Peder Syvs indre Personlighed, som vi finde udtalt i
hans Skrifter, da er det vel ikke nogen overlegen,
banebrydende Aand, vi møde, men en saameget mere
trofast og udholdende Natur, der samler hele sin
antikvariske, sproglige og litteraire Viden om den
for hin Tid hverken sædvanlige eller taknemmelige
Opgave: at hævde Danskheden og holde Modersmaalet i
Ære. Under sit Ophold i Næstved Betænkninger skrev
Peder Syv sin første Bog: »Nogle Betenkninger om det
om det CimCimbriske Sprog« 1663, et grundigt og paa 
omfattende Studier hvilende Arbejde, der har en 
betydelig historisk Interesse, hvorvel dets
videnskabelige Værd for vore Dages Sprogforskning
er saagodtsom intet. Ved det »cimbriske« Sprog
forstaaer Syv i videre Forstand Dansk, Norsk, Svensk,
Tydsk o. fl. a.; de nordiske Folk, som talte det, ere
blevne kaldte med forskjellige Navne. Det er et af de
ældste Tungemaal, og det »ældgamle cimbriske Sprog«
stemte mere overens med Hebraisk, »det adamitiske«
eller Stamsproget, end med Græsk og Latin og er
derfor ældre end de. Da Odin kom fra Asien til disse
Lande, blev Sproget blandet med Asernes, men siden
da har det holdt sig uforandret, bedst bevaret af
Islænderne, som man kan se af de gamle Digte Havamaal
og Vøluspaa samt af Edda, med hvilke Islændernes Maal
endnu stemmer overens. Dette Sprogs »rette Ophav og
Begyndelse« hører altsaa ikke »ganske os Danske til«,
men Tydskerne bør dog ingenlunde tilegne sig det saa
udelukkende, som de gjøre, thi for det Første havde
det sit rette Sæde i disse nordiske Kongeriger, og 
dernæst havde vi mange Hundrede Aar før Kejser Karl 
den Stores Tid de rette Bogstaver og Runer, »som 
Sproget egenligen tilhøre og ere vel ældre end de 
Latiners og Grækers, indgravne i de haarde Klipper og 
Stene i stor Mængde, som dog ikke findes hos de Tydske.« 
Det Fortræffelige ved dette Sprog bestaaer bl. A. i dets
Mængde af Enstavelsesord og den ubekjendte Forandring og herlige 
Maade at sætte Ordene tilsammen, hvormed det giver Græsken intet 
efter«; fremdeles er det et Fortrin, »at vi saaledes skrive
Ordene, som de' udsiges«, og at Sproget udtrykker
Tanken med »artig Korthed«, hvorvel det er rigt
nok paa Ord og har tilstrækkeligt af det, »som
pryder Talen«. - Af de enkelte Bemærkninger, som
forekomme i den efter denne Indledning følgende
nærmere Undersøgelse af de sproglige Fænomener,
kan fremhæves Syvs Forslag til Afskaffelsen af
Bogstaverne C, Q, X og Z (isaafald maatte Ordet
cimbrisk »rettere skrives kimbrisk«), samt af de
tvelydende Bogstaver, hans Ønske om, at der allevegne
kun maatte bruges enkelte Selvlyde, »hvilket man vel
kunde gjøre, aleneste om man vilde sætte et lidet
Tegn over den Vokal, som skulde holdes længe paa«;
han anbefaler at være opmærksom paa Ordenes Herkomst
j deres Bøjning og Afledning: Stamordene »bestaa
mesten i een Stavelse og følge i saa Maade Naturen
efter, som elsker Korthed, ligesom Børn og ikkun
først bruge een Stavelse, men siden flere«; forat
fremhæve Afstamningen skulle Ordene derfor deles efter
Grundordet: elsk-eligen, Ev-angelium. Med Hensyn til
fremmede Ords Retskrivning holder han for, at de,
»der ligesom have soret Borgerskab hos os, maa være
samme Ret undergivne« som ægte danske Ord og derfor
ikke bør skjelnes fra dem ved at skrives med latinske
Bogstaver; ufornødne fremmede Ord eller saadanne,
»som nyligen ere indflikkede i vort Sprog«, vil han
have udjaget, medens det aldrig kunde falde ham ind
at efterstræbe saadanne oprindelig fremmede Ord, »som
af Brugen nu ikke længer ere fremmede, og som Enhver
i gemen forstaaer« (han nævner som Exempler: Profet,
Poet, Apostel, Natur o. s. v.). Men af Sprogets ægte
Ordforraad bør der bestandig fremhentes Forraad fra
Dialekter og Skrifter, hvilket vil være til Pryd og
Hæder for Sproget »i Synderlighed i Poeteri«. Hans
Betragtning af Digtekunsten som Udtryk for de ædleste
Sprogformer fører ham da til at slutte sit Skrift
med en kortfattet Poetik og at tegne os sit Ideal
af en Digter i følgende Ord: »Af en Poet udkræves
synderlig medfødt Artighed, Lærdom og Øvelse. Han skal
være født Poet og af Naturen have skjønne og sindrige
Indfald, et højt Gemyt, kunne tænke ypperlige Ting,
om hans Tale ellers skal have nogen Art og opløfte
sig fra Jorden. Han skal være af stor Videnskab og
Forfarenhed, have læst mange gode Bøger og tidt hente
sine Grif af de græske og latinske Poeter, saa at
det ikke er nok at føje Ordene og Stavelserne under
en vis Lov, hvilket er det Ringeste, thi Saadanne, udi
hvis Skrifter er hverken Liv eller Aand, ere ikke
mere Poeter, end Sækkepibere og Nøglefedlere ere
kunstige Musikantere.« For at vise sin Tro af sine
Gjerninger, tilføjer Syv et Anhang med 114 af ham
selv forfattede kortere og længere »Vers om adskillige
Ting«, Epigrammer og Bindebreve, bucoliske, erotiske
og religieuse Digte i afvexlende, uvante Versemaal.

Dette varme og friske Skrift af Peder Syv efterfulgtes 
1685 af »Den Danske Sprog-Kunst eller Grammatica«, den 
første paa Modersmaalet skrevne danske Sproglære. Sin
Forgænger Pontoppidans Grammatik havde Syv hædret med 
et »Klingerim« og udtalt sin Glæde over dens Fremkomst; 
men dels var den paa Latin, dels var den »noget 
vidtløftig for dem, som heraf ville begynde at lære 
Sproget«. Han holdt det derfor ikke for overflødigt at 
skrive en kortfattet Grammatik paa Dansk, skjøndt han 
vel veed, det er et ringeagtet Arbejde, som Mange 
snarere ville dadle end rose; men hvor besværligt det 
end er, »saa alligevel, naar man er bevant dermed, er 
det som noget Lystværk og ingen Alvorlighed. Andre 
fordrive Tiden med Andet; mig befalder nu dette 
Snakketøj«. Han mener i Fortalen til Prinserne Frederik, 
Christian og Karl, at hans Bog kan være »en Forlystning 
i Deres Højheders tyngre Studeringer, saa og et Vidnesbyrd 
om Kjærligheden til Fædrenelandet og dets gamle Nørre 
Heltesprog (fordum kaldet Jøtnamal og Runamal), til 
hvilket de Fremmede endogsaa udi at oplede Herkomst og 
Udtydning paa deres Ord ofte have Henseende«. - Efter en 
kort Oversigt over Bogstavlæren behandles Lydlæren, og det 
kan her bemærkes, at Peder Syv hævder den gode sjællandske
Udtale som Norm: »Da er Talen ret, naar den er, som
forstandige sjællandske Folk sirligen og i Forsamling tale, 
ikke som de altfor snare Ordkortninger falde i gemen Tale, 
f. Ex. Sikenen o: Se hvilken een, Ederet o: æder det, 
o. s. v.«, altsaa med Undgaaelse baade af kjøbenhavnske og 
bondske Vulgarismer. Derefter behandles Formlæren, hvis 
Indhold i sine Hovedtræk gjenfmdes i enhver senere dansk 
Grammatik, om end selvfølgelig med den større Indsigt i og 
Forstaaelse af Fænomenerne, som endnu maatte fattes den 
første Vandrer i disse ubetraadte Egne. I et »Tilhang«
forsvarer Syv sine grammatikalske Principer mod de Angreb, 
som navnlig HENRIK GERNER havde rettet imod dem.

Under Peder Syvs videnskabelige Virksomhed falder ogsaa
Arbejden paa en Ordbog, af hvilken der 1692 udkom en 
Prøve, indeholdende Bogstavet A paa Dansk-Latin og 
Latin-Dansk; han havde ikke Raad til at bekoste 
Trykningen, siger han i Tilegnelsesdigtet til sin 
Velynder, den sproglærde Stormand MATTHIAS MOTH, idet 
han med en skjemtende, men noksom fattelig Hentydning 
forsikrer, at han i Udarbejdelsen er naaet ind i 
Bogstavet P, men foreløbig er bleven stikkende i det 
ved de vanskelige Ord »Penge« og »Pension«.

Derimod fuldendte Peder Syv til Ære for sig selv og 
til Pryd for vor Litteratur to store Arbejder, som 
kappes med hans sprogvidenskabelige Værker om at være 
hans Navns rette Bærere: Ordsprog- og Folkevise-
Samlingerne. Efter Peder Laale er Peder Syv, trods 
nogle mellemliggende Forsøg, den Første, hvis
litteraire Gjerning i overvejende Grad faaer sit Præg
af Interessen for de folkelige Fyndsprog. Og medens
Peder Laales Ry i denne Henseende har en tilfældig
Karakter, er Peder Syvs Virken paa dette Omraade et 
fuldt bevidst Udslag af hans Følelse for dansk
Folkeaand, ikke at tale om, at hans Arbejdes Omfang
overgaaer Forgængerens hundredfold. Af Peder Syvs to
Bind danske Ordsprog indeholder det første (1682)
henved titusind, det andet (1688) omtrent halvt
saamange folkelige Udtryk, Talemaader, Mundheld,
Læresætninger, Fyndsprog, Leveregler og ordsproglige
Sætninger. Vi karakterisere Indholdet ved disse
forskjellige op til hinanden grænsende Begreber, fordi
Peder Syv selv ikke drager nogen bestemt Grænse mellem
Ordsprogets og de beslægtede gnomiske eller blot i 
sprogligt Udtryk fyndige Sentensers Kategorier, hvorvel 
han i anden Henseende har opstillet en overskuelig 
Systematik ved at ordne de beslægtede »Ordsprog« under 
fælles Rubriker og opstille disse alfabetisk. Medens 
der saaledds ud fra en begrænset Bestemmelse af det 
egenlige Ordsprogs Art kunde udøves og ogsaa er blevet 
udøvet en Kritik over Syvs Fremgangsmaade, maa vi dog 
hellere glæde os over, at han selv er gaaet mere 
ukritisk tilværks og ikke har vraget, hvad han har 
fundet i Folkemunde; thi derved er mangt et slaaende 
og for Nationalkarakteren ejendommeligt Udtryk blevet 
reddet fra Undergang sammen med de haandskrevne Kilder, 
han har benyttet, eller med den Tradition, han har øst 
af, og staaer endnu den Dag idag som livfuldt 
Vidnesbyrd om Tidens eller Folkets Aand, som jo Syvs
Værk endnu stadig er Hovedstammen i alle senere trykte danske Ordsprogsamlinger. Det kan dog bemærkes, at anden Del staaer ikke 
saa lidt tilbage for første og i det Hele gjør Indtryk af at
være en Efterhøst, tildels hentet fra fremmede
Sprog og fra Oldskrifterne, i hvilke de medtagne
Leveregler staa Side om Side med andre, der kunde
have været meddelte med ligesaa stor Føje. I denne
Del findes tillige de »lystige og gemene« Ordsprog,
som Samleren dog kun hidsætter med Paamindelse om,
at de mere skulle skyes end følges.

Peder Syvs Udgave af Folkeviserne - »Tohundrede Viser
om Konger, Kæmper og Andre«, 1695 - føjer sig
umiddelbart til Anders Vedels Samling, idet dens
første Halvdel er et Nytryk af denne (der i det
forløbne Hundredaar var bleven optrykt mindst syv
Gange), hvortil saa den sidste, af Syv samlede Halvdel
slutter sig tilligemed et Glossarium, som omfatter
hele Samlingen. Hans Tillæg er hentet »fra Døde og
Levende, hines haandskrevne Bøger, disses levende
Røst«, siger han, og desuden ere Flyveblade og andre
trykte Texter benyttede. Til de egenlige Folkeviser
er der føjet nogle andre, som ikke ere paa deres
rette Plads her, naar denne Digtning betragtes fra
vor Tids Standpunkt, saaledes tre af LAURIDS KOK
digtede Viser, blandt hvilke man dog nødig vilde
undværet Sangen om Danevirke, og nogle ligeledes
moderne Viser om Frederik III. og Christian V.,
samt - som Modsætning til denne Nydigtning - endel
Oversættelser af gamle islandske Skjaldekvad. Peder
Syvs Betragtning af Begrebet Folkevise er saaledes
noget forskjellig fra vor og falder for en Del sammen
med Kategorien: fædrelandshistoriske Digte. Det er
ogsaa øjensynligt nok, at Sangenes historiske Stof
har interesseret ham mere end deres poetiske Aand,
som Vedel havde saa stærk en Følelse for. At »Viser
som Bien gavne og glæde, give Lyst og Lærdom«, er
kun en forbigaaende Bemærkning hos Peder Syv, som
derimod er en ivrig Forsvarer af Visernes historiske
Troværdighed og med megen Omhu og Lærdom paapeger de
Oplysninger om Skikke og Sædvaner i svundne Dage,
der kunne uddrages af dem, medens han paa andre
Steder øver sin Kritik over de modsigende Tids- og
Stedsbestemmelser, de frembyde; han lægger i sine
Anmærkninger overhovedet megen Vægt paa at paavise
den besungne Handlings virkelige Skueplads og ved
Hjælp af de gamle adelige Slægtbøger at godtgjøre de
optrædende Personligheders Identitet med historisk
paaviselige Mænd og Kvinder. At her overvejende bygges
paa Gisninger, og at megen Uefterrettelighed løber
ind med, kan man sige sig selv, og
denne Omstændighed maa man have i Minde, naar man vil
forstaa den Foragt, hvormed Folkeviserne betragtedes
af lærde Mænd som HOLBERG og GRAM, for hvis Naturel
deres Poesi ikke var tilgængelig, og som æggedes til
Spot, naar man vilde paatvinge dem sligt Fabelværk
som historiske Kjendsgjerninger. Til Gjengjæld savnes
der ikke Vidnesbyrd om, at ogsaa Syvs Folkevisesamling
vandt stor Indgang hos Menigmand og gjorde et stærkt
Indtryk som folkelig Læsning.

Peder Syvs udgivne Skrifter ere kun en ringe Del af de
litteraire Arbejder, han syslede med; derom vidner det
store Antal ufuldendte Manuskripter, han har efterladt
sig, og af hvilke her kun skal nævnes hans »Danske
Boglade«, fordi det mest maa beklages, at dette
Forfatterlexikon ikke fuldførtes. Men »naar saamange 
af de Arbejder, Syv havde under Hænder og agtede at 
udgive, ikke kom længere end til de første løse Udkast« 
- siger hans Biograf FR. WlNKEL HORN (»Peder Syv, en 
litterairhistorisk Studie«, 1878) - »har dette 
aabenbart nærmest sin Grund i, at han langt mere var 
Samler og Gransker end anlagt paa at være produktiv 
Forfatter. Overse vi hans litteraire Virksomhed i dens 
Helhed, falder det strax i Øjnene, at af Alt, hvad han 
har udgivet, er det egenlig kun en eneste Bog , der var 
Andet end et Samlerarbejde, nemlig Betænkningerne om 
det cimbriske Sprog; ved Alt, hvad vi ellers have trykt 
fra hans Haand, krævedes der ikke andre Forudsætninger 
end Kjærlighed til Sagen og Udholdenhed i Arbejde, og 
begge Dele har han havt i rigt Maal. En væsenlig Grund 
til at der ikke kom mere ud af hans utrættelige 
Arbejdsomhed, maa vistnok søges i den Tilbøjelighed, 
han delte med sin Samtid, til at sprede sig over flere 
Omraader, end han efter de Evner, han havde faaet, 
kunde magte. Men blev han maaske end ikke Alt for vor 
Litteratur, hvad han kunde være bleven, om hans Evner 
havde været
større og han i ringere Grad havde delt sin Samtids
Svaghed for polyhistorisk Lærdom, fortjener hans Navn 
dog at holdes højt i Ære, ikke blot for hvad han
udrettede, men først og fremmest for den Kjærlighed
til Fædrelandet, dets Sprog og Aand, som drev ham til
at vie sine bedste Kræfter til Granskninger, som kun
yderst Faa i hans Samtid ydede ham nogen Paaskjønnelse
for«. Til disse Faa hørte Peder Syvs Nabopræst og
trofaste Ven i hans Alderdomsdager Digteren JØRGEN
SORTERUP, der sang om ham:

Vor lærde Syv har i de danske Grunde fisket
og fundet udi dem saa gjæv en Perleskat.
Han Rusten haver af vor egen Tunge visket
og Døren dejlig for det danske Sprog opladt.

Hvad Rart i korte Sprog og Gamles fyndig Tale
kan ligge, haver jo hans lærde Pen os viist. 
End kan vort danske Maal af gamle Kvæder prale, 
nu han har os med dem saa rundelig bespist.

Han vores Blandingsmaal og macaronisk <footnote>Hvori forskjellige Sprog ere sammenblandede</footnote> Skriven
har villet med sin Pen aldeles skaffe af; 
thi os den Talekunst paa Tungen nok er given, 
som lyder yndigt og i Pennen flyder brav.

Hvortil udkræves da at flikke danske Klæder
med franske Lapper, naar de findes hele nok ?
Man vores Daarlighed i dette Fald begræder;
vi ære Andres og vanære eget Sprog.

Udryddelseskrigen mod de »franske Lapper« førtes
ligeledes djærvt af HENRIK THOMESEN GERNER, der i 
sin »Orthographia Danica. Eller Det Danske Sproks 
Skriffverictighed« (1679) skildrer det som en 
Vederstyggelighed uden Lige, »naar et Tungemaal,
der i sig selv er prægtigt, formedelst Vanagtighed
med Kluden og fremmede Gloser oversprænges, hvorudi
de Danske og Tydske hidtildags haver ladet sig meget
forføre, ej tænkende paa, hvor spodske de Franske,
Spanske og Italiener er derover, at de skulde indføre
noget fremmed Ord i deres Tale. Det vilde blive en
latterlig Ting for dem, om de skulde læse et fransk
Brev med danske eller tydske Gloser formænget, og
det maa end være vel saa latterligt, naar vi udi det 
danske Maal indføre franske Gloserr thi Mange baade 
bruger og læser dem, men aldeles ikke forstaa dem«. 
Han meddeler en Fortegnelse over Fremmedord, som 
bekvemt kunne afløses af danske: accordere af 
dagtinges, affront af Forhaanelse, alliance af
Forening, alarm af Uro, Støjen,
ambassadeur af Sendebud, guarnison af Borgeleje o. s. v. 
1690 udkom hans kortfattede Sproglære: »Epitome Philologiæ 
Danicæ Eller: Et kort Begrib paa det beste oc zjrligste
Danske Sprocks Lyst oc Artighed rensed Det meste mueligt var 
Fra de ældgamlis Grofhed, Fra fremmede Sprocks Gloser« o. s. v.«
»Vi maa lægge alle forindbildede Meninger tilside,«
hedder det her; »alle vrange Meninger og Vaner, saa
vidt muligt er, afskaffe; lade hver Province sin
Mundart beholde; intet af fremmede Sprog indføre;
og da begynde af raa Rod og udholde til det Sidste.«

Ogsaa paa andre Omraader var Henrik Gerner en ypperlig
Forfatter, hvis opbyggelige Skrifter ikke mindre end 
hans to Bøger om Regeringskunsten og om en god
Husholdning ere dybere i Tanken og renere i Sproget
end det Meste af den samtidige Litteratur. Sin
Danskhed havde han lagt for Dagen under de alvorligste
Forhold. Som Præst i Birkerød (f. 1629) deltog han i
Sammensværgelsen for at vinde Kronborg tilbage fra de
Svenske og var særlig Bud og Tolk mellem Stenvinkel
og den engelske Oberst Richard Hutchinson. Planen
røbedes, Gerner blev fængslet og lagt paa Pinebænken,
men bekjendte Intet, skjøndt hans Negle bar Mærke af
Skruerne, saalænge han levede. Dødsdommen blev fældet
over ham, Alt var rede til Henrettelsen, hans Kiste
tømret. Da indløb der otte Timer før den afgjørende
Stund Ordre til Benaadning, en Følge af Frederik III.s 
kraftige Mellemkomst og Trusel orn Gjengjæld paa en 
fangen Svensker. Gerner blev atter sat i haardt Fængsel 
og maatte betale svære Løsepenge. Et af de Jern, han 
bar, hænger endnu med en Mindetavle i Birkerød Kirke. 
1690 blev han Præst i Ljunge-Kronborg Herred, 1693 
Biskop i Viborg og døde 1700.

Af Peder Syvs haandskrevne Efterladenskaber gik en stor 
Del efter hans Død over i FR. ROSTGAARDS Eje, deriblandt 
ogsaa Ordbogs-Manuskripterne, som den nye Besidder havde
Brug for til Udarbejdelsen af sin egen stort anlagte
Ordbog; denne førtes, efterat Rostgaard havde faaet
LANGEBEK til Medarbejder, ind i Bogstavet N og blev
senere benyttet ved Udførelsen af Videnskabernes
Selskabs Ordbog, ligesom de afsluttede Bind stilledes 
til Raadighed for MATTHIAS MOTHS store Ordbogsarbejde. 
Men ogsaa direkte var Peder Syv denne lærde Stormands 
Medarbejder, en iblandt de Mange, som Moth forstod at 
sætte i Bevægelse trindt om i Landet som Bidragydende 
til Ordbogen, der ifølge Planen skulde omfatte ogsaa 
Provinsialismer. Samlingerne til den begyndte Matthias 
Moth - f. omtr. 1642, d. 1719, Søn af Livlægen Poul 
Moth og Broder til Sophie Amalie Moth, Grevinde af 
Samsø - 1680 og havde
Planen til den færdig 1697. I Trykken udkom der kun
et Par Prøvesider, men det kolossale Manuskript, en 
Mængde tykke Foliobind, som nu opbevares paa det St. 
kgl. Bibl., blev det egenlige Grundlag for
Videnskabernes Selskabs danske Ordbog.

Den videnskabelige Behandling af Modersmaalet og
Bestræbelserne for at forædle det ved Udrensningen af 
dets fremmede Bestanddele ere et Udslag af en 
almindelig Strømning indenfor Renaissancetidens lærde 
Verden henimod Periodens Slutning. Idet nemlig 
Digtekunsten væsenlig betragtes som en Frugt af Lærdom 
og klassiske Studier, bliver det, hvor det latinske 
Sprog afløses af Modersmaalet, nødvendigt at underkaste 
dette en Prøvelse med Hensyn til dets Brugelighed i 
poetiske Øjemed, at anlægge den antike Prosodis Regler 
paa det og at gjennemarbejde det saaledes, at det kan 
fyldestgjøre disse Reglers Fordringer; hertil hører 
ogsaa Tilstræbeisen af en vis Renhed, svarende til de 
klassiske Digteres Forfølgelse af Barbarismerne. 
Bestræbelsen sattes i Værk paa en for den lærde Tid 
ejendommelig Vis: ved Oprettelsen af videnskabelige 
Foreninger til Øjemedets Fremme. Det florentinske 
»Accademia della crusca« blev Forbilledet; det 
antydede ved sit Navn: »Klid-Akademiet«, at dets 
Opgave var rettet paa at rense det italienske Sprogs 
rene Mel fra urene Tilsætninger, og i hele sin 
Udstyrelse fastholdt det denne sælsomme Symbolik: 
Medlemmerne fik Kjendingsnavne fra Møllerhaandværket, 
i Møderne sad de paa Stole, der vare dannede som 
Melkurve, omkring et Bord i Form af et Dejgtrug. 
Institutionen fandt Efterligning i Tydskland, hvor 
Fyrst LUDVIG af Anhalt-Köthen og hans tre Neveuer
1617 stiftede »det frugtbringende Selskab«, ogsaa 
kaldet »Palmeordenen«, fordi Kokospalmen blev 
Selskabets Symbol med Indskriften »Alt til Nytte«. 
Dets Hovedformaal var, »saavidt muligt og gjørligt 
at opretholde det højtydske Sprog i dets rette 
Væsen og Stand, uden Indblanding af fremmede
udenlandske Ord, og at beflitte sig saavel paa den
bedste Udtale som paa den reneste Skrivemaade i Prosa
og Rimdigtning«. Selskabets Medlemmer fik, ligesom
Italienerne, særlige Kjendingsnavne (»den Ulastelige«,
»den Nærende«, »den Vellugtende« o. s. v.) og bar som 
Foreningsemblem i et grønt Baand en Guldmønt med
Selskabets Navn, Symbol og Valgsprog paa den ene,
det paagjældende Medlems Navn, Symbol og
sprog paa den anden Side. Det talte henimod
femhundrede Medlemmer, dels fyrstelige og adelige 
Personer, dels Videnskabsmænd og Digtere. Blandt 
disse Sidste har især MARTIN OPITZ (1597-1639) 
erhvervet sig Ry som en ivrig Talsmand for 
Selskabets Tanker og som den Forfatter, der har
virket mest i deres Aand. Hans Samtid holdt ham for
den største dalevende Digter og Kunstdommer; medens
han i »det frugtbringende Selskab« bar Navnet »den
Kronede«, fordi Kejser Ferdinand II. havde paasat
ham Laurbærkransen og ophøjet ham i Adelstanden,
hædrede den beundrende Almenhed ham som »den
schlesiske Svane«, »en Fyrste i den tydske Sang«,
ja endog som »Digtekunstens Fader«. Mere end ved
sine Digtninger har Opitz imidlertid indlagt sig 
Fortjenester af sit Modersrnaals poetiske
Anvendelighed ved sin »Buch von der deutschen
Poeterey« (1624), fra hvis Fremkomst adskillige
tydske Litteraturhistorikere datere den »nye Tids«
Frembrud i Poesien. Noget Blik for Digtekunstens
dybere Væsen røber Afhandlingens Raisonnement dog
ikke; for Opitz er Poesien endnu væsenlig en Del af
den lærde Videnskabelighed. »Digteren skal«, siger
han; »være vel forfaren i de græske og latinske
Bøger og have lært det rette Greb af dem; først da
vil Opfindelsen lykkes ham, der ikke er Andet end en
sindrig Opfattelse af alle Ting, som man kan indbilde
sig, himmelske og jordiske, levende og livløse«. Hvad
han derimod i denne Opgaves Tjeneste hævder som Krav
til Modersmaalet, indeholder reformatoriske Tanker,
som have havt Livskraft i sig: han ivrer for mindre
Kunstlethed i Sætningsdannelsen, for Sprogets Renhed
og Fremmedords Udelukkelse, og navnlig er han den
Første, som opstiller faste Regler for den forsømte
Metrik og gjør opmærksom paa, at Overensstemmelsen
mellem Ordets og Versets Betoning maa træde istedetfor
den hidtil anvendte Tælling af Stavelserne uden Hensyn
til deres Toneværdi.

Paa den danske Prosodik bleve disse nye Theorier ikke 
uden Indflydelse. At Sprogrensningen havde sine 
Talsmænd herhjemme, er allerede viist, og her er endnu 
kun at tilføje, at deres Opmærksomhed mest var rettet 
paa den franske Ord-Indvandring, som de tiltagende 
Pariserrejser, Moden i det selskabelige Samkvem, den 
diplomatiske Forhandling og overhovedet Frankrigs 
stærke statlige Overvægt gjorde forklarlig og let 
kjendelig, medens Paavirkningen fra Tydsk, skjøndt 
ikke mindre virksom, dog var mindre
iøjnefaldende paa Grund af det sproglige Slægtskab og 
Fortroligheden med vort sydlige Nabolands Tungemaal. 
Med Hensyn til den almindelige Betragtning af Poesiens 
Natur og Væsen skuede man ikke dybere i Danmark end i 
Tydskland; hvad Peder Syv (S. 494) siger om Digtekunsten, 
støtter sig aabenbart til det ovenfor anførte Citat af 
M. Opitz. Endelig fik ogsaa dennes metriske Reform 
saavelsom den akademiske Sammenslutning til Sprogets og 
Poesiens Bedste en varm Talsmand i den udmærkede 
Skolemand HANS MIKKELSEN RAVN.

Det ældste prosodiske Værk i vor Litteratur er et
Haandskrift af den fynske Præst PEDER JENSEN ROSKILDE,
fuldendt 1627; hans metriske Begreber ere væsenlig de 
rette og hans Exempler oplysende, trods det mangelfulde 
Sprog, der jevnlig maa tage sin Tilflugt til 
Abbreviationer som »Himl' og Jorden«, »Du bødst os all' 
endrægtligen«, »man sig'r om hind' al Ære og Tugt« 
o. s. v. Forfatteren har taget Luthers »Cithara« til 
Mønster og kjender neppe Opitz, men selv fik han, og 
ikke helt med Urette, Navn af »den danske Opitz«. 
Hans Efterfølger i den nye Videnskab BERTEL KNUDSEN 
(S. 487) er, skjøndt han skriver saalænge efter den 
tydske Metriks Fremkomst som Aar 1641, saa uberørt af 
dens Lærdomme, at han tumler med det danske Sprogs 
Sætningsdele, som var det latinske Vers, de skulde 
danne, og seer fuldstændig bort fra Ordenes naturlige 
Betoning for at faae dem indpassede i det klassiske 
Metrum; han skriver derfor Disticha som følgende:

Gud mange | Aar Dig | giv, lad | faae med | Salighed | Alt Du 
nu kan | i no | gen | dine be | gjære Da | ge.

HANS MIKKELSEN RAVN (Johannes Michaelius Corvinus) blev 
født omtr. 1610 paa Gaarden Fævejle ved Kolindsund. Af 
hvilke Grunde han kom i den saa fjerntliggende Slagelse 
Skole, veed man ikke, men at dette har havt sin Betydning 
for den Vej, hans Udvikling tog, er sandsynligt, eftersom 
Slagelse Skole var særlig bekjendt for den Omhu, man der
viste Musikundervisningen, saa at de Slagelse Degne vare 
søgte Sangere, og end højere steg deres Ry, da Ravn senere 
blev Skolens Rektor og styrede den med udmærket Dygtighed 
i tolv Aar, efterat han havde tilbragt fem til sex 
Forberedelsesaar som Hører ved den da ligeledes højt ansete
Herlufsholms Skole. I denne sin første Embedsstilling
udarbejdede Ravn en (latinsk) Afhandling om det danske 
Sprog, som aldrig blev trykt, og som for første Gang 
omtales 1866 af HOLGER FR. RØRDAM i hans 
Levnetsskildring af Forfatteren (»Hist. Tidsskrift«
3. Række 4. Bd.). Den fortjener tilvisse i høj Grad
Opmærksomhed paa Grund af den Varme, hvormed den i et
ædelt Sprog taler Modersmaalets Sag, efterat den har
paavist de vigtigste Perioder i dets Udvikling. »Jeg
veed ikke, hvorledes det er gaaet til,« hedder det,
»men efterhaanden er det blevet en indgroet Skik hos
os at foragte vort Eget og at ophøje det Fremmede,
som om vi vare mætte af Fædrelandets Sødme og imod vor
Natur vilde paatvinge os selv det Udenlandske. Vi have
tydsket saalænge, at vi ere blevne halve Tydskere, og
nu er man ej nøjet dermed, men vil endnu ovenikjøbet
flikke dette Blandingssprog med franske Gloser. For
sent ville vi komme til at klage over, at med de
fremmede Ord er fremmed Sæd og Tankegang trængt ind
iblandt os, saa vi ikke engang kjendes ved vore ædle,
simple Forfædre - men hvad hjælper det saa at kaste
Brønden til, naar Barnet er druknet? Dog maa Ingen
lægge den Mening i mine Ord, at jeg skulde foragte
alle andre Sprog, eller at det skulde være min Agt
at kalde Ungdommen til Vaaben imod dem. Ingenlunde,
Sligt er ikke engang i Drømme faldet mig ind, jeg
som har anvendt en god Del af min Ungdomstid paa at
tilegne mig andre Folkeslags Sprog. Jeg veed meget
godt, at uden dem vilde vi være ligesaa nær som en
Kor der skulde tælle Stjernerne. Men min Mening er,
at Hver skulde sætte Pris paa sit eget Sprog og finde
Behag i det fremfor i noget andet og gjøre sig Umage
for at bevare det rent for al fremmed Indblanding,
saa at hver dansk Mand fremfor Alt arbejdede paa at
uddanne det danske Sprog uforvansket af noget andet,
at Tydskeren drog Omsorg for det tydske Sprog og
Franskmanden for det franske og saaledes Enhver
for sit Sprog. - Hvis Ønsker havde nogen Magt, da 
vilde jeg ønske, at Alle vilde sammensværge sig med 
mig i al Venskabelighed om igjen at jage hine slet 
sammenhængende Ord, som ere slupne ind med vore
Handelsmænd, ud af Sproget. Jeg sigter her kun til
de overflødige og unyttige Ord, thi saadanne, der kun
ere Benævnelser paa fremmede og indførte Gjenstande,
dem seer jeg ingen Fare ved, og dem udtaler jeg selv,
da jeg vel veed, at man ikke kan omgaaes med Tingene
uden at have et
Navn paa dem.« Ord, der kunde være skrevne igaar, og 
som ramme Sømmet paa Hovedet ved en Ædruelighed og 
Forstandighed i Tankegangen, som ikke altid raader i 
vore Dages Sprogstridigheder.

I Slagelse skrev Ravn sin »Heptachordum Danicum« 
(»Den danske Tonekunst«), der udkom 1646, paa eengang
en Musikens Historie og en Musiktheori, det første
Skrift af denne Art i Danmark (men forfattet paa
Latin), og hidtil nok ogsaa det eneste. Det begynder
med en historisk Indledning, der paa Tidens Vis fører
Musikens Oprindelse tilbage til de ældste bibelske
Sagn og betegner Jubal som »Stamfader til alle dem,
der spille paa Cithar og Hyrdefløjte«; derefter
omhandles Tonekunsten hos Oldtidens forskjellige
Folkeslag, særlig hos de gamle Danske, Skjaldekvadene,
Folkeviserne og de musikalske Instrumenter, den
kristelige Musik i dens Fremstaaen og i dens datidige
Tilstand baade ude og hjemme. Den derefter følgende
Musiktheori indledes med den Definition, at »Musiken
er den Kunst at synge vel«, hvoraf fremgaaer, at Ravn i 
sin Udvikling mest lægger Vægten paa Sangen, for hvilken 
han giver praktiske Regler. Et Tillæg til  Skriftet 
omhandler Tonernes mathematiske Forhold indbyrdes.

Et Supplement til dette Skrift danner i flere 
Henseender Ravns følgende Arbejde, hans »Rhythmologia« 
(»Verselæren«), til hvilken han havde Manuskriptet 
færdigt allerede 1647, men som først udkom to Aar 
efter i et kort Udtog: »Ex Rhythmologia Danica epitome 
brevissima«. I Tilegnelsen til tre adelige Ynglinger 
klager Forfatteren over den almindelige Vankundighed i
Benyttelsen af det danske Sprog og finder den især
fremtrædende, hvor Folk give sig til at skrive Vers
uden Anelse om Prosodiens Forskrifter; han mener, at 
denne Uvidenhed og den tiltagende Sprogfordærvelse
maatte kunne afhjælpes af et dansk »frugtbringende
Selskab« i Lighed med det navnkundige tydske, og 
opmuntrer til Stiftelsen af et saadant. I sin
Behandling af Verslæren henholder Ravn sig til nyere
Poesi og danner sig enten sine Exempler selv eller
vælger dem hos danske Forfattere, saasom Arrebo,
Vedels Folkeviser, Herman Weigeres »Reineke Fos«,
Hans Thomissøns Psalmebog o. fl. Han deler den nye
Rimkunst i en lyrisk og en heroisk Del, omhandler
derpaa Stavelsernes Kvantitet, Versets Fødder,
Forskjellen paa jambiske, trochaiske, sapphiske
o. a. Vers. En Hovedregel, som indskærpes, er
Iagttagelsen af den rette
Kvantitet, og idet Ravn gjør opmærksom paa, at man ikke
maa ordne Ordene i jambisk Rhythme saaledes:

Lad dit Rige formeres vel 
ved Børn gode, som voxe til,

men skal synge saaledes:

Dit Rige lad formeres vel 
ved gode Børn, som voxe til.

illustrerer han klarlig sin Tids Mangel paa metrisk
Sands, der kunde nødvendiggjøre en slig Paamindelse.

Hans Ravn blev 1652 Præst i Ørslev ved Skjelskør,
hvor han levede til sin Død 1663. I de sidste fem
Aar af hans Liv var den unge Rektor i Næstved Peder
Syv ikke langt fra ham, og mellem dem var Forholdet
saa godt og Interessen for dansk Sprogvidenskab saa
fælles, at Peder Syv sendte Ravn sine »Betænkninger«
i Manuskript til Gjennemsyn og kritisk Bedømmelse. 
Et af Ravns sidste Arbejder er en Slags versificeret
dansk Litteraturhistorie, der blandt andre Ærevers
indleder Arrebos »Hexaëmeron«.

Paa Dansk skrives den første Prosodi af SØREN POVELSEN
GULLÆNDER eller JUDICHÆR, født 1599 paa Gulland paa
Gaarden Dommerarv, hvorfra han har sit latiniserede
Binavn (Judex-hæres). Han blev 1627 Rektor i Vordingborg, 
indsat af Stedets Sognepræst ANDERS ARREBO, 1637 Præst i 
Slangerup og døde 1668. Først efter hans Død udkom (1671) 
hans vidtløftige, 612 Sider store »Prosodia Danica eller 
Danske Riimkunst«, men tyve Aar forinden havde han udgivet
en lettere overskuelig »Synopsis Prosodiæ Danicæ eller En 
kort Extract aff Riimkunsten«. Vor Omtale maa indskrænke 
sig til Hovedværket og til Fremdragelsen af nogle 
Enkeltheder; en Redegjørelse for dets udførlige og noget 
brogede Systematik vilde blive ligesaa trættende som denne 
selv, der er overfyldt med lærde Kunstord og inddeler 
Vers- og Strofebygningen, Rim og Ordvalg i en Uendelighed 
af Kategorier. Om Poesien i Almindelighed hævder 
Forfatteren, at der til dens rette Udøvelse kræves tre 
Ting: Natura eller Naturen, ved hvilken ikke aleneste 
forstaaes den menneskelige Natur og Fornuften, som er i 
alle Mennesker, men endogsaa den naturlige Inklination
eller Tilbøjelighed til saadant at forrette, som er
i dette
Tilfælde en Pøetiske Vena eller god Art og
Skikkelighed til Poéteri; Disciplina eller
Kunstøvelse, ved hvilken forstaaes enten skriftlig
eller mundtlig Undervisning af dem, som samme Ting
ret forstaaer, som er i dette Tilfælde Prosodia
eller Rimkunsten, som her i stykkevis læres, thi
omendskjøndt Nogle havde til Skalderkunsten maadelig
Naturens Skikkelighed, saa havde Alting dog ikke den
rette Art, medmindre at Kunstlærdommen var derhos,
som det Naturlige ret styre kunde; endelig Exercitium
eller Øvelse, idet at rnan ofte i Fim saaledes sig 
øver, at Naturen og Kunsten kunde blive desmere
styrkede og confirmerede, thi ligesom en god Jord den
bær ingen god Frugt, med mindre den bliver ret dyrket:
saa og Menneskens Sinds og Sjælens Gaver de vanslægte,
uden de daglig ved Øvelse drives og forfriskes, ihvor 
herlige de og i sig selv være kunde. - Afklædes disse 
Forskrifter deres Else Skolemesters-Pedanteri i 
Udtrykket, ere de jo baade sunde og gyldige, og den 
Litteraturperiode er paa Vildspor, der ensidig lægger 
Vægten paa en enkelt af dem og seer bort fra de andre.

Modersmaalet har en varm Forsvarer i Søren Povelsen. 
Han fører selvfølgelig dets Udspring tilbage omtrent 
til Paradis, hævder dets Fortræffelighed som Udtryk 
for Tanken, dets Bekvemhed fremfor mange andre Sprog 
til poetisk Brug, og ivrer for dets Renhed: »Hvo sit 
eget Modersmaal ikke højt agter, han burde med raadne 
Æg af hans Fædreland at udjages og aldrig burde saa 
værdig at agtes, at han en Dansk skulde kaldes«.

De mangfoldige Enkeltbestemmelser for den poetiske
Komposition maa vi, som sagt, forbigaa med den
almindelige Bemærkning, at denne danske Prosodi, som 
hvilende paa de nye Principer, for de vigtigstes
Vedkommende rammer det Rette, saavidt Tiden var naaet
frem til Forstaaelsen af de herhenhørende vanskelige
Problemer. Som metriske Kuriosa, betegnende for den
Leg med Formen, der endnu fortrinsvis maatte bøde
paa den digteriske Inspirations Magerhed, skal her
anføres et Par af Prosodiens Skemata. Der nævnes
saaledes blandt »Polyrhythmi« nogle, som »kunde kaldes 
Echo eller Gjenlyd, Gjenskrep, Modlyd«, og paa hvilke 
der gives følgende Exempel:

Vi havde det vel tænkt, forgangen Aar vi vilde 
vor Fiende modstaa, det var for silde 
(Echo) Ilde.
Til Dig nu derfor, Gud, af Hjertet vi indfalde 
og Dig af Sjæl og Aand om Hjælp paakalde 
(Echo) Alle o. s. v.

En anden Strofebygning kaldes »Cancellati eller
Kors-Rim« og seer f. Ex. saaledes ud:

Herre, jeg min Synd afbeder, 
leder, saa i Gunst at være, 
Kjære, vær ej længer vreder, 
Peder er jeg lig, ja værre.

»For-Rim« eller »Forsæt-Rim« ere følgende:

Nøden os besøger fast, 
Døden ogsaa stunder til,
lader os se til, at vi 
hader derfor Synden, som
daglig os paafører Nød, 
klaglig og fortryde den.

Et »Trappe-Rim, Klap-Rim eller Stige-Digt« seer
saaledes ud:

Traver end den Onde højt og sig forgraver, 
haver dog den Fromme nok af Herrens Gaver, 
let er Sind paa den, og han er daglig mæt, 
ret som gjør og sig paa Gud forlader slet.

Endelig de saakaldte »Univoci eller Særords-Rim,
Slag-Rim«, som f. Ex.:

Kjære
Herre,
mange
Gange
Ære
være o. s. v.

Det maa være denne Kategori af Vers, med hvilke Poeten i 
Aabenraa rigeligst fødte Kone og Børn, efter hvad Peer i 
»Jacob von Tyboe« siger om den nævnte Digter: »Han kan 
gjøre Vers, som er kun et Ord lange, men vil man have det 
saa kort, saa kan Fanden ikke veje ham op med Penge«.
Hvorledes det stod til med Digtekunsten i en
Tidsalder, hvis Fantasi endnu hovedsagelig ytrede
sig i dens videnskabelige Hypotheser, hvis gryende
Forestillinger om Poesiens Væsen nærmest vare
sysselsatte med dens formelle Side, betragtende
de klassiske Forbilleder som det attraaværdigste 
Maal, og hvis Sprog var hildet i galliske 
Indflydelser, forsaavidt det ikke var kuet af 
Latinen - derom give allerede de hidtil anførte 
latinske og danske Versbrudstykker et Begreb, og 
derom vil det Følgende, hvor summarisk end 
Fremstillingen maa blive, til Overflod vidne. I
Korthed maa vi nemlig fatte os, hvor overvældende
end Materialet er, thi dets poetiske Lødighed staaer
i det mest afgjorte Misforhold til dets Masse. Paa
poetisk Produktion var Tiden utrolig frugtbar, men 
dens Interesse for den nulevende Slægt er ligesaa 
intetbetydende som dens Indflydelse paa de
følgende Tidsaldres Digtning, naar nogle faa Navne
undtages. Ved alle Begivenheder i det daglige Liv
maatte Poesien træde til med sin Forherligelse, med 
sin tomme Ordbram uden nogen eneste jevn og
oprindelig Tanke. Fødsel og Død, Giftermaal og
Embedsforfremmelse besynges i pompeuse Udtryk eller
med smagløs Skjemt, og man kan ikke tage noget blot
nogenlunde betydeligt litterairt Værk i Haanden,
uden at finde det indledet med en Samling Æredigte,
kolde trods alle deres Hyperboler, kejtede i deres
Efterligning af Antiken. En Erotik, som skal være let
og spøgende, træder tungfodet frem i de Bindebreve,
i hvilke man bragte sin Dame Galanteriets Hyldest;
i Hyrdedigtet, som yderligere maniererer den i sig
selv maniererte franske Idyl, hører man snarere en
malproper sjællandsk Kos Brølen end det parfumerede
Paaskelams Brægen, og af de Impromptuer og Epigrammer,
i hvilke man forsøgte at efterligne Gratien og Viddet 
i det franske »vers de société«, have vi i de
saakaldte Leverrim Exemplarer tilbage af en Fadhed
uden Lige.

»Leverrimene« vare et Udslag af Tidens Trang til
at glimre med sit poetiske Talent. I Mangel af 
Drikkeviser og Selskabssange krydrede man sit 
Maaltid med en Improvisation, for hvilken en Ret
Lever afgav det noget besynderlige Centrum; var man
ikke selv opfindsom nok, kunde man hjælpe sig med den
Vejledning, Litteraturen tilbød: »Halvandet Hundrede
artige Rim om Leverne«, delte
i en gejstlig og en verdslig Afdeling. I den første
træffe vi poetiske Indfald som disse:

Denne Lever er ikke af en Ko, 
her udi Verden have vi Uro.

Denne Lever er ikke af en Abor,
Jesus blev forklaret paa det Bjerg Tabor.

Denne Lever monne meget liden være, 
Guds Ord vi altid skulle elske og ære.

Denne Lever er ikke af et Svin.
hjælp, Herre, at tilgive Uven min.

Paa de verdslige Leverrim indeholder det herhenhørende
Bilag Prøver.

Ogsaa den historiske Poesi er væsenlig Lejlighedsdigtning, 
d. v. s. den fortaber sig i en bombastisk Lovprisning af 
den enkelte Konge eller Hærfører, hvis Navn er knyttet til 
en af Tidens historiske Bedrifter, eller vandes ud i en
trættende Beskrivelse af den forherligede Daads enkelte 
Omstændigheder; nogen inderlig Grebethed, noget naturligt 
Udtryk for Fædrelandskærligheden hører til de største 
Sjeldenheder - kold Rhetorik træder i Følelsens Sted.

Som Prøve paa Trivialiteterne tjene følgende Uddrag af 
OLE PEDERSEN KONGSTEDS (Regiostadanus') Sørgekvad over
Frederik II. (Kbhvn. 1589),, hvori Kongen berømmes,
fordi han tillagde Universitetet

Gods og Renter, 
saa der kan holdes aarlig udi
til frit Bord hundred Studenter. 
Daglig næres de liberalsk der
med lovlige Kost og Spise. 
O disse Eleemosynarier <footnote>Almisseuddelere, men her vel snarere
Almissenydende</footnote>
den salige Herre maa prise, 
Det aarlig løber vel mere fri
end 4000, ja flere Daler. 
Derfor, o hæderlige Klerkeri!
Du noksom aldrig betaler 
denne din salige Herre og Kong
for saadan miskundelig Gave. 
O salig! o salig tusinde Gang
et evigt godt Rygte han have! 
Bekjender det Alle med Mund og Pen,
I ærlige fine Studenter! 
efter den Naade, Gud Eder forlen',
med lovlige Monumenter; 
at ingen Aarsage det Studium
i Danmark nogentid give, 
at saadant et rundt Beneficium
det frataget skal blive o. s. v.

LYSKANDER (S. 460 ff.) digtede i Rimkrønikens Stil 
»Den calmarske Triumf«, »Den stormægtige og højbaarne
Fyrstes Hr. Christian den Femtes Udvælgelses- og
Hyldings-Historie«, »Hr. Jens Billes Slægtregister«
og »Den Grønlandske Chronica« (1608), en
Titelblad og Textside af "Halvandet Hundrede artige Kim om Leverne".

Facsimile af et Exemplar paa det St. kgl. Bibliothek.

poetisk Beskrivelse af Alt, hvad man indtil da vidste
om Grønland, samt en Udsigt over Norges Historie og de
dansk-norske Kongers Bedrifter. Udmalingen af Naturen
omkring Frederiksborg kan tjene som Prøve paa denne
Art Digtning; det hedder om Frederik II.:

Hen Nord udi Sjælland han bygge lod, 
som Hilderidsholm udi fordum stod,
en kongelig Gaard og Sæde. 
Den Sted han ligger saa lystelig, 
baade Himmel og Jord der fryder sig,
at Hjertet sig ved maa glæde. 
De Skove de ligger hen rundt omkring, 
de Søer de løber hen i den Ring,
den Fisk spiller indenfore.

Baade Hjort og Hind de springer saa rist, 
og Fuglen sjunger paa grønneste Kvist,
den ringeste med den store. 
Der sætte den Herre for nogle Aar 
slig Bygning, før aldrig i Riget vaar,
med kostelig Taarn og Tinde. 
Af sig han kalded det Frederiksbaar, 
at det skal være, mens Verden staaer,
hans Navn til evig Aminde.

Her raader en anden og ædlere Tone end i den gængse
Basun-Poesi ; man sporer Forfatterens Fortrolighed
med ældre dansk Digtning og dansk Sprog i det jevne, 
ædruelige Ordvalg, hans Sprogfærdighed i de flydende Vers. 
Endmere ægte dansk i Klangen lyder Indledningsdigtet:

Vi skrive de Bøger, som Bonden saaer Korn,
at det kan væxeligt blive; 
er der iblandt noget Goldt og Forn (Forældet),
det vil sig med Tiden vel give. 
Men saaede ej Bonden, da fik vi ej Brød;
og vilde der Ingen skrive, 
da blev mange Herrer og Drifter død,
som Pennen holder ilive.

Bonden han saaer, og Solen skin fri,
og Skyen gi'er Dugg og Væde: 
jeg skriver, en Anden han falder mig bi,
den Tredie gjør sammelede. 
Saa kan baade Kornet og Bogen gro,
Sletintet kan Intet give; 
men naar der er Noget at bygge paa,
saa kan man en Gjerning drive.

Man har villet tillægge Lyskander Forfatterskabet
til et andet af Tidens  historisk-poetiske Arbejder, 
»den danske Kæmpebog«, men uden tilstrækkelig Hjemmel. 
Kæmpebogen er en Samling Digte over gammeldanske 
historiske Emner, i Behandlingen mindende om 
Folkeviserne og ogsaa stundom bringende en Gjenklang 
af deres fra det lærde Tidsrums saa afvigende 
enfoldige og ægte Poesi, men hyppigst dog i Bredde og
Udtværethed mindende om den Periode, Midten af det 
17. Aarhundrede, i hvilken de saae Lyset. Bogen er 
1860 udgiven af FR. BARFOD.

HENRIK GERNER (S. 500) satte ti Aar af Christian V.s 
Regering paa Rim i et Folioværk: »Den store Nordens 
Konnings Ilias og Ulysses« i tre Afdelinger: hans 
Sejrvindinger tillands,
hans Søslag og hans Fredsbedrifter. Slaget i Kjøgebugt
den 1. Juli 1677 skildres saaledes:

Halvtredsindstyve stærk var Svenskens Orlogsskibe,
med hvilke uforsagt han vilde os angribe; 
vor Flaade liden var, af tredive bestod, 
men hver Mand færdig
var at bruge Heltemod.

Som Dagen brød nu paa og Natten axled Kaabe, 
den klare Sol gik op at tære Duggens Draabe, 
den Svenske gjorde Sejl, dog sig tilbageholdt, 
dog Vinden var ham med, han modig var og stolt.

Men som i saadan Sag det bedre er at give 
med Lyst det første Slag end sig at lade drive
med haarde Ord til Strids, hvorfor Hr. Juel gik paa
og sig i Vending gav med Fjenden, som han laa.

Med stor Umage kom han frem at holde Trøje 
med denne svenske Magt, som mente strax at bøje 
den ganske danske Hær: dog vendte Vinden sig 
os lidet til Gefal og var os hjelpelig  o. s. v.

Det uforgængeligste af alle disse Digte blev LAURIDS KOKS
Danevirke-Vise: »Danmark, dejligst Vang og Vænge, lukt 
med Bølgen blaa«. Forfatteren, der var Præst og Provst i 
Arts Herred og Peder Syvs Samtidige, faaer af denne det Lov, 
at »han var en flittig og vel forfaren Mand i vore gamle 
Sager«. Stort mere vides ikke om ham; en i Sorterups »Samling 
af smukke danske Vers« opbevaret satirisk Lovprisning af 
Ringsted er af en helt anden Aand end den  Folkevise-
Inspiration, der har fremkaldt vor skjønne Nationalsang.

Det største metriske Værk paa Dansk fra det 16. Aarh.,
udkommet 1591, er JACOB MADSEN KJØBENHAVNS Oversættelser 
af den skotske Digter DAVID LINDSAY'S historiske Satire 
»om Verdens elendige Væsen«, af hans »Drømme«, »Formaning«, 
»Klagemaal« og »Begrædelse«. Forfatteren var en af 
Reformationens ihærdigste Talsmænd i sit Fædreland; hermed 
staaer hans Iver for Modersmaalet i Sammenhæng, og hvad 
han rimede til Anbefaling for dets Brug, havde ikke mindre 
Gyldighed for det Sprogs Vedkommende, paa hvilket hans Rim 
bleve oversatte:
Endog man vel kan se og mærke, 
at mange gudelige og lærde Klærke 
have skrevet fuldt Bøger til denne Dag
paa latine Maal med stor Umag: 
dog Lægfolk og den menige Mand 
ej mere deraf begribe kan, 
ihvad de enten skrive eller tale, 
end af Ravnegalp og Kragegale;
thi vil jeg mine Rim gjøre saa, 
at hver Mand skal kunne dem forstaa, 
ihvad det er for Haandværksmænd,
enten Kulbrænder eller Kjøresvend. 
Jøs eller Laseller hvad de hedde, 
strax de det høre, skulle de det vide. 
Jeg veed, de Lærde skulle det vel laste,
deres Last vil jeg bag Ryggen kaste o. s. v.

Den religieuse Digtning breder sig frodigt over hele 
Tidsrummet; lider den end af de samme Ufuldkommenheder, 
som skæmme Tidens øvrige Poesi, har den dog et enkelt
berømt og et Par hæderværdige Navne at opvise, Digtere 
med virkeligt Kald, som hæve sig ud over Mængden af dem, 
hos hvem Villien maa træde istedetfor de medfødte Evner. 
Kingo, den Navnkundige, bliver der senere Tale om; her skal 
af Mangfoldigheden fremdrages et Par andre Forfattere.

Reformationstidens aandelige Digtning samledes af
HANS THOMISSØN i hans »Danske Psalmebog« af 1569, som i 
henved halvandethundrede Aar vedblev at være den mest 
benyttede til Kirkebrug, et stateligt; veludstyret Værk, 
efter Tidens Skik forsynet med Kalender, Forklaringer om 
Gyldentallet, Maaneskin, Søndagsbogstavet, Iagttagelser 
om Aarstiderne m. m. Den indeholder 269 »efter 
Kristendommens Hovedartikler« ordnede Psalmer, af hvilke 
Hans Thomissøn selv har digtet eller bearbejdet omtrent et 
halvthundrede; han er i vor nu brugelige Psalmebog
repræsenteret ved Psalmerne Nr. 26, 41, 89, 94, 238, 282 o. fl.

I den sidste Halvdel af det 16. Aarhundrede møde vi
den betydelige Psalmedigter HANS CHRISTENSØN STHEN
(Roskildensis), lovprist af LYSKANDER som Taler,
Digter og Skribent, for sin Lærdom, sine Prædikener,
sine Aandsgaver, sine Sæder og sit behagelige Væsen
- en virkelig Digternatur med Tilknytning til vor
Fortids bedste Poesi, Folkevisen, fra hvilken hans
egen Digtning gjennemtrænges af en Sødme, som danner
en kvægende Modsætning til den lærde Poesis ferske
Smag. Af hans Skrifter blev især »Vandrebogen« ved 
at udkomme i nye Udgaver indtil Slutningen af det 
17. Aarh. Han var Rektor i Helsingør, senere
Sognepræst i Malmø.
Nogle af »Vandrebogens« gudelige Sange skulle anføres 
som Prøver paa Sthens Digtning. I »Visen om Verdens 
Svig og falske Venner« synger han:

Jeg gik mig ud i Rosens Lund,
jeg agted de Dyr at bede,
men der mødte mig i samme Stund
den, jeg efter monne lede.
Saa kan der meget hænde
fra Morgen inden Aften monne komme,
thi er det bedre at vende
end føre den Gjerning til Ende,
der mere kan skade end fromme.

Om Nogen sig kunde skikke saa,
at han hver Mand kunde tjene,
dog hver Mands Gunst skal han ej faae,
det tør han aldrig mene:
thi den, som Du gjør bedst imod,
han skal Dig snarest skjænde,
thi hvo er nu hinanden god,
den Ene den Anden træder under Fod,
være sig enten Frynt (Ven) eller Fjende.

Akelej er vel en smukker Urt,
hun haver dog ingen Lugt,
saa er der Mangen, der veed vel purt
sine Ord at farve smukt
og lover Dig Godt med Tungen
og mener der intet af,
det er Altsammen af Lungen,
han sætter Dig paa en Gunge,
saadan er al Verdens Venskab.

Nu vil jeg tage mig fore 
og fatte et andet Sind,
for Ingen mig aabenbare, 
paa Gudsfrygt lægge Vind;
naar Venner de os undfalde, 
saa staaer Gud altid bi,
om vi hannem trolig paakalde. 
Hans Navn være æret for alle, 
han er vor Skytsherre fri!

I »En arm Synders Klagemaal« viser Omkvædets
Benyttelse direkte tilbage til Folkevisen:

Jeg stod mig op en Morgenstund, 
jeg klaged min Sorg saa mangelund: 
Sorgen var i min Hu for Synder mine:

Der stod en Engel og lydde derpaa: 
Du arme Synder, hvi klager Du Dig saa? 
Sorgen var i min Hu for Synder mine.

Englen henviser den Sorgbetyngede til Christi Hjælp,
og nu skifter Omkvædet:

Hav Tak, hav Tak for saadan god Trøst, 
nu er mit Hjerte af Sorgen løst,
Glæden er i min Hu ved Christ alene.

Jeg troer hannem vel for alle Mand, 
han er den enest, mig hjælpe kan,
Glæden er i min Hu ved Christ alene.

Den, denne Vise haver digtet vel, 
Gud hannem bevare til Liv og Sjæl,
Glæden vær i hans Hu ved Christ alene!

Det dobbelte Omkvæd forekommer i en anden af Sthens
Klage- og Trøstesange:

Hvem skal jeg klage mit sorrigfuld Mod?
Herre Gud trøste dem, som er bange! 
Jeg klager for Gud, han kan bedst raade Bod,
thi at Sorrigen hun tvinger Saamange.

Mig rinde saamange Tanker ihu,
Herre Gud trøste dem, som er bange!
Hvad fordum Tid er skeet, det mindes jeg nu, 
thi at Sorrigen hun tvinger Saamange.

I Psalmebogen findes »Af Højheden oprunden er« (Nr. 153), 
»Du, Herre Christ, min Frelser est« (Nr. 117) og den 
skjønne Aftensang Nr. 82, noget moderniseret - ikke altid 
til Fremme for Digtets poetiske Skjønhed; fremfor 
Psalmebogens Begyndelsesstrofe:

Den lyse Dag forgangen er, 
og Natten nu fremskrider:
O Jesu Christ, vor Herre kjær, 
bliv hos os alle Tider! 
Glæde os Gud i Himmerig!

synes Sthens troskyldige Sprogform at burde foretrækkes:

Den lyse Dag forgangen er, 
og Natten hun hænger os paa. 
O Jesu Christe, Herre kjær, 
Du altid hos os blive maa: 
Glæde os Gud i Himmerige.

C.J. BRANDT og L. HELVEG (i »Den danske Psalmedigtning«, 
1846, der er den fyldigste Anthologi, som A.G. RUDELBACHS 
»Om Psalmelitteraturen«, 1856, er det kritiske Hovedværk 
for denne Del af vor Digtnings Historie) betegne denne 
Psalme som et af »de inderligste Hjertesuk, vor hele 
Psalmebog har at fremvise. - Man seer iøvrigt,« tilføje de, 
»at Sthen ogsaa har søgt at fortsætte, hvad man tidligere 
havde begyndt, efter Tidens Synsmaade at smedde hellige
Kar af Ægyptens Guld og Sølv, og heller ikke heri var han 
uheldig; ligesom man tidligere, for at fordrive 
»Boleviserne«, havde omarbejdet Helgensangene eller
underlagt dem andre Ord, saaledes har man af Sthen
adskillige »christelig forvendte« Elskovsviser, deriblandt 
»Guds Godhed ville vi prise«, »Et trofast Hjerte, o Herre 
min«. Ogsaa naar han oversatte fra Tydsk, var det ikke en 
ukaldet Rimsmeds slaviske Oversættelse af Ordene, men en 
fri og tidt flydende Gjengivelse af Tanken«. Se endvidere 
C.J. BRANDT »Psalme-digteren H. Chr. Sthen«, 1888.

End mere lærer man at skjønne paa en virkelig Digter som 
Sthen, naar man mod Tidsrummets Slutning, omtrent et 
hundrede Aar senere, seer Kingo dele sin Berømmelse med 
og selv i høj Grad paaskjønne en Psalmedigter som ELIAS 
ESKILDSØN NAUR, en from og flittig Mand, om hvem Samtiden 
fandt, at han »skrev med
en flydende og sød poetisk Pen,« men hvis Psalmedigtning 
Nutiden nærmest maa opfatte som Exempel paa en Forvirring 
i Smagen, der bliver dobbelt grel, fordi den finder Sted 
paa et Omraade, hvor der bør holdes dobbelt Hævd over 
Stilens Adel. Men just Anstødene herimod have sikkert 
tiltalt Samtiden som noget Dristigt og Djærvt og den 
naturalistiske Udtryksmaade staaet for den som noget 
Modigt og Banebrydende - hvis Tiden da har lignet 
efterfølgende Tider; medens den har studset over en - for 
Datidens Udvikling virkelig ogsaa overraskende - metrisk
Kunst, der evnede at slutte Psalmen »Jesu, Du min 
Hjerteglæde«, med sex otteliniede Strofer, i hvilke hvert 
Vers - altsaa otteogfyrretyve paa hinanden følgende 
Linier - begyndte med Ordet »Hjem«, har den ladet denne 
formelle Dygtighed ikke blot undskylde, men endog 
fremhæve og forsvare, ja opstille som Mønster 
naturalistiske Brud paa Emnets Stilfarve som Udtrykkene 
om Frelseren i en Passionspsalme :

Hans søde Læber de dasker, 
med knytted Nævepust basker. 
Een paa ham spytter og harker, 
en Anden spotter og sparker 
med strunken Fodespjæt; 
En tærsker hans blege Kinder  o. s. v.

Udtryk som disse sprænge Grænserne for den opbyggelige
Poesi og føre os ind paa den verdslige Digtnings Omraade.
Her møde vi først den af sin Samtid højt beundrede og for 
sin Sprogfærdighed og lette Rimekunst ganske vist ogsaa 
ret mærkelige

JENS STEN SEHESTED (Sjennest), en uægte Søn af den berømte 
Hannibal Sehested, født 1635, gift med en Parsberg og 
derved Ejer af Sellebjerggaard i Fyn, død 1698 som 
Oberstlieutenant. Han skrev, som en versificeret Supplik 
om kongelig Understøttelse, »Kjøbenhavns mistrøstige, dog 
villige Fangers ynkelige Klagemaal«, hvori det om hans 
egne Livsomstændigheder siges:

De Svenske har mig aldrig skaant,
Polakker meget ringer. 
Jeg har saa tidt med frossen Haand
og frostbetvungen Finger 
paa Skydejernet Hanen sat
og ladet samme puffe.

Jeg red saamangen Vinternat
foruden foret Muffe. 
I Sne og Fug, i Slag og Slud
har jeg mig ofte vovet 
og lugtet ud af Fjendens Krudt,
naar Andre sødt har sovet.
Et lille Kulturbillede giver han, hvor han i »Pigernes
Dyd- og Laster-Spejl« skildrer den unge Pige mellem
Tolv- og Sexten-aarsalderen:

Hun kvæder med Behag Hr. Axel Tordsens Vise,
Hr. Eskeld veed hun højt for hans Bestand at prise;
men Sortebroder Knud bansætter hun i Harm,
fordi Hr. Axel ej fik Valborg i sin Arm.

Ret kvik er - efter fattig Lejlighed - Digterens
Satire over digteriske Overdrivelser:

Poeten kalder tidt de grimme Piger smukke, 
det største Bryggerkar en liden Balsamkrukke;
den svage Flue bli'er en vældig Elefant,
et lumpen Stykke Glas en dyrbar Diamant. 
Han gjør og tidt en Tøs, som for sin Løn maa spinde, 
til Frøken og Prindses, ja Himmellystgudinde o. s. v.

Vidunderet, den Højtberømte og Tidtbesungne, var en Kvinde: 
DOROTHEA ENGELBREKTSDATTER.

Jeg er af norskfødt Bondeslægt, 
min Faders Navn var Engelbrecht, 
i Bergens By han boede
og der et Pastor-Sæde nød, 
hvor jeg er baade gjort og fød, 
da Tiderne var gode,

synger hun om sig selv; »da Tiderne var gode«, var
Anno 1634. Atten Aar gammel blev hun gift med
en bergensisk Præst, Ambrosius Hardenbeck, hvem
hun havde overlevet i 33 Aar, da hun 1716 døde i en
høj Alder, l et Ærevers skildrer hendes Mand hende
som en trofast, kjærlig Ægtefælle, og ikke mindre
Hengivenhed udtale hendes Børn for hende. Megen
Sorg havde hun i sit lange Liv - derfra den mørke
Stemning, den trætte Længsel bort fra Verden, som
præger de fleste af Digtene i hendes meget læste og
hyppigt udgivne Psalmesamlinger »Sjælens Sangoffer«
og »Taareoffer for bodfærdige Syndere«, skjøndt hun
ogsaa kan støde i Frydsbasunen, som naar hun istemmer
en Paaskepsalme saaledes:

O, Triumf, Victoria,
Sejer, Pris med Gloria o. s. v.

Som Forfatterinde af Lejlighedsvers, dels optagne i 
forskjellige Verssamlinger, dels utrykte, i sin Tid 
ilende fra Mund til Mund, nød Dorothea Engelbrektsdatter 
stort Ry; man priste hendes lette Vers,

hendes  hurtige Improvisation. Tiden  har levnet os en 
Prøve paa denne Improvisations tarvelige Art. Under sit 
Ophold i Kjøbenhavn var hun en Dag i Selskab med Kingo; 
ved Bordet skulde der efter de Tiders Brug rimes, og 
Kingo fremsagde da følgende Impromptu:
Jeg havde rimet nær, men vidste ikke hvad, 
for Mesterinden mig saa nær ved Siden sad.

hvorpaa Dorthe strax replicerede:

O mageløs Poet! Du kald mig ikke saa.
At Du min Mester est, Alverden skjønner paa.

»Saa nøjsomme vare vore Forfædre i Smagens Anliggender
- siger R. NYERUP - at disse to Impromptuer gik fra Mund 
til Mund gjennem et helt Aarhundrede og optegnedes i 
alle Memorandebøger« Oplysende baade for Tidens Smag og 
Kingos Beundring er ogsaa det Vers, han har sat under 
Dorothea Engelbrektsdatters hosstaaende Portrait, 
benyttende hendes Navn til en smigrende Omskriving: en 
»Guds Gave« (o: Dorothea) paa et »Englebrædt«! Da hendes 
»Taareoffer« udkom, hyldede Kingo hende paany, opfordrende 
de »ni berømteste Gudinder« til at gaa hen og »bukke sig
dybt for en af Nordens Kvinder.«

En originalere og friskere Natur er Dorthe Engelbrektsdatters 
Landsmand Petter Dass. Faderen (Peter Don Dass eller rettere 
Dundass) var en indvandret Skotte, som giftede sig med en
Fogeddatter i Nordlands Amt; han døde tidlig fra Hustru og 
fem smaa Børn, af hvilke den syvaarige Petter var det ældste. 
Han kom i Huset hos sin Moster, der var gift med Præsten 
Arctander, en skrap Kone, som vilde have Drengen til at røre 
sine Lemmer og gjøre Gavn i Huset, medens Præsten holdt ham 
til Bogen. Fra Bergens Skole blev Petter Dass atten Aar 
gammel - han var født 1647 - dimitteret til Kjøbenhavn, men
kunde paa Grund af Fattigdom kun opholde sig her i to Aar; 
hjemme i Norge blev han saa først Huslærer, senere Kapellan 
og tilsidst Sognepræst i Alstahoug - nidkjær og virksom i 
sit Embede, skjøndt de hyppige farefulde Sørejser ofte 
gjorde det besværligt. Men de fyldte ham tillige med 
storslaaede Naturindtryk, og ved dem holdtes hans Sjæl 
karsk, hans naturlige Lune og frejdige Sind stod ham bi til 
det Sidste, trods smertefulde Sygdomsanfald. Han beskrives 
som en temmelig lille Mand, undersætsig bygget, men livlig,
talte meget hurtigt og var aldrig i Forlegenhed for et godt 
Svar. Hans Samtid betragtede ham som en dygtig Digter og 
mente om hans Arbejder, at de vilde være »Mesterværker, 
dersom Tankerne altid vare saa vel
arbejdede, som Gejsten var flydende.« Almuen tillagde ham 
endog overnaturlige Evner, som det overhovedet var sædvanligt 
at se en Magiker i enhver ualmindelig dygtig og velstuderet 
Præst; det hed sig om Petter Dass, at han havde gaaet »i den 
sorte Skole i Wittenberg«, og der gik det Sagn om ham, at han 
engang ved Hjælp af et lignende hurtigt Befordringsmiddel som 
Dr. Fausts havde holdt
Froprædiken i Bergens Domkirke, Højmesse i Kjøbenhavn
og derpaa igjen Aftensang i Bergen.

Med Undtagelse af et enkelt Digt bleve Petter Dass'
saa folkeyndede Sange først trykte efter hans Død
1708. »Aandelig Tidsfordriv eller Bibelsk Visebog«
udkom 1711 og blev senere mange Gange optrykt; endnu
helt op mod vore Dage kunde den findes ved Siden af
Psalmebogen hos enhver norsk Bonde, der overhovedet
ejede Bøger, og ved sin folkelige Behandling af
bibelske Emner, ved sine beskrivende Partier og
sine muntre Indfald egnede den sig ogsaa højlig til
Almuelæsning; paa Alles Læber levede i lange Tider
Sangen »Om Jephtæh Løfte«:

Det hændte sig, Jephta den Gileads Mand, 
en Helt ikke vant til at sove, 
han engang uddrog af sit Fædreneland, 
en Kamp imod Ammon at vove.
Den Tid han gik ud,
da gjorde han Gud,
et Løfte, som ej var at love.

Og den lever endnu i Folkemunde; »hos os kan man
høre den overalt, i Fjeldegnen som ved Kysten«,
siger WELHAVEN 1854 i sin Afhandling om »Digteren
fra Alstahoug« (»Saml. Skrftr.« VI). »Sætergjenten
synger den paa sin ensomme Tue, og ved mangt et
Udskjær lyder den fra Fiskerbaaden.«

Katekismussangene (»Luthers Cathechismus forfattet i
bekvemme Sange«) udkom 1714, og senere fulgte Oplag
paa Oplag. Seet i Forhold til Tidens almindelige
Digtning, er deres poetiske Stemningsfylde saavelsom
deres Formlethed forbausende; »der er i vor Litteratur
fra den Tidsalder og det Skrift-Slags intet Digt,
som kan lignes ved Petter Dass' Forklaring over
den første Troesartikel«, siger Welhaven; dette
Digts »strømmende Sammenhæng« gjør det vanskeligt
at udsondre en Enkelthed til Prøve, men en anden af
Katekismussangene vil kunne yde et næsten ligesaa
fyldigt Vidnesbyrd om Styrken i denne religieuse
Lyrik - den første Sang i Forklaringen over Alterens
Sakramente, der ender saaledes:

Dit Minde skal o Jesu! staa 
uglemt i Sind og Tanker, 
mens Brød af Agren er at faae 
og Druen groer paa Ranker.
Og hvor der brydes helligt Brød, 
der skal forkyndes Herrens Død, 
blandt unge Folk og Gamle,
indtil Du synlig kommer frem 
i Skyen, os at hente hjem 
og i dit Rige samle.

Matte og tørre ere derimod »Evangelierne, sangvis
forfattede«, udkomne 1723 og senere flere Gange; saa
tager Petter Dass imidlertid Oprejsning i de »Trende
bibelske Bøger, nemlig: Ruth, Esther og Judiths, udi 
danske Rim forfattede«, 1723, episke Digte i god
folkelig Aand, ikke skæmmede af den Brask og Bram, det
ellers var Sædvane at udstyre slige Emners poetiske
Behandling med, af og til vel noget langstrakte, men 
gjennemgaaende rige paa livfulde Episoder, anskuelige 
Skildringer og slaaende Enkeltheder.

Stærkest er Petter Dass' Navn i vore Dage knyttet til 
hans natur- og folkeskildrende Digt »Nordlands Trompet« 
eller Beskrivelse over Nordlands Amt«, 1739. Et 
topografisk Emne, tilsyneladende umuligt eller ialtfald 
lidet heldigt for poetisk Behandling, har Petter Dass 
indblæst sin egen friske Naturs Glæde over Livet, over 
kraftig Virksomhed, modig Opofrelse og nøjsom Tilfredshed;
alle de forskjellige Samfundsklassers Arbejden, hver paa 
sit Omraade, skildrer han, stundom i de mindste Detailler, 
opruller Jagtens og Fiskeriets, Hjemmelivets og Udfærdens 
Billeder for os, Alt med den nordlandske Natur i Sommer- 
og Vinterdragt som Baggrund. Man skulde paa Forhaand tro 
sig berettiget til at betragte al virkelig Poesi som 
udelukket fra Udmalingen af Emner som »Nordlands 
Beliggende«, »Nordlands Horizont, Elementer og Vejrligt«,
»Allehaande Fugle og flyvende Dyr i Nordlandene«,
»Svemmende Dyr i det Nordlandske Hav« o. s. v., for blot 
at nævne nogle af de første Afsnits Titler; men man 
forandrer snart denne sin forudfattede Mening, naar man 
læser de letflydende Vers, i hvilke Petter Dass har 
formet sin Skildring af den Virkelighed, han kjendte saa 
nøje og havde saamegen Sympathi for, og hvis rent 
praktiske Ytringsformer han formaaede at se fra den Side, 
hvormed de berørte det fælles Samfundsliv, saa der kunde 
fremkaldes en almen Interesse for dem. Et Par Brudstykker 
fra ulige Sfærer skulle tjene som Prøver paa dette Digt. 
Nordlændingens Kaar, naar det slaaer fejl med Fiskeriet, 
skildres saaledes:
En udsleden Færing, en Dybs-Agn, en Krog, 
en Skind-Stak, en Kofte med lappede Brog,
er al deres Rigdom og Eje; 
med det skal han sørge for Tyend og Viv, 
med det skal han selver opholde sit Liv
og bringe sin' Skatter tilveje: 
hans Plov og hans Ager, hans Avel og Aag, 
det hænger altsammen paa eneste Krog,
naar Fiskene lyste at bide;
hvis ikke, da stiger han sulten i Seng, 
gaaer sulten fra Bordet med Tøs og med Dreng
og jammerligt Livet maa slide. 
Han rejser til Bergen at søge Kredit; 
Kontoret fornemmer, der bringes saa lidt,
thi kjedes de ved til at skaffe; 
Restancerne med det tilkommende Aar 
alt høj er og høj er i Bøgerne staaer.
Saa gaaer det, naar Herren vil straffe.

Betragtningen over det Livsfarlige i Præsternes Kirkerejser 
tilhavs udføres i følgende smukke Linier:

Thi Nordland saaledes beliggendes er: 
Guds Lov maa forkyndes blandt Øer og Skjær,
uagtet al Fare og Møje; 
thi skeer det og tidt, at en talendes Mund 
maa søge sin Grav i den dybeste Grund
og lukke blandt Fiske sit Øje. 
Dog bør vi vort Embed forrette med Lyst, 
betænke, det er vor Samvittigheds Trøst,
om Gud os paa Vandet vil kalde. 
Og døer vi paa Rejsen til Kirker og Sogn, 
da føres vi heden paa Israels Vogn
og for vores Herre maa falde. 
Hvad vil en Guds Tjener bekymre sig ved, 
at ham er udvalt et Begravelses-Sted,
som Mennesken ikke kan finde?
Om han ikke bæres af Venner herud, 
han kan dog med Mose begraves af Gud
og lukkes saa rolig derinde. 
Vi bør ej med Jona forandre vor Kaas, 
men rejse saalænge, til Gud sætter Laas
for al vore Veje og Vandring. 
Er Herren da kommen i Vejret og Vind, 
vi vil med Elia slaa Kaaben om Kind
og vente vor sidste Forandring 
og sige med sidste Beslutning til Gud: 
Velkommen, o Brudgom! at hente din Brud
og hende fra Fængsel udføre; 
jeg hidtil har været en rejsende Mand, 
nu vil jeg Dig følge, det snarest jeg kan,
og lukke de yderste Døre.

Med »Nordlands Trompet« kappes i Folkeyndest den »Norske 
Dale-Vise« af Petter Dass, en Skildring af Bondelivet, 
udført i et af  Melodivalget foreskrevet meget vanskeligt 
Versemaal. Digtet falder i forskjellige Skildringer: en 
Stridmellem to Naboer med Rettergang og Tab for dem begge; 
Tilstanden hos Halvor i Aasen:

Sjelve min Halvor i Aasen,
standendes har han paa Baasen
Kvien ung og Oxen
fuldvoxen;
Kalven fed og stor,
som kom til ifjor,
sætter han paa Foer,
indtil Græsset groer,
slagter desforuden
Gjeld-Studen,
tager en Rigsdaler for Huden.
Hans Hustru Halfri er driftig og hvas, ilde lidt af
sit Tyende, som narrer hende:

Halfri - Du skulde hende skue
udi sin Helligdags-Lue.
Naar hun hen til Kirke
mon lirke
med sin' runde Sko,
da maa Du mig tro,
hun er ingen So.
Til en Dans at sno
har hun Fødder rappe,
hel knappe,
ligesom en Ko paa en Trappe.

Halfri sit Smør skulde kjerne
Rømmen (o: Fløden) bortstjal hendes Terne,
bar den bort til Drengen
i Engen,
som var hendes Ven.
Der foer Rømmen hen.
Saa gik til med den.
Halfri stod igjen,
over saadan kræsen
Dreng-Væsen
stod, som hun var slagen paa Næsen.

En Gaardmand og hans tolv udsvævende Sønner skildres,
tre fine Bønder, som bruge Snustobak o. s. v. Digtet
staaer endnu i stor Yndest hos den norske Almue.

»Petter Dass' samlede Skrifter« ere udgivne af
A.E. ERICHSEN i tre Bind 1873-77.

Ved sin Humor, sin sunde Natur og friske Følelse
staaer Petter Dass' land- og folkebeskrivende
Digtning paa et helt andet Stade end den Hyrdepoesi, 
som allerede før hans Tid var bleven indført i vor 
Litteratur udenlandsfra og havde fundet hjemlige 
Dyrkere f. Ex. i Peder Syv og Kingo. Det betydeligste 
Mindesmærke, denne Smagsretning har sat sig, er 
Oversættelsen af den berømte Hyrderoman »Astrea«.

For at se dette litteraire Fænomen i dets
kulturhistoriske Sammenhæng, maa vi vende Blikket
mod det franske Samfund i det 17. Aarh., da de
selskabelige Former udklækkede en fra Naturens Farver
stærkt afvigende, bleg og blodløs Drivhuslitteratur,
som trivedes Side om Side med de klassiske Forfatteres
ægtefødte Poesi og selvfølgelig stillede sig i et
overlegent afvisende Forhold til denne, men til
Gjengjæld jo ogsaa maatte finde sig i dens djærve
Spot (Molières »Les précieuses ridicules«). Især i de
toneangivende Damesaloner opelskedes den Poesi og den
Kritik, hvis Kjendemærke er en hyklet Sentimentalitet,
for ikke at sige en i Følelsesudgydelser hyllet, under 
snerpede Former dulgt Sandselighed. Tre af disse
Saloner have især faaet Navn i Litteraturens Historie,
hvorvel de vare forskjellige i Kvalitet og Betydning:
Hôtel Rambouillet, Hôtel

Montpensier og Frøken de Scudérys Salon. Den
indflydelsesrigeste var den Første, hvor man
skarede sig om den smukke og aandfulde Marquise
Cathérine de Vivonne; men selv den derfra
paavirkede Litteratur har ikke Spor af Interesse
for Efterverdenen. Ejendommeligt for alle disse
Dame-Koterier var et vist sødligt, platoniserende
Galanteri og en afgjort Sky for al Naturlighed i
Følelse som i Sprog. »En ganske egen Talebrug opfandt
dette Selskab for sine Sammenkomster, et Sprog, fra
hvilket alt Jevnt og Sundtmenneskeligt var strengt
banlyst. Først og fremmest tillagdes der de efter
omhyggelig Prøvelse i de Udvalgtes Kreds Indladte
kunstige Navne, til hvilke især Græsken maatte holde 
for - ganske vist et løjerligt Græsk, naar vi skulle 
dømme efter selve Hôtel Rambouillets ædle Værtinde, 
der som Précieuse bar Navnet »Arthenice«; det klang 
ialtfald saa nogenlunde græsk, og det var Selskabet 
nok; Mademoiselle de Scudéry hed Sappho. Om
Forskruetheden i disse litteraire Blaastrømpebureauer
vidne de Omskrivninger, de brugte istedetfor de
alleralmindeligste Ord: en Lakai hed »un nécessaire«,
et Spejl »conseiller des grâces«, Øjnene »miroirs de
l'âme«, Maanen »flambeau de la nuit«, Ørene »les portes
de l'entendement«, Næsen »écluses du cerveau«, et Glas 
Vand »un bain intérieur«, graa Haar kaldtes ikke saa 
ilde »quittances d'amour«. Istedetfor »Værs'god at tage 
Plads« sagde man: »Contentez l'envie qu'a ce fauteuil de 
vous embrasser« og lignende Kaudervælsk. - Naragtigst 
gik det til i Frøken de Scudérys Hôtel. Medens der i 
Hôtel Rambouillet mere herskede en munter Samtaletone, 
en koket Spøgen med aandelig Begavelse, antog Snerperiet 
hos Mademoiselle de Scudéry de alvorsfuldeste Former. 
Man førte endog nøjagtig Protokol over det værdiløse 
Vaaseri, raadslog om de trivielleste Spørgsmaal med en 
Vigtighed, som om Samfundets Frelse afhang deraf, og 
skabede sig, som om man var Midtpunktet for al 
Litteratur. I visse Maader minder denne Naragtighed om 
de provençalske »Kjærlighedshoffer«; ogsaa hos Frøken 
de Scudéry drøftede man alvorligt saadanne vigtige 
Spørgsmaal som: hvo er mest forelsket, den Skinsyge 
eller den Ubekymrede? - eller: hvilken Kjærlighed er 
stærkest, den hemmelige eller den aabenbare? Men med 
alt dette undgik man omhyggeligt det plebejiske Ord 
»Kjærlighed« og kaldte smægtende denne skjæbnesvangre 
Hjertetrang »Le Tendre«. I Frøken de Scudérys uhyre lange 
og ligesaa kjedelige Roman »Clélie« bliver der endog

34*
leveret et detailleret Kort over »le Pays du Tendre«. 
Tre Byer i dette mærkværdige Land føre Navnet »Tendre«,
men skjelnes fra hinanden ved de Floder, de ligge ved:
»Tendre-sur-Inclination«, »Tendre-sur-Estime« og
»Tendre-sur-Reconnaissance«. Rejsen fra den ene By til 
den anden er forbunden med mangehaande Farer: viger man af 
fra den rette Vej, saa støder man paa »Fjendskabshavet« 
eller paa »Ligegyldighedssøen«, og lignende Taabeligheder. 
(ED. ENGEL: »Gesch. d. fr. Litt.« 1883).

I denne det litteraire kvindelige Snerperis Dunstkreds 
er Adelsmanden HONORÉ D'URFÉS Hyrderoman »L'Astrée«
udklækket, og her hørte den ret egenlig hjemme, hvorvel 
den fik Borgerret som Yndlingslæsning i mange andre 
Samfund. Den er opstaaet som Efterligning af
Renaissancens italienske og spanske Hyrdedigtning,
særlig af Montemayors »Diana«, men den overgik i Ry 
alle sine Forgængere. »Det er let fatteligt,« siger 
G. RODE i sin Doktordisputats: »Renaissancens tidligste 
Eftervirkning paa dansk poetisk Litteratur«, 1866, »at 
denne Bog, den første Roman i ny Stil af en overlegen 
Aand, maatte vække en ganske overordenlig Opsigt i sit 
Hjemland; for dem, der hang fast i Tidens slappede 
Sæder, blev jo endogsaa selve Svaghederne en Hoveddyd, 
og iøvrigt var det ingenlunde alene Nysgjerrigheden, 
der pirredes ved den Lethed, hvormed man kunde 
gjennemskue Sløret over virkelige Begivenheder eller, 
hvad der er fuldkomment saa morsomt, ved Hjælp af 
beslægtet Stof i sine egne Erindringer gjætte galt og 
derved faae Sligt sat i fornyet Omløb; ikke alene kom 
første Del i Aaret 1609 i rette Tid til at udfylde 
Henrik IV.s søvnløse Nætter og over kjære Minder lade 
ham forglemme Smerterne af den Podagra, som maaske 
neppe var uden et vist fortroligt Sammenhæng med 
enkelte af de skildrede Begivenheder; men Bogen, der 
laa i Statsmandens Salon, i den Lærdes Stue, i 
Munkens Celle, læstes gjennem det 17. og ind i det 
18. Aarh. med Beundring af de aandfuldeste Mænd som 
Huet, Boileau, la Fontaine, Fontenelle, Segrais; ja 
Lingendes, Biskop af Mâcon, erklærede endog, at de 
tre Bøger, han elskede mest, var Bibelen, Erasmus og 
Astrea. Halvægte og falske Fortsættelser udkom i 
Forfatterens levende Live - mod hans Villie - og 
efter hans Død, og til selve Scenen for Romanens 
Begivenheder valfartede man som til hellige Steder. 
- Ogsaa i Tydskland vakte dette Værk en overordenlig 
Opsigt; i de
fyrstelige og adelige Kredse kunde man ikke blive træt
af at læse det om og om igjen; en tydsk Adelsmand
havde allerede 1619 offentliggjort en Oversættelse, og 
hvad mere er, Bogen havde nær vendt op og ned paa det 
højlovlige frugtbringende Selskab. Faa et Møde i dette 
det tydskeste af alle tydske Selskaber, hvor 
Medlemmernes Damer, der havde Adgang under deres Mænds 
Navne, vare tilstede, besluttede 48 Prinser, Prinsesser 
og adelige Mænd og Kvinder, grebne af Astréemanien, at 
oprette et »académie des vrais amans«, en Hyrdeforening 
til Efterlignelse af hvad der skildres i Astrea. De 
vedtog et fransk Brev til Honoré d'Urfé, hvori de i de 
mest smigrende Udtryk bad ham indtræde under Navnet 
Celadon, hvortil de mellem sig ikke havde kunnet finde 
noget Medlem værdigt, og besvor ham endelig at skjænke 
dem den fjerde Del af Astrea, som de saalænge havde 
ventet, ligesom Erisichton hos Ovid, desmere sultne, jo 
mere de nød, idet de forsikrede, at de havde læst de 
tre første saa tidt, at hvis alle Exemplarer 
ulykkeligvis vare gaaede tilgrunde, skulde de ved Hjælp 
af deres Hukommelser, henvendte paa denne ene Gjenstand, 
kunne samle dem paany. Brevet var skrevet paa Pergament,
undertegnet af alle Otteogfyrre med deres Hyrdenavne og 
forsynet med hoshængende Segl.«

Ogsaa til Danmark naaede dette Vidunderværk, hvis 
Handling er kort nok fortalt: som omstaaende
Illustration og Textprøve indvie Læseren i, fører et 
Optrin med subtile Kjærlighedsmisforstaaelser mellem 
den yndige Hyrdinde Astrea og den ikke mindre yndige 
Hyrde Celadon til den Katastrofe, at hun forbyder 
ham at vise sig for hende mere. Han styrter sig af 
Fortvivlelse i Floden, bliver frelst af en 
medlidende Prinsesse, gjennemgaaer en utallig Mængde
af Elskovseventyr, fører en uendelig Mængde uendelige
Samtaler med allehaande Hyrdinder og bliver sluttelig,
efter en Mangfoldighed af Prøvelser, gift med sin
Elskede i tiende Bind. Men til Forklaringen af den
Popularitet, som blev Romanen tildel, er Handlingen
kun en enkelt, tilmed en underordnet Omstændighed;
hvad der tog Læseverdenens Hjerter, var den
Hyrdemoral-Codex, efter hvis Paragrafer Raisonnementet i 
de endeløse Samtaler føres, og i hvilken der ved Siden 
af de dydefuldeste Grundsætninger er Plads for en vis 
Grad af Libertinage, tilsløret af den filosofiske
Lige i Begyndelsen af Romanen troer Hyrdinden Astrea
at have Grund til at være fortørnet paa Hyrden Celadon
og tilkjendegiver ham dette utvetydigt, til hans
store Bestyrtelse, da han ikke er sig nogen Brøde
bevidst. Hvad der videre følger, fortælles i SØREN
TERKELSENS danske Oversættelse saaledes:

O Gud! huor gick det her til med dend fromme
och troefaste Celadons Hierte! Een der for goed
Vilie nogen Tijd er saadant vederfaret, kand det
letteligen betæncke. Hand faldt gandske andæctig och
forslagen for hende paa Knæ. Huorledis min skiønne
Astrea? sagde hand: Huad er dette for en Snack? Enten
vil I hermed forsøge mig, eller ochsaa aldelis styrte
mig i Fortuilelse?
Jeg begierer huercken det ene eller andet,
sagde Astrea: thi saadan en klaer och bekiendt Sag
be-høffver ingen videre Forklaring: Men jeg siger Dig
dette alleene derfor, at jeg vil lade Dig forstaae,
jeg er kommen i sand Forfaring derom.

Ach! sagde Celadon: Hui haffver jeg skuld leffvet
denne for mig saa ulycksalige Dag? Det vaar for dig
och mig bedre, sagde Astrea, at vi icke alleeniste ey
haffde leffvet denne Dag, men at vi begge haffde døed,
førend jeg nogen tijd saae eller lærde at kiende
dig. It forlindrer min Bedrøffvelse nogenlunde,
nemligen at jeg saadant i Tijde er bleffven vaer,
paa det jeg kunde forekomme en ting, huilcken,
dersom dend haffde gaaet for sig, mig miere haffde
kund bedrøffvet, end ald din Utroeskab. Saafrembd jeg
derfor, formedelst det, som tilforne imellom os begge
er passerit (huilcket jeg dog altsammen i Evighed vil
rydde af mit Hierte och aldrig mere tæncke derpaa)
endnu haffver nogen Mact offver dig, saa packe dig
strax fra mit Ansict, du Troeløse Menniske; och
lad dig for mig i Evighed, undtagen jeg dig fordrer,
aldrig miere see.

Celadon vilde suaret hende, men ald Audientz
vaar hannem denne gang forsagt och affslagen. Och
effterdi hun stoed op och vilde gaa bort, fattede
han hende ved Skiørted, med disse Ord: Jeg vil
icke i dend Meening opholde eder, at I skal høre
paa min Undskyldning for en Forseelse, som mig er
aldelis ubekiendt, eller at jeg derfore vil bede
eder om Forladelse. Men alleene paa det I med eders
Øyne kand se, huad Ende jeg haffver udvald til at
skaffe dend Person aff Verden, som er eder saa meget
Vederstyggelig. Men hun vilde derfore icke med it
Øye ansee hannem, men sleed sig, fuld af vrede,
fra hannem: Och beholdt Celadon it Silke-Baand i
Haanden, huilcket hun haffde fest for Skiørtet, och
pleyede at binde det samme om sin Hals, och sommetijds
effter Leyligheden at sticke en Urt eller Blomster,
men denne gang haffde bundet en Ring, som hende vaar
forærit aff hendes Fader, der udi.

Tilslutning til et jevnt og idyllisk Naturliv, som
er Skildringens forlorne Baggrund.

Fuldstændigt blev »Astrea« ikke oversat paa Dansk;
dens Publikum kjendte selvfølgelig Originalværket
eller dets tydske Gjengivelse, saa Oversættelsen
ikke slog an som Boghandlerforetagende. Men Værkets
Indflydelse paa dansk Poesi er kjendelig nok i Tidens
Digtning, og i vor poetiske Litteratur spiller dets
Omplantning destiden en Rolle som fremkaldende et
stort Bidrag til den metriske Hyrdedigtning paa vort
Sprog.

Oversætteren var SØREN TERKELSEN, om hvem de biografiske 
Efterretninger ere saa sparsomme, at vi ikke vide Andet om 
ham, end at han havde været Kammertjener hos Christian IV. 
og derefter blev Tolder i Lykstad (Glückstadt), hvor hans 
Oversættelse af »Astrea« udkom 1645. Der var i denne 
indlagt Sange, hvilke Terkelsen havde gjengivet til 
saadanne Toner, som syntes ham passende, da de franske 
Kompositioner ikke vare til at opdrive. Texten til de 
saaledes benyttede Melodier oversatte han senere med 
tilføjet Diskant og Bas, supplerede den med nogle flere
oversatte Sange og henviste ved de forskjellige Digte til 
dem i »Astrea«, som kunde synges efter samme Tone. Det 
Hele udgjorde tre Snese Viser, der udgaves i Aarene 1648, 
1653 og 1654 under Fællestitlen »Astree Siunge-Chor eller 
Allehaande artige og lystige ny og verdslige Viser, med 
deres Melodier«. De fleste
skyldes Holsteneren JOHAN RIST, Stifteren af
»Elbsvaneordenen«, af hvilken Søren Terkelsen
blev Medlem under Navnet Celadon, og VOIGTLÄNDER,
»wohlbestellter Hof-Feld Drommeter und Musicus Ihrer
Hoch-Prinzlichen Durchlauchtigkeit zu Dennemark und
Norwegen«. Medens Hyrdestilen, Nøjsomhedsglæden over
Livet, i disse Viser nærmest paavirke Kingos verdslige
og Bordings Lejlighedsdigtning, blive de i videre
Forstand Forløbere for den senere Tids Drikkeviser,
paa lignende Maade som Naturnydelsen i Petter Dass'
Hoveddigt spores som Gjenklang i den med den Rahbekske
Sang samtidige norske naturbeskrivende Digtning af
Brun, Frimann o. fl. Et Par Exempler ville give et
Indtryk heraf; saaledes Visen omr at »Jeppe Bondesvend
agter sig lyksaligere end som Hofmanden«:

Jeg er saa fri en Bondesvend, 
om det for mig end slet er vend, 
dog tykkes mig, jeg er saa god 
som en Hofmand saa stolt af Mod. 
Rummelumpump, jeg ikke det agter,
om end Hofslunten seer mine Fagter.

Bær jeg end ingen Bæverhat, 
min grove Filt jeg tager fat, 
derpaa er syet en Busk saa grøn, 
smukker' end nogen Fjeder skjøn. 
Rummelumpump, jeg vil og ej vige,
hvad end Hofslunten mon om mig sige.

Har jeg ej langt og kruset Haar, 
af Pudder fuldt, jeg det ej maar: 
naar Vinden blæser Støvet frem,
i mine Haar det søger hjem. 
Rummelumpump, saa maa jeg mig smykke, 
som en af dem jeg lader mig tykke.

Er og min Krave ej saa bred 
og sid som Narrekappen ned, 
min brune Hals dog pryder skjønt 
et Tørreklæd, om det er kjønt. 
Rummelumpump, jeg vil ej stort agte
det, som Hofslunten mon eftertragte.

Er og min Kofte, som er let, 
ej stukken ud og bræmmet tæt 
med Knipling og i Folder staaer, 
som Junker à la mode gaaer, 
Rummelumpump, dog ikke jeg mindes,
at jeg i Kræmmerens Bog skal findes.

Thi vil jeg blive den, jeg er; 
min Frihed i mit Sind jeg bær. 
Jeg frygter og ej, at et Ord 
skal støde mig fra Herrens Bord. 
Rummelumpump, mit Eget jeg ejer;
jeg bukker for Ingen og ikke nejer.

Eller Visen om »Drukkenskabs og Vinens sælsomme
Virkelse«:

Jeg har idag
Lyst og Behag
i dette Laug at blive;
og Morgen med
fra dette Sted
vil jeg mig ej begive.
Hr. Vært, giv mig
nu Frihed slig,
at jeg maa lystig være
og se paa Stand,
hvor vel jeg kan
et Glas paa Haanden bære.

Jeg fryder mig,
er glædelig,
o Vin! udaf din Gave:
en Dans, en Sang,
en Pig', en Klang
vil jeg for Alting have.
Saa vi et Glas
til rette Pas
derpaa uddrikke ville:
Du glædsom Blod,
lad mig en god
Runda-dinella spille.
Endnu mange andre Poesier fandt en let, med
Verskunsten fortrolig Oversætter i Søren Terkelsen,
fremfor alle den da vidtberømte hollandske Moralist
Catz's Skrifter. Som original Forfatter kjende vi
ham kun af eet Digt: »Dend goede oprictige Dafniszes
Natte-Klage« 1656. Det er underligt at se, hvorledes i
dette for vor Smag langtrukne Digt vor Folkekarakters
stille Længsler og vor Poesis jevne Naturglæde kæmper
for et finde et Udtryk - hvor ufuldkomment det end er
i den snart halvtrediehundrede Aar gamle Sprogform,
vil et lydhørt og sympathetisk Øre dog fornemme en
frembrydende Klang af egen dansk Lyrik i Linier som
dis,se:

Udi Stæder findes Folkets Kunst,
men i Marken kjendes Herrens Gunst,
Fjederdyrene, der lystelig
paa de grønne Grene fryde sig
og med deres Stemme sød og ren
prise deres Skaber hver og en,
de, der skjænke Bonden hver en Dag
bag hans Ploug en Vise med Behag,
som med deres liflig-søde Sang
letter Vandringsmanden tidt hans Gang, 
vederkvæger Elskeren i Nød, 
der i Marken ønsker tidt sin Død. 
Siig mig, hvad er Luth og en Fiol, 
hvad er alt det galne Skrald og Skraal, 
som i Stæderne gjør megen Klang,
vel at lig' og ligne ved den Sang, 
ved den søde Stemm' og liflig Pral 
af vor lille brune Nattergal?

»Af vor lille brune Nattergal« - en saadan
Sprogvending bryder velgjørende sandt og jevnt
igjennem det Svulstige i Tidens Udtryksmaade og
bringer os paa eengang den gamle Digter nær, saa vi
fornemme Fællesskabet ikke blot i Følelse, men ogsaa
i Følelsens Udtryk.

Adskillige Satiredigtere har Tidsalderen at opvise. En
enkelt af dem er saa øjensynlig Forgænger for den
holbergske Satire - og nævnt med Anerkjendelse af
Holberg selv - at han bør omtales her, hvorvel han
egenlig tilhører en anden Litteratur end den danske.

HANS WILLUMSEN LAUREMBERG (1590-1658) fødtes i
Rostock, berejste i flere Aar Holland, England,
Frankrig og Italien, blev Professor i latinsk
Poesi ved sin Fødebys Universitet og kaldtes 1623
paa Foranledning af Holger Rosenkrantz til det
adelige Akademi i Sorø som Professor i Geografi
og Mathematik. Her virkede han i femogtredive,
formedelst Næringssorg og Sygdom tildels meget trange
Aar og føjede til sit Ry som polyhistorisk Lærd ogsaa
Anseelsen som Digter i en populair Genre, der fandt
mange Beundrere, skjøndt Sproget var et fremmed,
om end nærbeslægtet,

Satiren.
nemlig det plattydske. Han staaer i sin Digtning,
som hans Biograf (LUDVIG DAAE: »Om Humanisten og
Satirikeren Johan Lauremberg«, Christiania 1889)
siger, med den ene Fod i sit Fødeland og med den
anden i Danmark. »Han skriver Plattydsk og regner
sig stedse selv til den tydske Nation. Men man seer
dog, at han var bleven gammel i Danmark, og at han
uvilkaarlig føler sig som en halv dansk Mand. Ikke
alene forekomme hyppig danske Ord og Talemaader,
men idelig ogsaa danske Lokaliteter, Personnavne
og Forhold, saasom Kjøbenhavn, Vartov, Bremerholm,
Tremarksbøder, Holger Danske, Byfoged, Stadsmø, Karen
Amme, Lille Maren, Mester Lars o. s. v. Overhovedet
var de Samfundstilstande, der forudsættes som
Skildringernes Baggrund, jevnlig netop de, der vare
de raadende i Danmark under Christian IV.«.

Disse Bemærkninger gjælde navnlig om Laurembergs
Hovedværk, de 1652 udkomne »Veer Schertzgedichte«,
der kort efter udgaves i en fortræffelig dansk
Oversættelse fra ubekjendt Haand (»Fire Skjemtedigte«,
udg. paany 1889 af JUL. PALUDAN). Satirernes Emne
tages fra Tidens Forvendthed og Latterlighed:
de absurde Moders Herredømme, Efterligningen af
fremmede Sæder og Sprog, de overdrevne Fordringer til
Luxus og Vellevnet, Rigmænds Foragt for god aandelig
Gjerning o. l. Satirikeren er paa eengang skarp og
varmtfølende, hvas i sine Angreb paa det Slette og
ildfuld i sit Forsvar for det Gode. Han er, især
maalt med Tidens Alen, en betydelig Digter; baade i
hans Levetid og længe efter fandt hans Skjemtedigte
paaskjønnende Læsere, og hans Indflydelse paa Holbergs
Skrifter af samme Art er umiskjendelig.

En kvik Satiriker og i det Hele taget en ret mærkelig
Mand er præsten JACOB WORM. Han blev født 1642 i Helsinge 
i sin Fader, Præsten Peder Worms andet Ægteskab med Anna 
Heichens; efter dennes Død ægtede Enkemanden Cecilie 
Blankenborg, som overlevede ham og senere blev gift med 
hans Kapellan Thomas Kingo, der saaledes blev Stivfader til 
Jacob Worm, af hvilket Forhold han fik mange Bryderier.

Jacob Worm var allerede som Barn et skarpt Hoved med
fremtrædende Evne til at se de svage Sider hos Andre
og gjøre sig lystig over dem. Fra Slagelse Skole blev
han enogtyve Aar gammel dimitteret til Universitetet,
tog theologisk Attestats med stor Berømmelse, derefter
Magistergraden og forbausede ved denne
Lejlighed Auditoriet, idet han ikke, som sædvanligt,
frembar sin Taksigelse paa latinske, men paa hebraiske
Vers. En glimrende Løbebane syntes at ligge aaben for 
Worm, især efterat han ogsaa var kommen i Yndest hos 
Frederik III.; ikke desmindre gik Tiden, uden at den 
bragte ham nogen af de ansete Stillinger, han 
attraaede, og 1671 maatte han tage tiltakke med det 
lidet betydelige Rektorembede i Slangerup, hvor Kingo 
var Sognepræst. Formodenlig har Tilsidesættelsen og de 
skuffede Forhaabninger avlet den Bitterhed i Sindet, 
der nu forenede sig med Worms skarpe Blik for 
menneskelige Lyder og Laster til Frembringelsen af en 
hvas Satiredigtning, som hensynsløst tog de Mægtige 
under Behandling, særlig Griffenfeld, hvis glimrende 
Embedsbane har forarget Worm og under hvis Misbrug 
ved Embedsbesættelser han troligvis har maattet lide. 
I Satiren »Studiosus lamentans« (»den klagende Student«) 
revses saaledes bl. A. disse Uretfærdigheder:

Tredive Sølvpenge tælles 
for min Jesu Frelsermand;
men skal nu en Præst udvælles, 
maa man fylde snart en Spand 
fuld af Guld, af Sølv, af Penge; 
Gud, lad det ej vare længe.

Kirkenøglen undertiden 
hænger ved et Tøselaar, 
Peders Nøglebaand ved Siden 
beltehænges paa et Faar. 
En Skomagers <footnote>Allusion til Griffenfelds borgerlige Navn Schumacher</footnote> Syl og Risper 
kan nu gjøre Præster, Bisper.

Dette og endnu skrappere Smædedigte, i hvilke
Griffenfeld fremstilles som Antikristen i Norden,
paa hvis Bryst der burde hænge en Ræv og ikke en
Elefant, have bidraget deres Del til at fremkalde
og vedligeholde den Folkemening, der omsider hilste
Statsmandens Fald med Tilfredsstillelse. Men for
Worms Vedkommende maa det tilføjes, at han senere
fremstod til Forsvar for Griffenfeld, da der blev
Tale om at flytte Fangen fra Kastellet til Munkholm;
Worm synes at have været født Oppositionsmand,
permanent Modstander af det Bestaaende, thi da de
nye Myndigheder ikke forbedrede Tilstanden, vendte
han sig mod dem og skildrede den Faldnes Storhed i
et af sine sidste - og et af sine smukkeste - Digte,
i hvilket han som »Irisken, Fugle-Notarius, Musikant
i Fuglekapellet«, synger om de andre Skovens Fugle:

Jeg gik mig ud i Skoven
at høre Fuglesang;
der var en Grif i Hoben,
som havde ypperst Rang;
thi Ørnen ham ophøjed -
han snæret blev bag Fuglefang
og udi Bur indføjet.
Han beder i Slutningsverset Kongeørnen om
Barmhjertighed med den stakkels Grif:

Lad ej din Naade fare 
mod Griffen, nu halvdød;
Guds Engle ham bevare
fra Vaade, Fald og Nød. 
Jeg, Irisken, saa sukker. 
Gud Ørnen fri fra Sorg og Nød,
til Himlen ham indlukker.

Worms Stivfader Kingo var jo imidlertid nu ogsaa
bleven en Autoritet baade som Digter og som
Embedsmand, og alene dette vilde have været nok
til at ægge Satiren imod ham, selv om det ikke med
Sikkerhed kunde forudsættes, at der maa have været
en Mangfoldighed af personlige Rivninger mellem den
myndige Kingo og den irritable Worm, der længe boede
saa at sige Dør om Dør i det lille Slangerup. Worms
private Kjendskab til Kingos Færd bag Hjemmets fire
Vægge gav ham en Overflødighed af Motiver, der kunde
omformes til giftige Angreb, og Striden mellem dem
blev utilbørlig bitter. Kingos Hovmod bliver saaledes
Emnet for en Satire paa Melodi af Psalmen »Far,
Verden, far vel«: <footnote> Selve Forfatterskabet til 
denne berømte Psalme er af nogle Litteraturhistorikere 
blevet tillagt Worm, men denne Antagelse er bleven 
overbevisende imødegaaet af M. HAMMERICH i en Afhandling
(»Nord. Universitetsskrift« 1856), der gjenindsætter
KINGO som dens Forfatter.</footnote>

Jeg veed en Kalot,
en Gejstlig at bære, han nylig har faaet. 
Hun sidder paa Toppen hans Hoved saa fast, 
han kan den for Ingen aftage i Hast; 
hun varmer hans Pande, det gjør ham saa godt
at bære Kalot.

Han er jo en Mand,
er kommen fra Bonde i ypperlig Stand, 
med Finhed at melde er bleven til Præst,
dog Rytter at være, det tjente ham bedst; 
nu Haaret er borte, hans Hoved er blot, 
thi bær han Kalot.

Jeg saae ham engang 
blandt dennem, som ere i højeste Rang; 
jeg tænkte, Kalotten han tager vel af, 
mens de ham tiltalte og Hænderne gav; 
men ligesom Halen den følger sin Rot,
saa sad hans Kalot.

Kingo svarede med en nærgaaende Skildring af sin
Modstanders Person: hans røde, rindende Øjne o. s. v.,
hvorpaa Worm replicerede med en Beskyldning mod Kingo
for Drukkenskab, at han engang var falden omkuld paa
Prædikestolen og maatte bæres ud af Kirken m. m.

Samme Aar som Kingo blev Biskop, fik Worm et
Præstekald i Viborg, men fortsatte her sin satiriske
Digtning med en
Række Paskviller, der, som næsten alle hans Skrifter,
gik fra Haand til Haand i skrevne Exemplarer uden 
Forfatternavn. Deres dristige Kritik kom ogsaa 
Regeringen for Øre, og omsider brast dens Taalmodighed. 
Der blev anstillet Husundersøgelse hos Worm; han 
udleverede sine Nøgler og lod dem ransage Huset fra 
Kjælder til Kvist, medens han sad rolig og skrev paa 
sin Prædiken. Men han drev sin Tryghed og sin Kaadhed 
for vidt: i Kirken prædikede han over en Text af 1. 
Mosebog 31,33: »Da gik Laban ind i Jacobs Paulun og i 
Leæ og i baade Pigernes Paulun og fandt Intet« o. s. v.; 
ved Hentydningen til Rachel, som sad paa de Afguders 
Billeder, gik der et Lys op for Generalfiskalen, han 
gik tilbage til Worms Hus og fandt Haandskrifterne i 
Studerekammeret, gjemte under hans Stolesæde. Worm 
blev nu sat under Anklage, nærmest for Skrifterne 
»Studiosus lamentans«, »Horologium Regium eller 
gudfrygtige Kongers Sejerværk, daglig at have hos dem, 
ikke i Lommen, men i Hjertet«, »Visio Abrahami« (»A.s 
Syn«) og »Idola Jeroboami eller Kong Jeroboams Afguder 
i Dan og Bethel, en theologisk Inaugural-Disputation«. 
Han blev dømt fra Ære, Liv og Gods, men benaadet med
Landsforvisning til Trankebar, hvor han skal have
staaet i stort Ry for Hellighed hos de Indfødte. -
Hans Levnet er sidst skrevet af Pastor VlLH. BANG i
»Hist. Arkiv« 1884.

Tre Digtere rage højt op over deres Samtidige og give 
det 17. Aarhundredes danske Poesi en Betydning, der 
naaer ud over den blotte Forberedelse eller Indledning 
til en kommende virkelig Digtning, idet deres Værker 
have selvstændigt poetisk Værd og desuden i Omfanget 
af det Ydede overgaa den hidtil betragtede Litteratur. 
Det er Arrebo, Kingo og Bording.

Anders Christensen Arrebo blev født den 2. Januar 1587 
i Ærøskjøbing. Allerede i 1608, i en Alder af kun
enogtyve Aar, blev han kaldet til Slotsprædikant paa
Kjøbenhavns Slot, og tog to Aar senere Magistergraden
og giftede sig 1611, kun lidt over fireogtyve Aar gammel. 
Omtrent fra samme Tid stamme hans første offentliggjorte 
Poesier, nemlig i Anledning af Kalmars Indtagelse »En 
gantske Kort Extract offuer den store Lycke oc Seyeruinding, 
som den HERRE Zebaoth moxen paa tre Maaneders tid
haffuer voris allernaadigste Herre oc Konning, Konning 
Christian IV. med velsignet vdi Smaalandene vdi Suerige«, 
og i Anledning af Dronningens Død »En Sørgelig Ny Dict, 
om Høyborne Førstindes Salig oc Høyloflig ihukommelse, 
Dronning Annae Catharinae o. s. v. Christeligste oc 
Saligste Fredfart aff denne vsle Verden«, Det første af 
disse Digte er ikke stort forskjelligt fra den 
almindelige episke Poesi med dens brede 
Detailbeskrivelse; i det andet spores der derimod, trods 
al Usikkerhed, en lyrisk Evne, som røber den virkelige 
Digter og taler til os strax i første Strofe:

Jeg saae to dejlig Roser staa
paa fyrstelige Rode,
af konglig Stam, som Lilien blaa
bær Roser sød' og mode (o:  modne),
af fyrstlig Kvist, jeg siger vist, 
udspringe Roser baade, 
er planted i den rige Christ 
og dugget med hans Naade.

Det er rimeligt nok, at disse Forherligelser af
Kongehuset have befæstet Anders Arrebo yderligere
i dets Yndest og havt deres Del i den usædvanlige
Hurtighed, hvormed han befordredes fra Embede til 
Embede. 1613 flyttede han til den større
Slotsmenighed i Frederiksborg, 1616 blev han
Sognepræst ved Nikolaj Kirke i Kjøbenhavn og 1618
Biskop i Throndhjem.

Men ligesaa hurtigt Mester Anders Arrebo var stegen
op til Kirkens højeste Ære og Værdighed, ligesaa
brat blev hans Fald. Den trediveaarige Biskop
havde varmere Blod og et livligere Temperament, end 
det biskoppelige Ornat vanligvis dækker over; han 
glemte stundom Værdigheden over Lystigheden, og
heraf benyttede hans Fjender sig til at undergrave
hans Rygte og svække hans Stilling. Især var hans
Avindsmand Peder Lauridsen, Byfogden i Throndhjem,
ufortrøden til at udspejde hans Færd og udlægge den
til det Værste, og hertil gav den sorgløse Arrebo
ham mere end een Lejlighed. Et Par af disse skulle
vi omtale lidt udførligere, da de samtidig med
Forklaringen af Arrebos Fald give os ret livlige
Genrebilleder fra hin Tid.

I Aaret 1618 holdtes der et muntert Bryllup i Hevne
Præstegaard, hvor baade Bispen og Byfogden fra
Throndhjem vare med som Gjæster. »Det var dengang
Skik,« siger HOLGER FR. RØRDAM i sit udførlige Værk
»Mester Anders Christensen Arrebos Levnet«, 1857,
»at det ved en saadan Lejlighed maatte gaa lystigt
til med »Velfarts-Øl« , »Slatte- og Skjære-Dune«.
Aftenen før Bryllupet; dette stod om Søndagen, om
anden Dags Aften var der Dans og
Lystighed, og først den tredie Dag skiltes Gjæsterne
fra hverandre, efter endnu engang at være blevne 
rigeligt beværtede. Som rimeligt er, kunde det 
af og til ved slige Lejligheder gaa temmelig
muntert til, En og Anden drak vel noget over Tørsten,
og den strengeste Sømmeligheds Regler bevaredes
undertiden ikke saa nøje; men Sligt tilhørte Tiden,
og under en haard Himmelegn maatte Folk ligesom have
enkelte Glædesdage, hvor den daglige Møje og Besvær
glemtes i muntert Gildeslag. Ved Andendagsgildet,
da Lystigheden var paa det Højeste, tog ogsaa Bispen
Del i en Jægerdans, i hvilken en »Hoben Personer
af begge Kjøn posterede sig paa Gulvet i to Rader
lige imod hinanden, i den ene Rad Mands-, i den anden
Kvindepersoner, da der dansede først et Par, slippende
først og tagende siden fat paa hinanden igjen,
og derefter de Andre Touren igjennem«. Det synes at
have været Skik i denne Dans, at naar de to Personer,
der udgjorde et Par og som under Dansen skiltes ad,
atter fik fat paa hinanden, skulde de kysse hinanden,
en Skik, som Arrebo maaske ogsaa har fulgt, idet han
»godt Folk til Villie var lystig i Leg og Samkvem,
dansede med de Andre og vel undertiden sang med«
(hans egne Ord). Under den muntre Samtale, som til
samme Tid faldt mellem Gjæsterne, synes Bispen paa en
eller anden Maade ved en spøgefuld Vittighed at have
foraarsaget, at Peder Lauridsen kom til »at holde
Lyset«, som denne selv kaldte det, Noget som Arrebo
ikke videre tænkte paa, men som Byfogden gjemte
dybt i sin Sjæl. - Paa Grund af Gjæsternes Mængde
laa en stor Del af dem paa en stor Sal oppe i Huset,
Sengene vare stillede paa Rad, og der laa, saaledes
som det vel endnu kan være Tilfældet i Norge og ofte
er det blandt Almuen i Danmark, baade Mænd og Kvinder
i det samme Værelse, uden at Velanstændigheden derved
i nogen Maade krænkedes. Bispen laa i den øverste
Seng. Den tredie Dags Morgen, da det alt var højlys
Dag, stod han op, klædte sig i sine Underklæder og
gik, medens mange Mennesker færdedes frem og tilbage
i Stuen, hen til den nederste Seng, hvori to Kvinder,
Barbara Søren Rasmussens, med hvem han havde danset
Dagen iforvejen, og Mette Peder Iversens laa. Medens
han talte med dem, satte han sig paa Sengekanten; i
det Samme kom Peder Lauridsen ind ad Døren, smilede
ved den behagelige Udsigt til nu at komme Bispen
tillivs, pegede med Fingeren og sagde: »Hvem skal
holde Lyset idag?« Hertil svarede Arrebo: »Vorherres
Lys er alt optændt, der er Intet at holde Lys for.«
Strax efter gik Peder Lauridsen ud af Stuen, og da
han kom ind i det Værelse, hvor han
havde ligget om Natten, sagde han triumferende til en
Person, som laa derinde: »Bispen fixerede mig igaar,
nu skal jeg fixere ham igjen«. Imidlertid trak Arrebo
sine »side Klæder« paa, gik ned i Stuen, satte sig
tilbords med de Andre og begav sig derpaa endnu samme
Dag paa Tilbagerejsen til Throndhjem, uden at ane,
hvor sørgelige Følger disse Dages Begivenheder skulde
have for ham. Men Peder Lauridsen glemte ikke den
Plan, han havde lagt til at bringe Bispen i ondt
Rygte, og snart lykkedes det ham at udbrede sine
Bagvaskelser i en vid Kreds.«

Skjøndt de ogsaa kom Arrebo for Øre, gjorde de
dog ikke. den livsglade Bisp forsigtigere. Især
vare Brylluper og Barselgilder farlige Samlag for
ham. Ved et Præstebryllup 1621 kastede han sin
Samaria og traadte atter Jægerdansen med de Andre;
da Trommeslageren ikke ret forstod at slaa Takten
saaledes, som Bispen sang den for ham, greb denne
selv Trommen og slog den for ham, ja drak senere en
katholsk Helgens Skaal. Ved Barselgildet hos Fogden
Christoffer Nielsen nogen Tid efter var atter Arrebo
og hans Avindsmand Peder Lauridsen tilstede. Der
skjemtedes lystig paa forskjellig Vis. Det var blevet
Modvind, hvilket kom Bispen meget ubelejligt, da mange
Forretninger ventede paa ham hjemme; for at opmuntre
ham, improviserede Værten et Rim :

Bispens Baad ligger for Lande,
til Throndhjem monne han traa; 
det siger jeg for sande:
inden Torsdag kommer han ej ifraa.

Denne Maade at tage Sagen paa faldt i Arrebos Smag; 
han begyndte at skjemte med Værten og den
tilstedeværende Præst, idet han sagde, at han vist
havde været i Lære hos Finnerne, siden han saaledes
kunde gjøre Modvind o. s. v. Senere tog han Papir og
Blæk og nedskrev i Hast nogle Vers, som han derefter
sang for Selskabet:

Skam saa faa den ledige Fin,
Christoffer monne afrette. 
Christ give Hr. Anders et bedre Sind,
han Trolddom mon forgjette. 
De ædelige Præster og de rige.

Forbandet være den slemme Fin,
Christoffer monne afrette, 
at forhefte saaledes Guds Veder og Vind
og for Sejl og Aarer Pind sætte. 
De ædelige Fogder og de rige.

35
Der er stor Trang paa Øreland
for Gran og Furemaste, 
dog ville vi vel fange det Baal i Brand,
vi dennem kunne paakaste. 
De ædelige Præster og de rige.

Peder Lauridsen siger Trinken god Nat
saa drager han ad Bjugnen <footnote>En Sildefjord paa den vestre Side af Ørelandet</footnote> 
han haver den Tøndetap i sin Hat, 
det Øl monne i hans Hals slugne.
De ædelige Drankere og de rige.

Bispens Hustru var ikke fornøjet med denne Vise, og
Arrebo kastede derfor Papiret i Kakkelovnen, men en
af Tjenestefolkene tog det ud igjen og stak det til
sig. At Peder Lauridsen heller ikke skjønnede paa
Versene, er forstaaeligt nok, da de skildrede ham
som en Dranker. Han skrev sig dem bag Øret og lagde
dette til det Øvrige.

De løgnagtige Rygter om Arrebo vare allerede forlængst
naaede til Kjøbenhavn og havde blandt Andre ængstet
hans Velynder, Kansleren Christian Friis; men da
han af Arrebos Svoger, som havde været tilstede
ved Bryllupet i Hevne, havde faaet en Fremstilling
af Sagens rette Sammenhæng, slog han sig til Ro
hermed. Arrebo selv mærkede imidlertid, hvorledes
Bagvaskelsen stadig voxede omkring ham; han søgte
forgjæves at faae Peder Lauridsen afæsket en vidnefast
Erklæring og rejste saa selv til Kjøbenhavn, for at
høre sine Foresattes Mening om, hvorledes han skulde
forholde sig. De anviste ham Rettens Vej; men ad
denne ledtes Arrebo ind i et Vilderede af subtile
juridiske Arrangementer, falske Vidneforklaringer,
Forløbelser fra sin egen og skadelysten Optræden
fra den verdslige Øvrigheds Side, der sluttelig paa
Herredagen i Bergen 1622 endte med en fra først af
ligesaa uforudseelig som med Sagens oprindelige Kjærne
inkommensurabel Katastrofe: Arrebo blev ved Rettens
Dom afsat fra sit bispelige Kald og Embed, og for end
mere at ydmyge ham, blev der tilstillet enhver Bisp
fire Exemplarer af Dommen med Paalæg om at kundgjøre
den over hele Stiftet til Advarsel for Ligesindede.

Det var et sønderknusende Slag for Arrebo; men
i Modgangens Dage fandt han saa at sige sin bedre
Natur og kom til Klarhed over sit egentlige Kald. Han
bosatte sig i Malmø. I Davids Psalmer fandt han Klage-
og Trøsteord, der udtalte hans egen Kvide og Længsel;
han fordybede sig i disse gamle Sange og tog for
Alvor fat paa den Gjengivelse af dem, han tidligere
mere overfladisk havde syslet med.
Allerede i April 1623 havde Arrebo sin Oversættelse
færdig, og nogle Maaneder efter forelaa den trykt:
»K. Davids Psalter sangvis udsat under hundrede og 
nogle Melodier og Toner, som i vore danske Kirker
og christelige Huse brugelige og velbekante ere«,
tilegnet Oversætterens tidligere Embedsbrødre i
Norge og indledet med latinske Anbefalingsvers af
flere kjøbenhavnske Professorer og Præster. Om denne
Oversættelses Værd udtaler Autoriteten paa dette
Omraade, RUDELBACH, sig saaledes: »Hvad man end kan
sige om det Haarde i enkelte Ordføjninger og den
vitterlige Kamp overhovedet, Arrebo havde at bestaa
med et endnu ej fuldelig uddannet Sprog - unægtelig
bliver det dog, at troere og herligere har Ingen
udtrykt de oprindelige Psalmetoner, dybere er Ingen
paa vort Tungemaal trængt ind i Davids Aand. Netop
det, at Arrebo forsmaaede den egenlige »Parafrases«
(Omskrivnings) Karakter og stræbte at udtrykke hver 
Aandens Tanke og Ord og hver enkelt Psalmes
Grundstemning, giver hans Arbejde det største Værd,
saa vi vel kunne sige, at med Undtagelse af Luthers
Psalmeoversættelser og Lempninger har Ingen blandt
noget andet Folk, der søgte at tilegne sig Davids og
Asafs Ord og Mening, naaet Arrebos Rang.«

Kongens Fortørnelse paa den afsatte Biskop tabte sig 
lidt efter lidt under Tidens mildnende Indflydelse; 
i August 1625 underskrev han et aabent Brev, hvorved 
Arrebo fik »sin Forseelse eftergiven« og det blev ham 
»bevilliget og tilladt, at han igjen til et Bondekald, 
hvor han lovligen kan blive kaldet, maa admitteres
og kaldes« Men da Malmø Borgere ønskede ham til
Sognepræst der i Byen, modsatte Kongen sig det bestemt
og udvidede kun sin forhen givne Tilladelse til at
maatte gjælde »en af de gemene Kjøbstæder, der som
de ikke haver formegen Lyst til Klammer«. Da der saa
1626 blev et Kald ledigt i Vordingborg, fik Arrebo
det og røgtede det til sin Død den 12. Marts 1637.

Her udarbejdede han sit digteriske Hovedværk:
»Hexaëmeron Rhytmico Danicum. Det er: Verdens 
Første  Vges Sex Dages præctige oc mæctige 
Gierninger« - det første betydelige Forsøg i dansk
Kunstdigtning. Det var hans og det danske Sprogs
Velynder, Kansleren Christian Friis, der opfordrede
Arrebo til at udføre et Arbejde, som kunde stille vor
Litteratur paa lige Fod med Fremmedes, og det faldt
naturligt, at han til et saadant Forsøg anbefalede
det samme Værk, med hvis Oversættelse i det tydske
Sprog »det frugtbringende Selskab« havde aabnet sin
litteraire Virksomhed: den franske Digter Seigneur
DU BARTAS' beundrede Skildring af Skabelsens
Mangfoldighed, »La premiere Sepmaine«, oversat,
endogsaa flere Gange, paa Latin, Italiensk, Spansk,
Engelsk, Hollandsk og flere Sprog.

Til dette Forbillede stiller Arrebo sig imidlertid i
et meget frit Forhold, baade hvad Formen og Indholdet
angaaer. Istedetfor den franske Alexandriner vælger
han dristigt et overmaade vanskeligt Versemaal:
Hexametret, men med Cæsur og Rim midt inde i Verset:

O almægtige Gud, Alverdens Skaber og Herre, 
prægtig Du gaaer herud, din Gjerning zirlig maa være! 
Herlighed er din Dragt og Lys dit Klædebon hvide! 
Dejlighed er din Pragt, Du skin som Solen hin blide!

Han gjennemfører dette Metrum i Størstedelen af
Skildringen af den første Dags Gjerning, men saa
er det faldet ham for svært, og han gaaer over
til Alexandrineren, forbeholdende sig at gjenoptage
Hexametret til Forherligelse af den syvende Dag. Dog -
saa vidt naaede han ikke; da han havde endt det sjette
Dagværk med disse profetiske Linier:

Bryd af, sluk Lyset ud, Sabbathen kræver Hvile;
imorgen tidlig op til Herrens Hus at ile -

faldt Pennen ud af hans flittige Haand, og han gik
selv ind til Søndagshvilen.

Indholdet er jo givet ved Emnet; men ogsaa her
staaer Arrebo meget frit overfor sin Original,
tildigter lyrisk-paakaldende Indledninger til de
enkelte Dagværker, skildrer nordiske Naturforhold,
som den franske Digter ikke kjendte o. s. v. Det
kan endogsaa heltigjennem paavises, at Arrebo just
naaer højest i poetisk Skjønhed, hvor han mere er
selvdigtende end gjengivende, og at Svaghederne i
hans Digt træde mest skæmmende frem, hvor han med
størst Troskab efterligner Bartas, f. Ex. i dennes
Benyttelse af Plinius, Ovid og andre Oldtidsforfattere
og overhovedet i den for
Renaissancedigtningen ejendommelige Sammenblanding
af Kristendom og Mythologi, Paakaldelse af Gud og af
Musen, Indførelsen i Edens Have af hele den antike
Digtnings Personale. Denne fra vor Tids saa afvigende
Smag gjør det vanskeligt for en Nutidslæser at komme
igjennem en saa udførlig episk-didaktisk Digtning
som »Hexaëmeron«. Ved et kortere Uddrag undgaaes
Vidtløftighedens sløvende Indflydelse, og man kan
næsten sige, man faaer et friskere Indtryk af nogle
løsrevne Enkeltheder end af det samlede Værk. Vi vælge
da to Brudstykker, et af fortrinsvis lovsyngende,
et andet af overvejende beskrivende Karakter.

Af »Verdens første Uges anden Dag«.
(Guds Lovprisning).

Almægtig, evig Gud, o alle Mesters Mester, 
Du Envoldskonge stor, i Øster og i Vester, 
i Sønder og i Nord, deroven i det Høje 
og ned til mig igjen, ihvort jeg skyder Øje, 
hvad ser jeg uden Dig? din Magt, de Kræfter store, 
din Visdoms høje Kunst, din grundløs Naades Fore. 
Jeg gjennem Luften faer, der staaer Du, Gud den blide, 
med Spanden i din Haand, med Saaen hos din Side, 
Du vel din Urtegaard i største Brynde læsker, 
Du Blomster ærefuldt af sorten Muld udæsker. 
Ja, af din Plantespand den klare Vin nedflyder, 
og med den samme Haand vort Bord med Brød Du pryder, 
god Mælk og Honning sød af Skyen Du nedregner, 
vor Hjord saa tusindfold formerer Du og kvægner. 
Jeg den Planete-Lund med Tanken gjennemrider, 
der est Du, store Gud, der staaer Du, Herre blider, 
med Solen i din Haand, det lyse Verdensøje, 
og underviser den, hvor hun sin Gang skal føje, 
at hun med klare Lys den mørke Nat skal drive, 
samt hvad paa Jorden er sin Vederkvægning give:
er den os altfor varm, Abskonsel (Læ) er tilrede,
Du drager Skyen for, strax mindsker sig den Hede:
om Jorden er for kold, strax Skyen maa til Side,
og med sin Varme stor fremtræder Sol den blide. 
O store Herre Gud, hvo kan din Magt beskrive 
og Dig, o Skaber god, tilbørlig Ære give?

Af »Verdens første Uges tredie Dag«.
(Skildringen af »Vandenes Rømning« giver Digteren
Lejlighed til at omtale Danmarks hydrografiske
Forhold). 

Hos os i vore Land, vi Floder lidt behøver,
thi os den salte Flod for Døren stedse løber.
Der findes Stæder faa i ganske Danmarks Rige,
som jo den salte Sø forsyner rigelige.
Og hvad er Rhin og Elb mod Balthe-Sø at regne,
som Landet yndelig omringer allevegne?
Dog findes Elv og Aa endog i vore Lande,
i Holsten Ejder, Sli, og fiskerige Vande:
i Jylland Gudenaa, som Randers Lax i springer,
med Nif-Aa, Limaafjord, i Vesterhav udstinger,
i Skaane Heller-Aa ved CHRISTIAN Stad ligger:
Lagholm i Hallands Elv Lax giver, ikke tigger.
Hin skjønne Sjællands Søer for Elve Fyldest gjøre,
Soer, Tiisø, Esserom og Arresø end større.
Det fine Fynske Land har og sin' Aaer vel skjønne
og mangen Gjedde-Sø i Engene de grønne.
Sligt, som og andet Mer, i Danmark som mon være,
jeg vilde skrive her, den rige Gud til Ære,
ja baade Stad og By, Skov, Mark saa contrafeje,
som Svarfvers <footnote>Drejerens</footnote> kunstig Haand skuld' ej med Hjulet dreje;
men Klokken ringer tolv, sex Timer snarlig skride,
og her er mer i Fad, før Sol gaaer under Lide.
Træd af, baad' Elv og Aa: hav Tak, Du Skaber kjære,
Du overvise Gud og ret forsynlig Herre,
som Riger, Land og Stad gavst Elv og Floder mange,
der ej om Næring sin til Havet kunde lange.

Først henved femogtyve Aar efter Anders Arrebos Død
blev hans »Hexaëmeron« udgivet af hans Søn, Præsten
Christen Arrebo. I Uddrag er det sammen med Digterens
andre Arbejder udgivet som anden Del af H.F. RØRDAMS
ovennævnte Biografi.

Vi komme nu til »Psalmisten i det danske Kirkekor«,
som GRUNDTVIG har kaldt Thomas Kingo i sit smukke
Digt med den kraftige Slutningsstrofe:

Mens de danske Tunger Blade 
er i Kingos Psalmebog,
skal i Solskinsregn sig bade
Korsets Tegn med Danebrog, 
staaer i Nord den danske Kirke 
som et kristent Danevirke!

KINGO  var  af skotsk  Æt; hans  Farfader kom som Tapetmager 
fra Skotland til Danmark under Christian IV.; Faderen, der 
var barnefødt i Skotland, var Silkevæver i  Slangerup og gift 
med en dansk Pige. Deres Søn Thomas  blev født den 15. Decbr. 
1634. Om sin Barndom synger han i »Sjungekoret«:
[IMG]

Tilvenstre hans adelige Vaaben med Pegasus, under Navnet Ordene :
Doktor i Theologien og Biskop i Fyn.
Jeg fik min Vandrestav i Haand, 
da knap et Ord jeg talte; 
saasnart jeg kom af Svøbebaand 
man slap mig løs og kaldte, 
ja lokked mig med kjærligt Smil, 
saa jeg slog løs at gange; 
tre Trin var mere end en Mil,
thi jeg var spæd og bange.

Min Barnekjæp jeg siden red
og prøved Gluttedyster,
jeg lo ad Verdens Herlighed,
men elsked Barnelyster.
Den Vej, som laa til Skolegang,
besværlig var at træde,
han faldt mig stundom meget lang
og korted mig min Glæde.

Et godt Nemme maa Drengen imidlertid have havt, siden
en af Latinskolens Lærere opmuntrede Forældrene til at 
overflytte ham til denne, og siden han endydermere, 
hvad der kun var Tilfældet med de mere opvakte Disciple, 
overgik til Frederiksborg for at gjennemgaa sine sidste 
Læreaar i den derværende større og anseligere Latinskole, 
der paa en Maade fik sin nye Elev at takke for sin 
vedvarende Existens; thi da den under Christian V. 
sygnede hen og man forestillede Kongen, hvor liden Nytte 
den gjorde, og at det var langt bedre at holde et 
Kompagni Ryttere for dens Kapitaler, ønskede Kongen dog 
først at vide, hvad der var blevet af dem, som havde 
besøgt Skolen og nydt godt af dens Penge. Neppe var 
Kingos Navn blevet nævnt i Rækken af dens Fostersønner, 
før Christian V. udbrød: »Er der kommet saadanne Mænd 
fra Frederiksborg Skole, hvor tør vi da nedlægge den?«

Tyve Aar gammel blev Kingo Student, og fire Aar efter, 
just som Svenskekrigen udbrød, tog han theologisk 
Attestats. I Krigsaarene var han Huslærer, bl. A. hos 
Fru Lene Rud til Vedbygaard i Nærheden af Tissø. 
Præstelig Ordination modtog Kingo 1661, da den gamle 
Worm i Kirkehelsinge antog ham til sin Kapellan, i 
hvilken Stilling han blev i henved syv Aar. Fra denne 
Periode skriver hans første trykte Digt sig: 
»Sæbygaards Koklage«, skrevet 1665 og ligesom det 
omtrent samtidige, i Haandskrift forefundne »Nævetud 
og Knud herud«, Lejlighedsvers, der skjemtende 
omhandle Begivenheder fra Forfatterens landlige 
Ophold ved Tissø, uden Spor af Interesse for Nutiden 
og uden andet Sammenhæng med Kingos senere
Forfatterskab end den temmelig lette Versifikation,
der allerede her kommer tilsyne.

Efter Præsten Worms Død blev Kingo (S. 534) gift med
hans unge Enke. Hans praktiske Natur fornægtede sig
ikke ved denne Lejlighed: paa Enkens Vegne akkorderede
han med Eftermanden i Kaldet om en Sum eengang for
alle istedetfor Enkepension, og
da Kontrakten var kommen istand, erklærede han sin 
Trolovelse. Han kunde nu sætte Bo i sin Fødeby Slangerup, 
hvor han var bleven Præst. Kun et Aarstid varede hans 
Ægteskab; hans Hustru døde og efterlod ham en Mængde Børn 
af forskjellige Kuld, som han tog sig af med faderlig 
Omhu. Efter nogle Aars Forløb giftede Kingo sig anden 
Gang med Enken efter Forvalteren paa Frydendal, og med 
hende levede han i treogtyve Aar.

Det otte Aars Ophold i Slangerup blev frugtbart for 
Kingos poetiske Produktion. Han havde allerede vakt 
Opmærksomhed ved sine Lejlighedsdigte, og endog til 
Hove var hans Navn naaet; han undlod ikke stadig at 
fornye dets Glans i HofTets Øjne ved poetiske 
Opmærksomheder imod sine høje Velyndere og historisk-
patriotiske Lovprisninger. 1672 sendte han saaledes 
Griffenfeld et Sørgedigt i Anledning af hans Hustrus 
Død og skrev samme Aar »Den vidtbekjendte Danmarks 
Hovedfæstning Kroneborgs korte Beskrivelse«, et 
skildrende Digt i den sædvanlige nøgterne Maneer:

Forneden ligger smukt med vel afdelte Gader 
det lystig Helsingør, som elsker Dig for Fader 
og rette Forsvar sin; der seer man Folk at gaa 
og Hver sin Syssel og sin Gjerning passe paa.

I samme Stil er »Samsøs korte Beskrivelse«, tilegnet
Øens Ejer Griffenfeld, Kingos »naadige Befordrer og 
Forfremmer«; et Omslag i den offentlige Menings
historiske Dom, fremgaaet af Borgerstandens forøgede
Selvfølelse efter Forfatningsforandringen, kommer
tilorde i Linier som disse:

Det Land blev og forundt Kong Christian den Anden
til Lyst og Tidsfordriv af Landet og af Stranden,
hvormed han skulde da sin Sorrig lidt forslaa,
der ham hans Riges Spir var ganske tagen fra. 
Han nævnes ofte vrangt Kong Christian den Onde, 
dog kan ej sige det Klerk, Borger eller Bonde,
men mere slutte, han saa stor ej havde Skyld.
Jeg vil ej røre mer ved den tillægte Byld.

»Kong Christian den Femtes første og lyksalige
Ledingstog Aar 1675«, forøget med »Anhang« for
1676 og 1677, giver selvfølgelig megen Anledning til
Lovprisning af Herskeren for hans Tapperhed, Visdom og
andre store Egenskaber; i det sidste Anhang beskrives
bl. A. den Storm, Kongen var ude i, da hans Liv kun
frelstes af det senere paa Tøjhuset opbevarede Anker, til hvilket 
Kingo skrev den i sin Tid saa højlig beundrede Inskription:

Gud holdt paa mig, og jeg holdt Christian den Femte,
der en fortvivlet Storm i Østersø ham klemte.
To Rigers Liv og Død paa to Jernhager laa:
jeg derfor evig her skal til et Minde staa.

Om ikke i Øjeblikket større, saa dog langt værdigere
og varigere Ry vandt Kingo ved sit Aandeligt Sjungekor, 
hvis første Del (1674), indeholdende 14 Morgen- og 
Aftensange tilligemed Kong Davids 7 Pønitense-Psalmer, 
ogsaa hører til hans slangerupske Arbejder. I Tilegnelsen 
til Kongen siger Kingo, at han med disse og de senere 
følgende opbyggelige Digte vil stræbe efter, at »vi og 
her i Danmark, saavel som de Tydske og andre Lands-Folk 
(af hvilke vi hverken have Behov at laane eller udi 
Rimekunsten det ringeste at eftergive) kunne have Psalmer 
og Sange til Gudfrygtigheds daglige Øvelser, som ikke er 
udlaant af deres. Thi de Danskes Aand er dog ikke saa 
fattig og forknyt, at den jo kan stige ligesaa højt mod 
Himlen som Andres, alligevel at den ikke bliver ført paa 
fremmede og udlændiske Vinger.« At Kingo havde Ret til at 
udtale disse frejdige Ord, godtgjorde hans Digtsamling, 
der i sine bedst lykkede Partier viste, hvilken Højhed og 
Fylde en virkelig Digteraand kunde indblæse det til 
poetisk Brug endnu saa lidet udformede danske Sprog. Her 
findes Morgensangene »Nu rinder Solen op af Østerlide«,
»Lyksalig Dag, som nu saa blid oprinder«, og

Vaagn op og slaa paa dine Strenge, 
sjung mig en dejlig Morgensang, 
o kjære Sjæl, stat op af Senge,
gjør med din Tak en Himmelgang, 
gjør Vold oppaa den Stjerneborg, 
og glem saalænge Verdens Sorg!

Aftensangene »Den klare Sol gaaer ned, det kvælder
mer og mer« »Det mulner mod den mørke Nat«, os

Se, hvor sig Dagen atter skynder, 
i Vestervand sig Solen toer, 
vor Hviletime snart begynder.
O Gud, som udi Lyset boer
og sidder udi Himmelsal,
vær Du vort Lys i Mørkheds Dal!

»Sjungekorets« Texter ere ledsagede af Melodier, tildels laante fra 
verdslige Sange. »Jeg veed vel«, siger Kingo i Fortalen, »at der 
ikke Faa skal lade sig finde, som dette mit ringe Arbejdes spæde
Textside af »Thomas Kingos Aandelige Siunge-Koors Første Part«.

Kbhvn. 1674.

Foster skal ville udkviste, fordi det ikke er overklædt 
med de gamle og brugelige Kirkesanges Toner, men herudi
haver jeg ikke vidst at gjøre mig Nogens sær Tanker til
en Lov; besynderlig fordi jeg finder vore Forfædre, som 
haver digtet og sammensat vore Kirke-Psalmer, at have 
brugt den Frihed, at de ikke haver bundet sig til een,
to eller flere, men frit taget allehaande Melodier,
endogsaa af lystige og verdslige Toner, som mere end
nok er bevisligt«.

Hvilken Anseelse Kingo havde naaet ved sit Forfatterskab, 
gav Aaret 1677 et utvetydigt Vidnesbyrd om, da 
Sognepræsten i det lille Slangerup kaldtes til at beklæde 
Fyns Bispestol. Her lagde en betydelig Embedsvirksomhed 
Beslag paa hans Tid, saa han først i 1681 naaede at faae 
anden Part af Aandeligt Sjungekor udgivet. I dette Værk 
hæver Kingo sig til Højdepunktet af sin Psalmedigtning; 
her findes Hymner, som leve paa Folkets Læber den Dag 
idag, og som ingen senere Psalmesang har overtruffet i
Tonens mægtige Klang og gribende Skjønhed: »Hav Tak, vor 
Gud og Skabermand«, »Aldrig er jeg uden Vaade«, »Sorrig 
og Glæde de vandre tilhobe« med Stroferne:
Alle Ting har sin foranderlig Lykke, 
Alle kan finde sin Sorrig i Barm, 
tidt ere Bryst under dyrebar Smykke
fulde af Sorrig og hemmelig Harm;
Alle har Sit,
Stort eller Lidt, 
Himlen alene for Sorgen er kvit!

Vælde og Visdom og timelig Ære, 
Styrke og Ungdom i blomstrende Aar, 
højt over Andre kan Hovedet bære,
falder dog af og i Tiden forgaaer;
alle Ting maa
Enden opnaa, 
Himmelens Salighed ene skal staa!

Vel da, saa vil jeg mig aldrig bemøje, 
om ikke Verden gaaer efter min Agt, 
ingen Bekymring skal kunne mig bøje, 
Intet skal gjøre mit Hjerte forsagt;
Sorrig skal dø,
Lystigheds Frø 
blomstres paa Himle-Lyksaligheds Ø!

Angest skal avle en varende Glæde, 
Kvide skal vinde sin Tot udaf Ten, 
Armod skal prydes i rigeste Klæde,
Svaghed skal rejses paa sundeste Ben,
Avind skal staa
fængslet i Vraa, 
Himlen kan ene alt dette formaa!

Og endelig »Far, Verden, far vel!«

Hvad er mine Aar,
som smugende svinder og snigende gaaer? 
Hvad er min Bekymring, mit tankefuld Sind, 
min Sorrig, min Glæde, mit Hovedes Spind? 
Hvad er mit Arbejde, min Møje, min Sved? 
Forfængelighed, Forfængelighed.

O Rigdom og Guld, 
Du Jorderigs Afgud i skinnende Muld,
Du est dog af Verdens bedragelig Ting, 
som voxer, aftager og vexles omkring, 
Du est dog i højeste Mærke og Med 
Forfængelighed, Forfængelighed.

Ak, Venskab og Tro, 
som alt efter Lykken veedst Fløjet at sno! 
Du smukke Bedragere, heldige Skalk,
som skuffer saa ofte i Drøvelsens Kalk! 
Du est, som jeg og af Forfarenhed veed, 
Forfængelighed, Forfængelighed.

Ak kjødelig Lyst,
som Mangen med dødelig Læber har kyst, 
dit fængende Tønder, din flyvende Gnist 
har Mangen i evige Luer henhvist. 
Din Skaal synes Honning, men Drikken er led
Forfængelighed, Forfængelighed.

Sjungekorets anden Part - »efter hvis Fremkomst det
var umuligt, at Poesi kunde uddø i Danmark«, siger
N.M. PETERSEN - tilegnede Kingo Dronning Charlotte
Amalie med en Snært til dem, der endnu lagde Foragt
for det danske Sprog for Dagen: »Udi den Lyst, som 
Eders Majestæt haver til at elske vort Sprog, seer 
jeg, at Eders Majestæt paa en sær heroisk og Helte-
Maade gjør Mange af dem skamrøde, der have maaske i 
tredive Aar ædt Fædrelandets Brød i Hans Majestæts 
Tjeneste og har dog ikke villet lære tredive danske 
Ord. Enten det nu er vort gode gamle danske Sprogs 
Skjæbne, at det skal agtes haant om af dem, som vi 
agte højt om, eller og de indbilde sig (fordi de vil 
ikke forstaa det), at det er et Vadmels-Sprog, og 
derfor ej gide taget det paa deres Silketunger, det 
lader jeg staa ved sit Værd.«
To Aar efter sin Udnævnelse til Biskop blev Kingo
ophævet i Adelstanden, en dengang ikke usædvanlig
Udmærkelse, da Christian V. ønskede at svække den
gamle Adel ved at skabe en ny, til ham og hans Hof
nærmere knyttet. 1682 udnævntes han til Doktor i
Theologien, omtrent samtidig med at det overdroges 
ham at samle en ny Kirke-Psalmebog. At de førstnævnte
Æresbevisninger have været Kingo kjærkomne, er der
ingen Grund til at tvivle om; men at han med den
praktiske Sands, som hos ham fandtes i den sjeldne
Forening med Digtergaven, har sat nok saa megen Pris
paa det sidstnævnte Hverv, er endnu mindre tvivlsomt;
thi det lovede baade Ære og Fordel. Kingo fik nemlig
Privilegium paa at trykke og udgive Psaimebogen og 
gav sig strax ifærd med Løsningen af Opgavens
forskjellige Dele: indforskrev Typer fra Lübeck og 
anlagde et Trykkeri i Bispegaarden, samtidig med at 
han selv digtede Psalmer og gjennemgik den
foreliggende Litteratur. Naar man betænker, at Kingo
ved Siden af sine Embedsforretninger fik Stunder og
Inspiration til at digte de 136 af Psalmebogens 267
Psalmer, vil man endda ikke undres saameget over, at 
det varede sex Aar, inden den, eller rettere sagt 
dens første Halvdel »Vinterparten«, udkom (Odense 
1689). Her møde vi bl. A. Psalmerne »Enhver, som 
troer og bliver døbt«, »Gak under Jesu Kors at staa«, 
»Hvor saligt var det Ægtepar«, »Mig længes nu at 
træde«, »Nu kom der Bud fra Englekor«, »O Jesu, paa 
din Alterfod«, »Op, Sjæl, bryd Søvnen af«, »Over 
Kedron Jesus træder«, »Se, hvor nu Jesus træder«, 
»Som den gyldne Sol frembryder«, o. fl., som have 
faaet Plads i vor nu brugelige Psalmebog; vi minde 
om sidstnævnte Psalmes Slutningsstrofe som
Vidnesbyrd om den Lethed i Udtrykket, Psalmestilen
nu havde naaet under Kingos Behandling:

Tak for al din Fødsels Glæde, 
Tak for dit det Guddoms Ord, 
Tak for Daabens hellig Væde, 
Tak for Naaden paa dit Bord,
Tak for Dødsens bitre Ve, 
Tak for din Opstandelse,
Tak for Himlen, Du har inde, 
Der skal jeg Dig se og finde!

Saasnart »Vinterparten« var udkommen, sikrede en
kgl. Forordning Kingo Eneretten til Udgivelsen i 
tyve Aar, befalede Psalmebogens Indførelse i 
Kirkerne og paalagde enhver Sognekirke i Danmark at
anskaffe et Exemplar, for hvilket der skulde betales
den paafaldende høje Pris 6 Mark. Ved Hove spottede
Kingos Fjender over det Næringsvid, han mentes at
have lagt for Dagen ved denne
Forretning; Ceremonimesteren Etatsraad Fr. GersdorfT,
der havde Frisprog hos Kongen, foreslog, efter hvad
der fortælles, Majestæten Udstedelsen af tre nye
Privilegier: et for sig selv paa en ny Katekismus,
et for Grev Reventlow paa en A. B. C. og et for
Gyldenløve paa en Davids Psalter, med Paabud om, at
alle Kirker og Skoler skulde kjøbe dem, saa vilde de
alle Tre snart komme ud af deres Gjæld. Om dette blev
Anledning til den paafaldende Bestemmelse, der nu blev
tagen, er ikke godt at sige, men vist er det, at der
knap en Maaned efter den omtalte Forordning udkom et
kgl. Reskript, der kort og godt tog den tilbage igjen
og erklærede den for ugyldig. Nogle Dage efter blev
Kingo vel udnævnt til Justitsraaad, men dette bødede
kun slet paa den Krænkelse og Skuffelse, der var
vederfaret ham, og som han gav Luft i den Paaskrift,
hvormed han udstyrede endel Exemplarer af Psalmebogen,
som han forærede bort:

Gak, hudeflettet Bog, Du tør vel Plaster finde 
og rene Sjæle, som vil dine Saar forbinde. 
Gak, syng din Sorrig hen, det tør vel blive godt, 
thi Ære fødes tidt udaf vanartig Spot.

Denne Forudsigelse gik for en Del i Opfyldelse, thi
den Kirkepsalmebog, det paalagdes Roskildepræsten
SØREN JONÆSON at samle, blev forkastet 1693, og den
til Udarbejdelsen af en Kirke- og Husandagts-Psalmebog
nedsatte Kommission forlangte et Antal Exemplarer af
Vinterparten som Grundlag for sit Udvalg og satte
ogsaa omtrent firsindstye Kingo'ske Psalmer ind i
sin 1699 udkomne autoriserede Psalmebog. Paa dennes
Trykning og Forhandling fik Kingo endvidere ti Aars
Eneret, af hvilken Grund den i daglig Tale altid
kaldtes »Kingos Psalmebog«, Skjøndt den jo netop var 
fremkommen i Modsætning til den af Kingo selv samlede 
Psalmebog; Oplaget af denne lod han uddele gratis til 
fattige Børn i Kjøbstæderne, efterat han havde 
forsynet den med et nyt Titelblad.

Medens alle disse Forhandlinger stod paa, mistede
Kingo ved Døden sin Hustru, som havde delt Ondt og
godt med ham i treogtyve Aar. Paafaldende hurtig
giftede han sig igjen - for tredie Gang - med Jomfru
Birgitte Balslev, som havde arvet Fraugdegaard i
Nærheden af Odense efter sin Fader. Med hende levede
han i ni Aars Ægteskab. Hans sidste Aar vare fulde
af legemlige
Smerter, der for det meste tvang ham til at holde Sengen. Dagen 
før han døde udbrød han, idet han vaagnede op af en kort Slummer: 
»Herre Gud, imorgen faae vi en dejlig Musik  at høre.« Og Søndag 
Morgen den 14. Oktbr. 1703, da Kingo drog sit sidste
Suk, ringede Kirkeklokkerne til Højmesse. Han blev 
begraven i Fraugde Kirke. Af det lærde Tidsrums Digtere 
er Kingo ubestridelig den betydeligste og som en Følge 
af hans Digtnings Art tillige den, hvis Poesi er mest 
kjendt i vore Dage, selv af dem, der ikke have Rede paa, 
at han er Forfatteren til de Hymner, de synge Søndag
efter Søndag. I Psalmebogen ere hans Sange naturligvis
noget lempede efter vore Dages Smag og Sprogbrug, for 
at intet Uædelt eller Ubehjælpsomt skal svække den 
opbyggelige Stemning, de skulle fremkalde; dels er jo 
nemlig mangt et Udtryk, som faldt Kingos Samtid
naturligt, nu blevet forældet eller i Udviklingens
Gang blevet efterladt i en for Poesien ubrugelig
Sfære, og dels lider Kingo selv under sin Tidsalders
mangelfulde Betragtning af Poesien og Famlen efter den 
rette Form. Hvor storslaaet hans religieuse Pathos end 
træder frem i hans bedste Psalmer, og gjennemgaaende 
især i deres Begyndelsesstrofer, undgaaer han dog ikke 
altid at udvande Indtrykket ved en ulidelig Bredde i 
Udførelsen, ved at henfalde til det didaktiske Foredrag, 
som var egent for Tidens Opbyggelseslitteratur i 
Almindelighed, eller ved at slippe de Tøjler afhænde, 
hvormed han skulde styre den Rigdom af kraftige Billeder,
han raadede over; og hvor mesterlig hans Vers end ere 
formede eller saa at sige strømmede fuldtfærdige frem af 
den poetiske Stemnings Væld i Inspirationens hellige 
Timer, er der dog i mattere Øjeblikke flydt Digteren 
mangen en knudret Vending, mangt et svagt Rim i Pennen 
under Anstrengelsen for at betvinge det gjenstridige Sprog. 
Jo ypperligere en Digter er, des mere tilbøjelig vil man 
almindeligvis være til at bedømme ham absolut, uden at se 
ham med hans Tidsalder som Baggrund, og vil derfor let 
komme til at gjøre ham Uret paa Punkter, som have deres 
naturlige Forklaring i hans Sammenhæng med Tiden; iagttager 
manden rette Synsmaade, vil Kingos Digtning vise sig som 
endnu mægtigere og for sin Tid vidunderligere, end den 
umiddelbart gjør Indtryk af at være. - Kingos Psalmer ere 
udgivne af P.A. FENGER 1827, hans aandelige Sjungekor af 
M. HAMMERICH og G. RODE 1856.

Som Personlighed er Kingo en imponerende Skikkelse i
den danske Bisperække: uden Forbehold i sin religieuse
Hengivelse, med en flammende Følelse for det Eviges
ubrydelige Autoritet overfor alle jordiske Forhold,
men paa samrne Tid udrustet med stærke Evner til at
styre og beherske Livets Gang - foretagelseslysten,
erhvervsdriftig og energisk, myndig og vel endog noget
prælatstolt i sin Embedsførelse, med en udviklet
Følelse for sin Ret, men tillige, efter Samtidiges
Udsagn, godgjørende og hjælpsom efter den store
Udstrækning, hans timelige Midler tillod ham. Han
var en stor Aand, skabt for store Forhold. - Hans
Levnet er
skrevet 1852 af A.C.L. HEIBERG og 1887 af
RICH. PETERSEN: »Thomas Kingo og hans Samtid«.

I Anders Bording, der indtager Førstepladsen paa den
verdslige Digtnings Omraade, møde vi en let, livlig 
Natur og en Poesi af samme Art. Han var en Søn af 
Christen Bording, senere Livlæge hos den udvalgte Kong 
Christian V., og fødtes den 21. Januar 1619 i Ribe, 
hvor hans Fader dengang var Provinsial-Medicus. Syv Aar 
gammel sattes han i Ribe Kathedralskole, hvorfra han 
dimitteredes til Universitetet 1637. Det var her 
fornemmelig de friere Studier, der drog ham til sig: 
hans Samtidige forsikre, at han kunde
de ypperste latinske Digtere udenad paa sine Fingre,
og i ikke mindre Grad fængsledes han af de yngre
Poeter, sluttende sig med Begejstring til Martin Opitz
og hans Skole saavelsom til Ronsard, Hovedet for den
franske Digtekunsts Renaissance. Det maa altsaa ikke
undre os, at det unge Digterhjertes første erotiske
Rørelser iførte sig Tidens Hyrdedragt, og at Bording
som en smægtende Celadon besang sin Hyrdinde »Sylvia«,
der i det daglige Liv bar det mindre ætheriske Navn
Maren Jacobsen og boede i Aarhus, hvor Bording havde
gjort Bekjendtskab med hende under sit Ophold paa
den nærliggende Ejendom Stadsgaard, det nuværende
Constantinsborg:

Maatte jeg af Hippocren
faae den rette Saft, 
som kan gjøre Stemmen ren 
med forborgen Kraft: 
idelig min Tunge 
til din Pris at sjunge 
sig skal røre da, 
o ædle Sylvia!

Tusind høvske Møer jeg veed,
som berømmes maa, 
men i Sæders Heldighed 
ingen Dig kan naa: 
hvad du vilt begynde, 
har forborgen Ynde,
ja tvinge kan Enhver 
til Dig at have kjær.

En Mængde lignende Hyrdepoesier saae Lyset under
Bordings fleraarige Ophold i Jylland, hvor han dels
var Huslærer i adelige Familier, dels opholdt sig i
sin Broders Præstegaard. Paa Brusgaard, en Milsvej
Syd for Randers, hvor han underviste Enkefru Juels
fire Smaapiger, skrev han til disse sine Elever sin
bekjendte Julesang »Ørnen med sin lette Vinger«, af
hvis fireogtyve Strofer vi her anføre de fire første:

Ørnen med sin lette Vinger 
flyver højt i Luften hen,
med sin Flugt han sig opsvinger 
hastelig mod Himmelen:
vanskeligt det skulde blive
al hans Veje at beskrive,
fra den Tid han først uddrog 
og sin Vej i Luften tog.

Slangen og til mange Sider 
vender sig paa Klippen fri,
underlig han sig omvrider, 
følger ingen Vej og Sti:
høj Forstand og Visdoms Gave
fik den Mester vist at have, 
der skuld dømme ret derom, 
hveden og hvorhen han kom.

Skibet vinder op sit Anker, 
giver sig fra Land og Ø,
baade hid og did det vanker 
over salten Vand og Sø:
den var højlig værd at prise,
der dets Veje kunde vise
og forstaa sig paa dets Spor 
hvort det hen i Verden foer.

Men den Stærkes Sti og Veje 
i en Jomfru ren og klar,
den kan Ingen overveje, 
Ingen sig derpaa forstaaer.
Englene, som kunde melde
Himlens Højd' og Stjerner tælle, 
de dog ej den Kundskab naaer, 
hvor slig Hemlighed tilgaaer.
Den Juelske Familie var bekjendt for sine Damers
Lærdom og Dannelse; til denne Omstændighed sigter et
af Bordings bedste Digte »Lærde Kvinders Forsvar«,
tilegnet Fru Juels Søster, den fromme og blide Jomfru
Margrethe Juel til Aabjerg, der senere blev gift med
den danske Gesandt i Stockholm Peder Juel og døde
i en ung Alder. Bordings Forsvar for Kvindekjønnets
Lærdom motiverer, hvorfor han sætter Pris paa den,
idet han beklager de Mænd, der ere blevne gifte med
en uvidende Kvinde, og skildrer den Tilfredshed,
der kan skabes i Ægtestanden af gode Kundskaber:

Hvormangen nødtes her og der
med Hjertens Harm at raabe: 
hvor skal jeg hen? hvad Raad er nær?
jeg haver faa't en Taabe. 
Gud bedre mig, jeg skulde faae
det onde Raad isinde, 
at jeg for Gods og Penning saa
mig nogensind lod binde. 
Hun er vel smuk, til Brask og Pral
vil ingen Umag spare, 
hun kan og rede Grød og Kaal,
en dog en simpel Daare. 
Om Nogen kommer i vort Hus
og jeg er ej tilstede, 
hun tier stille som en Mus,
han bydes ej til Sæde. 
Hun veed om Ingenting Besked
at give ret og høre, 
og dermed gaaer han ud fuld vred,
saa viis som han var føre. 
Hvad skal jeg gjøre? skal jeg slaa?
Det gjør jeg ikke gjerne; 
jeg faaer dog lade Kjeppen gaa,
hun turd' end samle Hjerne. 
Er ikke Sligt et kjedsomt Spil?
Jovist, det Mangen trænger, 
det lukker Mangens Øjne til,
som vel kund' levet længer. 
Men derimod faaer Mangen Pris,
som faaer en snedig Kvinde, 
der haver lært at være viis
og har sin Juleminde. 
Man seer, at Alting har sin Tid:
at blande, brygg og bage:
til Sligt hun haver lært med Flid
sin Tid i Agt at tage. 
Hun veed af Bogen Tid og Punkt,
naar Nattens Dronning kvælder, 
naar Gammelt slagtes skal og Ungt,
naar Gaasen Fjeder fælder. 
Det er en Hjertens Lyst at hør',
hvor just og fix hun regner, 
naar Solhverv gaaer, som Skade gjør
paa Blegen, om det regner. 
Hun skjøtter ingen Kjærlingsnak,
men selv i Bogen leder, 
hun troer og ingen Almanak,
som lyver mer end sæder. 
Hun veed paa Finger hver Sentens,
som Macer <footnote>En romersk Digter, 
hvem der tillægges et Skrift om 
Urternes Kraft</footnote> os beskriver; 
mod Rosen, Kolde, Pestilens
hun ofte Raad udgiver. 
Hun reder Drik mod Sting og Vred
og anden saadan Plage, 
som Mangen af Blufærdighed
for Lægen ej tør klage. 
Hun al sin Gjerning saa forstaaer,
at hende hver berømmer, 
sin Mand hun under Øjne gaaer,
som det sig bør og sømmer. 
Naar han er undertiden vred,
som sig vel tidt kan hænde, 
da bruger hun Beskedenhed,
til Vreden faaer en Ende. 
Hun med Fornuft og god Forstand
hans Hjerte veed at vinde; 
hvad vil jeg sige? vel den Mand,
som faaer saa lærd en Kvinde!
Det er i dette Digt, Bording anfører et forbausende Exempel 
paa Lærdom, som han siger sig at kjende af egen Erfaring:

Jeg har af Fyn en Pige kjendt, 
men Navnet veed jeg ikke,
som kund' det græske Testament 
forklare ret til Prikke
og give paa Latin saa klar,
som Nogen skuld' begjære.
Om hun var den Tid fjorten Aar, 
da var det ikke mere.

De nævnte Digte ville have givet et Indtryk af, at det
ret egenlig var Lejligheden, som var Bordings Muse; og
saaledes var det ogsaa. Hans Produktion var omfattende
nok, men spredt og kun arbejdende med mindre Opgaver;
af samme Art blev den Berømmelse, han vandt; den udgik
fra de mange Kredse, hans lette Vers forherligede, men 
hvilede ikke paa nogen enkelt poetisk Stordaad, ja ikke 
engang paa nogen enkelt større eller mindre Digtsamling, 
thi Bordings Digte bleve først efter hans Død samlede 
og udgivne (af FR. RoSTGAARD); i Digterens Levetid gik 
de fra Haand til Haand i Afskrifter eller i de til 
festlige Anledninger trykte Exemplarer. Mulig har 
Bording selv paa et enkelt Tidspunkt af dette
poetiserende Liv havt en Fornemmelse af, at han var
ifærd med at smuldre sin Tilværelse bort; ialtfald
disputerer han i Begyndelsen af 1653 ved Sorø Akademi
for Magisterværdigheden, men vender saa tilbage til
Broderens Præstegaard, hvor han yder »en meget liflig
sjungende Dame« sin pastorale Hyldest:

Englesøde Galathe!
At jeg med mit unge Fæ 
mangensinde kommen er 
Dig i grønnen Eng saa nær,
ak, din Sang og Stemme klar
mig dertil bedraget har.

Lærken terilerer let, 
Stillidsen er og ej slet,
Nattergalen prises højt.
Irisken kan artig fløjt, 
alt gjør Du dog, Galathe,
dem med søden Røst til Spe.

Strengeleg lad Orpheus faae,
lad Amphion Harpen slaa,
lad og de Gudinder ni
stemme med Apollo i,
dennem dog Du tusind Gang
trænger med din artig Sang.

Skal Sireners Sang den Magt
have, som for mig er sagt, 
Stemmen din kan mere da
En sin Frihed lokke fra,
at hans Hjertes Skib maa sig
overgive endelig.

I Tage Thott til Eriksholm, Sophie Brahes Søn, fandt 
Bording en af sine virksomste adelige Mæcener og 
tilbragte en længere Tid paa hans Gaard i Skaane,
ikke langt fra Skabersjö, hvor Vitus Bering dengang
arbejdede paa sin Danmarkshistorie. Dette til
Muserne viede Samliv afbrødes brat ved Tage Thotts 
Død 1658 og de derefter følgende alvorlige Krigsforhold. 
Bording rejste til Kjøbenhavn, men hvor stort et Ry han 
end nød ogsaa her som metrisk Kunstner, var der dog nu 
hverken Sands for Poesi eller for Poeter i den truede 
Hovedstad. Han tog efter al Rimelighed Plads i 
Studenternes Rækker under Belejringen, blev efter 
Fredslutningen en kort Tid Rektor i Slangerup, men 
kunde ikke undvære Hovedstadens Liv med dets mange 
Impulser. For at leve maatte han imidlertid stundom 
laane sin Pen til Godtfolks Brylluper og Begravelser, 
og endda led han Mangel:

Jeg tænker hid, jeg tænker did, 
min Hu saa vide rinder,
min Sorrig tidt om Midnatstid 
mig vækker op og minder.
Jeg ønsker tidt jeg kunde fly 
til sidste Jordens Ende,
hvor aldrig fandtes Stad og By,
hvor mig Sletingen kjendte. 
Jeg vilde Alt, hvad lides kan,
langt heller der annamme, 
end i mit eget Fødeland
for Alle gaa tilskamme -

saaledes giver Digteren sin Fortvivlelse Luft i
»Forhaabnings- og Forhalings Griller«, det berømte
Digt fra 1663, som dengang cirkulerede i utallige
Afskrifter, og hvis lette, flydende Begyndelsesvers
vare paa Alles Læber:

At jeg saa Pythagorisk gaaer,
som jeg var uden Tunge, 
og ikke som forgangen Aar
mig giver til at sjunge, 
det synes dem, som kjende mig,
en usædvanlig Grille, 
som tør vel sige mellem sig:
hvi tier han saa stille? 
Han det jo nu saa vel har fat,
han har jo Gunst til Hove? 
Han er blandt Alle vel omladt,
vil han sin Tid hensove? 
Er han ej nu saa frisk som før?
Hvi mon han Intet skrive? 
Ja, Mangen og vel spørge tør,
om jeg er end ilive? 
Ak ja, jeg lever, som jeg kan,
men ikke som jeg vilde, 
thi Lykken mod mig arme Mand
sig ikke vil formilde.
For nogen Tid jeg havde troed
vel store Ting at drive, 
min danske Pen fik Liv og Mod
til søde Vers at skrive; 
til Hove fik jeg naadigt Svar:
man skulde mig fornøje, 
min Stil anseet og agtet var
blandt lærde Folk og høje. 
Jeg sagde: sig Ulykken nu
tør engang have sagtet, 
Jeg faaer alt det, mit Sind og Hu
har altid eftertragtet. 
Jeg haabes til, jeg ej slig Gunst
forgjæves skal opbære, 
jeg skal anvende Flid og Kunst
mit Fædreland til Ære, 
at det, saavidt som jeg formaaer,
udbredes skal og fremmes, 
og ej, som nu i mange Aar
er skeet, udyrket glemmes.
Bording antyder i disse Vers, at Hofsolen et Øjeblik
havde kastet sine Straaler paa ham, og at han havde
havt Føje til at vente Understøttelse som dansk Poet. 
Han havde nemlig efter sine adelige Velynderes Raad 
henvendt sig til Rentemester Gabel og bedt ham:

sige til Hans Majestæt,                        |
at jeg er intet Andet
end en saa lystig dansk Poet,
som findes kan i Landet.

Henvendelsen synes at have hjulpet, men Løftet
var allerede gaaet i Glemmebogen; dette skulde
»Forhaabnings- og Forhalings Griller« minde om, et
af vor Litteraturs tidligste humoristiske Digte,
fremgaaet af Digterens, mellem Skjemt og Alvor,
mellem Smil og Taarer svævende Stemning:

Vei maa Poeten kaldes Gjæk, 
for han sig vil forlyste,
for han og tidt af samme Sæk 
kan Skjemt og Alvor ryste;
men jeg blandt Gjække regner den, 
der mig for Gjæk vil tage,
fordi jeg slaaer min Sorrig hen 
og altid ej kan klage.

Man har Bordings Ord for, at Kongen ikke lod ham
gaa ubønhørt bort, og 1664 fik han ydermere Embedet
som Lektor i Theologi i Ribe Kapitel. Han gjensaa da
sin Fødeby og sin alderstegne Moder - men Meget var
blevet forandret i de henrundne Aar, som han vemodig
erkjender i de skjønne Linier:

Vel mangen Plads staaer overgroet
med Nelde, Græs og Skræppe,
hvor før vor Ungdoms Troja stod
og Sorrig hørtes neppe.

Snart vendte Bording atter tilbage til den dragende
Hovedstad og fristede vel en Tidlang Livet som
Lejlighedsdigter. Kongen havde dog ikke glemt ham:
han overdrog ham 1666 Udgivelsen af den første danske
Avis mod et fast Vederlag.

Bording blev saaledes Skaberen af den danske Journalistik, 
men paa en saa ejendommelig Vis, at Ingen har fulgt ham 
efter: han skrev nemlig »Den danske Mercurius« - som 
Bladet med en dengang yndet Journaltitel kaldtes - paa 
Vers, paa rimede Vers fra Ende til anden, et Numer 
maanedlig i et Tidsrum af elleve Aar! Bordings Forbillede 
for denne Art Journalistik var den franske Digter Loret's 
»Lettres à son Altesse Mademoiselle de Longueville«, et 
Ugeblad, i hvilket Digteren i lette, skjemtsomme Vers 
gjorde sin høje Beskytterinde Rede for Dagens 
Begivenheder; oprindelig
bleve disse Blade overrakte Prinsessen skrevne, men
senere udkom de trykte i en halv Snes Aar og samledes
sluttelig i flere Udgaver under Navn af »La Muze
historique« - 400,000 Verslinier ialt, medens Bordings
Maanedsrevue dog kun indeholder omtrent 15,000 Vers.

Bordings journalistiske Digtning betegnes bedst, naar 
han stilles ind i Feuilletonistens langt senere opfundne 
Kategori; han var Feuiletonist omtrent et Par hundrede 
Aar inden dette Begreb blev til. Han meddeler vel faktisk 
Stof - sandsynligvis efter Hamborgbladene - men hyppigst 
kun for at knytte sine Raisonnementer til det. »Sigte de 
end ikke højt,« siger P.M. STOLPE
i andet Bind af sit Værk om »Dagspressen i Danmark«,
1879, der indledes med en Biografi af Digteren,
»saa indeholde de dog en Bestræbelse for at hæve
Læserens Tanke ud over Meddelelsen af den tørre
Kjendsgjerning. Hvorledes skulde ogsaa Digteren
kunne lade sig nøje med det trælsomme Arbejde blot
at berette Begivenhederne? Istedetfor at gaa op i
deres Mangfoldighed maatte han med Digteraandens
Overlegenhed betragte dem under højere Synspunkter;
og en Stræben derefter er virkelig ogsaa tilstede,
om end kun spredt og paa ganske primitiv Maade. Lægge
vi nu hertil, at selve Begivenhederne ere fortalte
paa en Maade, der ikke fattes digteriske Skjønheder,
og udmalede i Billeder og Sammenligninger, som ikke
ere uden Fynd og Ynde, kunne vi ikke undre os over,
at en Tid, hvis Fordringer til Poesi vare saa yderst
tarvelige, og hvis poetiske Produktionsevne næsten
var udtørret, har kunnet henrives af Beundring over
et Værk, der fremtraadte som noget Nyt og Ukjendt,
og hvori Danmarks første Digter med en poetisk
Skaberkraft, som man ikke hidtil havde seet Mage til,
i elleve Aar Maaned for Maaned under altid vexlende
Billeder i et sjeldent rent Dansk oprullede Samtidens
Billeder for sine Landsmænd.«

Efter Sædvane skulle vi ved nogle Citater give en
Forestilling om dette ejendommelige Maanedsskrifts
Indhold. At den bestalter Hof-Poet med Forkjærlighed
fremhæver Alt, hvad der kan tjene til Herskerens og
Hoffets Forherligelse, er en Selvfølge. Saaledes i
Oktober 1673 Referatet af en Hofjagt:

En artig Hjortejagt i denne Maaned skeede, 
som Majestæten selv har været paa tilstede, 
med begge Dronninger og deres Jomfruflok, 
som alle Tidsfordriv og Hu-Ro (Morskab) finge nok. 
Thi Kongen selv tilhest med Jægerspyd og Landse 
vel mangen ædel Hjort fra Livet tvang at danse. 
For Fruentimret han dernæst med zirlig Skik 
stak Landsen ned i Jord, at den istykker gik. 
Men Dronningernes Lyst med Kugle var at skyde 
Raabukken ned, og lod ej Kongen sig fortryde
dem selv at hjælpe til. Enhver til gjorde Sit:
Saamangen deraf fik en Steg til sin Profit. 
Men det, som lystigst lod og gjorde dennem blide, 
var at Hans Majestæt, mod den vedtagne Vide, 
sit Jæger-Tegn og Baand ej kunde vise frem, 
hvorover han i Straf og blev sat strax af dem.
Den Danske
MERCURIUS
til den 1. Junii 1670.
Danmark.

I Denne Maanet er vor store Fredrich vorden
Bevist den sidste plict / som kunde skee paa Jorden.
<tab>En præctig Sørge=telt / med Krone / Faner / Nafn /
<tab>Var i Slots Kirken her opbygt i Kjøbenhafn;
Der neden under stoed den Herres Lig oc hvil'de /
Den stund Hof Junkerne sig der i rad om stil'de.
<tab>Der paa bleef regnet op aff Biskop Vandaljn
<tab>Hans Naades høny pris och drifter paa Latin.
Hofprædikanten och paa Danske maal udsagde /
Hvor stoer en Potentat och Helt mand nu needlagde.
<tab>Slet ingen hørde dem / som græd Jo hjertelig /
<tab>Och heller vilde self til grafven ofret sig.
Men see ! Hvad Jordens var / mand Jorden fik at yde.
Thi loed mand same dag ad Aften och opbryde
<tab>Med hans begrafne Lig / och foer til Roskild af /
<tab>Hvor hand blef nedersat udi sin Faders graf.
Sig Kongen med sit Raad paatoeg self med af fare /
Loed och medfølge vel en mgtig Rytter=Skare /
<tab>Som alt baar sørge=tegn. Al Stadens Bogerskaf
<tab>I vaaben fantes / och den sidste Salve gaf.
Den Engelske Gesant / som af Esser er Grefve /
Och blant de størstes tal / som der i Riget lefve:
<tab>Har och det nafn paa sig / at hand særdeelis from
<tab>Och høyførnuftig er / ved same tidankoem

Et Blad af »Den danske Mercurius«.

Facsimile efter det paa Universitetsbibliotheket opbevarede Exemplar.
Hand bleef undfangen her med al den stads och ære /
Som i slig Herrefærd forglemt ey bør at være.
<tab>Foer saa til Hofve strax / aflagde sin Credentz /
<tab>Och hos hans Majestæt fik venlig Audientz.
Sit Lands maneer och skik / med gjestebud at gjøre /
Samt och at lade skud och glædens løssen høre /
<tab>Den loed hand her och skee med lyst och velbehag /
<tab>Der det var nyligen hans Konges Fødsels dag.
Thur Brandenborg ved sin Gesant / som och dislige
Har været til forhør / vor Koning loed tilsige
<tab>Bestandig trofasthed / och hvis hand med er tient /
<tab>Och ynske lykke til hans Arfve Regiment.
Thur Sarens ædle Prinds har læst for sin Printzesse
Saa lykkelig en text och syndig Senge=messe /
<tab>At nu med anden Søn paa gulfvet vugen gaaer:
<tab>O at och Himmelen gaf lykke til / at sige
Saa glad en tiding her i voris Timber=Rige.
<tab>O at en Fredrich her opnæfnes maatte snart /
<tab>Som kund slecte paa sin Stammes Dyd og Art.

Tydskland.

Der Grefven af Serjn til fange nu var tagen /
Ragotzky saa med fryct och rædsel bleef beslagen /
<tab>At hand til Korsset krøeb / och lagde sverdet need:
<tab>Der med altingest koem igjen til rolighed.
Der meenes fuldt och fast (dog det maae sigis sacte)
At deres Hustruer al den ulyst opvacte /
<tab>Med deres ofvermoed. U=lycksom den Mand /
<tab>Hvis Qvinde nøyes ey med egen værd och Stand
Hvor gladelig han lo, kan jeg ej nær beskrive, 
men dette veed jeg vist: han dennem faaer at give 
vel skjønt et Gjæstebud udi den grønne Skov 
og dermed hylde sin planlagte Jægerlov.

I Anledning af en anden Hofjagt - Septbr. 1672 -
bemærker Poeten om Kongen, at

hvor han færdes om, og hvorsomhelst han drager,
der spørger han sig for om Landsens Tarv og Sager;
ja selv tidt Bonden hør, endog foruden Tolk, 
hvormed han lader se, hvor kjær han har sit Folk.

En diplomatisk Nyhed melder Numeret for Januar 1675
med en i vore Dages Journalistik sjelden Oprigtighed:

En kongelig Gesandt til Kjøbenhavn ret lige 
paa Nytaarsaften kom udaf det svenske Rige. 
Med Æreskud han blev undfangen prægtelig, 
men hvad hans Hverv er om, kan Ingen sige mig.

At der er sat Kurs paa fremmede Penge, fortælles
i April 1675 saaledes:

At fremmed Blandings-Mønt, hvis Værd for slet fornemmes, 
kan noget skaffes af og efterhaanden glemmes, 
en visse Taxt og Pris er sat, hvorefter den 
blandt os maa tages ind og gives ud igjen.

I Juni s. A. meddeles et Par notable Dødsfald:

Vor Biskop Vandalin, hvis lærde Pen og Hjerne med
Skriftens Lys fordrev den kjætterske Nordstjerne,
han har sin sidste Dag i denne Maaned seet, 
saavelsom Bering, den navnkundige Poet.

Endelig som Exempel paa den udenlandske Politiks
Behandling en Meddelelse om Frankrig i Januar 1668:

Den Franske væbner sig af ganske Kraft og Evne
og til det flamske Land sig færdig gjør at stævne,
vil der med skarpen Sværd, saasnart det bliver Vaar,
begynde som han slap udi forgangen Aar.
Et fast utalligt Tal af Penge, Vaaben, Knægte
han samlet har og nu for Alvor ret vil fægte,
tilbyder dog, at han vil gjerne Fred indgaa,
naar han af Spanien kan fuld Betaling faae.
Men han det stemmer paa for høje Grif og Toner
og sin Tiltale gjør paa sexten Millioner.
Hvad synes derom Dig?  Har Du seet nogen Brud
saa rigelig af Dør til Mand at gives ud?
Med halve mindre sig en Anden lod fornøje:
ja var det selver jeg, jeg vilde mig nok føje
til noget af at slaa: en liden Fjerding Guld
var nok til mig, omskjøndt den ej var toppefuld.
Ja jeg med Brev og Segl mig vilde til forskrive,
ret aldrig den af Land med Krigsmagt ud at drive,
som mig saameget med sin unge Datter gav.
Nej - jeg er farlig from og Fægten ej veed af.

»Danske Mercurius« for I.Maj 1677 er det sidste Numer
af Bladet: den 24. samme Maaned, Kristihimmelfartsdag,
døde Bording i sit 59. Aar. Hans Samtids fuldeste
Beundring fulgte ham i Graven, og længe vedblev
Eftertiden at hylde ham som den ypperste danske Poet. 
Maa vi end betragte ham med mere kritiske Blikke, 
skal det dog siges til hans Hæder, at saa lette og 
liflige danske Vers som hans havde endnu Ingen 
skrevet og at der i hans erotiske som i hans
skjemtsomme Digte slaaer et ægte, let paavirkeligt
Sangerhjerte, en ungdommelig Natur, der vel ikke gik
dybt i Livets Glæde og Sorg, men dog havde Toner for
dem begge. Den, der midt i Paryktiden kunde synge
naturligt og tækkeligt om den

Blinde Dreng, hvis Pil og Bue, 
kan alt det, som lever, kue,

den, hvis Livisglæde fandt saa usøgt et Udtryk i Sangen:

Frisk op, naar Djævlen gjør sig vred,
da vil jeg lystig være, 
sletingenting er ham saa led
som Fryd i Tugt og Ære.

Hvo veed, naar Clotho klipper til
og korter vore Dage, 
hvo veed, naar Charon raabe vil:
tilbaads, tilbaads saa fage!

Hent ind den allerbedste Vin, 
Hr. Vært, lad Flasken fylde!
Skaf dertil Sukkerkandi fin, 
jeg skal det vel forskylde.

I friske Brødre, pønser paa,
hvad I vil musicere. 
Vi sankes ikke hver Dag saa,
maaske ret aldrig mere -

en saadan Forløber for vor senere lyriske Digtning fortjener 
vel at stilles paa en ærefuld Plads i vor Poesis Historie. 
Hans Talent var hans eget, hans Fejl vare hans Tidsalders.
Det lærde Tidsrum falder - endog allerede i sin
Begyndelse - sammen med Shakspeares Levetid; men
venter man paa Grund heraf at finde Spor af den store
Mesters Indflydelse paa vor dramatiske Litteratur, da 
vil man spejde forgjæves. Dramaet er endnu det meste 
af Perioden igjennem en Fortsættelse af 
Reformationstidens Skolekomedier (S. 307 ff.), som
der nu og da aabnes Adgang til Hove, naar en eller
anden kongelig Fest skal forherliges ved Kunstens
Hjælp eller Majestæten er Gjæst i en Kjøbstad, hvis
Latinskole har Evne til at foranstalte et Skuespils
Opførelse; ja selv ved Brylluper i de anseligste
Adelsfamilier blev det Skik at more Gjæsterne med
Skoledisciplenes og Studenternes Komediespil. Herved
og tillige ved fremmede Troupers Rejser i Danmark
populariseres Skuespillet mere og mere, saa at det
frigjør sig for det latinske Sprog, løsner sin enge
Forbindelse med Skolen og lidt efter lidt bliver til 
en almen Folkeforlystelse, uden at der dog endnu 
fremstaaer nogen betydelig Forfatter, som har
Genialitet nok til at vove det store Greb ind i det
ham omgivende Samfunds- og Menneskeliv; endnu længe
er det fortrinsvis bibelske og mythologiske Emner
eller, hvor mere folkelige Skikkelser føres frem,
tørre Moraliseringer, der beherske Scenen i denne
dens Barndomstid.

Blandt det 16. Aarhundredes dramatiske Forfattere 
møde vi den S. 515 fl. som Psalmedigter omtalte HANS
CHRISTENSØN STHEN. Han er utvivlsomt - som paavist af
P.V. JACOBSEN i »Hist. Tidsskrift« V. - Forfatter til
den Række Scener eller rettere sagt Monologer, der
under Navnet »Kortvending« (udg. af S. BIRKET SMITH
i »Danske Saml.« I.) gjør Fordring paa at betragtes
som et Skuespil og sikkert ogsaa er blevet opført som 
et saadant, at dømme efter Fortalerens Ord:

I ærlige Folk, her samlede ere, 
ville I nogen Stund tilstede være 
og give os Tid og være stille.
noget Eventyr vi Eder sige ville, 
som vel skal være en underlig Ting, 
hvor Verdsens Løb hun løber omkring.

»Handlingen« er, trods de mange (25) optrædende
Personer, i højeste Maade blottet for dramatiske
Impulser, og Karaktertegningen er udelukkende given
i Selvbekjendelsens naive Form. Stykket aabnes med,
at en Fisker melder den mægtige og Alting omskiftende
Kortvendings Ankomst, hvorpaa denne selv træder op
og bebuder, at
han vil fremstille en Række Exempler paa de
menneskelige Kaars Foranderlighed. Nu fremføres
en efter en Stykkets lykkelige, i Fryd og Gammen
levende Personer, som hver for sig præsenterer sig
ved en Enetale. Dermed slutter første Akt; i anden Akt
optræder ganske paa lignende Maade en Række uheldigt
stillede, fattige og fortrykte Mennesker, hvilke
Kortvending til Slutning trøster med Udsigten til,
at deres »Sorg skal snart vendes om til Glæde«. Denne
Forvandling er foregaaet, naar Tæppet ruller op for
tredie Akt: de Fattige have faaet de Riges Klæder
paa og omvendt, og hver udtaler sin Stemning ved den
foregaaede Forvandling, hvorpaa Stykket slutter med
Udhævelsen af den trivielle Moral:

Efter Solskin kommer gjerne Regn, 
det er et vist og gammelt Tegn, 
og efter Regn der tørt Vejr kommer,
det seer vi baade Vinter og Sommer.

Efter Dagen kommer den mørke Nat, 
efter Natten kommer og Dagen brat. 
Efter Vinter kommer Vaar udi hvert Aar,
efter Vaar den skjønne Sommer man faaer o. s. v.

Vedels Jevnaldrendc og Skolekammerat PEDER JENSEN 
HEGELUND (f. 1542 i Ribe, død 1614 som Biskop sammesteds)
er den Første, af hvem vi faae et fyldigere Begreb om 
Tidens dramatiske Kunst. Han var Rektor ved Ribe Skole, 
da han 1579 udgav sin Oversættelse af den augsburgske 
Rektor Sixtus Birchs (Xystus Betulius') latinske Skuespil 
om Daniel og den uskyldigt anklagede Susanna, hvilket med 
stort Bifald havde været opført paa Kjøbenhavns Slot ved 
Festlighederne i Anledning af Dronningens Kirkegang ved
Prins Christian (den Fjerdes) Fødsel. »Susanna, Comico-
tragoedia. En mærckelig Leeg udtagen af Bibelen udaf 
Daniels Histori om den ærlig Quindes Susannæ Kyskhed oc 
underlig Befrielse; allehaande Stater oc besynderlig 
ærlige Quindfolck lystig oc nyttig at læse«, er tilegnet 
Dronning Sophia med Ønsket om, at den maa »befalde hende 
nogerlunde«, hvorom Oversætteren har grundet Haab, siden 
Stykket i sin latinske Skikkelse har vundet Dronningens 
Behag, hvilket har været Anledningen til, at »jeg strax 
tog mig den for Hænder udigjen paa nystavn at overse og
forbedre, efterdi jeg havde ifjor ageret den her udi 
Eders Fru Naades Kjøbsted Ribe, og gjorde den da paa 
danske Rim og derhos indførte et andet nyt Digt om den 
gamle almindelige og skjændige Last Bagtale.« Dette Digt 
om Bagtalelsen er Hegelunds eget litteraire Eje, et 
originalt Intermezzo, indskudt imellem 4. Akts 6. og 7. 
Scene for at bryde det alvorlige Indtryk af Handlingen, 
men saa vidtløftigt,
at det næsten har samme Omfang, som selve Stykket,
hvorfor Forfatteren ogsaa giver Anvisning paa, at hvis
»Legen bliver for lang«, kan man efter Behag tage en
passende Portion - »de lange Snak kan Du afhugge og
sønderhakk'«. Bagtalelsen, Calumnia, optræder
i Skikkelse af en Kvinde, iført en allegorisk Dragt,
som et vedføjet Træsnit anskueliggjør - det ældste
Kostumebillede, vor Litteratur har at opvise; hun
har store Øren, to Tunger i Munden, Øjne og Tunger
over hele Legemet og Vinger paa Arme og Fødder, er 
desuden udstyret med en Mængde forskjellige
Sindbilleder paa Bagtalelse: Sax, Ragekniv, Spejl,
Vifte, Puster, Syl, Seglas, Pile og Bue o. s. v. Med
stor Udførlighed skildrer hun sin Karakter, sine
Titler og Forretninger, sine Fjender og Overvindere
samt sit vidtløftige Slægtskab med en Mængde andre
Fejl og Laster: med Hovmod, der

hvad man lægger en Anden til Ære, 
mener sig alt frataget at være;

med Utaknemmelighed, der

strax Hovedet er helt, monne forgjette, 
at det sad før i skurvede Plette;

med

den ældste Søster Vankyndighed, 
hun tager sig til stor Myndighed,
gaaer frem som en tilblindet Hest,
det hun ikke veed, det veed hun bedst,

Stykket indledes med en Fortale til Tilskuerne,
hvori der hentydes til den foregaaende Krigsperiode,
som har været ugunstig for de dramatiske Øvelser:

Vi have holdt stille udi lang Tid 
med Leg og Lyst
og havt derimod noget Andet til Id 
og været tyst.

Efter Fremsigelsen af denne Fortale traadte samtlige
Agerende i Skuespillet frem paa Scenen, delte i
forskjellige Hobe, og en Dreng gav paa Vers et
sammentrængt Referat af Handlingen, udpegende med
en Stav dens forskjellige Personer og forklarende,
hvad de forestillede (jvf. Prologen til Haandværkernes
Komedie i Shakspeares »Skærsommernatsdrøm«). Stykket er 
i fem Akter; den første foregaaer i Joachims Have, hvor 
den ene af Susannas gamle Tilbedere, Sedechias, kommer 
ind og à la Johan v. Ehrenpreis skildrer den Strid mellem 
Æren og Kjærligheden, som sønderslider hans Indre:

Den ene mig lader, den anden mig tager, 
deraf er jeg baade tynd og mager: 
Jeg brænder, jeg brænder, o gode Lykke, 
naar skal jeg brat denne Ild udslykke?

Jeg vil - jeg vil ikke. Jeg vil lade't være - 
jeg kan ikke, mod min Hjertens Begjære. 
O mig gamle Gjæk og Flane! 
O Du skjønne Susane, Susane!
Dette skal være Pathos - man seer, hvor langt den
i sit ubehjælpsomme Udtryk er naaet ind over det
Komiskes Grænselinie; det skal være Udmaling af
sjælelige Brydninger, men er ikke stort mere end en
traditionel Udenadslektie, kold, fordi den ikke er
følt. Og saaledes helt igjennem. De bedste Partier
turde være de af den danske Bearbejder udvidede
eller tildigtede komiske Episoder med deres Satire
f. Ex. over Dommerstandens Bestikkelighed. Tre
Raadsherrer, som skulle undersøge Susannas Sag, tale
sammen om deres Embede og hvad det fører med sig:

Dadan.
Salomon siger, at Gave og Skjænk 
forblinde de Vise paa Raadebænk.

Agiram.
Salomons Ord giver jeg vel Lov, 
men han ej havde Smaahjælp behov.

Dadan. 
Det Samme siger ogsaa Sirach.

Agiram. 
Ja ja! han havde saa meget til Snak.

Dadan.
Gud selv forbyder Skjænk at tage 
og bøje Retten frem og tilbage.

Agiram.
For Skjænk vil jeg ingen Ret forvende; 
dog naar en Sag er kommen til Ende,
hvi skulde de mig ikke Lidet forære 
og noget igjen til Villie være?

Maloco.
Siden Ruus i Verden er bleven til, 
Ingen fuld eller drukken kaldes vil, 
al Aager, Oversætning, Renter og Tæring 
skal hedde en Villie og høvsk Foræring.

Agiram.
Ej dog, en Tjener er værd sin Løn. 
Gjør Du Altingest for Ord og Bøn?

Dadan.
Os hør vel Løn, men liden og føje, 
dermed skulle vi os lade benøje.

Agiram.
Om Nogen min Løn vil mig forbedre, 
desmere vil jeg hannem takke og hædre o. s. v.

Peder Hegelunds Sprog er et for hans Tid ualmindelig
godt og klart Dansk, der ofte faaer en særegen Fynd
ved de i Replikskiftet indlagte gamle Ordsprog. Han
har skrevet adskillige andre dramatiske Arbejder,
som ere tabte; men »Susanna« holdt længe hans Navn i
stort Ry og bevarede sin Folkeyndest gjennem flere
Slægtled. - »Susanna og Calumnia« er udgivet af
S. BIRKET SMITH 1888-90 med Indledning.

Sit Højdepunkt naaer Skolekomedien med Hieronymus
Justesen Ranch, f. 1539 og fra 1572 til sin Død
1607 bosat i Viborg som Præst ved Graabrødrekirke,
Kannik i Domkapitlet og Universitetets »Prokurator«
ved samrne. Fra en viborgsk Højtidelighed har hans
første Skuespil »Salomons Hylding« sin Oprindelse,
idet det blev skrevet og opført for at forherlige
den unge Prins
Christian (den Fjerdes) Hylding i Jyllands gamle
Hovedstad i Juli 1584. For ikke at blive uretfærdig
mod dette dramatiske Arbejde, maa man have denne dets
Tilblivelse som Lejlighedsstykke i Minde. Emnet er
taget fra 1. Kongernes Bog 1. Kap., Beretningen om,
hvorlunde den alderstegne Kong David lader sin Søn
Salomon salve og hylde som sin Efterfølger for at
lamme den anden Søn Adonias Forsøg paa at opkaste
sig til Konge. Den bibelske Fortælling frembød en
væsenlig Lighed med den politiske Situation, der
skulde forherliges ved Festspillet, og Forfatteren
undlod ejheller at drage Parallelen mellem Kong
Davids og Kong Frederik II.s ophøjede Egenskaber,
mellem Salomons og Prins Christians ypperlige Evner
og store Dyder saa langt som muligt, samtidig med at
han, for at tilsløre det Odieuse ved Broderoprøret,
nærmest gjorde Adonias Færd til et Sindbillede paa 
den Forvildelse, en Kongesøn er udsat for, naar han 
ikke er en Salomon (eller Christian) i Hjertets og 
Aandens Egenskaber. I dramatisk Henseende var Emnet 
derimod lidet heldigt; det er fattigt paa virksomme 
Handlingsmotiver, ialtfald i den bibelske 
Fremstilling, til hvis episke Skildring Forfatteren 
holder sig nærmere, end godt er for et Skuespil. 
Til Gjengjæld gav den sceniske Udstyrelse Lejlighed 
til en Pragtudfoldelse, der stemmede godt med den 
festlige Anledning, og i hvilken der end ikke 
fattedes saadanne himmelske Aabenbaringer til Dagens 
Forherligelse som et »Engle- og Planeterkor«, i hvis 
Besyngelse af Festens Heroer der forekommer det 
dristigste Brud paa den bibelske Lokalfarve:

Trods Filister, Syrer, Ægypten, Babylon, 
Moab og Edom, fy Du uomskaarne Tron!
Se Israels fredrige, <footnote>Allusion til 
Navnet Frederik</footnote> se Salomon,
en Konge i Zion.

Gud, bevar vor Konning og vor Jedidia, 
Herre, spar vor Dronning, Dronning Sophia, 
Gud, bevar deres kjærlige Børn og ligesaa! 
Amen! det er ja.

Mærkeligst er »Salomons Hylding« i vor dramatiske
Litteratur derved, at Narren, denne i Tidens
Skuespildigtning saa uundværlige og populaire
Skikkelse, her optræder for første Gang i dansk
dramatisk Digtning. I Stykket bærer han Navnet Krage og 
er Hofnar hos Adonia, hvis Færd han ledsager med sine 
satiriske Glosser, vejledende Publikum til den rette 
Opfattelse af Oprørernes Gjerning. Morsomme skulde 
disse Skumlerier jo være i Narrens Mund og have
maaske ogsaa været det for den Tids Tilskuere; os vil
deres Salt ikke smage; der er mere Plumphed end Vid.

Et heldigere dramatisk Emne valgte Hieron. Justesen
som Grundlag for Skuespillet »Samsons Fængsel«, og 
ogsaa i Udførelsen staaer det ikke lidet over 
»Salomons Hylding«. Den dybe Tragik i den jødiske 
Helts Historie har Forfatteren vel ikke havt Øje for, 
noget Forsøg paa at forklare Samson psykologisk har 
han ikke indladt sig paa; men den bibelske Fortællings 
livlige Handling har uvilkaarlig levendegjort den 
dramatiske Fremstilling, efterat Forfatteren med ikke 
liden Kyndighed har renset den for uvedkommende 
Detailler og sammendraget det væsenlig Sammenhørende. 
Som Samsons Bedrifter i høj Grad minde om 
Folkedigtningens groteske Optrin, har Hieron. Justesen 
ogsaa forstaaet at gjennemvæve Handlingen med en Række 
Episoder af folkelig Karakter, der stille Helten - 
saaledes som Forf. nu har opfattet ham - i de rette 
Omgivelser. Til saadanne Scener give især Filistrenes 
Storpraleri, naar Samson er borte, deres Fejghed, naar 
han skal angribes, rig Anledning, og da Samson er 
bleven fangen og maa arbejde i Kværnen, benytter Forf. 
denne Situation til at give os Billedet af en Møllegaard 
med dens Beboere, dens Arbejde og Interesser i folkelig Stil.

At Skolekomediernes Akter sluttede med Sang, var ikke
ualmindeligt; men i »Samsons Fængsel« have vi det første 
danske Skuespil, i hvilket Sangene fremgaa organisk af 
Situationerne og tildels udgjøre en integrerende Del af 
Handlingen - altsaa paa en Maade det første danske 
Syngestykke. Det er saaledes med Sange, Dalila dysser 
Samson i Søvn, naar han hviler i hendes Skjød, første 
Gang ved at kvæde en Vise om det fra Homer bekjendte 
Optrin mellem Vulkan, Venus og Mars: »Vulkanus var en 
Smed af Mod«, anden Gang ved Hjælp af en tydsk Sang om 
Kjærlighedens Skuffelser og Smerter: »Venus, Du und 
dein Kind sind alle beide blind«, og tredie Gang, da 
Scenen foregaaer i Dalilas Urtegaard i Maj Maaned, ved 
at synge en Velkomstsang til den skjønne Vaar. Ligeledes 
giver Samsons Ophold i Møllegaarden Anledning til Sange, 
hvormed Møllerens Piger opmuntre ham, medens han træller 
ved Kværnen; en af dem er en skjemtsom lille Vise om den 
Møllerne almindelig tillagte Uredelighed:
Den Møller sættet sine Sække i Ring, 
saa holder han sit Retterthing. 
I hvilken Sæk som mest formaaer,
der lader han Skjæppen tøsser <footnote>to Gange</footnote> gaa. 
Deraf haver han sin Rente.

Du staaer og her, Du lille Pose, 
Du maa og hjælpe til Sko og Hose, 
een Skjæppe skal Du mig borge, 
den sulten Bonde han maa sørge! 
Deraf haver han sin Rente.

En anden Sang uddrager af Møllerhaandværket en moralsk
Betragtning over Livets Gang:

Lykken maa lignes ved Hjul og Kværn,
hvem det kan ret besinde; 
det klager saa Mangen nær og fjern,
bedrøvede Mand og Kvinde. 
Den Stund vi føre til Møllen vort Korn,
da faaer vi Mel hin hvide, 
om Kornet er borte, er Alt forlorn,
vor Kage maa da bide (bie, vente).

Som Kornet kommer af Kuben <footnote>Tragten paa den øverste Møllesten</footnote>ned
og rinder i Kværnens Øje, 
saa giver Gud af sin Godhed,
hvad Godt han os vil føje. 
Af Livsens Fader skjænkes det,
vor Klæde, Korn og Kjærne, 
Fred, Rolighed, hvad vi tør ved,
thi takker vi Gud saa gjerne.

Og ligesom Kværnen stille mon staa
og kan sig intet røre, 
førend Vand eller Vejr fatter oppaa
eller Haanden vil det føre, 
saa skulle vi i vor Ansigtes Sved
ved Arbejd os vel nære, 
hver i sit Kald og i sit Sted
os nære med Lige <footnote>Billighed</footnote> og Ære.

Vi skulle ikke stikke os hen i Skjul
i Arbejd, Kors og Plage, 
naar sig omvender Lykkens Hjul,
som skeer saa mange Dage. 
Naar Vandet bruser og bryder hart,
Ulykke vil os true, 
da skulle vi bruge Troens Art,
taalmodelig lade os kue. o. s. v.

I sit tredie og bedste Skuespil, den overgivne Farce 
»Karrig Ni ding«, er Hieron. Justesen naaet helt ind
paa det folkelige Omraade, han delvis har betraadt
i »Samsons Fængsel«: Handlingen har Folkeeventyrets
groteske Karakter, de Optrædende ere jevne Borger-
og Almuesfolk, Dialogen henter sit Indhold og faaer
sin Farve fra det daglige Liv, og Behandlingen er
saaledes, at særlig Menigmand maatte kunne have sin
Moro af den vidtgaaende Skjemt og de stundom noget
plumpe Løjer, hvorfor da ogsaa »Karrig Niding« i 
lange Tider vedblev at være en yndet Folkebog, hvis 
tidligste Oplag ere omtrent helt forsvundne under 
Brugen. Fablen, der synes sammensat af en
almindelig bekjendt Folkevise og en Fortælling hos
en gammel engelsk Forfatter, lærer man at kjende i
Sammendrag af Prologus' Referat, hvor han før Stykkets
Begyndelse præsenterer de Spillende og »taler saaledes
til Almuen«:
Niding havde godt Guld i Skrin,
den Jutta var hans Ægtekvind;
disse to Børn dem havde de;
han maatte høre stort Ry <footnote>Klage, Jammer</footnote> og Ve:
de Børn af Hunger græde saa saare,
og Juttalil fælded saa modig Taare.
Den Knap var deres Tjenestedreng,
den Pige Philissa redt' deres Seng,
Beengjer hun var Juttas Mundkok,
dog gav dem aldrig Halvpart nok,
thi hun havde Intet at syde eller koge,
men efter Spisen maat' hun snage. <footnote>snuse</footnote>
Niding og Beengjer kunde aldrig mages,
Magerkaal ogKnap kunde aldrig fordrages,
thi Magerkaal, den karrig Hund,
han tjente Niding til Haand og Mund.
Eubulus, den fromme Raadmand,
han raaded Niding til paa Stand
at give nok baade Øl og Brød,
paa det hans Folk ej skuld' lide Nød.
Det hjalp dog intet, han drog afsted,
langt hen fra Hus, tog Nøglerne med
og slog i Laas baade Øl og Mad;
hans Hustru var derved lidet glad.
Der hun nu sad og græmmed sig saare,
den Stodder Jeppe kom lakkend' i Gaarde
og denne Tocki, ret Skalkemester,
de agted at blive Juttas Gjæster.
Hun havde Intet, de havde i Sæk
de skjønne Retter, lod Bordet dækk',
de havde og Vin i deres Flaske,
thi begynder Jeppe at braske;
han drak Jutta til, traktered hende bedst,
den Nat laa han Juttalille næst.
Om Morgenen klædte hun Jeppe saa,
at han i Nidings Klæder mon gaa.
Der Niding da kom lakkend' i Gaarde,
da maatte han staa udenfore,
de narred ham saa baade ude og inde,
at han ej kjendte sin egen Kvinde;
saa gik han hen fra Kvinden bort,
at lede og spørge, han vidste ej hvort.
Han leder endnu efter sit Hus,
den galne, rige, sulten Lus.
Værer stille kvær og agter vel,
om denne Niding skeer Uskjel!
Hvad gjælder, I skal dømme saa,
at Niding sin retle Løn mon faae?

Den sidste Halvdel af Handlingen: at Niding ved sin 
Tilbagekomst til Hus og Hjem fornægtes af Kone, Børn, 
Tyende og Bekjendte saa vedholdende, at han selv 
tilsidst betvivler, om ikke sin egen Identitet, saa 
dog Rigtigheden af sin Antagelse, er et Sujet, som
oftere er benyttet i de forskjellige Landes Digtning,
baade til komisk og til tragisk Fremstilling (i vor
dramatiske Litteratur f. Ex. »Jeppe paa Bjerget« og
»Den forvandlede Konge«); Hieron. Justesen tilsigter
ved enkelte Biomstændigheder en svag Motivering af 
denne dristige Situation, men lader den dog
hovedsagelig henstaa i dens eventyrlige Usandsynlighed
og udtømmer dens komiske Indholdsfylde i en Række
Scener, hvis Virkning kulminerer, da den ligesaa
graadige som gjerrige Niding med Begjærlighed sluger
den fremsatte Mad i sig, uden at ane, at det er ham
selv, der trakterer, og kaster attraaende Øjne til
sin egen Kone i den Tro, at det er en Andens, og at
han her kan tage sig en heldig Chance til Indtægt
paa anden Mands Bekostning.
Foruden disse tre Skuespil har Hieron. Justesen
skrevet det i sin Tid meget folkeyndede moraliserende
Digt »Fuglevisen«, en Karakteristik af de forskjellige 
Fugle, som »iblandt Folk i Verden findes«, med en 
didaktisk Overførelse af deres Egenskaber paa det 
menneskelige Liv i Form af »skjønne Lærdomme og 
Paamindelser«. Hans Skrifter ere med udførligt 
oplysende Indledninger udgivne paa »Samfundets« Forlag 
af S. BIRKET SMITH, ledsagede af en Ordforklaring af 
O. KALKAR: »Hieronymus Justesen Ranchs danske Skuespil 
og Fuglevise« 1876-77.

Skolekomedierne trives endnu langt ind i det 17. 
Aarhundrede, men kun ganske enkelte have Krav paa 
at nævnes, og selv disse enkelte kun, fordi man kan 
glædes ved spredte heldige Partier i den brede 
Trivialitet, der gjennemgaaende er deres Kjendemærke.
Præsten PEDER THØGERSEN i Randers skrev »Comedia de 
mundo et paupere« (»Komedien om Verden og den Fattige«), 
udg. 1888 af S. BIRKET SMITH. Verden, dens Magt og Lyst, 
personificeres her i en Kvindes Skikkelse og indfører 
sig selv med disse Ord:

Jeg, som kommer her saa kostelig fram 
med denne store Proces og Bram, 
jeg er Verden, som gjør Fattige rige
og gjør Rige ved de Fattige lige. 
Hører mig derfor, alle I, hvo I ere, 
som agter i Verden vældig at være,
Saamange, som efter mit Raad vil leve, 
Rigdom og Glæde vil jeg Eder give. 
Hvo mig vil tjene og være min Mand,
meget vældig jeg hannem gjøre kan. 
Saa stor Rigdom vil jeg hannem skjænke, 
at ban skal aldrig paa Sorrig tænke.

Den Fattige giver sig Verden i Vold, skjøndt han
advares af to Engle i hvide Klæder med Palmer i
Hænderne, han forsværger Gud, bliver Kejser, røver,
plyndrer, men bliver saa til Gjengjæld ved sin Død
Djævelens Bytte. I Skildringen af en ussel Bonde
og hans onde Hustru har man en Slags Forløber for
Jeppe og Nille. - Den mønske Præst HANS THOMSEN STEGE 
skrev en Tragedie »Cleopatra« med indlagte Sange, og 
en ubekjendt Forfatter »Tobiæ Komedie« (udg. 1887 af 
S. BIRKET SMITH), i hvilken Narren udtaler følgende 
Livsvisdom:

Slig er Ungersvend i sin Tale 
alt som man griber en Aal ved Hale; 
Aalen skrider bort og sjunker i Vand,
efter staaer Jomfruen med baren Hand.

Slig er Jomfru i sin Tro, 
alt som man træder paa Trøskebro; 
Du mener, Du gaaer paa Broen tryg, 
Du ligger i Vandet paa din Ryg.
Fra Tidsrummets Slutning er der levnet os et lille
dramatisk Arbejde, der indtager en mærkelig Plads i
Litteraturhistorien som Forløber for den holbergske
Komedie, som Vidnesbyrd om, at denne, da den skabte en
national Litteratur og en dansk Skueplads, havde havt
sine Forudsætninger og sin Forberedelse. »Grevens og
Friherrens Komedie« (udg. 1874 i 2. Opl. af S. BIRKET
SMITH) er en skarp dramatisk Satire over den af Kong 
Christian V. oprettede nye Adel, Grevernes og
Friherrernes, der stilledes som en Modvægt overfor
Landets gamle Adel og ved at benaades med mange og
store Særrettigheder fremhævedes fremfor denne og
naturligvis derved maatte blive Gjenstand for dens
største Uvillie og Foragt. Det ligger derfor nær at
søge Satirens Forfatter indenfor den gamle Adels
Kreds, og man har ogsaa med saa at sige usvigelig
Sikkerhed fundet ham der i Rigsraad Christen Skeels
Søn MOGENS SKEEL til Fusingø og Odden (f. 1650, 
d. 1694), en velbegavet og fintdannet Mand, der 
tidligere havde givet sig af med litteraire Opgaver 
- en Oversættelse af Martin Opitz' »Judith« - og 
under et langt Ophold i Paris maa have havt god 
Lejlighed til at gjøre sig bekjendt med Molières
Theater og den hele franske Lystspilform. I denne er
nemlig hans dramatiske Satire støbt og viser saaledes,
mere end fyrretyve Aar før de første holbergske
Komediers Fremkomst, en umiskjendelig Overensstemmelse
med vor store Komediedigters efter de samme Studier
udførte sceniske Arbejder. Hvor skizzemæssig man end 
maa finde »Grevens og Friherrens Komedie«, hvis fem 
Akter ikke optage mere end 40 trykte Sider, aabenbarer 
den ikkedestomindre en Mængde Træk, der alle ere os 
velbekjendte fra Holberg og saa forskjellige fra 
Skolekomediens Art som Dag fra Nat: Emnet er taget 
umiddelbart fra de omgivende Samfundsforhold og 
benyttet til en satirisk Tugtelse af Dagens 
Latterligheder, Karaktererne stilles i skarp komisk 
Belysning, Intrigen gaaer ud paa, trods Omgivelsernes 
af dumme og egennyttige Bevæggrunde fremgaaede 
Modstand, at forene det unge, flygtigt tegnede 
Elskerpar ved Hjælp af en snedig Tjenestepige, den 
livagtige holbergske Pernille, og hendes Medtjener, 
i hvis første Repliker Henriks Skalkagtighed 
ligesom er ifærd med at bryde frem af Arvs 
Enfoldighed; Dialogen er i Prosa, livlig og
dramatisk i sit Hverdagsudtryk og ikke uden Indfald,
som Holberg selv kunde vedkjende sig, som f. Ex. den
nybagte fornemgale Grevindes Spørgsmaal, om Præsten
ved den forestaaende Vielse skal have Lov til at
sige Ritualets Ord: Med Smerte skulle I føde Eders
Børn. »Lider Gemaler (o: Adelsmænds Hustruer) Smerte
med deres Børn? Siig dog! thi jeg har ingen fød,
siden jeg blev Gemal. Forøvrigt er det klart, at
Forfatterens første og vigtigste Opgave har været,
ikke at skrive et Skuespil, men at tugte det nye
Samfundselement, Parvenu-Adelen, saa blodigt som
muligt. Den dramatiske Form, saaledes som vi have
den i hans Stykke, er falden ham let og naturligt
i Pennen, fordi han var fortrolig med den og kunde
forudsætte en lignende Fortrolighed hos dem, han
nærmest skrev for; men han betænker sig ikke paa at
gjøre Brud paa Karaktertegningens Objektivitet, for
ret at komme sin Satires Gjenstand tillivs, saaledes
i den Skildring, den unge Baron højst overraskende
og meget usandsynligt giver sin Fæstemø af sin
Faders og sin egen topmaalte Slyngelagtighed. For
os staaer dette Øjemed derimod i anden Række; den
litteraturhistoriske Interesse knytter sig først og 
fremmest til den Omstændighed, at vi her godt og vel 
en Menneskealder før den holbergske Komedie møde 
dennes Kunstform i vort Samfund og derfra kunne
slutte til et større Bekjendtskab med, en videre
Modtagelighed for den, end man hidtil har været
tilbøjelig til at antage. Naturen ynder ikke Spring -
Kulturen og Litteraturen ejheller. »Det forholder
sig ikke saa, som paastaaet,« siger O. SKAVLAN i
sin Bog om »Holberg som Komedieforfatter«, 1872,
»at det, Holberg bragte ind, var nyt i den Forstand,
at det var hidtil ukjendte Kunstformer, et nyt Slags
Drama, Folket gjennem ham gjorde Bekjendtskab med;
det var nyt - men ikke i den Betydning.« De fremmede,
især de franske Trouper medbragte jo netop Corneille
og Racine, Molière og Gherardi - det moderne Theaters
Kunstform, Holbergs Kunstform, af hvilken »Grevens
og Friherrens Komedie« er, om end en ufuldkommen, saa 
dog en meget karakteristisk og tillige den første
Omplantning paa dansk Grund. Som Prøve aftrykkes her
Stykkets første Scene mellem den nylig adlede Greve
og hans Tjener Peder:

Greven. Peder!

Peder. Junker!

Greven. Dumrian! Taabenak! Et Bæst skulde snarer fatte
en Ting end Du. Jeg haver sagt hannem det tusinde Gange, 
og dog kommer han altid igjen med hans: Junker, Junker. 
Jeg skal junkre dine Øren, hør Du det, din Oxe ! Ud paa 
Landet og tjen i en Borgestue! Du est ikke værd at tjene
Herrestandspersoner.

Peder. O gode Excellens, det slap uforvarendes ud
for mig.

Greven. Jeg vil ikke være slet og
Mogens Skeel.

Af H. Gerners Ligprædiken over ham.

<sp>Indskrift paa Sarkofagen</sp>: Mal hans Kinder, Maler,
og viis os Aasynets straalende Skjønhed;
Sjælens Højhed kan ikke males ved nogen Kunst.
Jeg vil altsaa omfatte det Store med smaa Ord,
og følgelig er det nok at sige:
Stor (<i>Magnus</i> = Mogens) var han, større vil han vorde.
ret Excellens; sæt »grevelig« hos i Djævlens Navn!

Peder. Ja, Excellens grevelig, jeg skal se mig bedre
for en anden Gang.

Greven. Fanden rider hannem!

Peder. Jeg skulde jo sætte »grevelig« hos.

Greven. Hør, Du skalt sætte »grevelig« for
»Excellens«, og endda »høj« til.

Peder. Nu veed jeg det: grevelig Excellens høj.

Greven. Hvad skal jeg gjøre ved hannem? han flyer mig
dog engang en evig Spot. Hvilken en Fortræd man skal
have! Jeg tænkte nu, jeg var i den Stand, at Intet
kunde gaa mig imod. Monne Fyrster og have Fortræd? det
gad jeg ikkun vidst. Jeg faaer dog saa længe at
prædike for hannem, at han kan fatte Noget. Jeg er
saa bange, han kommer engang, naar der er Nogen hos,
med det forbandede »Junker«; man maatte heller
slaa en Kniv i mig. »Højgrevelig Excellens« beholder
han aldrig, det gjør ingen Gode; »Eders Naade« er
lettere at sige. (Greven taler til Peder.) Hør hid
Du! Det første Du kalder mig Junker, skalt Du sidde
paa Vand og Brød i otte Dage; men enten jeg taler
til Dig eller Du vilt mig Noget, skalt Du altid sige:
Eders Naade.

Peder. Ja, saamænd, med Guds Hjælp! Vorherre skal
nok give mig sin Naade til at sige: Eders Naade.

Greven. Peder!

Peder. Junker!

Greven. Hvad?

Peder. Excellens! nej Naade, Naade!

Greven. Eders Naade da.

Peder. Eders Naade.

Greven. Saa, saa, det er ret. Gak ud og hent mig
en Pitzerstikker (Signet-graveur). Du skalt tage en
tydsk; de veed bedst, hvad Folk de arbejder for.

Det litteraturhistoriske Hovedværk om Tidsalderens
Digtning er JUL. PALUDAN: »Renaissancebevægelsen i
den danske Litteratur« 1887.

Kaste vi sluttelig Blikket paa de praktiske Midler,
der i det lærde Tidsrum stod til Tjeneste for
Litteraturens Udbredelse, da ville vi her træffe paa
Forhold, der ere meget forskjellige fra de nuværende,
hvorvel de indeholdt Spiren til disse. Hvad for det
Første Forholdet mellem Forfatter og Forlægger
angaaer, afveg det fra vore Dages Ordning i det meget 
væsenlige Punkt, at der aldrig eller ialtfald kun 
højst undtagelsesvis synes at være betalt Forfatterne 
Honorar for deres Arbejder. En Skribentstand, som 
levede af sin Pen, fandtes ikke i hine Dage; 
Forfatterne vare Adelsmænd eller lærde Folk i 
Embedsstillinger, der sikrede dem Livets Ophold,
og slog en Enkelt ind paa den litteraire Bane uden et
saadant pekuniairt Støttepunkt, gik hans Bestræbelser
meget snart ud paa at fremhæve sin Skribentvirksomhed
som Adkomst til en eller anden lønnet Post. Havde man
nogen direkte Indtægt af sit Forfatterskab, modtog
man den ikke i Form af Honorar fra sin Forlægger,
men som en Understøttelse fra de fyrstelige og
adelige Personer,
til hvem man dedicerede sit Skrift eller hvem man 
allerede i Tilegnelsen kunde takke for naadig Hjælp;
og end ikke dette Vederlag gik altid i Forfatterens 
Lomme, men maatte meget ofte anvendes til Bestridelse 
af Udgifterne til Papir og Trykning. »At Danmarks 
Lærde i Forhold til deres Antal, Kundskaber og Talenter 
have udgivet saa faa Skrifter,« siger RASMUS VINDING, 
»maa Skylden søges til i vore Bogtrykkeriers 
Beskaffenhed; Intet kommer i dem frem, uden hvad 
Forfatterne selv bekoste. Dette er Grunden til, at 
saamange Skrifter, som det nok var værdt at faae frem, og 
som ere dygtigt udarbejdede, bruges til at lægge om Fisk 
og Flæsk eller ligge hen som Næring for Orme og Møl.« 
(Se C. NYROPS »Bidrag til den danske Boghandels  Historie«, 
I. 1870, hvorefter dette Afsnit er sammendraget).

Boghandlerne optraadte hyppig som Forfattere eller
Samlere, mest dog af saadanne kourante Smaaskrifter
af opbyggeligt eller praktisk Indhold, som der altid
kunde forudsættes Efterspørgsel efter. Akademisk
Dannelse og en vis Grad af Lærdom udmærkede endnu
hin Tids Boghandlere. Blandt de mest fremtrædende
kan nævnes JENS LAURITSEN WOLFF, der som en driftig
Kompilator sammenskrev en »evigvarende Kirke-,
politisk og Husholdnings-Kalender« og en »Norges med
sine omliggende Lande og Øers korte og sandfærdige
Beskrivelse«. En ivrig Forfatter og Oversætter af
historiske og gudelige Skrifter var den roskildske
Boghandler JENS SØRENSEN NØRNISSUM, der erhvervede
sig Fortjeneste i begge Ordets Betydninger ved
Udgivelsen af smaa historiske Haandbøger, især en
flere Gange oplagt »kort dansk Krønike.« JØRGEN
HOLST blev Universitetets Boghandler og var som
saadan forpligtet til at forhøre sig om hver Uge,
hvad som trykkes heri Byen, og deraf samle Exemplaria
til at indlægge paa Bibliotheket«; han leverede
ligeledes Bøger til Christian IV.s Bogsamling, og
efterat Bogauktioner vare begyndte at komme i Gang,
blev flere af dem afholdte hos ham. Simon Paullis
Pragtværk »Flora Danica« bekostede han udgivet i
Forening med den anden af Tidens store Boghandlere
JOACHIM MOLTKEN, en dygtig og driftig Mand med mange
Forbindelser, hvorvel en Forfatter som Ole Worm ikke
dømmer mildt om ham, hvor han i et Brev udtaler om
Moltken, at han »kun bryder sig om sig selv og ikke
kjender nogen anden Gud end Pengene.« CHRISTIAN
CASSUBEN udstrakte sine
Forretningsforbindelfeer til Norge, men medens han 
hævdede sit Firmas Rang blandt de første ved sin store
Driftighed, gav den samme gode Egenskab ham et mindre
hædrende Ry ved det udstrakte Eftertryk, den forledte
ham til. Kingos og andre af de gode Forfatteres
Forlægger DANIEL PAULLI, Søn af Videnskabsmanden
Simon P., har derimod efterladt sig et uplettet
Minde i Boghandelens Historie ved sin Retskaffenhed
i Forretningslivet, sin litteraire Alvor og gode Smag. 
I Aarhus virkede en bekjendt litterair Mand som 
Boghandler: Udgiveren af Peder Laales Ordsprog (S. 82), 
Klokkeren HANS SKAANING, der forfattede og forlagde 
forskjellige historiske Skrifter.

Censuren var selvfølgelig i mange Maader en Hæmsko paa
Forlagsvirksomheden og besværliggjorde den særlig i
Provinserne, hvorfra ethvert Skrift skulde sendes til
Kjøbenhavn for at erhverve Fakultetets Approbation;
en anden og ikke mindre følelig Ulempe opstod af det
hyppige og højst ugenerte Eftertryk, som gangbare
Bøger bleve Gjenstande for, og mod hvilket man kun
kunde værge sig ved at ansøge om kongeligt Privilegium
for sine Forlagsskrifter, hvilket tildeltes for et
begrænset Antal - fem, ti, indtil tyve - Aar.

De større Forretninger afsatte en Del af deres Forlag
til de udenlandske, mest tydske og hollandske, Firmaer, 
de stod i Forbindelse med, og hos disse gjorde atter de 
danske Boghandlere deres Indkjøb af fremmed Litteratur, 
mest ved Besøg paa det store Bogmarked i Frankfurt a. M., 
der endnu dengang havde Overtaget over Leipzig som 
Centralplads for den tydske Boghandel. Egenlig 
Sortimentshandel i vore Dages Betydning af Ordet, Lager 
af fremmede Forlagsartikler med Ret til Tilbagesendelse 
af det Uafsatte, var endnu ikke almindelig; det Meste 
anskaffedes ved fast Kjøb, enten direkte fra det 
fremmede Firma eller hos dets herværende Kommissionair, 
d. v. s. den Boghandler eller Bogtrykker, hos hvem 
Firmaet lod sin uafsatte Restbeholdning blive tilbage, 
naar dets Forhandler forlod Byen igjen efter sit 
regelmæssige aarlige Besøg for at bringe de nye Sager 
paa Markedet. Til Lagerets Forsyning med afsættelige 
Varer og derved til Fremme af Salget bidrog meget det 
internationale Meddelelsesmiddel, der kom i Brug ved 
Midten af det 17. Aarh.: Forlagskataloger, der tilbød 
Læseverdenen
et Valg og ikke gjorde den afhængig af
Boghandlerens tilfældige Forsyning.

En Besynderlighed ved Bogsalget var, at det en Tidlang
fandt Sted i - Kirkerne, i Kjøbenhavn særlig i Frue
Kirke, hvor en af Byens Boghandlere havde et helt
Kapel til sin Raadighed. Oprindelig havde dette Valg 
af Udsalgslokale været naturligt nok, dengang
Litteraturen var overvejende af gudeligt Indhold og
de, der forstod sig paa boglig Syssel, næsten alle
vare knyttede til Kirken. Dette blev imidlertid
anderledes, uden at den gamle Sædvane dog derved
forandredes. 1638 havde Christian IV. imidlertid
erfaret, »hvorledes underskedlige unyttige Bøger og
Skrifter, som Ulspil og deslige, saa og letfærdige
Boleviser og andre utjenlige Viser, Digt, Fabel
Eventyr og ublu Kjærlighedsbøger« falbødes i Kirkerne,
og forbød strengelig denne forargelige Uskik. Tyve
Aar senere blev Tilladelsen til Boghandel i Kirkerne
omsider helt ophævet. Børsen blev nu et Hovedpunkt
for Bogsalget som for Salget af de mangehaande andre 
Herligheder, der rummedes i Børssalens 36 Kramboder, 
hvor den fine Verden, Prinsesserne og Adelens Damer 
saa gjerne færdedes. Her havde bl. A. ELZEVIRERNES 
verdensberømte Firma et Udsalg af sine Forlagsartikler.

Som oftest vare ogsaa Bogtrykkerne Forlæggere og
Forhandlere af adskillige fra deres Presse udgaaede
Skrifter. Udgivelsen af Almanaken var et Privilegium
for Universitetsbogtrykkerne, der i retslig
Henseende kun vare »pligtige at svare for Rektor
og de Højlærde«, undtagen i Manddrabssager. Til de
bekjendteste høre MADS VIINGAARD, HENRIK WALDKIRCH,
der paa egen Bekostning trykkede fem Dele af Arild
Huitfelts Danmarkskrønike, SALOMON SARTORIUS, der
fik Eneret til at trykke Alt, hvad der i Kjøbenhavn
udgaves paa fremmede Sprog, samt Skattefrihed,
Fribolig og en aarlig Løn af 200 Rdl., men saa til 
Gjengjæld skulde holde »et perfekt Typografi og 
Bogtrykkeri«, ogsaa til Trykning af Kobberstik,
samt et Bogbinderi og en Boglade paa frantzøsk og
nederlandsk Maneer«; MELCHIOR MARTZAN trykkede baade
Folio- og Kvartudgaven af Christian IV.s Bibel; fra
hans Efterfølger PEDER JENSEN MORSINGS Trykkeri udgik
der 1658 en Skriftprøve med baade græske og hebraiske
Typer.

Som det jo endnu tildels er Tilfældet den 
Dag idag, fik Trykkerierne deres Typer fra 
Tydskland; ogsaa Papiret maatte for
en stor Del forskrives udenlandsfra, da de hjemlige
Møller ikke kunde fyldestgjøre Behovet. Sættere og
Trykkere vare en lang Tid fortrinsvis Tydskere og
Hollændere. Ogsaa hvad Bøgernes Indbinding angaaer,
maatte man ty til Udlandet, saasnart det gjaldt om at
yde Noget ud over det Almindelige. Vi havde ønsket at
ledsage dette Værk med en farvetrykt Gjengivelse af et
Pragtbind fra den heromhandlede Periode som Prøve paa
det indenlandske Bogbinderis Standpunkt; men Tanken
maatte opgives, fordi Alt, hvad vore Bibliotheker eje 
af virkelig karakteristisk Indbinding fra hin Tidsalder, 
tydeligt røber sin fremmede Oprindelse.
NAVNEFORTEGNELSE

TIL FØRSTE BIND.


Kursiv-Tallene henvise til Hovedstederne, hvor
vedkommende Forfatter er omtalt.

A.

Aagesøn, Svend, 10. <i>11-14.</i> 465.

Abrahamson. H. W. F., 153.

Absalon 5. 6. 11. 12. 15. 16. 17. 45.

Afzelius, A. A., 154.

Alanus, Johannes, 334.

Albert, Hertug af Preussen, 340.

Albertsøn, Peder, 165. 268. 269.

Allen, C. F., 199.

Anchersen, Matthias, 432.

Andersen, Gudmund, 468. <i>481-82.</i>

Andersen, J. O., 341. 345.

Andreæ, Jacob, 325. 326.

Aristoteles 7. 355.

Arnd, Johan, 342.

Arrebo, Anders, 507. 508. <i>537-46. Portr. 539.</i>

Arwidsson, J. A., 154.

Ascensius, Bogtrykker, 27. 82. 166-68.

Aselli 402. 405.

August, Kurfyrste af Sachsen, 325.

Axelsen, Cort, 362.


<b>B.</b>

Baden, Torkild, 487.

Bang, Vilh., 537.

Barfod, Fr., 491. 513.

Bartas, du, 544.

Bartholin, Bertel, 432.

Bartholin, Caspar, 342. <i>390-92. Portr. 391.</i>

Bartholin, Caspar, d. Y., 410. 427.

Bartholin, Rasmus, <i>336.</i> 387. 486. <i>Portr. 356.</i>

Bartholin, Thomas, 399. <i>402-10.</i> 412. 420. 479. <i>Portr. 403.</i>

Bartholin, Thomas, d. Y., 479.

Basse, Kirsten, 147.

Beldenak, Jens Andersen, 204.

Berggreen, A. P., 155.

Bering, Vitus, 433. <i>465-67.</i> 562. <i>Portr. 466.</i>

Berntsen, Arent, 475.

Bertelsen, Iver, 321.

Bild, Vibeke, 149.

Bilde, Anders, 219.

Bilde, Beate, 150, 357.

Bille, Steen, 361.

Birch, Sixtus, 572.

Bircherod, Jens, 353.

Birger, Erkebiskop, 27. 170.

Birgitta 42-45. 

Bjelke, Jens, 439.

Bjørn Jernside 11.

Bjørn, Ole Jensen, 352-53.

Bjørnsen, Jakob, 439.

Blak, Hans, 278.

Blak, Niels, 322.

Blicher, St. St., 78.

Boccaccio 39.

Borch, Anders Iversen, 432.

Borch, Ole, <i>410-20.</i> 432. <i>Portr. 411.</i>

Bording, Anders, 532. <i>559-70. Portr. 559.</i>

Bordingk, Jakob, 271. 274.

Borro, Jos. Frants, 413.

Bossuet 421. 428.

Brahe, Jørgen, 357. 360.

Brahe, Karen, 147, <i>435-37. Portr. 436.</i>

Brahe, Otte, 357.

Brahe, Sophie, 379-81. <i>Portr. 380.</i>

Brahe, Torkil, 357.

Brahe, Tyge, 149. 320. <i>357-78.</i> 379-380. 382. 383. 447. 448. 453. <i>Portr. 358. 373.</i>

Brandt, C. J., 56. 72. 74. 198. 236. 241. 280. 296. 299. 444. 517.

Brant, Sebastian, 302.

Brochmand, Jesper, <i>331-38. Portr. 332.</i>

Brochmand, Rasmus, 432.

Brun, Johan Nordahl, 532.

Brunsmand, Johan, 351.

Bruun, Chr., 210. 224. 231. 241. 297. 312.

Bugenhagen 258. 259. 269. 281.

Bugge, Sophus, 154.

Børup, Morten, 270. 278.

<b>C.</b>

Capiteyn, Peter, 271. 288.

Cassuben, Chr., 585.

Chaucer 39.

Christensen, Anders, 390. 404.

Christensøn, Anders, 25.

Christian III. 213. 254. 256. 258. 260. 274. 276. 280. 281. 300. 318. 319. 446. <i>Portr. 259.</i>

Christian IV. 318. 328. 335. 356. 374. 375. 386.

Christian V. 409. 437. 441. 548. 554. 587.

Christiane, Grevinde, 149.

Christiern I. 268.

Christiern II. 173. 180-82. 184. 189. 193. 201. 244-45. 254. 273.

Chytræus, Herman, 478.

Cicero 7.

Clausen, Peder (Undalinus), 471-73. <i>Portr. 412.</i>

Clavus, Cl., 30.

Comenius, Amos, 475.

Conring 414.

Cypræus, Paulus, 478.

<b>D.</b>

Daae, Ludvig, 534.

Dante 38.

Dass, Petter, <i>521-26.</i> 532. <i>Portr. 522.</i>

Dietz, Ludvig, Bogtrykker, <i>260-61.</i> 300.

Dumas 426.

<b>E.</b>

Engelbrektsdatter, Dorothea, 519-21. <i>Portr. 520.</i>

Engelstoft, C. T., 255.

Erasmus fra Rotterdam 19. 163-64. 186. 242. 254. 255.

Erichsen, A. E., 526.

Erichsen, John, 486.

Erslev, Edv., 30.

Eschenbach, Wolfram von, 39.

Eskild, 11, 45.

Eufemia, Dronning, 73.

Ewald, Johannes, 155.

<b>F.</b>

Fenger, P. A., 558.

Fenger, R. Th., 14.

Fincke, Thomas, 390.

Flemløse, Peder Jakobsen, 381-83.

Frandsen, Hans, 278.

Frederik I. 202. 205. 254. 273.

Frederik II. 275. 291. 318. 319. 325-27. 355. 364. 374. 446. 448. 453.

Frederik III. 412. 413. 440. 481. 482. 502. 535.

Freidank 302.

Friis, Chr., Kansler, 330. 337. 339. 341. 542. 544.

Friis, Johan, Kansler, 276. 447. 448. 463.

Friis, F. R., 361. 378. 380. 381.

Friis, P., 86.

Frimann, Cl., 532.

<b>G.</b>

Galt, Peder, 439.

Geijer, E. G., 86, 154.

Gerner, Henrik, 433. 495. <i>500-2.</i> 513-14. <i>Portr. 501.</i>

Gersdorf, Joachim, 412. 415. 482.

Gertz, M. Cl., 416.

Gheysmer, Th., 23. 67.

Gjedde, Ove, 474.

Gjellerup, S. M., 343. 392.

Gjøe, Anne, 435. 490.

Gjøe, Birgitte, 211. 334. 456.

Gjøe, Ide, 149.

Gjøe, Mette, 153.

Gjøe, Mogens, 211.

Glud, Søren, 356.

Godfred af Ghemen 71. <i>165-66.</i> 269.

Goethe 115. 302.

Gosch, C. C. A., 392. 408. 409.

Gram, Hans, 155. 278. 396. 460. 463. 465. 468-70. 499.

Grand, Jens, 6.

Griffenfeld, Peder, 338. 416. 424. 440. 535. 549. <i>Portr. 441.</i>

Grotius, Hugo, 334. 438. 488.
Grum, Morten Povelsen, 431.

Grundet, J. P., 271. 447.

Grundtvig, N. F. S., 28. 70. 71. 149. 153. 155. 169. 194. 199. 267. 463.

Grundtvig, Svend, 86. 121. 153. 154. 240. 282.

Gullænder, Søren (Judichær), 508-10.

Gunner, Abbed, 29.

Gyldenstjerne, Axel, 468. 472.


<b>H.</b>

Hammerich, Fr., 34. 323.

Hammerich, M., 536. 558.

Hansen, Christiern, 307-10.

Hanssøn, Laurentz, 279.

Harboe, Ludvig, 219. 282.

Harpestreng, Henrik, <i>51-53.</i> 78.

Harvey 402. 407.

Hauch, J. C., 86.

Hegelund, Peder Jensen, 572-75.

Heiberg, A. C. L., 282. 559.

Heiberg, J. L., 86. 143. 156. 375. 378. 380.

Heinrich der Gleisner 300.

Heise, A., 273.

Helgesen, Poul, 164. 186. 200. <i>206-209.</i> 219. 221. 230. 233. <i>241-66.</i> 271-73. 274. 279.

Helvad, Niels, 385-87. <i>Portr. 386.</i>

Helveg, L., 328. 517.

Hemmingsen, Hans, 327.

Hemmingsen, Niels, 260. 274. 320. <i>322-28.</i> 338. 438. 448. <i>Portr. 322.</i>

Henriksen, Hans, 260.

Hermansen, Chr., 328.

Hertz, H., 110.

Herder 155.

Hoffmann, Fr., 423.

Holberg, Ludvig, 153. 155. 179. 318. 350. 463. 485. 499. 581.

Holst, Jørgen, 585.

Holstein, J. L., 149.

Honorius, 54.

Horats 9. 179. 273.

Horn, Fr. Winkel, 86. 499.

Horrebow, C., 429.

Huitfeldt, Arild, 277. 279. 334. 450. <i>456-58. Portr. 4S7.<7i>

Humboldt, Alex., 426. 

Hutten, Ulrich von, 164.

Huygens 356.

Hvas, Mads, 383.


<b>I. J.</b>

Ingemann, B. S., 98. 200.

Jacob VI, Konge af Skotland, 327.

Jacob de Voragine 59.

Jacobsen, J. G., 410.

Jacobsen, I. S., 9.

Jacobsen, P. V., 571.

Jepsen, Jep, 74.

Jersin, Jens Dinesen, 341-49.

Jessen, Joh., 378.

Jonsso , Arngrim (Vidalin), 479-81. <i>Portr. 480.</i>

Jonsson, Runolf, 481.

Jonæson, Søren, 555.

Juel, Christence, 149.

Juvenal 179. 410.

Jørgensen, A. D., 426.


<b>K.</b>

Kaas, Niels, 326. 327. 360. 438. 450. 453.

Kalkar, C. A. H., 328.

Kalkar, O., 580.

Kall-Rasmussen 25.

Kepler, Johannes, 372. 375. 378.

Kingo, Thomas, 515. 517. 520-21. 526. 534. 535. 536. <i>546-59. Portr. 547.</i>

Knud den Store 45. 87.

Knudsen, Bertel, 487. 505.

Knudsen, Hans, Biskop, 331.

Koch, E. F., 420.

Koch, Ole, Præst, 331.

Kock, Jørgen, Borgemester, 223. 300.

Kok, Laurids, 490. 498. <i>514.</i>

Kolderup-Rosenvinge, J. L. A., 51.

Kongsted, Ole Pedersen, 512.

Kopernikus 372. 373.

Krabbe, Anna, 147.

Krabbe, Erik, 292. 438.

Krag, Anders, 355.

Krag, Niels, 453-54. <i>458-60.</i> 465. 479.

Kristensen, Evald Tang, 145.

Kylling, Peder, 428.

Køning 356.
<b>L.</b>

Laale, Peder, <i>78-83.</i> 179. 496.

Landstad, M. B., 154.

Lange, Erik, 379. 381.

Langebek, J., 10. 14. 198. 236. 273. 274. 470. 502.

Lasson, Peder, 440. <i>Portr. 442.</i>

Lauremberg, H. W., 533-34.

Laurentsen, Peder, 279-80.

Lauridsen, Cl. (Skabo) 293-94.

Lauridsen, P., 475.

Lavoisier, 415.

Ley, C. S., 72. 83.

Lindsay, David, 514.

Litle, Peder, 273. 276.

Livius 179.

Longomontanus, Chr. Sørensen, <i>383-85.</i> 404. 473. <i>Portr. 384.</i>

Loret 564.

Luther, Martin, 164. 182. 184. 189-90. 199. 200. 201. 221. 224. 225. 241. 243. 244. 246. 247. 254. 258. 259. 263. 264. 266. 274. 281.

Lyskander, Claus Christoffersen, <i>460-63. 512-13.</i> 515. <i>Portr. 462.</i>

Lætus, Erasmus (Glad), 444-47.


<b>M.</b>

Machabæus, Joh., 260.

Madsen, Jacob (Kjøbenhavn), 514-15.

Madsen, Jacob (Strobius), 226.

Madsen, Povel, 326.

Manuel, Nic., 231.

Martinus Magni, 6.

Martzan, Melchior, 587.

Matthiesen, Søren, 428-30.

Melanchthon 182. 201. 274. 281. 323.

Meursius, Joh., 277. <i>465.</i>

Michael 61-63.

Mikkelsen, Hans, 182. <i>184-87.</i> 189. 249. 250.

Mikkelsen, Knud, 48.

Molbech, Chr., 51. 59. 63. 70. 72. 219. 264.

Moliére 526. 582.

Moltke, A. V., 491.

Moltken, Joachim, 585.

Morsing, Chr. Terkelsen, 269. 270. 279.

Morsing, P. J., 587.

Mortensen, Claus (Tøndebinder), <i>222-26.</i> 227.

Moth, Matthias, 496. <i>502-3.</i>

Moth, Poul, 402.

Munk, Jens, 474.

Müller, P. E., 28.

Münter, Fr., 255.

Møller, Jens, 327. 338.


<b>N.</b>

Nansen, Hans, 473-74. <i>Portr. 474.</i>

Naur, Elias, 517-18.

Newton 356. 372.

Nicolaus de Dacia, 6.

Nicolaysen, N., 471.

Niels, Broder, 70. 78.

Nold, Christen, 431.

Nyerup, Rasmus, 83. 153. 451. 521.

Nyrop, C., 585.

Nørnissum, J. S., 585.


<b>O.</b>

Oehlenschläger 153. 155. 303.

Oger, Charles, 381.

Olafsen, Magnus, 468. 481.

Olivarius, Chr., 255.

Olrik, A., 153.

Olrik, H., 10.

Olufsen, Peder, 274. 279.

Opitz, Martin, 504. 560. 581.

Ostersen, Christen, 438. <i>Portr. 439.</i>

Ovid 7. 179. 410.

Oxe, Peder, 326. 361. 364. 447. 448. 450.


<b>P.</b>

Palladius, Niels, 291.

Palladius, Peder, 221. 226. 258. 260. <i>281-97.</i> 470. <i>Portr. 283.</i>

Palnatoke 11.

Paludan, Jul., 534. 584.

Paludan-Müller, C., 14. 16.

Panum, P. L., 410.

Paracelsus 414. 415.

Parsberg, Manderup, 360.

Paulli, Daniel, 586.

Paulli, J. H., 328.

Paulli, Simon, 392. <i>397-402.</i> 404. 410. 420. <i>Portr. 398.</i>

Pedersen, Absalon (Beyer), 470-71.

Pedersen, Arvid, 226,

Pedersen, Christiern, 25-28. 79. 82. 166. 168. <i>169-84. 187-199.</i> 212. 219. 227. 241. 258. 260. 264. 278. 313.

Pedersen, Niels, 277-78.

Pequet, Johan, 405. 406.

Persius 179.

Petersen, Jul., 390.

Petersen, N. M., 86. 208. 408. 426. 432. 455. 481. 483. 553.

Petersen, Rich., 559.

Petrarca 39.

Petrus de Dacia 67.

Petræus, Theodor, 431.

Platon 355. 414.

Plautus 307.

Plum, Claus, 438.

Pontanus, Joh. Isaksen, 463-65. <i>Portr. 464.</i>

Pontoppidan, Erik, d. Æ., 487-90. <i>Portr. 489.</i>

Pratensis, Joh., 361.


<b>R.</b>

Rahbek, K. L., 63. 153.

Ramus, Jonas, 471.

Ramus, Petrus (Pierre de la Ramée), 343. 355-360.

Ranch, Hieron. Justesen, 575-80.

Rantzau, Henrik, 375.

Ravn, Hans Mikkelsen, 505-8.

Ravn, Mikkel, 433.

Reinhardt, Martin, 243.

Rentzel, Valentin, 147.

Resen, Hans Povelsen, <i>328-31.</i> 338. 341. 431. <i>Portr. 329.</i>

Resen, Peder Hansen, <i>467-68.</i> 482. <i>Portr. 467.</i>

Rhodius, Jørgen, 475.

Riolan 407.

Rist, Johan, 532.

Roche, Alain de, 60.

Rode, G., 528. 558.

Rosenberg, C., 70. 86.

Rosenkrantz, Holger, 337. <i>338-41.</i> 342. 435. <i>Portr. 339.</i>

Rosenkrantz, Jørgen, 326. 338. 364. 450.

Roskilde, Peder Jensen, 433. 505.

Rostgaard, Fr., 72. 418. 432. 502. 562.

Rothe, P. C., 328.

Rudbeck, Olof, 407.

Rudelbach, A. G., 517. 543.

Rudolph II. 375.

Rytter, Poul, 352-53.

Ræff, Peder, 65.

Ræff, Povel, Bogtrykker, 63. 168.

Rømer, Ole, <i>387-89.</i> 426. <i>Portr. 388.</i>

Røn, Poul, 219.

Rønnow, Joachim, 209-10. 211.

Rørbye, J. (Horb.), 402. 410.

Rørdam, H. F., 208. 273. 280. 444. 463. 506. 538. 546.


<b>S.</b>

Sadolin, Jens J., 278.

Sadolin, Jørgen, 205. 221. 229. 280.

Sandberg, Sophie, 149.

Sandvig 153. 460.

Sartorius, Sal., 587.

Saxo 10. 11. 12. <i>14-28.</i> 67. 78. 84. 91. 103. 180. 465.

Schaldemose, Fr., 153. 303.

Scudéry, Frk. de, 527.

Secher, C. E., 256.

Sehested, Chr. Thomæson, 397.

Sehested, Jens Sten, 518-19.

Seneca 7. 179. 302.

Shakspeare 306.

Sinning, Jens, 270.

Skaaning, Hans, 82. 586.

Skabo, Claus Lauridsen, 293-94.

Skavlan, O., 582.

Skeel, Mogens, 581. <i>Portr. 583.</i>

Skjønning, Jakob, 202.

Slange, Niels, 468-70. <i>Portr. 469.</i>

Smith, Henrik (Weigere), 186. 189. 221. 279. <i>291-92.</i>

Smith, Soph. B., 236. 310. 312. 428. 470. 571. 575. 580. 581.

Snel, Johan, Bogtrykker, 165.

Sommer, A. G., 408. 410.

Sophie, Enkedronning, 150. 151. 369. 572.

Sorterup, Jørgen, 155. 500. 514.

Spandemager, Hans, 223. 224.

Sperling, Otto, 428.

Sperling, Otto, d. Y., 479.

Steenstrup, Joh. C. H. R., 86.

Stege, Hans Thomsen, 580.

Stensen, Niels, 392. 412. <i>420-26. Portr. 425.</i>

Stephanius, St., 14. 28. 180. 460. <i>465.</i>

Stephens, G., 478.

Sthen, Hans Christensøn, 155. <i>515-17. 571-72.</i>

Stolpe, P. M., 565.

Storm, Gustav, 473.

Stub, Ivar, 330. 431.

Sunesøn, Anders, 6. <i>30-38.</i> 46.

Svane, Hans, 338. 468.

Svaning, Hans, 147. <i>275-77.</i> 279. 447. 452. 454.

Svendsen, Brynjulf, 481. 483.

Syv, Peder, 153. <i>490-500.</i> 514. 526. <i>Portr. 491.</i>

Sørensen, Peder, 355-56.


<b>T.</b>

Tausen, Hans, <i>200-219.</i> 229. 249. 447. <i>Portr. 217.</i>

Terents 307.

Terkelsen, Søren, 530. <i>531-33.</i>

Thévenot 421. 422.

Thomissøn, Hans, 63. 274. 447. 507. 515.

Thorsen, P. G., 38. 51.

Thott, Birgitte, 433-35. <i>Portr. 434.</i>

Thott, Dorothea, 149.

Thott, Otto, 58.

Thott, Tage, 379. 381. 562-63.

Thøgersen, Peder, 580.

Tidemand, Peder, 260. 280.

Torfæus, Thormod, 482-86. <i>Portr. 484.</i>

Tursen, Jon, 443-44.


<b>U.</b>

Ulfeld, Corfits, 337.

Ulfeld, Jakob, 437.

Ulfeld, Leonora, 470.

d'Urfé, Honoré, 528-29.

Urne, Lauge, 25.

Urop, Anna, 149.

Ursin, Jørgen, 432.


<b>V. W.</b>

Valdemar den Anden 46.

Waldkirch, Henrik, 587.

Valkendorf, Christoffer, 374.

Valla, Laurentius, 179.

Vandal, Peder, 487.

Wartemberg, J. Waldstein, 470.

Vedel, Anders Sørensen, 19. 25. 28. 63. 147. <i>149-53.</i> 180. 271. 274. 276. 279. 327. 359. 362. <i>447-56.</i> 498. 507. <i>Portr. 449.</i>

Vedel-Simonsen 115.

Weeke, F. H. C., 282.

Wegener, C. F., 199. 455. 456.

Weigere, Herman, 232. 279. <i>300-3.</i> 507.

Welhaven, J. S. C., 523.

Velschow, J. M., 28.

Wendt, Sonnenstein, 280.

Werlauff, E. C., 352. 413. 479.

Veze, Johan, 180-81.

Wichfeld, J., 423. 426.

Viingaard, Mads, 587.

Vilhelm, Abbed, 5. 32.

Wilhelm IV., Landgreve, 364.

Vind, Ole, 338. 341.

Vinding, Povel, 432.

Vinding, Rasmus, 432. 440. 585.

Vingaard, Hans, 203.

Winsløv, Jacob, 426-28. <i>Portr. 427.</i>

Vinstrup, Peder Jensen, 432.

Winter, Christiern, 186.

Winther, Chr., 153. 303. 419.

Virgil 7. 179. 414.

Vivonne, Cathérine de, 527.

Vogelweide, Walther von der, 39.

Vogt, Karl, 426.

Voigtländer 532.

Wolf. Odin, 14.

Wolff, J. L., 585.

Worm, Jacob, 534-37.

Worm, Ole, <i>392-97.</i> 402. 404. 409. 410. 472. <i>478-79.</i> 48i. 482. 585. <i>Portr. 393.</i>

Worm, Villum, 395.

Vormordsen, Frands, <i>219-22.</i> 252.


<b>Æ.</b>

Ælnoth <i>8-10.</i> 458. 465.


<b>Ø.</b>

Øreløse, Niels Pedersen, 431.

<!-- OCR text missing for page 0653 -->
<!-- OCR text missing for page 0654 -->
<!-- OCR text missing for page 0655 -->
<!-- OCR text missing for page 0656 -->
