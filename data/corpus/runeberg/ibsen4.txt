HENRIK IBSEN

SAMLEDE VÆRKER

IV

HENRIK IBSEN

SAMLEDE VÆRKER

FJERDE BIND


KØBENHAVNGYLDENDALSKE BOGHANDELS FORLAG (F. HEGEL & SØN)GRÆBES BOGTRYKKERI1899


INDHOLD:

Side
Bibliografiske Oplysninger ved J. B. HalvorsenI-XVIII
De unges forbund. Lystspil i fem akter1
Digte225


*





BIBLIOGRAFISKE OPLYSNINGER
ved
J. B. HALVORSEN.
———


De unges Forbund, hvortil Planen blev
udkastet under Digterens Ophold i Italien 1868, blev
skrevet i Dresden om Vinteren 1868—69. Det var 
færdigtrykt i Septbr, s. A. og blev samtidig med
Udgivelsen indleveret til alle Hovedtheatre i de nordiske
Lande, hvor det ogsaa kort derefter kom til Opførelse.
Før denne havde dog Læseverdenen allerede gjort
Bekjendtskab med det den 31. Septbr. 1869 udkomne

Udgaver.

De unges Forbund. Lystspil i fem Akter udgaver.
af Henrik Ibsen. Kbhvn. 1869. 8. 225 S.

Dette første Oplag var paa 2000 Exemplarer,
men allerede i Novbr. 1869 var et nyt paa 1500
Exemplarer i Boghandelen, hvorefter Rækkefølgen
af Skuespillets Udgaver i Originalsproget, alle uden
anden Ændring end Retskrivningens, som fra 2.
Udg. blev bragt i Samklang med
Stockholmsmødets Beslutninger fra Sommeren 1869, er bleven
følgende:

De unges forbund. Lystspil i fem akter.
Andet oplag. Kbhvn. [4. Novbr. ]1869. 8. 225 S.
— Tredje oplag. Kbhvn. [12. Decbr.] 1874.
8. 230 S. — Fjerde oplag. Kbhvn. [12. Febr.]
1880. 8. 230 S. — Femte oplag. Kbhvn. [22.
Novbr.] 1883. 8. 232 S. — Sjette oplag. Kbhvn.
[17. Decbr.] 1895. 8. 231 S.

Oversættelser.

The League of Youth.    Translated by 
William Archer. [Trykt S. 1—154 i Vol. I. af „Ibsens
Prose Dramas“. Authorized Translation. Ed. by
William Archer. London 1890. 8.]

L'union des jeunes. Traduction Pierre
Bertrand et Edmond de Nevers. [Trykt S.
146—309 i T. VII. af „Théâtre d'Henrik Ibsen“. Paris
1893. 8.]

Sojuz Molodezi. Drama v 5-ti destvijach.
Perevod I. Jurovskago. [Trykt S. 1—151 i T. II.
af Sobranie socnenij Henrika Ibsena. Izdanie
L Jurovskago. S. Peterb. 1896. 8.]

Der Bund der Jugend. Lustspiel in funf
Aufzügen. Nach dem Norwegischen Henrik Ibsens.
Deutsch von Adolf Strodtmann. Berlin 1872.
8. 220 S.

Der Bund der Jugend. Lustspiel in fünf
Aufzügen. Deutsch von Adolf Strodtmann.
Einzige vom Verfasser autorisierte deutsche Ausgabe.
Zweite Auflage. Berlin 1890. 8. 2 BL, 143 S.
(O. m. T.: „Nordische Bibliothek herausgegeben von
Julius Hoffory, Bd. IX.“, og derefter indlemmet i de
hos Forlæggeren S. Fischer, Berlin, udkomne
"Henrik Ibsen's Werke, hg. von Julius Hoffory: „Moderne
Dramen“, L, 123—265.)

Der Bund der Jugend. Schauspiel in fünf
Aufzügen von Henrik Ibsen. Deutsch von Wilhelm
Lange. Unter Mitwirkung des Verfassers
veranstaltete deutsche Bühnenbearbeitung. Leipzig [1881].
8. 99 S. (O. m. T.: Reclam's Univ.-Bibl. No. 1514, og
senere indlemmet i samme Forlæggers „Ibsen's
Gesammelte Werke, II.“ Lpz. [1889].)

Kommentarer.

H. Jæger: Henrik Ibsen (Kbh.  1888), S. 
211–221; H. Jæger: Henrik Ibsen og hans værker (Kra.
1892), S. 87–95; G. Brandes: Henrik Ibsen (Kbh.
1898), S. 105–107; G. Brandes: Kritiker og
Portræter, 1. Udg. S. 246–254 og 2. Udg. S.
339–348; E. Brandes: Dansk Skuespilkunst, S. 131 fg.
og 218 fg.; Chr. Molbech: Fra Danaidernes Kar, S.
440–449; A. Schack: Udviklingsgangen i H. I.'s
Digtning (Kbh. 1897), S. 84–89; V. Vasenius:
Henrik Ibsen (Sthlm. 1882), S. 262–271; L. Passarge:
Henrik Ibsen (Lpz. 1883), S. 239–251; E. Reich:
Ibsen's Dramen (Dresden u. Lpz. 1894), S. 77–88;
A. Garde: Der Grundgedanke in Ibsens Dichtung
(Lpz. 1898), S. 29–31; Ad. von Hanstein: Ibsen
als Idealist (Lpz. 1897), S. 85–88; O. Brahm:
Henrik Ibsen (Berlin 1887), S. 35–40; H. H.
Boyesen: A Commentary on the Writings of Ibsen (New
York 1894), S. 129–140; A. Ehrhard: Ibsen et le
Théâtre contemporain (Paris 1892), S. 245–262;
Aftenbladet 1869, No. 241 og 247 [af Kr. Elster];
Nord. Tidskr., utg. af G. K. Hamilton, 1869, S.
759–765 af G. Rosenberg.

Opførelser.

Da A. Strodtmanns tyske Oversættelse af dette 
Stykke var udkommen, blev det af en Anmelder i
„Köln. Zeit.“ s. A, ytret, at det mere var et
Læse-drama end et Scenestykke. Denne Dom er dog
ikke bleven stadfæstet i Digterens Fødeland i det
mindste, hvor intet Ibsen's Stykke har oplevet saa
mange Opførelser. Det gik første Gang paa
Kristiania Theater 18. Oktbr. 1869 og oplevede sin
100de Opførelse 14. Septbr. 1891; og det har til
Marts 1899 gaaet ialt 121 Gange. Det fremkaldte
den første, men navnlig den anden og tredje,
Forestillingsaften i 1869 en heftig politisk-æsthetisk
Meningskamp mellem Tilskuernes Klappere og Pibere
med efterfølgende Bladfejde, hvorom Efterretningen
naaede Forfatteren under hans Ophold i Ægypten;
i Digtet „Ved Port Said“ (ndfr. S. 369 fg.) gav han
Udtryk for den Stemning, som herved vaktes hos
ham. (Angaaende Theaterslaget og den dermed
sammenhængende Bladfejde henvises ellers til Norsk
Forf.-Lex. III., S. 51 fg. samt til de senere
fremkomne Meddelelser i Dagspst. 1895, No. 326 af E.
Vullum og i Stav. Avis 1896, No. 98 af Fr. Lütke).
Paa den nationale Scene i Bergen har det oplevet
en Række af Opførelser fra 27. Februar 1877 til
11. Marts 1896. Paa andre norske Theatre er
Stykket opført af rejsende Selskaber (norske eller
danske) fra 1871 af, sidste Gang af Direktør Otto’s
norske Theaterselskab paa Kristiania Tivoli 15. Maj
1897. — Paa det kgl. Theater i Kjøbenhavn
var „De Unges Forbund“ det første Stykke af Ibsen,
som Theatret opførte; denne Forestilling, sat iscene
af Fru Heiberg, fandt Sted 16. Februar 1870; det
gjenoptoges paa Repertoiret i Sæsonen 1876–77,
men har ialt hidtil blot oplevet 24 Opførelser. —
Den 11. Decbr. 1869 kom Stykket første Gang frem
paa Dramatiska Theatern i Stockholm, hvor det
oplevede en lang Række Forestillinger og sidst
gjenoptoges i April 1894 i Anledning af Knut Almløfs
Gjæstespil i Daniel Hejres Rolle. — I 1887 gik det
første Gang paa det svenske Theater i
Helsingfors, hvor det ogsaa har været spillet i 1893 og
1894; det finske Theater i Helsingfors var imidlertid
den første Scene dersteds, som bragte Stykket frem,
nemlig i Septbr. 1885 i en utrykt Oversættelse
(„Nuorten liitto“) ved Professor E. Aspelin. — I
Berlin var Stykket 1889 antaget til Opførelse af
den daværende Direktør for Neues Theater og
Residenztheater, Lautenburg, som imidlertid kom i Proces
med Stykkets tyske Scenebearbejder, W. Lange,
lige før Førsteopførelsen, som saa blev udsat ad
calendas græcas, idet denne Proces endnu ikke
havde fundet sin endelige Afgjørelse i 1896. I
Strodtmanns Oversættelse er dog Stykket bleven
spillet i Berlin af „Freie Volksbühne“ i Oktbr. 1891.

Digte. For nogle Aar siden erhvervede
Universitets-Bibliotheket i Kristiania blandt andre Ibsen’ske
Haandskrifter fra hans tidligste Forfatteraar et lidet
sirligt indbundet Oktavbind, som, renskrevet med
hans egen Haand, indeholder „Blandede
Digtninger. Fra Aarene 1848, 1849 og 1850“.
(8. 78 S.) Der findes heri 26 Digte, hvoriblandt
de under hans Grimstadophold skrevne og i hans
Fortale til 2. Oplag af „Catilina“ omnævnte „Til
Ungarn“ og hans Sonetkrans „Vaagner, Skandinaver!“
samt „Balminder, et Livsfragment i Poesi og Prosa“.
Samlingen, for hvis Indhold Henrik Jæger delvis har
redegjort i sit Festskrift fra 1888 (S. 49—63), har
vistnok været bestemt til Udgivelse efter Forfatterens
Ankomst til Kristiania, men er rimeligvis bleven
afvist af Forlæggerne, ligesom „Catilina“ blev det.
Næste Gang Forfatteren tænkte paa at udgive en
Samling Digte var i 1858, men den Gang er
Forsættet stanset af Digteren selv, thi i det opbevarede
Haandskrift (ogsaa paa Universitets-Bibliotheket i
Kristiania), hvilket har Titlen „En Livsvaar.
Digte af Henr. Ibsen. 1858“. (4. 4 upag.
Bl.) har han stoppet op midt i et Digt paa Side 7
og nogen Fortsættelse synes aldrig at have existeret.
Blandt andre Ting af Interesse i dette Fragment
fra 1858 tør man vel regne følgende
profetisk-selvbevidste Slutningsstrofe i det første Digt:

„Overbord med Fornuftens Ballast kun!
Sæt til saa den sidste Klud!
Kanhænde jeg sejler min Skude paa Grund,
Men jeg sejler jer agterud!“

Som man ser den første Form for Falks og
Studenterkorets Slutningsstrofe i „Kjærlighedens
Komedie“.

Ibsen havde mere end tyve Aars lyriske
Produktion bag sig, da han for Alvor tog fat paa at
samle et Udvalg af sine spredte Digte. I det lille
Duodezbind, som udkom i de første Dage af Maj
1871, havde han udeladt ikke faa af sine lyriske
Frembringelser fra sit Forfatterlivs første Tiaar og
underkastet adskillige andre, som han godkjendte
ved at optage dem i Samlingen, en mere og mindre
gjennemført Omarbejdelse. I det senere udkomne
2det Oplag blev enkelte Digte fra den mellemliggende
Tid føjet til, men ellers er i de senere Udgaver
ingen Ændring bleven foretagen enten i den Form,
Forfatteren ved sin første kritiske Samling havde
givet dem, eller i den — forøvrigt ikke kronologiske
— Orden, hvori de var meddelt. Først i
nærværende Udgave er Samlingen bleven øget med et Par
i tidligere Udgaver ikke optagne Digte (S.   371.
405, 434 og 436).

Udgaver.

Digte af Henrik Ibsen. Kbhvn. 1871. 12.
2  Bl., 178 S.

Der gik 4 Aar, før dette Oplags 4000
Exemplarer var udsolgt, hvorefter Rækkefølgen af
Udgaverne er bleven:

Digte af Henrik Ibsen. 2det forøgede
oplag. Kbhvn. [Decbr.] 1875. 12. 206 S. —
Tredie oplag. Kbhvn. 1879. 12. 2 Bl., 202
S. — Fjerde oplag. Kbhvn. 1882. 12. 2 Bl.,
202 S. - Femte oplag. Kbhvn. 1886. 12. 2
Bl., 203 S. — Sjette oplag. Kbhvn. 1891. 8.
2 Bl., 203 S. — Syvende oplag. Kbhvn. 1896.
8. 2 Bl., 203 S.

Oversættelser.

Gedichte von Henrik Ibsen. In deutschen
Nachbildungen von Dr. Hermann Neumann.
Wolfenbüttel 1886. 8. VI S., 89 S.

Gedichte von Henrik Ibsen. Vollständige
Ausgabe. Übertragen und erläutert von L.
Passarge. Leipzig [1881]. 8. 140 S. (O. m.
T.: Reclams Univ.-Bibl. No. 2130.)

Kommentarer.

H. Jæger: Henrik Ibsen (Kbhvn. 1888), S.
48–63 og 238–244; H. Jæger: Henrik Ibsen og
hans værker (Kra. 1892), S. 96–105, 120–126 og
224 fg.; Rudolf Schmidt: Ad egne Veje (Kbhvn.
1884), S. 264–283; P. H. Wicksteed: Four
Lectures on Henrik Ibsen, S. l–27; H. H. Boyesen:
A Commentary on the Writings of Ibsen, S.
141–166; La Nouvelle Revue 1895, 15. Juli af Gustav
Kahn; Nær og Fjern, V., No. 171 af O. Borchsenius
og Skill.-Mag. 1891, S. 504–506. de to sidste Steder
om Digt cyklusen „I Billedgalleriet“ fra 1859; Norsk
Skoletidende 1880, S. 305 fg.

Efter den Orden, hvori Digtene er meddelt i
de foreliggende Udgaver, gives her nedenfor til
bedre Forstaaelse af deres Text Oplysninger om
Tidspunktet for hvert enkelt Digts Tilblivelse eller
første Offentliggjørelse samt om metriske
Oversættelser af dem til fremmede Sprog, udenfor de
ovennævnte tyske Samlinger og de til hans dramatiske
Arbejder hørende, hvilke findes paa sit Sted i disses
Oversættelser. En Række Prosaoversættelser til
engelsk af Ibsen'ske Digte findes i det ovfr. anførte
Skrift af P. H. Wicksteed: „Four lectures on Ibsen“
og til fransk ved E. Lie og van Bever i „Le
Magasin international“ (Paris 1896) [af „Edderfuglen“,
„Forviklinger“, „Lysræd“ og „Med en Vandlilje“],
samt i „L'Aube“ (Paris 1896) [af „Til min Ven
Revolutionstaleren“]. Oversat til eller rettere
gjengivet paa fransk Prosa af E. Tissot er endvidere
„Med en Vandlilje“, „En Svane“, „Borte“, „Mindets
Magt“, „Troens Grund“ og „Forviklinger“, alle trykt
i „Le drame norvégien“ (Paris 1893), S. 249–256.
Endelig er tre Digte i fransk Oversættelse ved Léon
Matthey trykt i „Revue Blanche“ for 15. Juli 1897.
En Stjerne ved hvert Digts Titel ndfr. betegner, at
den Text, som fra Forfatterens Haand foreligger i
Udgaven af 1871 og senere, er forskjellig fra Formen
i de første Tryk; for en textkritisk Redegjørelse
herfor i det enkelte er her ikke Stedet; dens
Udførelse vil dog være lettet ved disse Henvisninger.

Spillemænd* — i den oprindelige Form trykt
i „Andhrimner“ 1851, 2. Kv., Sp. 46, indlagt som
Bygdeskræddernes Vise i Brynjolf Bjarmes fortællende
Digt „En Lørdagsaften i Hardanger“.

Kong Håkons gildehal* — Ill. Nyhedsbl.
1858, No. 9, 28. Februar, som Text til et Billede
af Kongehallen i Bergen. I samme Blads No. 37,
12. Septbr., er ellers trykt den 1ste Sang af et
ufuldført fortællende Digt med samme Navn, hvori
Ibsen skildrer den unge Kongsdatter Margretes
(„Pigen fra Norge“s) Afrejse til Skotland efter
Trolovelsesfesten i Haakonshallen i Oktbr. 1290.

Byggeplaner*; Markblomster og
potteplanter*; En fuglevise* — Ill. Nyhedsbl. 1858,
No. 11, 14. Marts, alle tre skrevne tidligere og af
Bladets Redaktion meddelt her, efter Udvalg af en
da utrykt Samling; rimeligvis menes hermed den
ovfr. omtalte Digtsamling „En Livsvaar“, som da
har været bestemt til at give et Udvalg af
Forfatterens hidtil skrevne Digte med de i
Haandskrift-fragmentet bevarede og flere andre som Indledning.
— „Byggeplaner“ er oversat paa tysk i „Preuss.
Jahrbücher“ Bd. 82 (1895), S. 99, og paa engelsk
af Hj. Hj. Boyesen i hans „A Commentary on the
Writings of Ibsen“, S. 158. „En Fuglevise“ er
oversat paa engelsk i „Translations from the Norse“
(Gloucester 1876), S. 61; paa tysk i „Preuss.
Jahrbücher“, Bd. 82, S. 100 fg.

På Akershus* — Andhrimner 1851, 1. Kv.,
Sp. 42 fg., derefter omarbejdet i Ill. Nyhedsbl. 1863,
No. l og atter i ny Textredaktion i Digte af 1871.

Edderfuglen* — Andhrimner 1851, 2. Kv.,
Sp. 62 fg. — Oversat paa engelsk i „Translations
from the Norse“ (Gloucester 1876), S. 62; paa
hollandsk i Festnumeret af „De Lantaarn“ (Amsterd.)
15. Marts 1888; paa tysk i „Preuss. Jahrbücher“,
Bd. 82, S. 118.

Med en vandlilje* — Ill. Nyhedsbl. 1863,
No. 4. — Oversat paa tysk i „Album nordgerm.
Dichtung“, I., (Lpz. 1868), S. 275.

Fugl og fuglefænger — skrevet i
Begyndelsen af 50-Aarene, første Gang trykt i 1871. —
Oversat paa engelsk af Hj. Hj. Boyesen i hans „A
Commentary [osv.]“, S. 149 fg.; paa polsk i L. v.
Engestrøms Biografi af Ibsen (Warszawa 1875), S.
86 fg.

Bergmanden* — Andhrimner 1851, 2. Kv.,
Sp. 143 fg., derefter omarbejdet i Ill. Nyhedsbl.
1863, No. 5 og i tredie Textredaktion i Digte af
1871. — Oversat paa engelsk af Hj. Hj. Boyesen
i hans „A Commentary [osv.]“, S. 151 fg.

Min unge vin — skrevet i Bergen omkring
1856, første Gang trykt i Digte af 1871, jfr. Sonnet
XXI i Digtcyklusen „I Billedgalleriet“ i Ill. Nyhedsbl.
1859, se efterfølgende Anm.

Lysræd* — Ill. Nyhedsbl. 1859, No. 39, 25.
Septbr., tilhørende den der optagne Digtcyklus „I
Billedgalleriet“ (Sonnet XVIII), som indeholder
Erindringer og Stemningsbilleder fra hans første Besøg
i Dresden-Galleriet Sommeren 1852. Bladets
Redaktion havde udvalgt denne Cyklus af den ovfr. 
omtalte Samling; Digtet var skrevet tidligere, omkring
Midten af 50-Aarene, blev i ny Omarbejdelse trykt i
Ill. Nyhedsbl. 1863, No. 6 og atter lidt ændret i Digte
af 1871. — Oversat paa tysk i „Album nordgerm.
Dichtung“, I., 276 fg.; en anden tysk O vers. i
„Preuss. Jahrbücher“ Bd. 82, S. 105.

Digterens vise — skrevet 1860 som Falks
Sang i Komedien „Svanhild“ og derfra, blot med
Rettelse af et Par Udtryk, overflyttet til dennes
Omarbejdelse fra 1862: „Kjærlighedens Komedie“. —
Oversat paa engelsk i E. W. Gosse: „On viol
and flute“ (Lond. 1873), S. 62 fg. og i samme
Forf.s „Studies in the literature of northern Europe“
(Lond. 1879), S. 41.

Kløften — skrevet under Forfatterens første
Ophold i Italien ca. 1864–65 og første Gang trykt
i Digte af 1871.

Højfjeldsliv* — skrevet som Text til et
Tableau af K. Bergslien („En Aften paa Sæteren“),
stillet paa Kristiania Theater ved en
Aftenunderholdning 9. Decbr. 1859 og fremsagt af Fru
Gundersen, hvorefter Digtet blev trykt i Ill. Nyhedsbl.
1860, No. 5, 29. Januar.

På sangertog* — skrevet ombord paa
Dampskibet „Lindesnæs“ paa Rejsen til Sangerfesten i
Bergen i Juni 1863 og trykt i Ill. Nyhedsbl. s. A.
No. 26, 28. Juni.

En svane — skrevet under hans første Ophold
i Italien ca. 1865, første Gang trykt i Digte af
1871, jfr. dog Sonnet III i „I Billedgalleriet“. —
Oversat paa polsk i L. v. Engestrøms Biografi af
Ibsen (Warszawa 1875), S. 90 fg.

Priset være kvinden! — skrevet til og
sunget paa Ballet ved Sangerfesten i Arendal 13. Juni
1859, trykt i Ill. Nyhedsbl. s. A. No. 26 og med
nogle ubetydelige Ændringer optaget i Digte af 1871.

4de Juli 1859 — skrevet til Morgbl. 1859,
No. 181, 4. Juli, og omdelt i Særtryk ved en
Folkefest paa den da dødssyge Kong Oskar I.s
Fødselsdag 1859 ved St. Olafs Bad paa Modum, ved hvilken
bl. a. „Andhrimner“s tre Udgivere, Ibsen, P.
Botten-Hansen og A. O. Vinje, var tilstede som indbudne
Gjæster.

Skolehuset* — skrevet til og sunget ved
Indvielsen af Lillehammer Latin- og Realskoles nye
Bygning 5. Novbr. 1858, derefter trykt i Skolens
Indbydelsesskrift for 1859, S. 23 fg.

Folkesorg* — skrevet for Morgenbladet 1859,
No. 216, 8. August, Kong Oskar I.s Begravelsesdag.

Til Thingmændene* — skrevet til og sunget
ved Festlighederne i Kristiania 17. Maj 1860, trykt
i et særskilt Hefte „Sange ved Festlighederne 17.
Mai 1860“ (S. IV fg.) og derpaa i Ill. Nyhedsbl. s.
A. No. 21.

Hilsen til Svenskerne — skrevet og
særskilt trykt til Storthingets Fest for den svenske
Rigsdags Deputation ved Kroningen i Trondhjem 5.
August 1860, derefter aftrykt i Samtidens Blade.

Til de genlevende* — skrevet i Anledning
af J. L. Heibergs Død og trykt i Morgbl. 1860,
No. 251.

Til professor Schweigård* — skrevet og
særskilt trykt som Studenternes Hyldingssang ved
S.s 25 Aars Jubilæum 13. Maj 1860, derefter trykt
i Ill. Nyhedsbl. s. A. No. 21.

Vuggevise — af „Kongsemnerne“ (1863), 3.
Akt, 1. Udg. S. 102. Oversat paa engelsk i
„Translations from the Norse“ (Gloucester 1876), S. 63;
i P. H. Wicksteed: Lectures on Ibsen (Lond. 1892),
S. XIII; paa tysk af W. von Bory i „Preuss.
Jahrbücher“ Bd. 82, S. 110 fg.

Borte! — skrevet i Genzano Sommeren 1864
efter en privat Fest for en besøgende norsk Familje,
første Gang trykt i Digte af 1871. Oversat paa
tysk i „Preuss. Jahrbücher“ Bd. 82, S. 100.

Stormsvalen — Omarbejdelse af en tidligere
utrykt Text fra 50-Aarene. — Oversat paa polsk i
L. v. Engestrøm: Henryk Ibsen (Warszawa 1875),
S. 89 fg.

Agnes — af „Brand“ (1865). — Oversat paa
engelsk i E. W. Gosse's „On viol and flute“ (Lond.
1873), S. 60 fg., og derefter i samme Forf.s „Studies
in the literature of Northern Europe“ (Lond. 1879),
S. 52; i P. H. Wicksteed: „Lectures on Ibsen“, S.
XIII fg.; paa hollandsk i Festnummeret af „De
Lantaarn“ (Amst.) 15. Marts 1888, S. 47.

Stambogsrim — skrevet ca. 1866, jfr. Sonnet I
i „I Billedgalleriet“.

Mindets magt — skrevet i Italien ca. 1864,
første Gang trykt i Digte af 1871. - Oversat paa
hollandsk i „De Lantaarn“ (Amst.) 15. Marts 1888,
S. 45; paa polsk i L. v. Engestrøm: Henryk Ibsen
(Warszawa 1875), S. 88; paa tysk i „Preuss.
Jahrbücher“ Bd. 82, S. 110.

Åbent brev — skrevet i Novbr. 1859 og trykt
i Aftbl. s. A. No. 288 som Svar paa H. Ø. Bloms
Digt „Til Skuespiller V. Wiehe“ i Morgbl. s. A. No.
337 i Anledning af Wiehes da besluttede Afgang
fra Kristiania Theater. Ibsens Rimbrev fremkaldte
et nyt fra H. Ø. Blom i Morgbl. 1859, No. 343.

Til en bortdragende kunstner* — skrevet
til og sunget ved en Afskedsfest i Kristiania
Kunstnerforening 30. Maj 1863 for den til Danmark
tilbagevendende Skuespiller Chr. Jørgensen og derpaa
trykt i Aftbl. s. A. No. 124.

Ørnulfs drapa — af „Hærmændene“ (1857),
4de Akt, 1. Sc., paa et Par enkelte Udtryk nær
stemmende med Texten i det oprindelige Haandskrift
fra 1857 og i Originaludgaven fra 1858.

Frederik den syvendes minde — skrevet
til og, efter en Tale af Lektor Thaasen, sunget ved
det norske Studentersamfunds Fest til Fædrenes
Minde 13. Januar 1864, derefter trykt i Ill.
Nyhedsbl. s. A. No. 3; den eneste Textforandring i
Udgaven af 1871 er næstsidste Linjes „Tysken,
Slaven og Kroaten“ til „Slaven, Venden og
Kroaten.

En broder i nød — skrevet i Decbr. 1863
og trykt i Ill. Nyhedsbl. s. A. No. 50, hvoraf en
Del Særtryk toges til Omdeling i de nordiske Riger.
Optaget i Digte af 1871, blot med Ændring af
to–tre Ord. — Oversat paa polsk i L. v. Engestrøm:
Henryk Ibsen (Warszawa 1875), S. 63–65.

Troens grund — skrevet i Rom kort efter
Forfatterens Ankomst dertil 1864. — Oversat paa
polsk i L. v. Engestrøm: Henryk Ibsen, S. 67 fg.;
paa tysk i „Preuss. Jahrbücher“, Bd. 82, S.
117 fg.

Storthings-gården* — Prolog ved en
Festforestilling i Anledning af Nedlæggelse af
Grundstenen til den nye Storthingsbygning 10. Oktbr.
1861, trykt i Morgbl. 1861, No. 281.

Terje Vigen — skrevet i Slutningen af 1860
og første Gang trykt i „Ill. Nyhedsbl.'s Nytaarsgave for
1862“, S. 41–51, hvorfra Digtet, blot med Ændring
af et eneste Ord, optoges i Udgaven af 1871. Med
Illustrationer af Aug. Jerndorff trykt i
„Romancer og Digte“, udg. af Chr. Richardt (Kbh. 1882),
S. 127–143. Med Tegninger af Chr. Krohg
i en særskilt Pragtudgave (Kbh. 1892. Fol.). —
Oversat paa engelsk af Johan A. Dahl i
„Norwegian and Swedish Poems“ (Bergen 1872), S. 4–25;
af Emil Nicolaysen i „Indbydelsesskrift fra Aars og
Voss' Skole“ (Kra. 1874), S. 5–15; i „Translations
from the Norse“ (Gloucester) 1876, S. 42–54, dels
i metrisk Form, dels i Prosagjengivelse; i P. H.
Wicksteed: Lectures on Ibsen, S. 5–8, dels et
Referat, dels en Prosaoversættelse; paa polsk,
delvis i metrisk Form, i L. v. Engestrøm: Henryk
Ibsen, S. 91–94; paa tysk i A. Strodtmann: „Das
geistige Leben in Dänemark“, S. 231–243. —
En Eftertryksudgave af Digtet udkom i Bogform
i Minneapolis og Chikago 1888 (8. 15 S.) med
Omslagstitel „Skandinavisk National-Bibliothek No.
35“. — En plagieret Efterdigtning, dog ikke i
Originalens Versemaal, men en udvandet og talentløs
Gjengivelse Linje for Linje af Originalens Indhold,
med en saakaldt original Indledning paa 13 Sider,
er „Terje Wigen. Eine nord'sche Mähr von R.
Echtermeier“. (Braunschweig 1889. 8.)

Forviklinger* — Ill. Nyhedsbl. 1862, No.
37, med nogle faa, lette Sprogændringer i Digte af
1871. - Oversat paa engelsk af Hj. Hj. Boyesen
i hans „A Commentary [osv.]“, S. 155 fg.

Fra mit Husliv — skrevet i 1864, paa den
Tid, da de første Planer til „Kejser og Galilæer“
sysselsatte Digteren, ikke trykt før i Digte af 1871.

En kirke — Omarbejdelse fra ca. 1865 af et
ældre utrykt Digt.

I Galleriet — skrevet i Dresden Vinteren
1868 - 69 efter Gjensynet af Galleriet der; jfr. „I
Billedgalleriet“ i Ill. Nyhedsbl. 1859, No. 38 og 39
(se ovfr. S. IX fg.)

De usynliges kor — af „Brand“ (1865).

På vidderne — skrevet i Kristiania Vinteren
1859 - 60 og første Gang trykt i „Ill. Nyhedsblads
Nytaarsgave for 1860“, S. 57–70. Uden mindste
Ændring optaget i Digte af 1871. Jfr.
Kommentarer af Dr. G. Rosenberg i Dansk Maanedsskrift
1860, II. 477 fg.; af Vilh. Poulsen i Nord.
månedsskrift 1874, I. 401 fg.; af A. Schack i
"Udviklingsgangen i H. Ibsens Digtning", S. 33–39, cfr.
S. 202.

Kvindernes bøn — af „Kongsemnerne“ (1863).
— Oversat paa polsk i L. v. Engestrøm: Henryk
Ibsen, S. 90 fg.

Tak — skrevet i Rom paa den Tid, da
Forfatteren syslede med den kritiske Gjennemgaaelse og
Samling af Digte fra 1871.

Abraham Lincolns mord — skrevet i Rom
1865 og første Gang trykt i det danske Fædrelandet
s. A. No. 111. — Oversat paa engelsk af Th. A.
Schovelin i Scandinavia, Vol. I. (Chicago 1883–84),
S. 259 fg.

Til min ven revolutions-taleren! — skrevet
til en svensk Ven og Politiker, A. H., 1869. —
O vers. paa engelsk af Hj. Hj. Boyesen i „A
Commentary [osv.]“, S. 162; paa polsk i L. v.
Engestrøm: Henryk Ibsen, S. 66 fg.

Uden navn — skrevet efter Samvær med
Kong Carl XV. i 1869, dog aldrig sendt til ham
og først trykt i Digte af 1871. — Oversat paa
polsk i L. v. Engestrøm: Henryk Ibsen, S. 70 - 73.

Ved Port Said — skrevet i Ægypten i Novbr.
1869 ved Efterretningen om Udpibningen paa
Kristiania Theater af „De Unges Forbund“.

Til Frederik Hegel — skrevet 1870 og første
Gang offentliggjort i nærværende Udgave.

Ballonbrev — skrevet i Dresden i Decbr.
1870, adresseret til Fru Frederika Limnell f.
Forssberg († i Stockholm 1892), i hvis Salon Brevet blev
læst højt for Husets Gjæster samme Aften, det kom,
af den eneste tilstedeværende norske Gjæst, Fru
Laura Kieler (se dennes „Silhouetter“, S. 4). Først
noget senere blev Digtet trykt i det svenske 
Aftonbladet og i det norske Morgenbladet 1871, No. 8,
hvor Forf. nu havde foretaget den (forresten eneste)
Ændring: Originalbrevets „Husk paa Dybbøls faldne
Helte“ var bleven til „Kongedybets muntre Helte“
(ndfr. S. 388). I Passarge's tyske Oversættelse er
Digteren paa et Par Steder bleven underkastet
Oversætterens Censur paa Grund af „die darin
enthaltenen peinlichen Angriffe auf die deutschen
Waffenerfolge des Jahres 1870“. Han har nemlig i
Oversættelsen udeladt de fire Linjer „Og saa tænk Dem
Dagens Mænd“ osv. (S. 388), foretaget Ændringer
og Strygninger i det følgende Afsnit (S. 389), og
endelig gjengivet de berømte Linjer (S. 390): „Thi
mod Skjønhed hungrer Tiden, men det véd ej
Bismarcks Viden“ saaledes: „Denn die Zeit nach
Schonheit hungert, wie ein Bettler steht und
lungert“. Allerede i 1871 var ellers Ibsen i Tidsskriftet
„Im neuen Reich“ bleven angrebet for enkelte Udtryk
i sin Digtsamling, hvorved han paastodes at have
krænket Tyskland og det tyske Folk, dels i
„Ballonbrevet“, dels i „Abraham Lincolns mord“ (S. 360:
„De tusend fra Løgnens Land“). Dette Angreb blev
den Gang besvaret af Digteren i et Brev til
Tidsskriftets Udgiver, som i Oversættelse er trykt i
„Norsk Forf.-Lex.“ III. 53 fg. — I Udtog er
„Ballonbrevet“ overs. paa polsk i L. v. Engestrøm: Henryk
Ibsen, S. 79 fg.

Rimbrev til fru Heiberg — skrevet i Dresden
i Paaskeugen 1871 og kort efter Afsendelsen trykt
i Digte fra samme Aar.

Ved et bryllup — skrevet 1874 til
Forlagsboghandler Jacob Hegels Bryllup, for første Gang
offentliggjort i denne Udgave.

I en komponists stambog — skrevet i
Edvard Griegs Stambog, Rom i Februar 1866, første
Gang trykt i Hamilton's Nordisk Tidskrift 1870,
S. 96.

Brændte skibe — skrevet 1871 ved
Afslutningen af Digtsamlingen fra samme Aar. — Oversat
paa hollandsk i „De Lantaarn“ (Amst.) 15. Marts
1888, S. 45. — Efter sin nye Bosættelse i Norge
skrev Ibsen foran i et Exemplar af „Catilina“, der med
hans øvrige Værker blev skjænket til Kunstnerfestens
Marked i Kristiania i Januar 1892, følgende Variant
til dette Digt:

Mod Snelandets Hytter
fra Solstrandens Krat
red hjemløs en Rytter
hver eneste Nat –

Nys steg han af Hesten,
fandt aaben hver Dør –
kunde hjemløse Gjæsten
kanske kommet lidt før?

Sangerhilsen til Sverige — skrevet til og
sunget af de norske Sangere ved Studentermødet i
Upsala 1875.

Langt borte — skrevet i München Juni 1875
i Anledning af Studentermødet i Upsala s. A., hvortil
Digteren havde modtaget Indbydelse, og trykt kort
Tid efter i Tidsskriftet „Det nittende Aarhundrede“,
April–Septbr. 1875, S. 265 fg. — Oversat paa
tysk med en Indledning af Ad. Strodtmann i Paul
Lindaus „Die Gegenwart“ VIII (1875), S. 57 fg. —
Ibsens Digt fremkaldte Svaret „Nissen, Rimbrev til
H. I. fra M. J. Monrad“ (Kra. 1876. 8. 16 S.).

Et rimbrev — skrevet 1875 til Dr. G. Brandes
og derpaa offentliggjort i „Det nittende Aarhundrede“
1875, April–Septbr., S. 345 fg. — Oversat paa 
hollandsk i „De Lantaarn“ (Amst.) 15. Marts 1888,
S. 46 fg.

Ved tusendårs-festen — skrevet til og i
Særtryk uddelt ved Tusendaarsfesten i Kristiania 18.
Juli 1872; ogsaa oplæst ved den officielle Fest i
Haugesund samme Dag.

Et vers — oprindelig skrevet paa tysk som
Tilegnelsesdigt til en tysk Dame foran i en ny Bog,
senere trykt i „Deutsche Rundschau“ Novbr. 1886,
S. 219, indflettet i Brahms Essay om H. I. som Ytring i
et Brev fra Digteren: „Alt, hvad jeg har digtet, hænger
paa det nøjeste sammen med det, jeg har
gjennemlevet, om end ikke oplevet. Enhver ny Digtning
har for mig haft det Maal at tjene som aandelig
Befrielsesproces; thi man staar aldrig ganske uden
Medansvarlighed og Medskyld i det Samfund, til
hvilket man hører. Derfor skrev jeg engang som
Tilegnelsesdigt følgende Vers:

„Leben, das heisst bekriegen
In Herz und Hirn die Gewalten;
Und dichten: über sich selber
Den Gericbtstag halten.“

I sin norske Textredaktion havde Digteren alt
henimod et Tiaar tidligere meddelt Verset i
„Illustreret Tidende“ 1877–78, No. 969.

Stjerner i lyståge — skrevet i München
1886 og første Gang trykt, med Illustrationer af
Carl Larsson, i Ernst Bojesens Revue „Norden“,
H. 1.

De sad der, de to — skrevet i Kristiania i
Marts 1892 som Stemningsintroduktion til
Udarbejdelsen af „Bygmester Solness“.

*



DE UNGES FORBUND

*




PERSONERNE:

KAMMERHERRE BRATSBERG, jernværksejer.
ERIK BRATSBERG, hans søn, juridisk kandidat og grosserer.
THORA, hans datter.
SELMA, grossererens frue.
DOKTOR FJELDBO, værkslæge.
SAGFØRER STENSGÅRD.
PROPRIETÆR MONSEN på Storli.
BASTIAN MONSEN, hans søn.
RAGNA, hans datter.
KANDIDAT HELLE, huslærer på Storli.
VÆRKSFORVALTER RINGDAL.
GÅRDBRUGER ANDERS LUNDESTAD.
DANIEL HEJRE.
MADAM RUNDHOLMEN, landhandlerenke.
BOGTRYKKER ASLAKSEN.
EN TJENESTEPIGE hos kammerherrens.
EN OPVARTER.
EN PIGE hos madam RUNDHOLMEN.
FOLK AF ALMUEN, KAMMERHERRENS GÆSTER, o. s. v. o. s. v.

(Handlingen foregår på værket i nærheden  af en købstad i det
søndenfjeldske Norge.)



FØRSTE AKT.

*

(17de Maj. Aften. Folkefest. En lund ved hovedgården. Musik og
dans i baggrunden; brogede lamper på træerne. I midten, noget tilbage,
en talerstol; til højre indgang til et stort beværtningstelt; foran samme
et bord med bænke. Over på den anden side i forgrunden et andet
bord, pyntet med blomster og omgivet af lænestole.)

(STOR   FOLKEMASSE.    GÅRDBRUGER  LUNDESTAD,   med komitesløjfe   i
knaphullet,   står  på  talerstolen.     VÆRKSFORVALTER   RINGDAL   ligeledes   med
komitesløjfe, ved bordet til venstre.)

LUNDESTAD.

- - Og derfor, ærede sognefolk, - en skål for
vor frihed! Således, som vi har taget den i arv fra
vore fædre, således vil vi bevare den for os selv
og for vore sønner! Hurra for dagen! Hurra for
17de Maj!

TILHØRERNE.

Hurra,  hurra,  hurra!

VÆRKSFORVALTER   RINGDAL
(idet LUNDESTAD stiger ned).

Og nu et hurra for gamle Lundestad!

ENKELTE   STEMMER.

Hys!   Hys!
MANGE   STEMMER
(overdøvende).

Hurra for  Lundestad!    Gamle  Lundestad   leve!
Hurra!

(Tilhørerne spreder sig.   PROPRIETÆR MONSEN, hans søn BASTIAN, SAGFØRER
STENSGÅRD og BOGTRYKKER ASLAKSEN trænger sig frem gennem sværmen.)

MONSEN.

Ja minsæl blir han aflægs nu!

ASLAKSEN.

Det  var  vore  lokale  forholde han snakked for!
Ho-ho!

MONSEN.

Den   tale   har   han   nu   holdt   i alle de år,  jeg
kan mindes.   Kom så her -!

STENSGÅRD.

Nej-nej-nej!     Ikke  den  vej,   herr  Monsen!    Nu
kommer vi jo rent bort fra Deres datter.

MONSEN.

Å, Ragna finder os nok igen.

BASTIAN.

Hun   har   ingen   nød;   kandidat   Helle   er   med
hende.

STENSGÅRD.

Helle?

MONSEN.

Ja, Helle. (puffer ham venskabeligt.) Men jeg er med
Dem, ser De. Og det er vi da allesammen. Kom
så! Her sidder vi i ly for kreti og pleti; her kan
vi snakke lidt nærmere om det, som - (har imidlertid
sat sig ved bordet til venstre.)

RINGDAL
(træder til).

Undskyld, herr Monsen, - det bord er
forbeholdt -

STENSGÅRD.

Forbeholdt?   For hvem?

RINGDAL.

For kammerherrens.

STENSGÅRD.

Å hvad, kammerherrens! Her er jo ingen af
dem tilstede.

RINGDAL.

Nej,  men vi kan vente dem hvert øjeblik.

STENSGÅRD.

Så lad dem sætte sig et andet steds. (tager en stol.)

GÅRDDRUGER   LUNDESTAD
(lægger hånden på stolen).

Nej,  bordet får nu stå,  som sagt er.

MONSEN
(rejser sig).

Kom, herr Stensgård; der er ligeså god plads
derborte. (går over til højre.) Opvarter! Hm, ingen
opvarter heller. Det skulde nu festkomiteen sørget for
itide. Å, Aslaksen, gå ind og hent os fire flasker
Champagne. Forlang af den dyreste. Sig, Monsen
betaler!

(ASLAKSEN går ind i teltet; de tre øvrige sætter sig.)

LUNDESTAD
(går stilfærdigt over til dem og vender sig til STENSGÅRD).

De får nu endelig ikke ta'e det fortrydeligt op -

MONSEN.

Nej, fortrydeligt - !   Gudbevares!   Langtfra det!

LUNDESTAD
(fremdeles til STENSGÅRD).

For   det  er  jo   sletikke  mig  personligt;   det  er
festkomiteen, som har besluttet -

MONSEN.

Forstår sig. Festkomiteen har at befale og vi
skal lystre -

LUNDESTAD
(som før).

Vi er jo her på kammerherrens grund. Han
har velvilligt overladt os både lunden og haven for
ikveld; og så mente vi -

STENSGÅRD.

Vi sidder fortræffeligt her, herr Lundestad, -
når vi blot får sidde i ro, - jeg mener, for
folkesværmen.

LUNDESTAD
(venligt).

Ja, ja;  så er det jo godt og vel altsammen.

(går mod baggrunden.)

ASLAKSEN
(fra teltet).

Nu kommer opvarteren strax med vinen.

(sætter sig.)

MONSEN.

Eget bord; - under særligt tilsyn af festkomiteen.
Og det på selve frihedsdagen! Der har De en prøve
på det hele stel.

STENSGÅRD.

Men herregud, I gode skikkelige mennesker, -
hvorfor finder I jer i sligt?

MONSEN.

Gammel nedarvet slendrian, ser De.

ASLAKSEN.

De er ny her i egnen, herr sagfører Stensgård.
Men kendte De bare en liden smule til vore lokale
forholde, så -

OPVARTEREN
(bringer Champagne).

Det var jo her, der blev bestilt - ?

ASLAKSEN.

Ja visst.    Se så; skænk i!

OPVARTEREN
(skænker i).

Ja, det var jo for Deres regning, herr Monsen?

MONSEN.

Altsammen;  vær ganske rolig.

(Opvarteren går.)

MONSEN
(klinker med STENSGÅRD).

Nå, velkommen iblandt os, herr overretssagfører!
Det glæder mig særdeles at ha'e gjort Deres
bekendtskab; og jeg må sige, det er en ære for distriktet,
at slig en mand, som De, slår Dem ned her. Vi
har læst så meget om Dem i aviserne, både fra
sangermøder og andre møder. Herr sagfører
Stensgård, De har store talegaver og De har hjerte for
det almindelige vel. Gid De nu rigtig med liv og
lvst måtte gribe ind i, - hm, gribe ind i -

ASLAKSEN.

I de lokale forholde.

MONSEN.

Å ja; i de lokale forholde.   Skål for det!

(de drikker.)

STENSGÅRD.

Liv og lyst skal det ikke skorte på!

MONSEN.

Bravo!   Hør!   Et glas til for det løfte!

STENSGÅRD.

Nej, stop; jeg har allerede i forvejen -

MONSEN.

Å snak! Et glas til, siger jeg; - det er et
løftets bæger!

(de klinker og drikker igen; under det følgende vedbliver BASTIAN flittigt
at fylde glassene.)

MONSEN.

Forresten, - siden vi nu engang er kommet
ind på slige ting -, så må jeg sige, at det ikke
egentlig er kammerherren, som holder alting under
åget. Nej, den, som står bagved og styrer slæden,
det er gamle Lundestad, De!

STENSGÅRD.

Ja, det har jeg hørt fra flere kanter. Jeg
begriber ikke, at sådan en frihedsmand -

MONSEN.

Lundestad? Kalder De Anders Lundestad
frihedsmand? Ja, han gav sig rigtignok ord for det,
i sine unge dage, da det gjaldt at svinge sig op.
Derfor tog han også storthingshvervet i arv efter
faderen. Gudbevars; alting går nu i arv her!

STENSGÅRD.

Men alt dette uvæsen måtte der da kunne gøres
en ende på.

ASLAKSEN.

Ja, død og pine, herr sagfører, - bare gør
ende på!

STENSGÅRD.

Jeg siger jo ikke at jeg -

ASLAKSEN.

Jo, netop De! De er manden. De har
snakketøj, som folk siger; og De har det, som mere er,
De har penneførhed. Min avis står Dem åben, det
véd De.

MONSEN.

Men skulde noget ske, så måtte det rigtignok
ske snart. Valgmandsvalget skal holdes en af dagene.

STENSGÅRD.

Og Deres mange private affærer vilde ikke være
til hinder, dersom valget nu faldt på Dem?

MONSEN.

Mine private affærer vilde vistnok lide under
det; men dersom man mente, at kommunens tarv
fordred noget sligt, så fik jeg naturligvis finde mig
i at sætte personlige hensyn tilside.

STENSGÅRD.

Ja-ja, så er det brav. Og et parti har De
allerede, det har jeg godt mærket.

MONSEN.

Jeg smigrer mig med, at flertallet af den unge
virkelystne slægt -

ASLAKSEN.

Hm, hm;  her er snushaner ude.

DANIEL   HEJRE
(fra teltet; nærsynet, spejder omkring og kommer nærmere).

Å, turde jeg ikke bede om at få låne en ledig
stol; jeg vilde gerne sætte mig derborte.

MONSEN.

Her er faste bænke, som De ser; men kan De
ikke sidde her ved bordet?

DANIEL   HEJRE.

Der? Ved det bord? Å jo, såmæn! (sætter sig.)
Se, se! Champagne, tror jeg.

MONSEN.

Ja.   De drikker kanske et glas med?

DANIEL   HEJRE.

Nej, tak! Den Champagne, madam Rundholmen
leverer, den -; nå ja, et lidet glas kan jeg jo
sagtens for godt selskabs skyld -; ja, den som nu
bare havde et glas.

MONSEN.

Bastian, gå ind og hent et.

BASTIAN.

Å,  Aslaksen, gå ind og hent et glas.

(ASLAKSEN går ind i teltet.   Taushed.)

DANIEL   HEJRE.

Herrerne generer sig da vel ikke for mig?
Lad mig endelig ikke -! Tak, Aslaksen! (hilser på
STENSGÅRD.) Fremmed ansigt. Nylig ankommen.
Formodentlig overretssagfører Stensgård, hvis jeg ikke
fejler.

MONSEN.

Ganske rigtig. (præsenterer.) Overretssagfører
Stensgård, herr Daniel Hejre -

BASTIAN.

Kapitalist.

DANIEL HEJRE.

Forhenværende, rettere sagt. Nu har jeg skilt
mig ved det hele; er gået fra det, kan man gerne
sige. Ja, ikke fallit! Det må De død og pine
ikke tro.

MONSEN.

Drik, drik nu, mens det skummer.

DANIEL   HEJRE.

Men kæltringstreger, ser De; kneb og sligt noget,
- noksagt. Nå ja, jeg vil håbe, det blot er
forbigående. Når jeg får mine ældre processer og nogle
andre affærer fra hånden, så skal minsæl den
højvelbårne herr Mikkel for en dag. Skål! Drikker De
ikke på det? Hvad?

STENSGÅRD.

Ja, måtte jeg ikke først spørge, hvem den
højvelbårne herr Mikkel er?

DANIEL   HEJRE.

He-he; De skal såmæn ikke se så forlegen ud.
De tror da vel aldrig, jeg sigter til herr Monsen?
Herr Monsen kan jo dog ikke kaldes højvelbåren
ialfald. Nej, det er kammerherre Bratsberg, min
kære unge ven!

STENSGÅRD.

Hvad for noget? I forretningssager er da vel
kammerherren en hæderlig mand.

DANIEL   HEJRE.

Siger De det, unge menneske? Hm; noksagt!
(rykker nærmere.) For en snes år siden var jeg værd
en tønde guld. Fik stor formue efter min fader.
De har vel hørt tale om min fader? Ikke det?
Gamle Mads Hejre? De kaldte ham Guld-Mads.
Han var skibsrheder; tjente ustyrtelige penge i
licentz-tiden; lod sine vinduesposter og dørstolper
forgylde; havde råd til det; noksagt; - derfor kaldte
de ham Guld-Mads.

ASLAKSEN.

Forgyldte han ikke skorstenspiberne også?

DANIEL   HEJRE.

Nej, det er bare en avisløgn; - den opstod
længe forinden Deres tid forresten. Men penge brugte
han; og det har da jeg også gjort. En kostbar rejse
til London - ; har De ikke hørt tale om min rejse
til London? Førte formelig hofstat med mig; - har
De virkelig ikke hørt tale om det? Hvad? - Og hvad
har jeg ikke smidt væk til kunster og videnskaber?
Og hvorledes har jeg ikke holdt unge talenter frem?

ASLAKSEN
(rejser sig).

Tak for mig, mine herrer!

MONSEN.

Nå?    Vil De gå fra os?

ASLAKSEN.

Ja, jeg vil røre lidt på mig.

(går.)

DANIEL   HEJRE
(dæmpet).

Han er også en af dem. Lønner som alle de
andre; he-he! Véd De vel, jeg har holdt ham et
helt år til studeringer?

STENSGÅRD.

Virkelig?   Har Aslaksen studeret?

DANIEL   HEJRE.

Ligesom den unge Monsen; - blev aldrig til
noget; også ligesom, - noksagt, - hvad jeg vilde
sige: måtte opgive ham; mærkede allerede tidligt
denne usalige hang til spirituosa -

MONSEN.

Men De kom rent bort fra, hvad De vilde
fortalt herr Stensgård om kammerherren.

DANIEL    HEJRE.

Ej, det er en vidtløftig historie. Da min fader
stod på sit højeste, så gik det nedad for den gamle
kammerherre, - den nuværendes fader, forstår De;
for han var også kammerherre -

BASTIAN.

Naturligvis;  alting går i arv her.

DANIEL   HEJRE.

Alle tækkelige egenskaber iberegnet. Noksagt.
Pengereduktionen, - uforsigtigheder, vidtløftigheder,
som han roded sig ind i anno 1816 og derudover,
tvang ham til at sælge af jordegodset -

STENSGÅRD.

Og Deres fader købte?

DANIEL   HEJRE.

Både købte og betalte. Nu! Hvad sker? Jeg
tiltræder arven; jeg gør forbedringer i tusendtal -

BASTIAN.

Naturligvis.

DANIEL   HEJRE.

Skål! - Forbedringer i tusendtal, som sagt;
jeg lufter ud i skogene; en årrække går, - så
kommer min herr Urian, - jeg mener den nuværende, -
og laer handelen gå om igen!

STENSGÅRD.

Ja, men højstærede herr Hejre, det måtte De
da kunnet forhindre.

DANIEL   HEJRE.

Ikke så let! Nogle små formaliteter var
forglemte, påstod han. Jeg befandt mig desuden
dengang i en momentan pengeforlegenhed, som
efterhånden gik over til at blive permanent. Og hvor
langt rækker man vel nutildags uden kapitaler?

MONSEN.

Nej, det er så Gud et sandt ord! Ja, i visse
måder rækker man ikke langt med kapitaler heller.
Det har jeg fået føle. Ja, selv mine uskyldige
børn -

BASTIAN
(dunker i bordet).

Uf,  faer, - havde jeg visse folk her!

STENSGÅRD.

Deres børn, siger De?

MONSEN.

Nå ja; se for exempel Bastian. Er han ikke
bleven vel oplært kanske -?

DANIEL    HEJRE.

Trefold! Først i retning henimod student; så i
retning henimod maler; og så i retning -, nej, det
er sandt, - civilingenieur, det er han da.

BASTIAN.

Ja, det er jeg, død og pine!

MONSEN.

Ja, det er han; det kan jeg bevise både med
regninger og med examensattester! Men hvem har
fået kommunalarbejdet? Hvem har fået vejanlæggene
her - især i de to sidste år? Det har udlændinger
fået, - eller ialfald fremmede, - folk, kortsagt, om
hvem man ingenting véd!

DANIEL   HEJRE.

Ja, det går skammeligt til i det hele. Da man
til nytår skulde have en sparebankforstander, gik
man herr Monsen forbi og valgte et subjekt med
forstand (hoster) med forstand på at holde pungen
lukket, - hvilket vor splendide vært åbenbart ikke
har. Gælder det et tillidshverv i kommunen; -
ligedan! Aldrig Monsen; altid en, der nyder tillid -
hos magthaverne. Nå; commune sufragium, som der
står i romerretten; det vil sige, man lider skibbrud
i kommunalfaget, faer! Fy, for pokker? Skål!

MONSEN.

Tak!    Men   for   at  komme  til  noget  andet, -
hvorledes  går  det  nu  med Deres mange processer?

DANIEL   HEJRE.

De er fremdeles under forberedelse; jeg kan ikke
sige Dem mere for øjeblikket. Ja, hvilke chikaner
er jeg ikke udsat for i den anledning! I næste uge
blir jeg desværre nødt til at indkalde hele
formandskabet for forligelseskommissionen.

BASTIAN.

Er det sandt, som folk siger, at De engang har
indkaldt Dem selv for forligelseskommissionen?

DANIEL   HEJRE.

Mig selv?   Ja; men jeg mødte ikke.

MONSEN.

Ha-ha!   Ikke det, nå?

DANIEL   HEJRE.

Havde lovligt forfald; skulde over Grønsund, og
så var det uheldigvis det år, Bastian havde bygget
broen; - plump; De véd, det gik ad undas -

BASTIAN.

Nå, så skulde da fanden - !

DANIEL   HEJRE.

Besindighed, unge mand! Her er så mange,
som spænder buen til den brister; brobuen, mener
jeg; alting er jo arveligt -; noksagt!

MONSEN.

Hå-hå-hå! Noksagt, ja! Drik nu De, noksagt!
(til STENSGÅRD.) De hører, herr Hejre har fribrev på at
yttre sig, som han lyster.

DANIEL   HEJRE.

Ja, ytringsfriheden er også den eneste
statsborgerlige rettighed, jeg sætter pris på.

STENSGÅRD.

Kun skade, at den rettighed er begrænset af
lovene.

DANIEL   HEJRE.

He-he! Herr overretssagførerens tænder løber
kanske i vand efter en injurieproces? Hvad? Læg
endelig ikke hånden imellem, højstærede! Jeg er en
gammel praktikus, jeg!

STENSGÅRD.

Med hensyn til injurier?

DANIEL   HEJRE.

Deres tilgivelse, unge mand! Den harme, De
føler, den gør isandhed Deres hjerte ære. Jeg beder
Dem glemme, at en olding har siddet her og talt
frimodigt om Deres fraværende venner.

STENSGÅRD.

Fraværende venner?

DANIEL   HEJRE.

Sønnen er visst al ære værd; noksagt! Datteren
ligeså. Og når jeg i forbigående kom til at kaste
et stænk på kammerherrens karakter -

STENSGÅRD.

Kammerherrens? Er det kammerherrens, De
kalder mine venner?

DANIEL   HEJRE.

Ja, man gør da ikke visiter hos sine uvenner,
véd jeg?

BASTIAN.

Visiter?

MONSEN.

Hvad for noget?

DANIEL   HEJRE.

Au, au, au! Her har jeg visst røbet noget,
som - !

MONSEN.

Har De gjort visiter hos kammerherrens!

STENSGÅRD.

Sniksnak!   Forvanskninger!

DANIEL   HEJRE.

Sandelig, højst fatalt! Men hvor kunde jeg også
tænke, at det var en hemmelighed? (til MONSEN.)
Forresten må De ikke tage mine ord altfor bogstaveligt.
Når jeg siger visit, så mener jeg kun sådant et
formelt besøg; - rigtignok i livkjole og gule handsker;
men hvad - !

STENSGÅRD.

Og jeg siger Dem, jeg har ikke talt et levende
ord med den familje!

DANIEL   HEJRE.

Er det muligt? Blev De ikke modtagen
andengang heller? Ja, for førstegang nægted man sig
hjemme, det véd jeg nok.

STENSGÅRD
(til MONSEN).

Jeg havde noget skriftligt at overbringe fra
tredjemand i Kristiania; det er det hele.

DANIEL   HEJRE
(rejser sig).

Der er,  Gud døde mig,  noget oprørende i sligt!

Der kommer den unge, tillidsfulde, uerfarne på livets
bane; opsøger den prøvede verdensmand i hans hus;
tyr til ham, der har sit på det tørre, for at
begære, - noksagt! Verdensmanden slår døren i; man
er ikke hjemme; - nej, man er aldrig hjemme, når
det gælder, - noksagt! (udbrydende.) Men det er jo
den skammeligste grovhed ovenikøbet!

STENSGÅRD.

Å,  lad nu den kedelige sag fare.

DANIEL   HEJRE.

Ikke hjemme! Han, som går der og siger: jeg
er altid hjemme for skikkelige mennesker!

STENSGÅRD.

Siger han det?

DANIEL   HEJRE.

Sådant et mundheld. Herr Monsen blir heller
aldrig modtaget. Men jeg begriber ikke, hvorfor han
har lagt Dem for had. Ja, jeg siger had; for véd
De, hvad jeg hørte igår?

STENSGÅRD.

Jeg vil ikke vide, hvad De hørte igår.

DANIEL   HEJRE.

Punktum altså. Yttringen var mig forresten
ikke påfaldende; - i kammerherre Bratsbergs mund
da! Jeg kan blot ikke forstå, hvorfor han skulde
lægge "rodhugger" til.

STENSGÅRD.

Rodhugger?

DANIEL   HEJRE.

Når  De   absolut  tvinger   mig,   så   må  jeg
indrømme,   at   kammerherren   har   kaldt   Dem   en
rodhugger og en lykkejæger.

STENSGÅRD
(springer op).

Hvad for noget?

DANIEL   HEJRE.

Rodhugger og lykkejæger, - eller lykkejæger
og rodhugger, jeg tør ikke indestå for hvorledes
ordene faldt.

STENSGÅRD.

Og det har De hørt på?

DANIEL   HEJRE.

Jeg? Havde jeg været tilstede, herr sagfører
Stensgård, så skulde De visselig ikke savnet det
forsvar, som De fortjener.

MONSEN.

Der ser De, hvad der kommer ud af at -

STENSGÅRD.

Hvor tør den uforskammede person understå
sig -?

DANIEL   HEJRE.

Nå, nå, nå! Ikke så ivrig! Det har været
figurligt ment, det gier jeg min hals på. Kanske
blot en spøgefuld vending. Imorgen kan De jo bede
om en forklaring. Ja, for De skal da vel i den
store middag? Hvad?

STENSGÅRD.

Jeg skal ikke i nogen middag.

DANIEL   HEJRE.

To visiter og endda ingen indbydelse -!

STENSGÅRD.

Rodhugger og lykkejæger! Hvad skulde det
sigte til?

MONSEN.

Se derborte! Når man taler om fanden, så er
han nærmest. Kom, Bastian!

(MONSEN og BASTIAN bort.)

STENSGÅRD.

Hvad skulde det betyde, herr Hejre?

DANIEL   HEJRE.

Kan virkelig ikke tjene Dem med noget svar. -
De lider? Deres hånd, unge mand! Tilgiv, om jeg
ved min frimodighed har såret Dem. Tro mig, De
har endnu mange bittre erfaringer at gøre på livets
bane. De er ung; De er tillidsfuld og godtroende.
Det er smukt; det er rørende sågar; men, men, -
godtroenhed er sølv; verdenserfaring er guld; - det
er et ordsprog af min egen opfindelse, faer! Gud
være med Dem!

(DANIEL HEJRE går.)

(KAMMERHERRE   BRATSBERG,   HANS   DATTER   og  DOKTOR   FJELDBO   kommer
fra venstre.)

ANDERS   LUNDESTAD
(ved talerstolen, slår til lyd).

Herr værksforvalter Ringdal har ordet.

STENSGÅRD
(råber).

Herr Lundestad, jeg forlanger ordet!

LUNDESTAD.

Siden!

STENSGÅRD.

Nej, nu!   Straks!

LUNDESTAD.

De kan ikke få ordet nu.   Herr Ringdal har det.

RINGDAL
(på talerstolen).

Ærede forsamling! I dette øjeblik har vi den
ære at se i vor midte manden med det varme hjerte
og den åbne hånd, - han, som vi i en lang årrække
har vant os til at se op til, som til en fader; han,
som altid er rede til råd, som til dåd; han, hvis
dør aldrig er stængt for noget hæderligt medlem af
vort samfund; han, han -; vor ærede hædersgæst
ynder ikke lange taler, og derfor, en skål og et
hurra for kammerherre Bratsberg og hans familje!
De leve! Hurra!

MÆNGDEN.

Hurra!    Hurra!   Hurra!

(stormende jubel; man omringer KAMMERHERREN, som takker og trykker
de nærmestes hænder.)

STENSGÅRD.

Får jeg nu ordet?

LUNDESTAD.

Vær så god. Talerstolen er til tjeneste.

STENSGÅRD
(springer op på bordet).

Jeg bygger min egen talerstol!

DE UNGE
(stimler om ham).

Hurra!

KAMMERHERREN
(til doktoren).

Hvem er det balstyrige menneske?

FJELDBO.

Sagfører Stensgård.

KAMMERHERREN.

Nå, han!

STENSGÅRD.

Hør   mig,   I   feststemte   brødre   og  søstre!   Hør
mig, I,  som har frihedsdagens jubel og  sang i eders
hjerter,    selv   om    den   ligger   bunden.    Jeg   er   en
fremmed iblandt jer -

ASLAKSEN.

Nej!

STENSGÅRD.

Tak for det nej! Jeg taer det som et
længselens og trangens vidnesbyrd. Dog, fremmed er
jeg; men det er svoret, at her står jeg med stort
og friskt hjertelag for eders sorg og glæde, for eders
savn og sejer; havde jeg såsandt derover nogen
magt, da - da - !

ASLAKSEN.

Det har De, herr overretssagfører!

LUNDESTAD.

Ingen afbrydelse!   De har ikke ordet.

STENSGÅRD.

De endnu mindre! Jeg afsætter festkomiteen!
Frihed på frihedsdagen, gutter!

DE UNGE.

Hurra for friheden!

STENSGÅRD.

Man vil nægte jer mælets brug! I hørte det.
Man vil gøre jer til umælende! Væk med sligt
voldsherredømme! Jeg vil ikke stå her og holde tale
for en målbunden klynge. Snakke vil jeg. Og I
skal snakke med. Vi vil snakke fra leveren!

MÆNGDEN
(under stigende jubel).

Hurra!

STENSGÅRD.

Ikke mere disse golde kisteklædte festmøder!
En gylden, en dådstung grøde skal skyde frem af
vore syttende-Maj-lag herefter. Maj! Det er jo
spiretiden; det er årets unge svulmende jomfrumåned.
Til 1ste Juni blir det netop to måneder siden jeg
satte mig ned her iblandt jer. Og hvad har jeg
ikke set af storhed og af småhed, af stygt og af
vakkert her!

KAMMERHERREN.

Hvad er det egentlig han taler om,  doktor?

FJELDBO.

Bogtrykker Aslaksen siger, det er om de lokale
forholde.

STENSGÅRD.

Jeg har set evner glimte og glittre nede i folket.
Men jeg har også set den fordærvelsens ånd, som
ligger knugende over evnerne og holder dem nede i
det lave. Ja, jeg har set unge, varme, tillidsfulde
hjerter storme til møde, - men også dem, som
stængte døren for sig!

THORA.

O, Gud!

KAMMERHERREN.

Hvad mener han med det?

STENSGÅRD.

Ja, brødre og søstre i frejdighed! Der er i
vejret, i luften, en magt, et spøgelse fra rådne dage,
som lægger tyngsel og mørke udover der, hvor der
skulde være lys og flugt. I jorden igen med dette
spøgelse!

MÆNGDEN.

Hurra!   Hurra for  17de Maj!

THORA.

Kom, faer --!

KAMMERHERREN.

Hvad pokker er det for spøgelse? Doktor,
hvem taler han om?

FJELDBO
(hurtigt).

Å, det er om -

(hvisker et par ord.)

KAMMERHERREN.

Aha!   Nej, gør han virkelig?

THORA
(sagte).

Tak!

STENSGÅRD.

Vil ingen anden knuse dragen, så vil jeg! Men
vi må holde sammen, gutter!

MANGE   STEMMER.

Ja!   Ja!

STENSGÅRD.

Vi er de unge. Vi ejer tiden; men tiden ejer
også os. Vor ret er vor pligt! Albuerum for enhver
dådskraft, for enhver vilje, som er af det stærke!
Hør mig! Vi vil stifte et forbund. Pengesækken
har ophørt at regere i sognet!

KAMMERHERREN.

Bravo! (til doktoren.) Pengesækken, sagde han;
altså dog virkelig -!

STENSGÅRD.

Ja, gutter, vi, vi er valutaen, så sandt der er
malm i os. Vore viljer, det er det klingende sølv,
som skal gælde mand og mand imellem. Krig og
nederlag for hver den, som vil hindre, at vi
udmynter os!

MÆNGDEN.

Hurra!

STENSGÅRD.

Man har slængt mig et hånligt bravo i ansigtet
her ikveld -

KAMMERHERREN.

Nej!

STENSGÅRD.

Ligemeget! Hverken tak eller trusel gælder for
den, der vil, hvad han vil. Og dermed Gud befalet!
Ja, han; thi det er dog hans ærinde, vi går i vor
unge tillidsfulde gerning. Ind til restauratøren altså;
- i denne time vil vi stifte vort forbund!

MÆNGDEN.

Hurra!   Bær ham!   Bær ham!

(han løftes på guldstol.)

STEMMER.

Tal!   Mere!   Mere!

STENSGÅRD.

Samhold, siger jeg? Med de unges forbund er
et forsyn i pakt. Det står til os, om vi vil styre
verden - her i distriktet!

(han bæres ind i teltet under stormende jubel.)

MADAM   RUNDHOLMEN
(tørrer øjnene).

Å nej, for en mund der sidder på det menneske!
Kunde en ikke gerne kysse ham, herr Hejre?

DANIEL   HEJRE.

Nej, kysse ham,  det vilde jeg dog ikke.

MADAM   RUNDHOLMEN.

Nej, De!   Det tror jeg nok.

DANIEL   HEJRE.

Vilde De kanske kysse ham, madam Rundholmen?

MADAM   RUNDHOLMEN.

Uf, hvor fæl De er!

(hun går ind i teltet; DANIEL HEJRE ligeså.)

KAMMERHERREN.

Spøgelse, - og drage, - og pengesæk! Det
var forskrækkeligt grovt. Men vel tilpas!

LUNDESTAD
(nærmer sig).

Det gør mig rigtig inderlig ondt, herr
kammerherre -

KAMMERHERREN.

Ja,  hvor har De havt Deres menneskekundskab
henne? Nå, nå; det kan times enhver. God nat,
herr Lundestad, og mange tak for iaften. (vender sig
til THORA og DOKTOREN.) Men fy for pokker; dette prægtige
unge menneske har jeg jo været grov imod!

FJELDBO.

Ja så?

THORA.

Visiten,  mener du - ?

KAMMERHERREN.

To visiter. Det er sandelig Lundestads skyld;
han havde skildret mig ham, som en lykkejæger og
som - som noget, jeg ikke husker. Nå, heldigvis
kan jeg bøde på det.

THORA.

Hvorledes - ?

KAMMERHERREN.

Kom,  Thora; vi vil endnu iaften -

FJELDBO.

Å nej, herr kammerherre, er nu det værd at - ?

THORA
(sagte).

Hys!

KAMMERHERREN.

Har man forløbet sig, så får man gøre det godt
igen; det er simpel skyldighed. God nat, doktor!
Så fik jeg dog en fornøjelig stund. Det er mere,
end De har beredt mig idag.

FJELDBO.

Jeg, herr kammerherre?

KAMMERHERREN.

Å ja, ja, ja; - både De og andre -

FJELDBO.

Men måtte jeg ikke spørge,  hvad jeg - ?

KAMMERHERREN.

Herr værkslæge, - ingen påtrængenhed. Jeg
er aldrig påtrængende. Nå, i Guds navn forresten, -
god nat!

(KAMMERHERREN  og  THORA   går  ud   til  venstre;  FJELDBO   ser  tankefuld
efter dem.)

BOGTRYKKER   ASLAKSEN
(fra teltet).

Hej, opvarter! Blæk og pen! Jo, nu går det
løs, herr doktor!

FJELDBO.

Hvad går løs?

ASLAKSEN.

Han stifter forbundet.   Det er næsten stiftet.

LUNDESTAD
(har nærmet sig sagte).

Skriver der sig mange ind?

ASLAKSEN.

Vi har nu omkring 37 foruden enker og sligt.
Pen og blæk, siger jeg! Ingen opvarter tilstede; det
er de lokale forholdes skyld.

(ud bagved teltet.)

LUNDESTAD.

Puh; dette her har været en varm dag.

FJELDBO.

Jeg er bange, vi får varmere dage herefter.

LUNDESTAD.

Tror De kammerherren blev meget vred?

FJELDBO.

Å, sletikke; det så De jo. Men hvad siger De
om det nye forbund?

LUNDESTAD.

Hm; jeg siger ingenting.   Hvad skal en vel sige?

FJELDBO.

Men det er jo begyndelsen til en kamp om
magten her i distriktet.

LUNDESTAD.

Ja-ja! Kamp er god. Han er en mand med
store gaver, han, Stensgård.

FJELDBO.

Og en mand,  som vil frem.

LUNDESTAD.

Ungdommen vil altid frem. Jeg vilde også frem,
da jeg var ung; der er ingenting at sige på det.
Men en kunde kanske gå indenfor døren -

DANIEL   HEJRE
(fra teltet).

Nå, herr Lundestad, skal De ind og interpellere?
Hvad? Gøre opposition? He-he! For så må De
skynde Dem.

LUNDESTAD.

Å, jeg kommer vel altid tidsnok.

DANIEL   HEJRE.

Forsent, faer! Med mindre De vil stå fadder.
(Hurraråb fra teltet.) Der synger degnene Amen; nu er
dåbsakten over.

LUNDESTAD.

En får vel lov til at høre; jeg skal holde mig
stille.

(går ind.)

DANIEL   HEJRE.

Det er også et af de faldende træer! Mangt
og mange vil komme til at falde nu! Her vil komme
til at se ud, som en skog efter storm. Å, det er
dejligt, er det!

FJELDBO.

Men sig mig, herr Hejre, hvad kan det
egentlig interessere Dem?

DANIEL   HEJRE.

Interessere mig? Jeg er ingen interesseret mand,
herr doktor! Når jeg fryder mig, så er det på mine
medborgeres vegne. Her vil blive liv, indhold, stof!
For mig personligt - gudbevares, for mig kan det
være ligegyldigt; jeg siger, som Stortyrken sagde
om kejseren af Østerrig og kongen af Frankrig: Det
er mig det samme, enten svinet æder hunden eller
hunden svinet.

(ud i baggrunden til højre.)

MÆNGDEN
(i teltet).

Sagfører Stensgård leve! Han leve! Hurra!
Hurra for de unges forbund! Vin! Punsch! Hej;
hej! Øl! Hurra!

BASTIAN   MONSEN
(fra teltet).

Gud velsigne Dem og alle mennesker! (med
tårekvalt stemme.) Uf, doktor, jeg kender mig så stærk
ikveld. Jeg må gøre noget!

FJELDBO.

Genér Dem ikke.   Men hvad vil De gøre?

BASTIAN.

Jeg tror, jeg går ned på dansesalen og prygler
et par af mine venner.

(ud bagved teltet.)

(STENSGÅRD kommer ud fra teltet, uden hat og i stærk bevægelse.)

STENSGÅRD.

Kære Fjeldbo, er det dig?

FJELDBO.

Til tjeneste, herr folkehøvding! Ja, du er da
vel kåret - ?

STENSGÅRD.

Naturligvis; men -

FJELDBO.

Og hvad skal det så videre kaste af sig? Hvilke
tillidshverv i kommunen? En hankbestyrerpost? Eller
kanske - ?

STENSGÅRD.

Å, snak ikke til mig om sligt! Du mener det
heller ikke. Du er ikke så flad og tom i brystet,
som du gerne vil synes.

FJELDBO.

Nu skal vi høre!

STENSGÅRD.

Fjeldbo! Vær mig en ven, som før! Det er
blevet øde imellem os. Der var så meget uhyggeligt
hos dig, spas og spot, som stødte mig tilbage.
Å, det var dog uret af mig! (slår armene om ham.) O, du
evige Gud, hvor jeg er lykkelig!

FJELDBO.

Du også!   Jeg med; jeg med!

STENSGÅRD.

Ja, måtte jeg ikke være den usleste usling på
jorden, hvis ikke al denne velsignelse gjorde mig
god og brav? Hvormed har jeg fortjent det, du?
Hvad har jeg syndige skabhals gjort, at jeg blev så
rigt benådet?

FJELDBO.

Her er min hånd! Ikveld holder jeg minsæl
af dig!

STENSGÅRD.

Tak! Vær trofast og sand. Jeg skal være det.
- Ja, er det ikke en usigelig lykke, således at
kunne rive dem med sig, alle de mange? Må en
ikke blive god af taknemmelighed? Og hvorledes
må en ikke elske alle mennesker? Jeg synes, jeg
kunde kryste dem i favn allesammen, græde og bede
dem om forladelse, fordi Gud har været så partisk
at give mig mere end dem.

FJELDBO
(stille).

Ja; så usigelig meget kan den enkelte få. Ikke
et kryb, ikke et grønt blad langs vejen kunde jeg
træde på ikveld.

STENSGÅRD.

Du?

FJELDBO.

Punktum! Derom er ikke talen. Jeg vilde kun
sige, at jeg forstod dig.

STENSGÅRD.

Hvad for en dejlig nat! Musiken og jubelen
klinger langt ud over engene. Dernede er det
stille. - Ja, den mand, hvis liv ikke taer sin dåb
af slig en time, han fortjener ikke at leve på
Guds jord.

FJELDBO.

Ja, men sig mig nu, - hvad skal så videre
bygges - imorgen, og alle ugedage?

STENSGÅRD.

Bygges? Først gælder det at rive ned. - Du,
Fjeldbo, jeg har engang drømt, - eller kanske jeg
så det; dog nej, jeg drømte; men så levende; jeg
syntes der var kommen dommedag over jorden. Jeg
kunde se hele rundingen af den. Ingen sol var
der; kun et gult uvejrslys. Der gik en storm; den
strøg fra vest og strøg alting med sig; først strøg
den vissent løv, så strøg den mennesker; - men
de holdt sig på benene endda. Kapperne slog tæt
ind om dem, så de fo'r som siddende i flugten.
Først så de ud som borgerfolk, der løber efter sine
hatte i blæst; men da de kom nærmere, så var det
kejsere og konger; og det, de løb efter og greb
efter, og som de altid var nærved at nå, men
aldrig nåde, det var kroner og rigsæbler. Å, der
kom hundreder efter hundreder af alle slags, og
ingen vidste, hvad det gjaldt; men mange jamred
og spurgte: hvorfra er den dog kommen, denne
forfærdelige storm? Da blev der svaret: én røst
talte, og denne ene røst gav slig genlyd, at stormen
vaktes!

FJELDBO.

Når drømte du dette?

STENSGÅRD.

Å, engang, - jeg erindrer ikke; for flere år
siden.

FJELDBO.

Der har været oprør etsteds i Europa, og så har
du spist tungt til aften og læst aviser ovenpå.

STENSGÅRD.

Den samme isnen, den samme rislen nedad
ryggen har jeg følt ikveld. Ja, jeg skal gøre
fyldest for mig. Jeg vil være røsten -

FJELDBO.

Hør, kære Stensgård, du skal standse og tænke
dig om. Du vil være røsten, siger du. Godt! Men
hvor vil du være røsten? Her i fogderiet? Eller,
hvis det kommer højt, her i amtet! Og hvem skal
være genlyden, der slår, så stormen vækkes? Jo,
folk, som proprietær Monsen og bogtrykker Aslaksen
og det fedryggede geni, herr Bastian. Og istedet
for de flygtende kejsere og konger vil vi få se
gårdbruger Lundestad, som løber efter sin
storthingsfuldmagt. Hvad blir så det hele? Det blir, hvad
syntes først i drømmen, - spidsborgere i blæst.

STENSGÅRD.

I den nærmeste nærhed, ja! Men ingen véd,
hvor langt et uvejr slår.

FJELDBO.

Sniksnak med dig og dit uvejr! Og når så
dertil kommer, at du, blind og besnakket og
forlokket, som du er, vender dine våben netop mod
det hæderlige og det dygtige iblandt os -


STENSGÅRD.

Det er ikke sandt!

FJELDBO.

Det er sandt! Monsen på Storli fik tag i dig
straks du kom her til bygden; og gør du dig ikke
fri for ham, så blir det din ulykke. Kammerherre
Bratsberg er en hædersmand; det kan du stole på.
Véd du, hvorfor herr proprietæren har lagt ham for
had? Jo, fordi -

STENSGÅRD.

Jeg tåler ikke et ord mere! Ikke et eneste ord,
som fornærmer mine venner!

FJELDBO.

Se tilbunds i dig selv, Stensgård! Er herr
Mons Monsen virkelig din ven?

STENSGÅRD.

Proprietær Monsen har med al velvilje åbnet
sit hus for mig -

FJELDBO.

Han   åbner  forgæves   sit  hus for de bedre her.

STENSGÅRD.

Å, hvem kalder du de bedre? Nogle storsnudede
embedsmænd! Jeg véd det nok. Men hvad mig
angår, så har man på Storli modtaget mig med en
forekommenhed og en anerkendelse, som -

FJELDBO.

Anerkendelse; ja desværre, - der er vi ved
kernepunktet.
STENSGÅRD.

Aldeles ikke! Jeg er mand for at se uhildet.
Proprietær Monsen har evner, han har læsning, han
har sans for de offentlige anliggender.

FJELDBO.

Evner? Å ja, på sin vis. Læsning også; han
holder bladene og har deraf mærket sig, hvilke
taler du har holdt, og hvilke artikler du har skrevet.
Og at han har sans for de offentlige anliggender,
det har han naturligvis lagt for dagen ved at
samstemme både i dine taler og i dine avisartikler.

STENSGÅRD.

Hør, Fjeldbo, nu kommer igen bundfaldet op i
dig. Kan du da aldrig holde dig fri for dette
skidenfærdige i tankegangen? Hvorfor altid
forudsætte enten usle eller latterlige bevæggrunde? A,
du mener det ikke! Nu ser du så trofast ud igen.
Jeg vil sige dig det bedste, det rette kernepunkt.
Kender du Ragna?

FJELDBO.

Ragna Monsen? Ja; sådan på anden hånd.

STENSGÅRD.

Ja,   hun kommer undertiden til kammerherrens.

FJELDBO.

I al stilhed. Hun og frøken Bratsberg er
veninder fra konfirmationstiden.

STENSGÅRD.

Og hvad siger du så om hende?

FJELDBO.

Jo, efter alt, hvad jeg har hørt, må hun være
en meget fortræffelig pige.

STENSGÅRD.

Å, du skulde se hende i hjemmet. Hun har
ingen anden tanke end de to små søskende. Og
hvorledes skal hun ikke have plejet sin moder!
Du véd, moderen var sindssyg de sidste år, hun
levede.

FJELDBO.

Javisst; jeg var selv læge der en tid. Men sig
mig, kære ven, jeg skulde dog vel ikke tro at - ?

STENSGÅRD.

Jo, Fjeldbo, jeg elsker hende virkelig; til dig
kan jeg sige det. Ja, jeg skønner godt, hvad der
undrer dig. Du finder det påfaldende, at jeg så
hurtigt ovenpå -. Ja, du véd jo, jeg har været
forlovet i Kristiania?

FJELDBO.

Ja, man har fortalt det.

STENSGÅRD.

Det hele forhold var en skuffelse. Jeg måtte
bryde det; det var bedst for alle parter. Du kan
tro, jeg har lidt nok under den sag; jeg har følt
mig pint og knuget -. Nå, gudskelov, nu er jeg
ude af det; det var også min grund til at flytte bort.

FJELDBO.

Og ligeoverfor Ragna Monsen er du sikker på
dig selv?

STENSGÅRD.

Ja, det er jeg, du! Her er ingen fejltagelse
mulig.

FJELDBO.

Men så i Guds navn, gør alvor af det! Det
er en stor lykke! O, jeg kunde sige dig så
meget -

STENSGÅRD.

Kan du virkelig det? Har hun yttret noget?
Til frøken Bratsberg kanske?

FJELDBO.

Du forstår mig ikke. Men hvorledes er det
muligt, at du midt under alt dette kan gå her og
svire i politiske orgier? At bygdsladderen kan få
indpas i et sind som -

STENSGÅRD.

Og hvorfor ikke? Mennesket er da ikke en så
aldeles enkelt maskine heller. Jeg er det ialfald
ikke. Desuden, netop igennem disse kampe og
brydninger går vejen til hende.

FJELDBO.

En forbandet triviel vej.

STENSGÅRD.

Fjeldbo, jeg er ærgærrig; det véd du godt. Jeg
må frem i verden. Når jeg tænker på, at jeg er
tredive år, og endnu står ved begyndelsen, så kender
jeg samvittighedens tænder i mig.

FJELDBO.

Ja, men det er ikke dens visdomstænder.

STENSGÅRD.

Det kan ikke nytte at snakke til dig. Du har
aldrig følt denne jagende og æggende trang. Du
har drevet og dovnet alle dine dage, - som student,
til examen, i udlandet, og nu her -

FJELDBO.

Å ja, kanske; men det har ialfald været dejligt.
Og der følger ingen slappelse efter, som den, man
føler, når man stiger ned af bordet, efterat -

STENSGÅRD.

Alt andet; men dette tåler jeg minsæl ikke!
Du gør en ond gerning med sligt. Du tager
løftelsen fra mig -

FJELDBO.

Ja, men véd du hvad; når løftelsen sidder så
løst -

STENSGÅRD.

Lad være, siger jeg! Hvad ret har du til at
bryde ind i min lykke? Tror du ikke jeg er ærlig
kanske?

FJELDBO.

Jo,  det ved himlen, jeg tror!

STENSGÅRD.

Nå, hvad skal det så til at gøre mig tom og
ækkel og mistroisk mod mig selv? (larm og råb i teltet.)
Hør; hør! De drikker min skål! Hvad der kan
gribe så mange, - ved den evige Gud, det har
sandhed i sig!

(FRØKEN BRATSBERG, FRØKEN MONSEN  og KANDIDAT HELLE  fra venstre går
over pladsen i mellemgrunden.)

KANDIDAT   HELLE
(til FRØKEN BRATSBERG).

Se   der,  frøken;   der  står  netop sagfører
Stensgård.

THORA.

Ja, så følger jeg ikke længere.    Godnat, Ragna!
Godnat;  godnat!

HELLE og FRØKEN MONSEN.

Godnat; godnat!

(de går ud til højre.)

THORA
(nærmere).

Jeg er jernværksejer Bratsbergs datter.   Jeg har
et brev til Dem fra faer.

STENSGÅRD.

Til mig - ?

THORA.

Vær så god; her er det.

(vil gå.)

FJELDBO.

Får jeg ikke lov at følge?

THORA.

Nej tak; følg ikke. Godnat!

(ud til venstre.)

STENSGÅRD
(læser ved en papirlygte).

Hvad for noget?

FJELDBO.

Men, kære, - hvad skriver kammerherren?

STENSGÅRD
(brister i latter).

Det havde jeg dog ikke ventet!

FJELDBO.

Men sig mig da - ?

STENSGÅRD.

Kammerherre Bratsberg er en ynkelig karl.

FJELDBO.

Og det vover du -

STENSGÅRD.

Usel; usel! Sig det igen til hvem du vil.
Nå, lad forresten være. (gemmer brevet.) Det blir
imellem os!

(Forsamlingen kommer ud af teltet.)

PROPRIETÆR   MONSEN.

Herr formand!    Hvor er herr Stensgård?

MÆNGDEN.

Der står han!   Hurra!

LUNDESTAD.

Herr overretssagføreren har glemt sin hat.

(rækker ham den.)

BOGTRYKKER   ASLAKSEN.

Værsågod; her er punsch!   En hel bolle!

STENSGÅRD.

Tak; ikke mere.

MONSEN.

Og så husker vel medlemmerne, at imorgen
samles vi på Storli hos mig for at -

STENSGÅRD.

Imorgen?   Nej, det var jo ikke imorgen - ?

MONSEN.

Jo visst; for at vedtage den rundskrivelse, som -

STENSGÅRD.

Nej, imorgen kan jeg sandelig ikke godt -.
Jeg skal se iovermorgen eller dagen derefter. Nå,
godnat, mine herrer: hjertelig tak for idag, og hurra
for fremtiden!

MÆNGDEN.

Hurra!   Vi følger ham hjem?

STENSGÅRD.

Tak; tak!   De må endelig ikke -

ASLAKSEN.

Vi følger Dem allesammen.

STENSGÅRD.

Lad gå. Godnat, Fjeldbo; ja, for du følger
vel ikke?

FJELDBO.

Nej. Men det vil jeg sige dig, at hvad du
yttred om kammerherre Bratsberg -

STENSGÅRD.

Hys, hys; det var overdrevet i udtrykket. En
streg over det! - Nå ja, mine ærede venner, vil I
være med, så kom; jeg går i spidsen.

MONSEN.

Deres arm, Stensgård.

BASTIAN.

Sangere!   Stem i!   Noget rigtig fædrelandsk!

MÆNGDEN.

Sang; sang!   Musik!

(En folkesang spilles og synges.    Toget marscherer ud til højre i
baggrunden.)

FJELDBO
(til LUNDESTAD, som er bleven tilbage).

Et stadseligt følge.

LUNDESTAD.

Å ja.   Men en stadselig fører også.

FJELDBO.

Og hvor går så De, herr Lundestad?

LUNDESTAD.

Jeg?   Jeg går hjem og lægger mig.

(han hilser og går.    DOKTOR FJELDBO blir alene tilbage.)

(Teppet falder.)

*



ANDEN AKT.

*

(Havestue hos kammerherrens. Elegante møbler, pianoforte, blomster og
sjeldne  planter. Indgangsdør i baggrunden. På venstre side dør til
spisesalen; til højre flere åbne glasdøre ud til haven.)

(BOGTRYKKER ASLAKSEN  står ved indgangsdøren. EN PIGE er ifærd med
at bære et par frugtskåler ind til venstre.)

PIGEN.

Ja,   men De  hører jo,   selskabet  sidder tilbords
endnu.   De må komme igen siden.

ASLAKSEN.

Nej, får jeg så heller lov til at vente?

PIGEN.

Ja, hvis De heller vil det.    De kan sætte Dem
der sålænge.

(hun  går  ind   i   spisesalen.    ASLAKSEN   sætter  sig ved  døren.    Ophold.
DOKTOR FJELDBO kommer fra baggrunden.)

FJELDBO.

Nå, goddag,  Aslaksen;  er De her?

PIGEN
(kommer tilba e).

Å, hvor sent doktoren kommer!
FJELDBO.

Jeg blev kaldt ud i sygebesøg.

PIGEN.

Både kammerherren   og frøkenen har spurgt så
meget efter Dem.

FJELDBO.

Så det har de?

PIGEN.

Ja doktoren må endelig gå ind.    Eller skal jeg
kanske sige til at - ?

FJELDBO.

Nej,   nej;   lad  være.    Jeg  skal   altid  få  en bid
mad sidenefter; nu venter jeg her sålænge.

PIGEN.

Ja,  de er snart færdige.

(hun går ud i baggrunden.)

ASLAKSEN
(lidt efter).

Og De kan lade sligt gæstebudsbord gå fra Dem,
- med kage og fin vin og alt godt?

FJELDBO.

Ja,   for   pokker,   man   får  snarere  formeget end
for lidt af det gode her i egnen.

ASLAKSEN.

Det kan jeg ikke være enig med Dem i.

FJELDBO.

Hm. Men sig mig, - det er nogen, De venter på?

ASLAKSEN.

Det er nogen, jeg venter på, ja!

FJELDBO.

Og hjemme står det tåleligt til? Deres kone -?

ASLAKSEN.

Ligger tilsengs som sædvanligt; hoster og
tæres væk.

FJELDBO.

Og den næstældste?

ASLAKSEN.

Å, han er og blir nu vanfør; det véd De jo.
Det skal så være for os; - hvad fanden kan det
nytte at snakke om sligt!

FJELDBO.

Lad mig se på Dem, Aslaksen!

ASLAKSEN.

Nå;  hvad vil De se?

FJELDBO.

Idag har De drukket.

ASLAKSEN.

Det gjorde jeg igår også.

FJELDBO.

Igår; ja,  det fik endda så være;  men idag og -

ASLAKSEN.

End de derinde da?   Jeg synes de også drikker.

FJELDBO.

Ja, kære Aslaksen, De har ret på en måde;
men vilkårene er nu så forskellige her i verden.

ASLAKSEN.

Jeg har ikke valgt mine vilkår.

FJELDBO.

Nej, Vorherre har valgt for Dem.

ASLAKSEN.

Nej, det har han ikke. Det er mennesker, som
har valgt. Daniel Hejre valgte, da han tog mig ud
af trykkeriet og satte mig til at studere. Og
kammerherre Bratsberg valgte, da han ruinerte Daniel Hejre,
så jeg måtte gå tilbage til trykkeriet igen.

FJELDBO.

Nu taler De mod bedre vidende. Kammerherre
Bratsberg har aldrig ruineret Daniel Hejre; Daniel
Hejre ruinerte sig selv.

ASLAKSEN.

Lad gå! Men hvor turde Daniel Hejre ruinere
sig selv, når han havde sligt ansvar mod mig?
Vorherre har også sin skyld, forstår sig. Hvorfor skulde
han give mig evner og anlæg? Nå, dem kunde
jeg da endelig brugt som en skikkelig håndværksmand;
men så kommer den gamle sludderbøtte -

FJELDBO.

Det er stygt, hvad De der siger. Daniel Hejre
tog sig dog visst af Dem i den bedste mening.

ASLAKSEN.

Ja, hans gode mening kan s'gu lidet hjælpe
mig. - Derinde, hvor de nu sidder og klinker og
drikker skåler, der sad jeg også; var som en af de
andre; var fint opklædt -! Det var vel noget for
mig, det; for mig, som havde læst så mangt, og
som havde tørstet så længe efter at få del i alt det,
som herligt er i verden. Jo, pyt! Hvor længe var
Jeppe i paradis? Knald og fald, ud af det igen; -
hele herligheden faldt i fisk, som vi siger i trykkeriet.

FJELDBO.

Ja-ja; men De var jo dog ikke så slemt stillet;
De havde jo Deres håndværk at ty til.

ASLAKSEN.

Det er en god snak, det. Efter sligt noget er
ens stand ikke længere ens stand. De tog fodfæstet
væk under mig og satte mig ud på en glat is, -
og så må jeg endda høre slængord, fordi jeg snubler.

FJELDBO.

Nå; jeg vil visselig ikke gå hårdt irette med
Dem -

ASLAKSEN.

Nej, det gør De også ret i. - Det er et
underligt røre! Daniel Hejre og forsynet og kammerherren
og skæbnen og omstændighederne - og jeg selv
også! jeg har tidt tænkt på at klare det ud fra
hinanden og skrive en bog om det; men det er så
forbandet indfiltret at - (skotter mod døren til venstre.) Se så;
nu går de fra bordet.

(Selskabet,  DAMER og HERRER,   går  under  munter samtale fra spisesalen
ud i haven.   Mellem gæsterne er SAGFØRER STENSGÅRD med THORA under
den  venstre  og  SELMA  under   den  højre  arm.    DOKTOR FJELDBO og
BOGTRYKKER ASLAKSEN står oppe ved døren i baggrunden.)

STENSGÅRD.

Ja, jeg er jo fremmed her; damerne får sige,
hvor jeg skal føre Dem hen.

SELMA.

Ud i det fri; De må se haven.

STENSGÅRD.

O ja,  det skulde være dejligt!

(ud gennem den forreste glasdør til højre.)

FJELDBO.

Men i Guds navn, det var jo Stensgård!

ASLAKSEN.

Ja, det er ham, jeg skal have fat i. Jeg har
rendt længe nok efter ham; heldigvis traf jeg da
Daniel Hejre -

(DANIEL HEJRE og ERIK BRATSBERG kommer fru spisesalen.)

DANIEL   HEJRE.

He-he; det var minsæl en excellent Sherry! Jeg
har ikke smagt magen, siden jeg var i London.

ERIK   BRATSBERG.

Ja, ikke  sandt?   Den kan live et menneske op?

DANIEL   HEJRE.

Ak, ak; det er en sand fryd at se sine penge
så vel anvendte!

ERIK   BRATSBERG,

Hvorledes?   (leende.)  Nå; ja, ja vel, ja!

(de går ud i haven.)

FJELDBO.

De skal tale med Stensgård, siger De?

ASLAKSEN.

Jeg skal så.

FJELDBO.

I forretninger?

ASLAKSEN.

Forstår sig; festberetningen i bladet -

FJELDBO.

Ja, véd De hvad, - så må De vente derude
sålænge -

ASLAKSEN.

Ude i gangen?

FJELDBO.

I forstuen, ja! Her er hverken tid eller sted - ;
jeg skal passe på, når Stensgård blir et øjeblik
alene; hører De -!

ASLAKSEN.

Bevares vel; jeg skal vente til min tid kommer.

(går ud i baggrunden.)

(KAMMERHERRE    BRATSBERG,    GÅRDBRUGER    LUNDESTAD,    VÆRKSFORVALTER
RINGDAL   og   ET   PAR   ANDRE   HERRER   fra  spisesalen.)

KAMMERHERREN
(i samtale, til LUNDESTAD).

Uvorrent, siger De? Nu, formen vil jeg ikke
videre opholde mig ved; men der var guldkorn i
den tale; det kan jeg forsikkre Dem.

LUNDESTAD.

Ja-ja; når kammerherren er fornøjet, så kan
sagtens jeg være det.

KAMMERHERREN.

Det skulde jeg også mene. Nå, der har vi da
doktoren! Og med en tom mave sandsynligvis?

FJELDBO.

Siger intet, herr kammerherre; her er ikke langt
til spisekammeret; - jeg betragter mig halvvejs som
hjemme i huset.

KAMMERHERREN.

Se, se; gør De det? Det skulde De dog ikke
gøre før tiden.

FJELDBO.

Hvorledes? De tager det da vel ikke ilde op?
De har jo selv tilladt mig -

KAMMERHERREN.

Hvad jeg har tilladt Dem, det er tilladt. - Nå,
nå; betragt De Dem som hjemme, og se De kan
finde vejen til spisekammeret. (slår ham let på skuldren og
vender sig til LUNDESTAD.) Se, det er en; ham kan De
kalde en lykkejæger og - og det andet, som jeg
ikke husker.

FJELDBO.

Men,  herr kammerherre!

LUNDESTAD.

Nej, jeg forsikkrer -

KAMMERHERREN.

Ingen disputer ovenpå maden; det er ikke
tjenligt. Nu får vi snart kaffeen derud.

(går med gæsterne ned i haven.)

LUNDESTAD
(til FJELDBO).

Skulde De hørt så underlig, som kammerherren
er idag?

FJELDBO.

Det mærkede jeg allerede igåraftes.

LUNDESTAD.

Tænk, han vil endelig, at jeg skal have kaldt
herr Stensgård for en lykkejæger og sligt noget!

FJELDBO.

Å, pyt, herr Lundestad; om nu så var? Men
undskyld; jeg må ned og hilse på husets damer.

(går ud til højre.)

LUNDESTAD
(til RINGDAL, som ordner et spillebord).

Hvorledes hænger det dog sammen, at sagfører
Stensgård kommer her?

RINGDAL.

Ja, sig De mig det. Han stod ikke på listen
fra først af.

LUNDESTAD.

Altså bagefter? Efter den tiltale, kammerherren
fik igår - ?

RINGDAL.

Ja.  kan De skønne sligt?

LUNDESTAD.

Skønne  det?    Å jo;  å jo.

RINGDAL
(sagtere).

Mener De, kammerherren er ræd for ham?

LUNDESTAD.

Jeg mener,  han er varsom, - mener jeg.

(de går samtalende op mod baggrunden og derpå ud i haven; på samme
tid kommer SELMA og STENSGÅRD frem i den forreste havedor.)

SELMA.

Jo, vil De nu se; der borte over trætoppene
skimter vi både kirketårnet og hele den øverste del
af byen.

STENSGÅRD.

Ja virkelig;  det havde jeg ikke troet.

SELMA.

Synes De ikke udsigten heroppefra er dejlig?

STENSGÅRD.

Alting er dejligt her; haven og udsigten og
solskinnet og menneskene! O, du gode Gud, hvor det
altsammen er dejligt! Og her bor De hele sommeren?

SELMA.

Nej, ikke jeg og min mand; vi kommer og går.
Vi har et stort prægtigt hus inde i byen, meget
prægtigere end her; ja, De skal nok få se det.

STENSGÅRD.

Og Deres familje bor kanske også i byen?

SELMA.

Familje?   Hvem skulde den familje være?

STENSGÅRD.

Ja, jeg vidste ikke -

SELMA.

Vi eventyrprinsesser har ingen familje.

STENSGÅRD.

Eventyrprinsesser?

SELMA.

Idethøjeste har vi kun sådan en ond stedmoder -

STENSGÅRD.

En  heks, ja!    Og De  er altså prinsesse?

SELMA.

Over alle de sunkne slotte, hvor det spiller om
thorsdagsnatten. Doktor Fjeldbo mener, det må
være en meget behagelig livsstilling; men, - ja, nu
skal De høre -

ERIK   BRATSBERG
(fra haven).

Nå, endelig finder man da den lille frue!

SELMA.

Ja, fruen fortæller herr Stensgård sit levnetsløb.

ERIK   BRATSBERG.

Se, se; og hvad figur spiller ægtemanden i
fruens levnetsløb?

SELMA.

Prins, naturligvis. (til STENSGÅRD.) De véd, der
kommer altid en prins og løser trolddommen, og så
er alting godt og vel, og så er der glæde og
gratulation i verden, og så er eventyret ude.

STENSGÅRD.

Å;  det var for kort.

SELMA.

Ja kanske, - på  en måde.

ERIK   BRATSBERG
(slår armen om hende).

Men ud af det eventyr spandt der sig et nyt,
og der blev prinsessen dronning!

SELMA.

På samme vilkår, som de rigtige prinsesser?

ERIK   BRATSBERG.

Hvilke vilkår?

SELMA.

De må udenlands; bort til et fremmed rige.

ERIK   BRATSBERG.

En cigar,  herr Stensgård?

STENSGÅRD.

Tak; ikke nu.

(DOKTOR FJELDBO og THORA fra haven.)

SELMA
(imod dem).

Kære Thora, er du der!   Du er da vel ikke syg?

THORA.

Jeg?   Nej.

SELMA.

Jo,   jo;   det   er   du   visst;   jeg   synes,   du
konsulerer doktoren så ivrigt i de sidste dage.

THORA.

Nej, jeg forsikkrer dig -

SELMA.

Snak;  lad mig føle!    Du brænder.   Kære doktor,
tror De ikke den hede går over.

FJELDBO.

Alting skal have sin tid.

THORA.

Frost er da heller ikke bedre --

SELMA.

Nej,   den jævne   middelvarme,   -   så   siger min
mand også.

KAMMERHERREN
(kommer fra haven).

Hele   familjen   samlet   i   fortrolig   klynge?     Det
er just ikke meget høfligt mod gæsterne.

THORA.

Kære faer, nu skal jeg straks -

KAMMERHERREN.

Aha, det er Dem, damerne gør kur til, herr
Stensgård. Det skal jeg besørge.

THORA
(sagte til FJELDISO).

Bliv!

(hun går ud i haven.)

ERIK   BRATSBERG
(byder SELMA armen).

Har fruen noget imod - ?

SELMA.

Kom!

(begge ud til højre.)

KAMMERHERREN
(ser efter dem).

At få de to skilt ad, det er nu ikke til at
tænke på.

FJELDBO.

Det vilde også være en syndig tanke.

KAMMERHERREN.

Ja, hvorledes dog Vorherre er dårernes formynder!
(råber ud.) Thora, Thora, så hav dog et øje med Selma!
Hent et shawl til hende; og lad hende ikke løbe
således omkring; hun forkøler sig! Ja, vi mennesker
er kortsynte, doktor! Véd De noget middel mod
den fejl?

FJELDBO.

Ja; lærepengene. Dem skal man anbringe bag
øret, så ser man klarere en anden gang.

KAMMERHERREN.

Ej-ej!     Tak  for det råd.    Men De,   som regner

Dem for hjemme her, De skal såmæn også tage Dem
lidt af Deres fremmede.

FJELDBO.

Ja,  vel;  Stensgård,  skal kanske vi to -?

KAMMERHERREN.

Å nej, kære, - derude går min gamle ven,
Hejre -

FJELDBO.

Ja, han regner sig også for hjemme her.

KAMMERHERREN.

Ha, ha, ha!   Han gør så, ja!

FJELDBO.

Nå, vi to skal slå os sammen og prøve vort
bedste.

(går ud i haven.)

STENSGÅRD.

Herr kammerherren nævnte Daniel Hejre. Jeg
må sige, jeg blev forundret over at se ham her.

KAMMERHERREN.

Gjorde De det? Herr Hejre og jeg er
skolekammerater og ungdomsvenner. Vi har desuden
stødt sammen i såmange livsforholde -

STENSGÅRD.

Ja, om de sammenstød gav herr Hejre adskilligt
tilbedste igåraftes.

KAMMERHERREN.

Hm!

STENSGÅRD.

Havde   han   ikke  været,   så   skulde jeg  visselig

ikke således i min stemning kogt over, som jeg
gjorde. Men han har en måde at omtale personer
og begivenheder på, som -; idetheletaget, der sidder
en slem mund på ham.

KAMMERHERREN.

Min kære unge ven, - herr Hejre er min gæst;
det får De ikke lov at glemme. Fuld frihed i mit
hus; men med forbehold: intet uridderligt i omtale
af dem, jeg omgåes.

STENSGÅRD.

Jeg beer meget om forladelse - !

KAMMERHERREN.

Nå, nå, nå; De hører til den unge slægt, som
ikke regner det så nøje. Hvad herr Hejre angår,
så tvivler jeg på, at De kender ham tilbunds. Herr
Hejre er ialfald en mand, hvem jeg skylder
overmåde meget.

STENSGÅRD.

Ja, det påstod han rigtignok; men jeg troede
ikke, at -

KAMMERHERREN.

Jeg skylder ham det bedste af vor familjelykke,
herr Stensgård! Jeg skylder ham min svigerdatter.
Ja, det er virkelig så. Daniel Hejre tog sig af hende
i hendes barndom; hun var et lidet vidunder; gav
allerede koncerter ti år gammel; ja, De har da visst
hørt hende nævne? Selma Sjøblom -?

STENSGÅRD.

Sjøblom? Ja, ganske visst; hendes fader var
svensk.

KAMMERHERREN.

Musiklærer, ja! Han kom hertil for en hel del
år siden. En musikers kår er, som De véd, i regelen
ikke de bedste; og hans livsvaner er vel heller ikke
altid til fromme for -; nå, herr Hejre har stedse
været en talentjæger; han tog sig af barnet, fik hende
sendt til Berlin; og da så faderen var død og Hejres
formuesforfatning havde forandret sig, kom hun
tilbage til Kristiania, hvor hun naturligvis snart blev
optagen i de bedste kredse. Derved, ser De, blev
der en mulighed for at hun og min søn kunde støde
sammen.

STENSGÅRD.

Ja, på den vis har gamle Daniel Hejre
rigtignok været et redskab -

KAMMERHERREN.

Således griber det ene ind i det andet her i
livet. Redskaber, det er vi allesammen; De også;
det vil da sige, et nedbrydende -

STENSGÅRD.

Å, herr kammerherre, jeg beer Dem; jeg er
ganske skamfuld

KAMMERHERREN.

Skamfuld?

STENSGÅRD.

Ja,  det var i højeste grad upassende -

KAMMERHERREN.

Mod formen kunde der måske være et og andet
at indvende, men meningen var god. Og det vil jeg
bede Dem om: når De herefter har noget på hjerte,
så kom til mig; tal åbent med mig, ærligt og
ligefrem. Ser De, vi vil jo dog alle det bedste; det er
jo min pligt -

STENSGÅRD.

Og De tillader,  at jeg taler åbent med Dem?

KAMMERHERREN.

Ja, det ved Gud, jeg gør. Tror De ikke, jeg
længe har set, at livet her på visse hold har taget
en retning, som er alt andet end ønskelig? Men
hvad skulde jeg gøre? I højsalig kong Carl Johans
tid levede jeg for det meste i Stockholm. Nu er
jeg gammel; det er desuden min natur imod at bryde
frem med reformer, eller at blande mig personligt
ind i hele dette offentlige røre. De derimod, herr
Stensgård, De har alle betingelser; derfor vil vi holde
sammen.

STENSGÅRD.

Tak,  herr kammerherre!    Tak, tak!

(VÆRKSFORVALTER RINGDAL og DANIEL HEJRE fra haven.)

RINGDAL.

Og jeg siger Dem, det må være en misforståelse.

DANIEL    HEJRE.

Ja så? Det var løjerligt! Jeg skulde misforstå
mine egne øren?

KAMMERHERREN.

Noget nyt,  Hejre?

DANIEL   HEJRE.

Ikke andet, end at Anders Lundestad er ifærd
med at gå over til Storlipartiet.

KAMMERHERREN.

Å; nu spaser du!

DANIEL   HEJRE.

Beer om forladelse, højstærede; har det fra hans
egen mund. Gårdbruger Lundestad agter på grund
af svækket helbredstilstand at træde tilbage i
privatlivet; og så kan man jo slutte sig til resten.

STENSGÅRD.

Og det har De fra hans egen mund?

DANIEL   HEJRE.

Ja såmæn; han forkyndte den vigtige
begivenhed midt i en lyttende klynge dernede; he-he!

KAMMERHERREN.

Men, min gode Ringdal, hvorledes kan dette
hænge sammen?

DANIEL   HEJRE.

Å, det er da ikke vanskeligt at gætte.

KAMMER HERREN.

Jo, tilforladelig. Men dette er jo en stor
sag for distriktet. Kom med, Ringdal; vi må sandelig
tale med manden.

(han og RINGDAL går ned i haven.)

DOKTOR   FJELDBO
(fra den bageste havedør).

Er kammerherren gået ud?

DANIEL   HEJRE.

Hys; de vise skal holde råd! Stor nyhed,
doktor! Lundestad frasiger sig storthingshvervet.

FJELDBO.

Å,  det er ikke muligt?

STENSGÅRD.

Ja, kan du begribe det?

DANIEL   HEJRE.

Jo, nu blir her røre og rummel. Det er de
unges forbund, som begynder at virke, herr
Stensgård! Véd De, hvad De skulde kalde den forening?
Ja, jeg skal sige Dem det siden.

STENSGÅRD.

Tror De virkelig,  det er vort forbund - ?

DANIEL   HEJRE.

Det er der minsæl ingen tvivl om. Nå, så får vi
altså dog den glæde at skikke herr proprietariussen
afgårde som storthingsmand. Å, gid han allerede var
afgårde! - jeg skulde såmæn gerne skydse ham -:
noksagt; he-he!

(går ud i haven.)

STENSGÅRD.

Men sig mig, Fjeldbo, - hvorledes rimer du alt
dette sammen?

FJELDBO.

Der er andre ting, som er vanskeligere at rime
sammen. Hvorledes kommer du her?

STENSGÅRD.

Jeg? Ligesom de øvrige, naturligvis; jeg er
indbuden.

FJELDBO.

Ja,   det   blev   du   igåraftes,   hører  jeg;   -   efter
din tale -

STENSGÅRD.

Nu ja?

FJELDBO.

Men  at du modtog den indbydelse - !

STENSGÅRD.

Ja, hvad fanden skulde jeg gøre? Jeg kunde
da ikke fornærme de skikkelige mennesker.

FJELDBO.

Så! Kunde du ikke det? I din tale kunde du
det dog.

STENSGÅRD.

Snak! I min tale var det principer, jeg angreb,
ikke personer.

FJELDBO.

Og hvorledes forklarer du nu kammerherrens
indbydelse?

STENSGÅRD.

Ja, kære ven, der er jo kun én måde at
forklare den på.

FJELDBO.

Nemlig,  at kammerherren  er bange for dig?

STENSGÅRD.

Han skal, ved Gud, ikke få grund til det! Han
er en hædersmand.

FJELDBO.

Det er han.

STENSGÅRD.

Og ligger der ikke noget rørende i, at den
gamle mand tager sagen på den måde? Og hvor
frøken Bratsberg var dejlig, da hun bragte brevet!

FJELDBO.

Men sig mig, - optrinet fra igår er da vel
ikke kommet på tale her?

STENSGÅRD.

Å langtfra; de er altfor dannede mennesker til
at røre ved sligt. Men det bider mig i
samvittigheden; siden vil jeg gøre en undskyldning -

FJELDBO.

Nej, det må jeg bestemt fraråde! Du kender
ikke kammerherren -

STENSGÅRD.

Ja-ja;  så skal mine handlinger tale for mig.

FJELDBO.

Du vil da ikke bryde med Storlifolket?

STENSGÅRD.

Jeg vil bringe en udsoning tilveje; jeg har jo
min forening; den er allerede en magt, som du ser.

FJELDBO.

Ja, men én ting, mens jeg husker det; - din
kærlighed til frøken Monsen - ; jeg råded dig igår
til at gøre alvor af den sag -

STENSGÅRD.

Ja, ja,  det kan vi altid -

FJELDBO.

Nej,   hør;   jeg   har  tænkt  nøjere   over   det.     Du
skal slå den plan af tankerne.

STENSGÅRD.

Ja,   det  tror jeg du   har ret i.     Gifter man sig
ind   i   en   udannet  familje,   så  gifter  man   sig på en
måde med hele familjen.

FJELDBO.

Å ja;  både af den og af andre grunde -

STENSGÅRD.

Monsen   er en udannet person,   det ser jeg nu.

FJELDBO.

Ja,  han er just ingen beleven mand.

STENSGÅRD.

Nej, det er s'gu visst! Han går og taler ilde
om folk, som han ser i sit hus; det er uridderligt.
På Storli lugter der af dårlig tobak i alle stuer -

FJELDBO.

Men, kære, - at du ikke har mærket den
tobakslugt, før nu - ?

STENSGÅRD.

Det er sammenligningen, som gør det. Jeg kom
på en falsk fod her i bygden fra første færd af.
Jeg faldt i kløerne på Partigængere, som tuded mig
ørerne fulde. Det skal være forbi! Jeg vil ikke gå
her og slide mig op som redskab for egennytte eller
for råhed og dumhed.

FJELDBO.

Men hvad vil du så bruge din forening til?

STENSGÅRD.

Foreningen blir uforandret; den er grundlagt på
en så temmelig bred basis; - ja, det vil sige, den
er stiftet til at modarbejde slette indflydelser: -
jeg ser først nu, fra hvilken kant de indflydelser
kommer.

FJELDBO.

Men tror du  "de unge"  vil se det samme?

STENSGÅRD.

Det skal de. Jeg tør vel forlange, at slige
karle retter sig efter min bedre indsigt.

FJELDBO.

Men hvis de nu ikke vil?

STENSGÅRD.

Så kan de gå sin egen gang. Jeg behøver dem
ikke længere. Og mener du desuden, at jeg, i
halsstarrig blindhed, og for et uselt konsekventsmageris
skyld, skulde lade min fremtid glide ind i et fejl
spor og aldrig komme til målet?

FJELDBO.

Hvad mener du med målet?

STENSGÅRD.

Et liv, som svarer til mine evner, og som fylder
alle mine interesser ud.

FJELDBO.

Ingen svævende talemåder! Hvad mener du
med målet?

STENSGÅRD.

Nå, til dig kan jeg sagtens sige det. Med målet
mener jeg: engang i tiden at blive storthingsmand
eller statsråd, og at blive lykkelig gift i en rig og
anset familje.

FJELDBO.

Se, se; og så tænker du, ved hjælp af
kammerherrens forbindelser, - ?

STENSGÅRD.

Ved hjælp af mig selv tænker jeg at nå det!
Det vil komme og det skal komme; men ganske af
sig selv. Nå, det har forresten lange udsigter; -
lad det kun! Indtil da vil jeg leve og nyde her i
skønhed og solskin -

FJELDBO.

Her?

STENSGÅRD.

Ja, her! Her er fine sæder; her er ynde over
tilværelsen; her er gulvet lagt ligesom blot til at
trædes på af lakerte støvler; her er lænestolene dybe,
og damerne sidder smukt i dem; her går samtalen
let og elegant, som en kasteleg; her plumper ingen
råhed ind og gør selskabet stille. Å, Fjeldbo, -
her først føler jeg hvad fornemhed er. Ja, vi har
dog virkelig vor adel; en liden kreds; en adel i
dannelse; og den vil jeg tilhøre. Føler du ikke selv,
at man luttres her? At rigdommen her er af et
andet slags? Når jeg tænker på Monsens rigdom,
så forestiller jeg mig den i skikkelse af store bunker
fedtede papirsedler, af ølsmudsede panteobligationer;
- men her, her er det metal, skinnende sølv! Og
med menneskene er det ligedan. Kammerherren, -
hvilken prægtig, fin gammel gubbe!

FJELDBO.

Det er han.

STENSGÅRD.

Og sønnen, - djerv, ligefrem, dygtig!

FJELDBO.

Ganske visst.

STENSGÅRD.

Og svigerdatteren, du! Hun er en perle! -
gode Gud, hvilken rig og ejendommelig natur -

FJELDBO.

Det har Thora - det har frøken Bratsberg også.

STENSGÅRD.

Ja vel;  men se, hun er nu mindre betydelig.

FJELDBO.

Å, du kender hende ikke. Du véd ikke, hvor
hun er dyb og stille og trofast.

STENSGÅRD.

Men svigerdatteren da! Så ligefrem, næsten
hensynsløs; og så anerkendende, så erobrende -!

FJELDBO.

Jeg tror virkelig,  du er forelsket i hende.

STENSGÅRD.

I en gift kone? Er du gal, menneske! Hvad
skulde det føre til? Nej, men jeg blir forelsket;
det føler jeg godt. Ja, hun er rigtignok dyb, stille
og trofast!

FJELDBO.

Hvem?

STENSGÅRD.

Frøken Bratsberg, naturligvis.

FJELDBO.

Hvad for noget?   Du tænker da vel aldrig på -?

STENSGÅRD.

Jo,  det ved Gud, jeg gør!

FJELDBO.

Nej, men jeg forsikkrer dig, det går aldeles
ikke an!

STENSGÅRD.

Ho-ho! Viljen er en verdensmagt, du! Vi skal
se, det går an.

FJELDBO.

Men dette er jo den rene skære letsindighed!
Igår var det frøken Monsen -

STENSGÅRD.

Ja, se, det var en overilelse; men det frarådede
du mig jo selv -

FJELDBO.

Jeg fraråder dig på det bestemteste at tænke
på nogen af dem.

STENSGÅRD.

Så? Du agter kanske selv at erklære dig for
en af dem?

FJELDBO.

Jeg?   Nej, det forsikkrer jeg dig -

STENSGÅRD.

Ja, det skulde nu heller ikke have holdt mig
tilbage, om så var. Vil man stå mig ivejen, vil
man spærre fremtiden for mig, så kender jeg ingen
hensyn.

FJELDBO.

Vogt dig,  at ikke jeg siger det samme!

STENSGÅRD.

Du! Hvad ret har du til at gøre dig til
formynder og værge for kammerherre Bratsbergs familje?

FJELDBO.

Jeg har en vens ret idetmindste.

STENSGÅRD.

Pyt; den snak fanger du ikke mig med. Du
har egennyttens ret, har du! Det tilfredsstiller din
smålige forfængelighed at gå og være pot og pande
her i huset; derfor skal jeg holdes borte.

FJELDBO.

Ja, det var det bedste, som kunde times dig.
Du står her på en hul grund.

STENSGÅRD.

Gør jeg virkelig? Tusend tak! Den grund skal
jeg vide at bygge støtter under.

FJELDBO.

Prøv;  men jeg spår dig,  det ramler forinden.

STENSGÅRD.

Hå-hå! Du har rævestreger bag øret? Godt, at
det kom for dagen. Jeg kender dig nu; du er min
uven; den eneste, jeg har her.

FJELDBO.

Det er jeg ikke!

STENSGÅRD.

Det er du! Du har altid været det; lige fra
skoletiden. Se dig omkring her, hvorledes alle
anerkender mig, uagtet jeg er fremmed for dem. Du
derimod, du, som kender mig, du har aldrig
anerkendt mig. Det er overhovedet det usle ved dig, at
du aldrig kan anerkende nogen; du har gået derinde
i Kristiania og drevet om i thevandsselskaber og fyldt
tilværelsen med at sige småvittigheder. Sligt hævner
sig, du! Sansen for det, som er mere værd i livet,
- for det, som der er løftelse og flugt i, den sløves,
og så står man der og duer til ingenting.

FJELDBO.

Duer jeg til ingenting.

STENSGÅRD.

Har  du  nogensinde  duet til at anerkende mig?

FJELDBO.

Hvad skal jeg da anerkende?

STENSGÅRD.

Min vilje, om ikke andet. Den anerkendes af
alle de andre; - af det menige folk ved festen igår,
af kammerherre Bratsberg og hans familje -

FJELDBO.

Af proprietær Monsen og hans dito, af - ; død
og plage, det er sandt, - herude står en og venter
på dig -

STENSGÅRD.

Hvem er det?

FJELDBO
(går mod baggrunden).

En, som anerkender dig. (åbner døren og kalder.)
Aslaksen, kom ind!

STENSGÅRD.

Aslaksen?

ASLAKSEN
(kommer).

Nå, endelig da!

FJELDBO.

På gensyn; jeg skal ikke forstyrre vennerne.

(går ud i haven.)

STENSGÅRD.

Men hvad i pokkers navn vil De her?

ASLAKSEN.

Jeg må nødvendig tale med Dem. De lovte
mig igår en beretning om foreningens stiftelse og -

STENSGÅRD.

Den kan ikke komme -; det må vi vente med
til en anden gang.

ASLAKSEN.

Umuligt, herr Stensgård; avisen skal ud imorgen
tidlig -

STENSGÅRD.

Sniksnak! Det hele må forandres. Sagen er
trådt ind i et nyt stadium; her er kommet andre
momenter til. Hvad jeg yttrede om kammerherre
Bratsberg, må aldeles omredigeres, før det kan bruges.

ASLAKSEN.

Nej, det om kammerherren, det er allerede trykt.

STENSGÅRD.

Nå,  så ud med det igen!

ASLAKSEN.

Ud med det?

STENSGÅRD.

Ja, jeg vil ikke ha'e det på den måde. De ser
på mig? Tror De ikke jeg forstår at styre
foreningens anliggender, kanske?

ASLAKSEN.

Jo, gudbevares; men jeg må bare sige Dem -

STENSGÅRD.

Ingen indvendinger, Aslaksen; sligt tåler jeg
minsæl ikke!

ASLAKSEN.

Herr sagfører Stensgård, véd De, at den smule
tørre brød, jeg har, den sætter De på spil? Véd
De det?

STENSGÅRD.

Nej,  det véd jeg sletikke.

ASLAKSEN.

Jo, så er det. I vinter, før De kom hertil, var
mit blad i opkomst. Jeg redigerte det selv, skal jeg
sige Dem; og jeg redigerte det med princip.

STENSGÅRD.

De?

ASLAKSEN.

Ja, jeg! Jeg sagde til mig selv: det er det store
publikum, som skal bære et blad; men det store
publikum er det slette publikum, - det ligger nu i
de lokale forholde; og det slette publikum vil have
et slet blad. Se, så redigerte jeg bladet -

STENSGÅRD.

Slet!    Ja,  det er ubestrideligt.

ASLAKSEN.

Ja, og det stod jeg mig på. Men så kom De
og indførte ideer i distriktet; og så fik bladet en
farve, og derfor faldt alle Anders Lundestads venner
fra; de, som er tilbage, de betaler slet -

STENSGÅRD.

Ja, men bladet blev godt.

ASLAKSEN.

Jeg kan ikke leve af et godt blad. Nu skulde
her vækkes røre; her skulde gøres ende på, som De
lovte igår; stormændene skulde stilles i gabestokken;
der skulde komme slige ting ind, som alle måtte
læse, - og så svigter De -

STENSGÅRD.

Ho-ho! De mener, jeg skulde tjene Dem og
skandalen? Nej, mange tak, min gode mand!

ASLAKSEN.

Herr sagfører Stensgård, De må ikke drive mig
til det yderste, for ellers går det galt.

STENSGÅRD.

Hvad mener De med det?

ASLAKSEN.

Jeg mener, at jeg så må gøre bladet indbringende
på en anden vis. Gud skal vide, jeg gør det ikke
med lyst. Før De kom, ernærte jeg mig redeligt
med ulykkelige hændelser og selvmord og slige
uskyldige ting, som tidt ikke var passeret engang. Men
nu har De fået vendt op og ned på det altsammen;
nu må her anden kost til -

STENSGÅRD.

Ja, det vil jeg bare sige Dem: går De på egen
hånd, går De et skridt udenfor mine ordre og gør
bevægelsen her til et middel for Deres smudsige
egennytte, så går jeg til bogtrykker Alm og stifter
et nyt blad. Vi har penge, vi, ser De! Og så skal
Deres avislap være ødelagt inden fjorten dage.

ASLAKSEN
(bleg).

Det gør De ikke!

STENSGÅRD.

Jo, det gør jeg; og jeg skal være mand for at
redigere bladet, så det får det store publikum for sig.

ASLAKSEN.

Så går jeg i denne stund til kammerherre
Bratsberg -

STENSGÅRD.

De?    Hvad  vil De der?

ASLAKSEN.

Hvad vil De her? Tror De ikke jeg skønner,
hvorfor kammerherren har bedt Dem? Det er, fordi
han er ræd for Dem og for hvad De vil gøre; og
det drager De nytte af. Men er han ræd for hvad
De vil gøre, så er han vel også ræd for hvad jeg
vil trykke; og det vil jeg drage nytte af!

STENSGÅRD.

Det skulde De vove?   De!   Slig en stymper -!

ASLAKSEN.

Ja, det skal jeg vise Dem. Skal Deres skåltale
ud af bladet, så skal kammerherren betale mig for
at ta'e den ud.

STENSGÅRD.

Vov det; vov det bare! De er drukken,
menneske -!

ASLAKSEN.

Ikke mere end til måde. Men jeg blir som en
løve, når man vil tage den fattige brødbid fra mig.

De kan  ikke sætte Dem ind i,  hvorledes jeg har det
hjemme;   en sengeliggende kone,  et vanført barn   -

STENSGÅRD.

Pak Dem! Vil De søle mig ned i Deres
gemenhed? Hvad kommer Deres værkbrudne koner og
vanskabte unger mig ved? Vover De at stille Dem
ivejen for mig, understår De Dem bare at spærre en
eneste udsigt, så skal De komme til at ligge på
fattigkassen før året er omme!

ASLAKSEN.

Jeg skal vente en dag -

STENSGÅRD.

Nå; De begynder at få fornuftens brug igen.

ASLAKSEN.

Jeg skal i et extranummer underrette
abonnenterne om, at redaktøren, som følge af en ved
festgildet pådragen upasselighed -

STENSGÅRD.

Ja, ja; gør det; senere kan det jo nok hænde,
vi kommer tilrette med hinanden.

ASLAKSEN.

Gid det var så vel. - Herr overretssagfører
Stensgård, - husk på: den avis, den er mit eneste lam.

(ud i baggrunden.)

GÅRDBRUGER   LUNDESTAD
(i den forreste havedør).

Nå, herr sagfører Stensgård?

STENSGÅRD.

Nå, herr gårdbruger Lundestad?

LUNDESTAD.

De går her så alene? Dersom det var Dem
belejligt, vilde jeg nok gerne tale lidt med Dem.

STENSGÅRD.

Med fornøjelse.

LUNDESTAD.

Først må jeg nu sige Dem det, at dersom De
har hørt, jeg skulde have sagt noget ufordelagtigt
om Dem, så må De ikke tro det.

STENSGÅRD.

Om mig?   Hvad skulde De have sagt?

LUNDESTAD.

Ingenting; det forsikkrer jeg Dem. Men her
findes så mange ørkesløse mennesker, som bare går
omkring og syr folk sammen.

STENSGÅRD.

Ja, i det hele taget, - vi to er desværre
kommet i en noget skæv stilling til hinanden.

LUNDESTAD.

Det er en ganske naturlig stilling, herr
Stensgård. Det er det gamles stilling til det nye; det
går altid så.

STENSGÅRD.

Å bevares, herr Lundestad, De er da ikke så
gammel.

LUNDESTAD.

Å jo, å jo, jeg blir gammel nu. Jeg har nu
siddet i thinget siden 1839. Nu synes jeg det
kunde være på tiden at få afløsning.

STENSGÅRD.

Afløsning?

LUNDESTAD.

Tiderne skifter, ser De. Nye opgaver taer
vækst; og til at bære dem frem kræves der nye
kræfter.

STENSGÅRD.

Ærligt og oprigtigt, herr Lundestad, - vil De
altså virkelig vige for Monsen?

LUNDESTAD.

For Monsen?   Nej, for Monsen vil jeg ikke vige.

STENSGÅRD.

Men så forstår jeg ikke -?

LUNDESTAD.

Sæt nu, jeg veg for Monsen; tror De så, han
havde udsigt til at blive valgt?

STENSGÅRD.

Ja, det er vanskeligt at sige. Valgmandsvalget
skal jo rigtignok allerede foregå iovermorgen, og
stemningen er vistnok endnu ikke tilstrækkelig
bearbejdet; men -

LUNDESTAD.

Jeg tror ikke det vilde lykkes. Mit og
kammerherrens parti vil ikke stemme på ham. Ja, "mit
parti", det er nu sådan en talemåde; jeg mener
ejendomsmændene, de gamle slægter, som sidder fast
på sin jord og hører hjemme her. De vil ikke
kendes ved Monsen. Monsen er en indflytter; der er
ingen, som véd noget sådan rigtig tilbunds om
Monsen og hans sager. Og så har han nu måttet hugge
meget  ned  omkring  sig  for  at vinde plads;   hugget
ud både skoge og familjer,  kan en sige.

STENSGÅRD.

Ja, men hvis De altså mener, at der ingen
udsigt er -

LUNDESTAD.

Hm! Det er sjeldne gaver, De har fået
idetheletaget, herr Stensgård. Vorherre har udrustet
Dem rigeligt. Men der er en liden ting, som han
skulde givet Dem på købet.

STENSGÅRD.

Og hvad skulde det være?

LUNDESTAD.

Sig mig, - hvorfor tænker De aldrig på Dem
selv? Hvorfor har De sletingen ærgærrighed?

STENSGÅRD.

Ærgærrighed?   Jeg?

LUNDESTAD.

Hvorfor går De her og spilder Deres kræfter
på andre? Kort og godt, - hvorfor vil De ikke
selv ind i thinget?

STENSGÅRD.

Jeg?   Det er ikke Deres alvor!

LUNDESTAD.

De har jo skaffet Dem stemmeret, hører jeg.
Men nytter De ikke lejligheden nu, så kommer der
en anden ind, og han blir kanske fast i sadlen, og
da er han ikke så let at fordrive.

STENSGÅRD.

Men, for Guds skyld, mener De, hvad De siger,
herr Lundestad?

LUNDESTAD.

Det fører jo ikke til noget; når De ikke vil,
så -

STENSGÅRD.

Vil? Vil? Jeg må oprigtig tilstå Dem, jeg er
ikke så aldeles blottet for ærgærrighed, som De tror.
Men antager De virkelig, at sligt kan ske?

LUNDESTAD.

Ske kunde det nok. Jeg skulde gøre mit bedste.
Kammerherren vilde visst også gøre sit; han kender
jo Deres talegaver. De unge har De for Dem og -

STENSGÅRD.

Herr Lundestad, De er, ved Gud, min sande ven!

LUNDESTAD.

Å, det mener De nu ikke så stort med. Var
jeg Deres ven, så tog De byrden fra mig; De har
unge skuldre; De kunde bære den så let.

STENSGÅRD.

Råd over mig i så henseende; jeg skal ikke
svigte.

LUNDESTAD.

Så De er altså ikke uvillig - ?

STENSGÅRD.

Her er min hånd!

LUNDESTAD.

Tak!    Tro   mig,   herr   Stensgård,   De   kommer
ikke til at angre på det. Men nu må vi fare
varsomt frem. Valgmænd må vi begge to sørge for at
blive, - jeg for at foreslå Dem til min efterfølger
og examinere Dem lidt i forsamlingen, og De for
at gøre rede for Deres meninger -

STENSGÅRD.

Å, er vi først så vidt, så er vi ovenpå. I
valgmandsforsamlingen er jo De almægtig.

LUNDESTAD.

Der er måde med almægtigheden; - De må
naturligvis bruge Deres talegaver; De får se at
bortforklare det, som kan være mest kantet og stødende -

STENSGÅRD.

De mener da vel ikke, at jeg skal bryde med
mit parti?

LUNDESTAD.

Se nu bare sindigt på sagen. Hvad vil det
sige, at her er to partier? Det vil sige, at her på
den ene side findes endel mænd eller slægter, som
er i besiddelse af de almindelige borgerlige goder, -
jeg mener ejendom, uafhængighed, og andel i magten.
Det er det parti, jeg hører til. Og på den anden
side findes der mange yngre medborgere, som gerne
vil erhverve sig disse samfundsgoder. Se, det er
Deres parti. Men dette parti kommer De jo ganske
naturligt og ligefrem til at træde ud af, når De nu
får andel i magten og derhos skaffer Dem en
stilling her som rigtig fast ejendomsmand; - ja, for
det er nødvendigt, herr Stensgård!

STENSGÅRD.

Ja, det tror jeg også det er. Men tiden er
knap; en sådan stilling erhverves ikke i en
håndevending.

LUNDESTAD.

Å nej, den gør nok ikke det; men De kunde
vel kanske også hjælpe Dem bare med udsigten -

STENSGÅRD.

Udsigten?

LUNDESTAD.

Skulde De have så svært meget imod at tænke
på et godt gifte, herr Stensgård? Her er rige
arvinger i bygden. En mand, som De, med fremtiden
for sig, - en mand, som kan gøre regning på at
komme ind i de højeste poster, - tro mig, Dem
vil ingen vrage, når De spiller Deres kort fint.

STENSGÅRD.

Så hjælp mig med spillet! For Guds skyld -!
De åbner vidder for mig; store syner! Alt det, jeg
har håbet og higet efter; at gå som en frigører
fremst i folket; alt det fjerne, jeg har drømt om,
det rykker mig nu så levende nær!

LUNDESTAD.

Ja, vi skal være lysvågne, herr Stensgård!
Deres ærgærrighed er allerede på benene, ser jeg.
Det er godt. Resten vil gå af sig selv. - Nå, tak
sålænge! Jeg skal aldrig glemme Dem, at De vilde
tage magtens byrde fra mine gamle skuldre!

(GÆSTER og HUSETS FOLK kommer efterhånden ind fra haven.  TO
TJENESTEPIGER bringer lys og byder forfriskninger om under det følgende.)

SELMA
(går op mod pianoet til venstre i baggrunden).

Herr Stensgård, De må være med; vi skal lege
pantelege.

STENSGÅRD.

Med fornøjelse; jeg er udmærket oplagt!

(går  ligeledes  mod  baggrunden, træffer aftale med hende, sætter stole
tilrette o. s. v.)

ERIK   BRATSBERG
(dæmpet).

Hvad pokker er det, faer fortæller, herr Hejre?
Hvad er det for en tale, sagfører Stensgård skal
have holdt heroppe igår?

DANIEL   HEJRE.

He-he;  véd man ikke det?

ERIK   BRATSBERG.

Nej; vi byfolk var jo til middag og bal inde
i klubben. Men faer siger, at herr Stensgård har
aldeles brudt med Storlifolket, at han var så
forskrækkelig grov imod Monsen -

DANIEL   HEJRE.

Imod Monsen? Nej, der har De visst hørt fejl,
højstærede -

ERIK   BRATSBERG.

Ja, der stod rigtignok så mange omkring, så
jeg fik ikke rigtig rede i det; men jeg hørte ganske
bestemt at -

DANIEL   HEJRE.

Noksagt; vent til imorgen, da får De historien
til frokost i Aslaksens avis.

(går fra ham.)

KAMMERHERREN.

Nå, min kære Lundestad, holder De endnu fast
på de griller -?

LUNDESTAD.

Det er ingen griller, herr kammerherre; når en
mand   står   fare   for   at fortrænges,   så bør han vige
frivilligt.

KAMMERHERREN.

Talemåder! Hvem tænker vel på at fortrænge
Dem?

LUN DE STAD.

Hm; jeg er en gammel vejrprofet. Her er
omslag i luften. Nå, jeg har alt stedfortræderen.
Sagfører Stensgård er villig -

KAMMERHERREN.

Sagfører Stensgård?

LUNDESTAD.

Ja, var det ikke meningen? Jeg tog det for
et vink, da kammerherren sagde, at den mand måtte
en støtte, og at en skulde slutte sig til ham.

KAMMERHERREN.

Ja, jeg mente i hans optræden mod alt dette
fordærvelige svindlervæsen, som drives på Storli.

LUNDESTAD.

Men hvorledes kunde kammerherren være så
sikker på, at Stensgård vilde bryde med de folk?

KAMMERHERREN.

Kære,  det viste sig jo igåraftes.

LUNDESTAD.

Igåraftes?

KAMMERHERREN.

Ja, da han talte om Monsens fordærvelige
indflydelse i sognet.

LUNDESTAD
(med åben mund).

Om Monsens - ?

KAMME R H ERREN.

Ja visst;  på bordet -

LUNDESTAD.

Oppe på bordet; ja?

KAMMERHERREN,

Han var forskrækkelig grov; kaldte ham en
pengesæk, og en basilisk, eller en lindorm, eller
noget lignende. Ha, ha, det var virkelig morsomt
at høre på.

LUNDESTAD.

Var det morsomt at høre på?

KAMMERHERREN.

Ja, jeg nægter ikke, Lundestad, at jeg under
de folk, hvad de får af den slags. Men nu må vi
støtte ham; thi efter et sligt blodigt angreb -

LUNDESTAD.

Som det igår, ja?

KAMMERHERREN.

Ja  vel.

LUNDESTAD.

Det på bordet?

KAMMERHERREN.

Ja,  det på bordet.

LUNDESTAD.

Om Monsen?

KAMMERHERREN.

Ja, om Monsen og hans slæng. Nu vil de
naturligvis søge at hævne sig; og det kan man da
ikke fortænke dem i -

LUNDESTAD
(afgjort).

Sagfører Stensgård må støttes, -  det er klart!

THORA.

Kære faer,  du skal være med i legen.

KAMMERHERREN.

Å snak, barn -

THORA.

Jo visst; kom;  Selma vil det endelig.

KAMMERHERREN.

Ja,   ja,   så   får  jeg   vel føje  mig.   (dæmpet idet de går.)
Det er dog sørgeligt med Lundestad; han begynder
virkelig at blive sløv; tænk, han har sletikke
forstået, hvad Stensgård -

THORA.

O,  kom,  kom;  nu skal vi lege!

(Hun drager ham med ind i kredsen, hvor legen er i fuld gang mellem
de unge.)

ERIK   BRATSBERG
(råber fra sin  plads).

Herr Hejre, De er udnævnt til pantdommer!

DANIEL   HEJRE.

He-he; det er såmæn min første udnævnelse i
verden.

STENSGÅRD
(ligeledes i kredsen).

På   grund   af Deres bekendtskab med justitsen,
herr Hejre!

DANIEL   HEJRE.

Å, mine elskelige unge venner,  det skulde være
mig en fryd at dømme jer allesammen - ; noksagt!

STENSGÅRD
(smutter hen til LUNDESTAD, som står i forgrunden til venstre).

De   talte   med   kammerherren.     Hvad   var   det
om?   Var det noget om mig?

LUNDESTAD.

Desværre;  det  var om dette her igåraftes -

STENSGÅRD
(vrider på sig).

Død og plage!

LUNDESTAD.

Han syntes, De havde været forskrækkelig grov,
sa'e han.

STENSGÅRD.

Ja, tror De ikke det piner mig -

LUNDESTAD.

De kunde nu bøde på det.

ERIK   BRATSBERG
(råber ned).

Herr Stensgård,  raden er til Dem!

STENSGÅRD.

Jeg kommer! (hurtigt, til LUNDESTAD.) Hvorledes bøde
på det?

LUNDESTAD.

Finder De lejlighed, så gør kammerherren en
undskyldning.

STENSGÅRD.

Det skal jeg, ved Gud, gøre!

SELMA.

Skynd Dem;  skynd Dem!

STENSGÅRD.

Jeg kommer, frue!    Her er jeg!

(Legen  fortsættes under latter og lystighed.   Nogle ældre herrer spiller
kort til højre.   LUNDESTAD sætter sig til venstre; DANIEL HEJRE nær ved.)

DANIEL   HEJRE.

Den hvalp siger, jeg har havt med justitsen
at gøre!

LUNDESTAD.

Han er noget uvorren i sin mund, det kan
ikke nægtes.

DANIEL   HEJRE.

Derfor går også hele familjen og logrer for ham.
He-he; det er ynkeligt at se, hvor rædde de er.

LUNDESTAD.

Nej, der ser De galt, herr Hejre; kammerherren
er ikke ræd.

DANIEL   HEJRE.

Ikke det?   Tror De jeg er blind, højstærede?

LUNDESTAD.

Nej, men -; ja, De kan da vel tie? Godt;
jeg skal sige Dem, hvorledes det hænger sammen.
Kammerherren tror, det var Monsen, det gjaldt igår.

DANIEL   HEJRE.

Monsen?   Å, visvas!

LUNDESTAD.

Minsæl, herr Hejre! Ringdal eller frøkenen har
vel bildt ham det ind -

DANIEL   HEJRE.

Og så går han hen og be'r ham til stor middag!
Nej, det er, Gud døde mig, udmærket! Nej; véd
De hvad, det kan jeg ikke tie med.

LUNDESTAD.

Hys, hys! Husk, hvad De lovte mig.
Kammerherren er jo Deres gamle skolekammerat; og om han
end har faret lidt hårdt frem imod Dem -

DANIEL   HEJRE.

He-he;  jeg  skal  betale ham det med renter -

LUNDESTAD.

Vogt Dem vel; kammerherren er mægtig. Leg
ikke med løver.

DANIEL   HEJRE.

Bratsberg en løve? Pyt; han er dum, faer;
det er jeg ikke. Å, hvilke dejlige chikaner, hvilke
spydigheder, hvilke stikpiller jeg skal lave ud af
dette her, når jeg engang får vor store proces i
gang!

SELMA
(råber fra kredsen).

Herr dommer, hvad skal den gøre, som ejer
dette pant?

ERIK   BRATSBERG
(ubemærket, til DANIEL HEJRE).

Det er Stensgårds!   Find på noget morsomt.

DANIEL   HEJRE.

Det pant? He-he, lad mig se; han kunde jo
per eksempel, - noksagt. Han skal holde en tale!

SELMA.

Det er herr Stensgårds pant.

ERIK   BRATSBERG.

Herr Stensgård skal holde en tale!

STENSGÅRD.

Å nej; lad mig slippe; jeg kom slet nok fra
det igår.

KAMMERHERREN.

Fortrinligt, herr Stensgård; jeg forstår mig også
lidt på veltalenhed.

LUNDESTAD
(til DANIEL HEJRE).

Gudsdød; bare han nu ikke forplumrer sig.

DANIEL   HEJRE.

Forplumrer sig? He-he. De er fin, De! Et
velsignet indfald! (halvhøjt til STENSGÅRD.) Kom De galt
fra det igår, så kan De jo slå Dem selv på
munden idag.

STENSGÅRD
(får en pludselig idé).

Lundestad, her er lejligheden!

LUNDESTAD
(undvigende)

Spil Deres kort fint.

(søger sin hat og lister sig efterhånden mod døren.)

STENSGÅRD.

Ja, jeg skal holde en tale!

DE   UNGE   DAMER.

Bravo!   Bravo!

STENSGÅRD.

Tag Deres glasse, mine damer og herrer! Nu
holder jeg en tale, der begynder i et eventyr; thi
jeg føler eventyrets strøm af livsmod lufte igennem
mig i denne kreds.

ERIK   BRATSBERG
(til damerne).

Hør! hør!

(KAMMERHERREN tager sit glas fra spillebordet til højre og bliver stående
der. RINGDAL,   DOKTOR   FJELDBO    og   ÉT    PAR   ANDRE    HERRER    kommer   ind
fra haven.)

STENSGÅRD.

Det var i vårdagene. Da kom der en ung
gøg flyvende ind i lien. Gøgen er en lykkefugl; og der
var stort fuglegilde nedenunder ham på den flade
mark, og både vildt og tamt kræ flokkedes der. Ud
fra hønsegårdene tripped de; op fra gåsedammene
kom de vaggende; ned fra Storlien strøg en tung
tiur i lav, braskende flugt, tog fæste og bruste med
fjærene og kradsed med vingerne og gjorde sig
endnu bredere, end han var; og alt imellem galte
han: krak, krak, krak, hvilket vil sige så meget
som: jeg er kaksen fra Storlien, jeg!

KAMMERHERREN.

Fortræffeligt!   Hør!

STENSGÅRD.

Og   så  var der en gammel hakkespæt.
Langsefter træstammerne vimsed han rakt op og ned,
bored med sit spidse næb, gramsed orme i sig, og
alt det, som sætter galde, og til højre og til venstre
hørte man: prik, prik, prik; - det var
hakkespætten -

ERIK   BRATSBERG.

Nej, om forladelse, var ikke det en stork eller
en - ?

DANIEL   HEJRE.

Noksagt!

STENSGÅRD.

Det var den gamle hakkespæt. Men så kom
der liv i laget; thi de fandt en at kagle ondt om;
og så stimled de sammen og kagled i kor, så længe,
til den unge gøg begyndte at kagle med -

FJELDBO
(ubemærket).

For Guds skyld,  menneske, ti stille!

STENSGÅRD.

Men den, det gjaldt, det var en ørn, som sad
i ensom ro på et brat fjeld. Om ham vare de alle
enige. "Han er en skræmsel for bygden", sa'e en
hæs ravn. Men ørnen skar ned i skrå flugt, greb
gøgen, og bar ham op i højden. - Det var et
hjerterov! Og der oppe fra, der så lykkefuglen vidt
og dejligt ud over det lave; der var stilhed og
solskin; der lærte han at dømme sværmen fra
hønsegårdene og fra de uryddede lier -

FJELDBO
(højt).

Punktum; punktum!   Musik!

KAMMERHERREN.

Hys;  forstyr ham ikke.

STENSGÅRD.

Herr kammerherre Bratsberg, - her ender jeg
mit eventyr, og træder frem for Dem i de manges
nærværelse og beder Dem om tilgivelse for igår.

KAMMERHERREN
(et halvt skridt tilbage).

Mig -!

STENSGÅRD.

Tak for den måde, hvorpå De har hævnet Dem
over mine ubesindige yttringer. I mig har De fra
nu af en rustet stridsmand. Og dermed, mine damer
og herrer, en skål for ørnen på fjeldtinden; en skål
for herr kammerherre Bratsberg.

KAMMERHERREN
(famler efter bordet).

Tak, herr overretssagfører!

GÆSTERNE
(de fleste i pinlig forlegenhed).

Herr kammerherre! Herr kammerherre
Bratsberg.

KAMMERHERREN.

Mine damer!    Mine herrer!    (sagte.)    Thora!

THORA.

Faer!

KAMMERHERREN.

Ah, doktor,  doktor, hvad har De gjort!

STENSGÅRD
(med glasset i hånden, strålende fornøjet).

Og nu på plads igen! Hej, Fjeldbo, kom med,
i de unges forbund!   Her har vi legen gående!

DANIEL   HEJRE
(i forgrunden til venstre).

Ja minsæl har vi legen gående!

(LUNDESTAD forsvinder i bagdøren.)

(Teppet falder.)

*



TREDJE AKT.

*

(Elegant forværelse med indgang i baggrunden. Til venstre dør til
KAMMERHERRENS kontor; længere tilbage dør til dagligstuen. Til højre
en dør til VÆRKSFORVALTERENS kontorer; foran samme et vindu.)

(THORA sidder grædende på sofaen til venstre. KAMMERHERREN går heftigt
op og ned.)

KAMMERHERREN.

Ja, nu har vi efterspillet. Gråd og jammer —

THORA.

O, Gud give vi aldrig havde set det menneske!

KAMMERHERREN.

Hvilket menneske?

THORA.

Den  afskyelige  sagfører  Stensgård,   naturligvis.

KAMMERHERREN.

Du   skulde  heller sige:   gid vi aldrig havde set
den afskyelige doktor!

THORA.

Fjeldbo?
KAMMERHERREN.

Ja, Fjeldbo; Fjeldbo, ja! Var det ikke ham,
som løj mig fuld -?

THORA.

Nej, kære velsignede faer,  det var mig.

KAMMERHERREN.

Dig? Begge to altså! I ledtog sammen; bag
min ryg! Det er dejligt!

THORA.

O, faer,  dersom du vidste -

KAMMERHERREN.

Å, jeg véd nok;  mere  end nok;  meget mere!

(DOKTOR FJELDBO kommer fra baggrunden.)

FJELDBO.

Godmorgen, herr kammerherre! Godmorgen,
frøken.

KAMMERHERREN
(vedbliver at gå op og ned).

Nå,  er De der, - De, ulykkesfugl -

FJELDBO.

Ja, det var en højst ubehagelig begivenhed.

KAMMERHERREN
(ser ud af vinduet).

Finder De dog det?

FJELDBO.

Jeg tror, De må have bemærket, hvorledes jeg
hele tiden holdt øje med Stensgård. Ulykkeligvis,
da jeg hørte der skulde leges pantelege, tænkte jeg
der ingen fare var -

KAMMERHERREN
(stamper i gulvet).

Stilles i gabestokken af slig en vindmager! Og
hvad har ikke mine gæster måttet tro om mig? At
jeg var usel nok til at ville købe denne person,
denne - denne -, som Lundestad kalder ham!

FJELDBO.

Ja, men -

THORA
(ubemærket af faderen).

Tal ikke!

KAMMERHERREN
(efter et kort ophold, vender sig mod FJELDBO).

Sig mig oprigtigt, doktor, - er jeg
virkelig dummere, end de fleste andre mennesker?

FJELDBO.

Hvor kan De spørge så, herr kammerherre?

KAMMERHERREN.

Men hvorledes kunde det da gå til, at jeg
rimeligvis var den eneste, som ikke forstod, at den
forbistrede tale var myntet på mig?

FJELDBO.

Skal jeg sige Dem det?

KAMMERHERREN.

Ja visst skal De så.

FJELDBO.

Det er, fordi De selv ser Deres stilling her i
bygden med andre øjne, end befolkningen forresten.


KAMMERHERREN.

Jeg ser min stilling, som min salig faer så sin
stilling her. Min salig faer vilde man aldrig vovet
at byde sligt.

FJELDBO.

Deres salig faer døde også omkring året 1830.

KAMMERHERREN.

Å ja; her er kommet mangt og meget i
opløsning siden den tid. Men skylden er forresten min
egen. Jeg har blandet mig formeget med de
godtfolk. Derfor må jeg nu finde mig i at stilles
sammen med gårdbruger Lundestad!

FJELDBO.

Ja, rent ud sagt, det ser jeg ingen forklejnelse i.

KAMMERHERREN.

Å, De forstår mig meget godt. Jeg pukker
naturligvis ikke på noget slags fornemhed, eller på
titler eller sligt. Men hvad jeg holder i ære, og
hvad jeg forlanger at andre skal holde i ære, det
er den gennem alle slægter nedarvede retskaffenhed
i vor familje. Det er det, jeg mener, at når man,
som Lundestad, griber ind i det offentlige liv, så
kan man ikke bevare sin karakter og sin vandel
så aldeles pletfri. Derfor får Lundestad også finde
sig i, at man søler ham til. Men man skal lade
mig i ro; jeg står udenfor partierne.

FJELDBO.

Ikke så ganske, herr kammerherre. De glæded
Dem ialfald, sålænge De troede, at angrebet gjaldt
Monsen.

KAMMERHERREN.

Nævn ikke det menneske! Det er ham, som
har slappet den moralske sans her i egnen.
Desværre har han da også gjort min herr søn svimmel
i hovedet.

THORA.

Erik?

FJELDBO.

Deres søn?

KAMMERHERREN.

Ja; hvad skulde han ind i de handelsforretninger?
Det fører jo dog ikke til noget.

FJELDBO.

Men, kære herr kammerherre, han må jo dog
leve og -

KAMMERHERREN.

Å, med sparsomhed kunde han såmæn godt leve
af sin mødrenearv.

FJELDBO.

Ja, kanske han kunde leve af den; men hvad
skulde han leve for?

KAMMERHERREN.

For? Nå, behøvte han absolut noget at leve
for, så er han jo juridisk kandidat; han kunde jo
leve for sin videnskab.

FJELDBO.

Nej, det kunde han ikke; thi det er hans natur
imod. Han kunde heller ikke tænke på at komme
i embede for det første; bestyrelsen af Deres
ejendomme har De forbeholdt Dem selv; Deres søn har
ingen børn at opdrage. Og når han så under slige
omstændigheder ser fristende eksempler for sig, -
ser folk, som fra ingenting er ifærd med at skabe
en halv million -

KAMMERHERREN.

En halv million? Å, véd De hvad, lad os nu
blive ved de hundred tusend. Men hverken den
halve million eller de hundrede tusend skrabes
sammen med så aldeles rene hænder; - jeg mener ikke
ligeoverfor verden; gudbevares; lovene kan man jo
nok holde sig efterrettelig; men ligeoverfor ens egen
bevidsthed. Sligt noget kan jo naturligvis ikke min
søn bekvemme sig til. De kan derfor være ganske
rolig: grosserer Bratsbergs virksomhed kaster såmæn
ingen halv million af sig.

(SELMA, i spadseredragt, kommer fra baggrunden.)

SELMA.

Godmorgen!   Er ikke min mand her?

KAMMERHERREN.

Godmorgen,  barn.    Søger du efter din mand?

SELMA.

Ja, han sagde, han skulde herud. Proprietær
Monsen kom til ham tidligt i morges, og så -

KAMMERHERREN.

Monsen?   Kommer Monsen til jer?

SELMA.

Engang imellem; det er mest i forretninger.
Men, kære Thora, hvad er det? Har du grædt?

THORA.

Å,  det er ingenting.

SELMA.

Jo, det er! Hjemme var Erik forstemt, og her -;
jeg ser det på jer allesammen; der er noget ivejen.
Hvad er det?

KAMMERHERREN.

Nå, nå; det er ialfald ikke noget for dig. Du
er for fin til at bære byrder, min lille Selma. Gå
I to ind i dagligstuen sålænge. Har Erik sagt, at
han kommer, så kommer han vel også.

SELMA.

Lad os gå; - og vogt mig endelig for
trækluften! (slår armene om hende.) O, jeg kunde knuse dig,
søde  Thora!

(begge damerne går ind til venstre.)

KAMMERHERREN.

De er altså kommet op i det med hinanden, de
to spekulanter. De burde gå i kompagni sammen.
Monsen & Bratsberg, - det vilde klinge smukt! (det
banker i baggrunden.)      Kom   ind!

(SAGFØRER STENSGÅRD træder ind af døren.)

KAMMERHERREN
(viger et skridt tilbage).

Hvad for noget!

STENSGÅRD.

Ja,   her har De  mig  igen,  herr kammerherre!

KAMMERHERREN.

Jeg ser det.

FJELDBO.

Men  er du gal,  menneske?

STENSGÅRD.

De trak Dem tidligt tilbage igåraftes. Da Fjeldbo
havde oplyst mig om sammenhængen, var De
allerede -

KAMMERHERREN.

Jeg beder Dem, - enhver forklaring vil være
overflødig -

STENSGÅRD.

Ganske visst; De må heller ikke tro, det er
derfor jeg er kommen.

KAMMERHERREN.

Ikke det,  nu?

STENSGÅRD.

Jeg véd, jeg har æreskændt Dem.

KAMMERHERREN.

Det véd jeg også; og forinden jeg laer Dem
jage på porten, vilde De kanske sige mig, hvorfor
De kommer her.

STENSGÅRD.

Fordi jeg elsker Deres datter, herr kammerherre!

FJELDBO.

Hvad - !

KAMMERHERREN.

Hvad siger han, doktor?

STENSGÅRD.

Ja, De kan ikke sætte Dem ind i det, herr
kammerherre. De er en gammel mand; De har ikke
noget at kæmpe for -


KAMMERHERREN.

Og De understår Dem - !

STENSGÅRD.

Jeg kommer for at bede om Deres datters hånd,
herr kammerherre.

KAMMERHERREN.

De -, De - ?   Vil De ikke tage plads?

STENSGÅRD.

Tak; jeg står.

KAMMERHERREN.

Hvad siger De til dette her, doktor?

STENSGÅRD.

Å,  Fjeldbo siger alt godt;  han er min ven;  den
eneste virkelige ven, jeg har.

FJELDBO.

Nej, nej, menneske; aldrig i evighed, dersom
du -

KAMMERHERREN.

Var det derfor herr værkslægen fik ham indført
i vort hus?

STENSGÅRD.

De kender mig kun af min optræden iforgårs
og igår. Og det er ikke nok. Jeg er heller ikke
idag den samme, som før. Samværet med Dem og
Deres er faldet som en vårregn over mig. I en
eneste nat er der slået spirer ud! De må ikke støde
mig tilbage i det uhyggelige igen. Jeg har aldrig
siddet inde med det dejlige i livet, før nu; det
har været som fugle på taget for mig -


KAMMERHERREN.

Men min datter - ?

STENSGÅRD.

Å, hende skal jeg vinde.

KAMMERHERREN.

Så?   Hm!

STENSGÅRD.

Ja, fordi jeg vil det. Husk på, hvad De
fortalte mig igår. De var også misfornøjet med Deres
søns giftermål; - se, det har vendt sig til det gode.
De skal skrive lærepengene bag øret, som Fjeldbo
sagde -

KAMMERHERREN.

Nå,  det var sådan ment?

FJELDBO.

På ingen måde! Kære herr kammerherre, lad
mig få tale alene med ham -

STENSGÅRD.

Sniksnak; jeg har ikke noget at tale med dig
om. Hør nu, herr kammerherre! Vær nu snild og
fornuftig. En familje, som Deres, trænger til nye
forbindelser, ellers fordummes slægten -

KAMMERHERREN.

Nej, nu blir det for galt!

STENSGÅRD.

Hys, hys; ikke hidsig! Lad alle disse kedelige
fornemme griller fare; - for fanden, det er jo dog
ikke andet end narrestreger igrunden. De skal se,
hvor glad De vil blive i mig, når De bare lærer
mig at kende.   Jo; jo;  De skal blive glad i mig, -
både De og Deres datter!   Hende skal jeg tvinge -

KAMMERHERREN.

Hvad tror De, herr doktor?

FJELDBO.

Jeg tror, det er galskab!

STENSGÅRD.

Ja, for dig vilde det være galskab; men jeg,
ser du, jeg har en gerning at gøre her på Guds
dejlige jord; - jeg laer mig ikke skræmme af vrøvl
og fordomme!

KAMMERHERREN.

Herr sagfører;  der er døren.

STENSGÅRD.

De viser mig - ?

KAMMERHERREN.

Døren.

STENSGÅRD.

Gør det ikke!

KAMMERHERREN.

Ud med Dem! De er en lykkejæger og en -
en; er det dog ikke forbandet! De er -

STENSGÅRD.

Hvad er jeg?

KAMMERHERREN.

Det er det andet; det, som ligger mig på tungen,
er De!

STENSGÅRD.

Stænger De min livsvej,  så vogt Dem!

KAMMERHERREN.

Hvorfor?

STENSGÅRD.

Jo, for så vil jeg forfølge Dem, skrive imod
Dem i bladene, bagtale Dem, undergrave Deres ære,
om jeg kan komme til. De skal skrige under
svøbeslagene. De skal tro at skimte ånder i skyen, som
slår ned imod Dem. De skal krøge Dem sammen i
skræk, holde Deres arme krumt over hodet for at
bøde af, - krybe, lede efter ly for mig -

KAMMERHERREN.

Kryb selv i ly - i dårekisten; der hører De
hjemme!

STENSGÅRD.

Haha; det er et godtkøbsråd; men De skønner
ikke bedre, herr Bratsberg! Jeg vil sige Dem det;
Vorherres vrede er i mig. Det er hans vilje, De
står imod. Han har tænkt det lyseste med mig.
Skyg ikke! - Nå, jeg ser nok, at jeg kommer ingen
vej med Dem idag; men det gør ingenting. Jeg
forlanger ikke andet end at De skal tale til Deres
datter. Forbered hende; giv hende dog lejlighed til
at vælge! Tænk Dem om, og se Dem omkring her.
Hvor kan De vente at finde en svigersøn mellem
disse dosmere og landevejstravere? Fjeldbo siger,
hun er dyb, stille og trofast. Ja, nu véd De
altsammen. Farvel, herr kammerherre; - De kan få
mig som De vil, til ven eller uven. Farvel!

(ud i baggrunden.)

KAMMERHERREN.

Så vidt er det altså kommet! Sligt vover man
at byde mig i mit eget hus!

FJELDBO.

Stensgård vover det;  ingen anden.

KAMMERHERREN.

Han idag; andre imorgen.

FJELDBO.

Lad dem komme; jeg skal tage stødet af; jeg
skal gå gennem ild og vand for Dem - !

KAMMERHERREN.

Ja, De, som er skyld i det hele! - Hm; den
Stensgård, det er dog den mest uforskammede slyngel,
jeg har kendt! Og dog, alligevel, - hvad pokker er
det? Han har noget ved sig, som jeg synes om.

FJELDBO.

Der er muligheder i ham -

KAMMERHERREN.

Der er åbenhjertighed i ham, herr værkslæge!
Han går ikke og spiller bag ens ryg, som såmange
andre; han - han!

FJELDBO.

Det er ikke værd at strides om. Blot fast, herr
kammerherre; nej, og atter nej til Stensgård -

KAMMERHERREN.

Å, behold Deres råd for Dem selv! De kan
stole på, at hverken han eller nogen anden -

VÆRKSFORVALTER   RINGDAL
(fra døren til højre).

Med tilladelse, herr kammerherre;  et ord -

(hvisker.)

KAMMERHERREN.

Hvad for noget?   Inde hos Dem?

RINGDAL.

Han kom ind bagdøren og beer indstændigt at
få Dem i tale.

KAMMERHERREN.

Hm. - Å, doktor, gå et øjeblik ind til damerne;
der er en, som - ; men sig ingenting til Selma om
herr Stensgård og hans besøg. Hun skal holdes
udenfor alt dette væsen. Hvad min datter angår,
skulde det også være mig kært, om De kunde holde
ren mund; men - -. Å, jeg gider ikke -? Nå,
vær så god at gå ind.

(FJELDBO  går ind i   dagligstuen.    RINGDAL   er  imidlertid  gået  ind  i  sit
kontor igen.   En kort stund efter kommer PROPRIETÆR MONSEN ud derfra.)

MONSEN
(i døren).

Jeg beer herr kammerherren så meget om
forladelse -

KAMMERHERREN.

Nå, kom ind; kom ind!

MONSEN.

Jeg håber da,  det står vel til med familjen?

KAMMERHERREN.

Tak.   Er det noget, De ønsker?

MONSEN.

Kan ikke sige det. Jeg er, Gud ske lov, den
mand, som omtrent har alt det, han kan ønske sig.

KAMMERHERREN.

Se,  se;  det er såmæn meget sagt.

MONSEN.

Men jeg har også arbejdet, herr kammerherre.
Ja, jeg véd, De har ikke noget godt øje til min
virksomhed.

KAMMERHERREN.

Det har visst heller ingen indflydelse på Deres
virksomhed, hvad øje jeg har til den.

MONSEN.

Ja, hvem véd? Jeg tænker ialfald nu så småt
på at trække mig ud af forretningerne.

KAMMERHERREN.

Gør De virkelig det?

MONSEN.

Jeg har havt lykken med mig, skal jeg sige
Dem. Jeg er nu kommen så langt, som jeg bryder
mig om at komme; og derfor mener jeg det kunde
være på tiden lidt efter lidt at vikle af og -

KAMMERHERREN.

Nå, det gratulerer jeg både Dem og mange
andre til.

MONSEN.

Og hvis jeg så med det samme kunde vise
kammerherren en tjeneste -

KAMMERHERREN.

Mig?

MONSEN.

Da  Langerudskogene   for  fem år siden kom   til
auktion,  så gjorde De bud -

KAMMERHERREN.

Ja,   men   efter  auktionen gjorde De overhud og
fik tilslaget.

MONSEN.

De kan nu få dem med sagbrug og alle
herligheder -

KAMMERHERREN.

Efter den syndige udhugst, som der er drevet -?

MONSEN.

Å, de har betydelig værdi endnu; og med Deres
driftsmåde vil De om nogle år -

KAMMERHERREN.

Takker; jeg kan desværre ikke indlade mig på
den sag.

MONSEN.

Men her var meget at tjene, herr kammerherre.
Og hvad mig angår -; jeg skal sige Dem, jeg har
en stor spekulation fore; der står meget på spil; jeg
mener, der er meget at vinde; en hundrede tusend
tusend eller så.

KAMMERHERREN.

Hundrede tusend? Det er i sandhed ingen
ringe sum.

MONSEN.

Ha-ha-ha! Ret vakkert at tage med og lægge
til det øvrige. Men skal en slå så store slag, så
trænger en til hjælpetropper, som det heder. 
Kontanter  er her  ikke  mange  af;   de  navne,   som  duer
noget, er svært brugte -

KAMMERHERREN.

Ja,  det har visse folk sørget for.

MONSEN.

Den ene hånd vasker den anden. Nå, herr
kammerherre, slutter vi så ikke en handel? De kan
få skogene for spotpris -

KAMMERHERREN.

Jeg vil ikke have dem for nogen pris, herr
Monsen.

MONSEN.

Men et godt tilbud er dog et andet værd. Herr
kammerherre, vil De hjælpe mig?

KAMMERHERREN.

Hvad mener De?

MONSEN.

Jeg stiller naturligvis sikkerhed. Jeg har jo
ejendomme nok. Her skal De se. Disse papirer -;
må jeg få lov til at sætte Dem ind i min status?

KAMMERHERREN
(viser papirerne tilbage).

Er det pengehjælp, som De -?

MONSEN.

Ikke rede penge; langtfra. Men kammerherrens
støtte -. Mod vederlag naturligvis; - og mod
sikkerhed, og -

KAMMERHERREN.

Og med en slig anmodning kommer De til mig?

MONSEN.

Ja, netop til Dem. Jeg véd, De har så mangen
gang glemt Deres nag, når det rigtig har knebet
for en.

KAMMERHERREN.

Nå, jeg må på en vis måde takke Dem for
Deres gode mening, - især i en tid som denne;
men alligevel -

MONSEN.

Herr kammerherre, vil De ikke sige mig, hvad
det er, De har imod mig?

KAMMERHERREN.

Å, hvad kan det nytte?

MONSEN.

Det kan nytte til at rette på forholdet. Jeg véd
ikke jeg har lagt to pinde i kors for Dem.

KAMMERHERREN.

Ikke det? Da skal jeg dog nævne Dem ét
tilfælde, hvor De har stået mig ivejen. Jeg stiftede
værkets lånekasse til gavn for mine undergivne og
andre. Men så begyndte De at drive
bankforretninger; folk går til Dem med sine spareskillinger -

MONSEN.

Begribeligt, herr kammerherre; thi jeg gier en
højere indlånsrente.

KAMMERHERREN.

Ja,  men De taer også en højere udlånsrente.

MONSEN.

Men så gør jeg ikke så mange vanskeligheder
med kaution og sligt.

KAMMERHERREN.

Desværre; derfor ser man også, at her sluttes
handler på ti-tyve tusend species, uden at hverken
køber eller sælger ejer to danske skilling. Se, dette,
herr Monsen, det har jeg imod Dem. Og desuden
noget, som ligger nærmere endda. Tror De, det var
med min gode vilje, at min søn kastede sig ind i
alle disse vilde foretagender?

MONSEN.

Men det kan da ikke jeg for!

KAMMERHERREN.

Det var Deres eksempel, der smittede ham,
ligesom de andre. Hvorfor blev De ikke ved Deres læst?

MONSEN.

Tømmerfløder, ligesom min fader?

KAMMERHERREN.

Det var kanske en skam at stå i min tjeneste?
Deres fader ernærte sig redeligt og var agtet i sin
stand.

MONSEN.

Ja, indtil han havde arbejdet sig helseløs og
tilslut gik i fossen med tømmerflåden. Kender De
noget til livet i den stand, herr kammerherre? Har
De en eneste gang prøvet, hvad de folk må døje,
som slider for Dem inde i skogtrakterne og nedover
langs elvedragene, mens De sidder i Deres lune stue
og taer frugterne? Kan De fortænke et sligt
menneske i, at han vil arbejde sig ivejret? Jeg havde
nu fået lidt bedre lærdom, end min fader; havde vel
kanske lidt bedre evner også -

KAMMERHERREN.

Lad gå. Men ved hvilke midler er De kommen
ivejret? De begyndte med brændevinshandel. Så
købte De usikkre gældsfordringer; inddrev dem
ubønhørligt; - så gik De videre og videre. Hvor mange
har De ikke ruineret for at komme frem!

MONSEN.

Det er handelens gang; det går op for en og
ned for en anden.

KAMMERHERREN.

Men måden og midlerne? Her er agtværdige
familjer, som tynger på fattigkassen for Deres skyld.

MONSEN.

Daniel Hejre er heller ikke langt fra fattigkassen.

KAMMERHERREN.

Jeg forstår Dem. Men min færd kan jeg
forsvare for Gud og mennesker! Da landet, efter
adskillelsen fra Danmark, var i nød, hjalp min salig
fader over evne. Derved kom en del af vore
ejendomme til familjen Hejre. Hvad førte det til? Der
sad levende væsner på disse ejendomme; og de led
under Daniel Hejres ukloge styrelse. Han hug skogene
ud til skade, ja, jeg kan gerne sige, til ulykke for
distriktet. Var det ikke min ligefremme pligt at
hindre sådant, når jeg kunde? Og jeg kunde det;
jeg havde loven for mig; jeg var i min gode ret, da
jeg tog mine ejendomme igen på odel.

MONSEN.

Jeg har heller ikke forgået mig mod loven.

KAMMERHERREN.

Men mod Deres egen bevidsthed, mod Deres
samvittighed, som De dog forhåbentlig har noget af.

Og hvorledes har De ikke nedbrudt al god orden
her? Hvorledes har De ikke svækket den agtelse,
som rigdommen skulde give? Man spørger ikke
længere om hvorledes en formue er erhvervet, eller
hvorlænge den har været i en familjes besiddelse;
man spørger blot: hvormeget er den eller den værd?
Og derefter dømmes han. Under alt dette lider også
jeg; vi to er blevet som et slags kammerater; man
nævner os sammen, fordi vi er de to største
ejendomsbesiddere her. Det; tåler jeg ikke! Jeg vil
sige Dem engang for alle: det er derfor jeg har
imod Dem.

MONSEN.

Det skal få en ende, herr kammerherre; jeg skal
slutte min virksomhed, vige for Dem på alle kanter;
men jeg beer Dem, jeg bønfalder Dem, bare hjælp mig!

KAMMERHERREN.

Jeg gør det ikke.

MONSEN.

Jeg er villig til at betale, hvad det så skal
være -

KAMMERHERREN.

Betale!    Og det vover De at -

MONSEN.

Om ikke for min skyld, så for Deres søns!

KAMMERHERREN.

Min søns?

MONSEN.

Ja, han er med i det; jeg tænker, der kan
komme en tyve tusend daler på hans part.

KAMMERHERREN.

Som han vinder?

MONSEN.

Ja!

KAMMERHERREN.

Men,   du  gode Gud,  hvem  taber  så de penge?

MONSEN.

Hvorledes -?

KAMMERHERREN.

Når min søn vinder dem, så må der jo være
en, der taber dem!

MONSEN.

En fordelagtig handel; jeg har ikke lov at sige
mere. Men jeg trænger til et agtet navn; blot Deres
navns underskrift -

KAMMERHERREN.

Underskrift!   På dokumenter -

MONSEN.

Bare for 10 - 15,000 daler.

KAMMERHERREN.

Og De har et eneste øjeblik kunnet tro, at - ?
Mit navn! I slig en affære! Mit navn? Som
kautionist altså?

MONSEN.

Kun for en forms skyld -

KAMMERHERREN.

Svindleri! Mit navn! Ikke for nogen pris. Jeg
har aldrig skrevet mit navn under fremmede papirer.

MONSEN.

Aldrig?    Det er nu overdrivelse,  herr kammerherre!

KAMMERHERREN.

Bogstaveligt; som jeg siger Dem.

MONSEN.

Nej;   det   er   ikke   bogstaveligt.      Det   har  jeg
selv set.

KAMMERHERREN.

Hvad har De set?

MONSEN.

Kammerherrens   navn,   -   på   en   veksel
idetmindste.

KAMMERHERREN.

Usandt, siger jeg Dem!   De har aldrig set det!

MONSEN.

Jeg   har!     Under   en   veksel   på   2,000   daler.
Tænk Dem dog om!                                             '

KAMMERHERREN.

Hverken  på to  tusend  eller på ti tusend!    På
min ære og mit højeste ord, aldrig!

MONSEN.

Så er det falskt.

KAMMERHERREN.

Falskt?

MONSEN.

Ja, falskt; efterskrevet; - thi jeg har set det.

KAMMERHERREN.

Falskt? Falskt! Hvor har De set det? Hos
hvem?

MONSEN.

Det siger jeg ikke.

KAMMERHERREN.

Ha-ha; vi skal nok få det for en dag!

MONSEN.

Hør mig -!

KAMMERHERREN.

Ti! Så vidt har man bragt det! Falskt!
Blandet mig ind i smudsighederne! Ja, så er det
intet under, at jeg stilles sammen med de andre.
Men nu skal jeg spille med dem!

MONSEN.

Herr kammerherre, - for Deres egen og manges
skyld -

KAMMERHERREN,

Bliv mig fra livet! Gå Deres vej! Det er Dem,
som er ophavsmanden -! Jo, det er! Ve den, fra
hvem forargelsen kommer. Det er et syndigt levned,
som føres i Deres hus. Og hvad er det for
omgang, De søger? Personer inde fra Kristiania og
andetsteds, som kun går ud på at æde og drikke
godt, og som ikke regner det så nøje med i hvis
selskab det sker. Ti! Jeg har selv set Deres noble
julegæster fare langs landevejen, som en flok hylende
ulve. Og der er det, som værre er. De har havt
skandaler med Deres egne tjenestepiger. Deres kone
gik fra forstanden over Deres udskejelser og Deres
rå behandling.

MONSEN.

Nej; det går for vidt! De skal komme til at
angre de ord!

KAMMERHERREN.

Å, Pokker i vold med Deres trusler. Hvad vil
De kunne gøre mig? Mig? De har spurgt, hvad
jeg havde imod Dem. De har nu fået besked. Nu
véd De, hvorfor jeg har holdt Dem ude fra det gode
selskab.

MONSEN.

Ja, men nu skal jeg drage det gode selskab
ned -

KAMMERHERREN.

Den vej der!

MONSEN.

Jeg véd vejen, herr kammerherre!

(ud i baggrunden)

KAMMERHERREN
(går hen, åbner døren til højre og råber).

Ringdal; Ringdal; - kom ind!

RINGDAL.

Herr kammerherre?

KAMMERHERREN
(kalder ind i dagligstuen).

Herr doktor; å vær så god -! Nu, Ringdal,
nu går mine spådomme i opfyldelse.

FJELDBO.

Hvad er til tjeneste, herr kammerherre?

RINGDAL.

Har kammerherren spået?

KAMMERHERREN.

Hvad siger De nu, doktor? De har altid ment,
at jeg overdrev, når jeg påstod, at Monsen
fordærvede befolkningen her.

FJELDBO.

Nu ja;  og hvad så?

KAMMERHERREN.

Man gør vakkre fremskridt, kan jeg fortælle
Dem. Hvad synes De? Her er falske papirer i
omløb.

RINGDAL.

Falske papirer?

KAMMERHERREN.

Falske papirer, ja! Og med hvis navn, tror
De? Med mit!

FJELDBO.

Men for Guds skyld,  hvem har gjort det?

KAMMERHERREN.

Hvor kan jeg vide? Kender jeg alle keltringer?
Men det skal for en dag. - Doktor, gør mig en
tjeneste. Papirerne må være anbragte enten i
sparebanken eller i værkets lånekasse. Kør op til
Lundestad; han er den af bankbestyrerne, som har bedst
rede på alting. Få at vide om der er noget sligt
papir -

FJELDBO.

Straks;  straks!

RINGDAL.

Lundestad er her på værket idag; han har møde
i skolekommissionen.

KAMMERHERREN.

Såmeget desto bedre. Søg ham; få ham med
herop.

FJELDBO.

Uopholdelig; det skal snart være besørget.

(ud i baggrunden.)

KAMMERHERREN.

Og De, Ringdal, må forhøre Dem i lånekassen,
Såsnart vi har rede på sagen, så anmeldelse til fogden.
Ingen barmhjertighed med de bedragere!

RINGDAL.

Godt, herr kammerherre. Gud bevares vel;
sligt noget havde jeg da ikke troet.

(går ind til højre.)

(KAMMERHERREN går et par gange op og ned ad gulvet, derpå vil han gå
ind i sit kontor.  I det samme kommer ERIK BRATSBERG fra baggrunden.)

ERIK   BRATSBERG.

Kære faer -!

KAMMERHERREN.

Nå.  er du der?

ERIK   BRATSBERG.

Jeg må nødvendigt tale med dig.

KAMMERHERREN.

Hm; jeg er sandelig lidet oplagt til at tale med
nogen. Hvad vil du?

ERIK   BRATSBERG.

Du véd, faer, at jeg aldrig før har blandet dig
ind i mine forretninger.

KAMMERHERREN.

Nej, det skulde jeg også meget havt mig frabedt.

ERIK   BRATSBERG.

Men idag er jeg nødt til -

KAMMERHERREN.

Hvad er du nødt til?

ERIK   BRATSBERG.

Faer, du må hjælpe mig!

KAMMERHERREN.

Penge!   Ja, du kan lide på, at - !

ERIK   BRATSBERG.

Blot for en eneste gang! Jeg sværger dig til,
at jeg aldrig oftere -; jeg skal sige dig, jeg står i
visse forbindelser med Monsen på Storli -

KAMMERHERREN.

Det véd jeg.   I har jo en smuk spekulation fore.

ERIK   BRATSBERG.

En spekulation?   Vi?   Nej.   Hvem har sagt det?

KAMMERHERREN.

Det har Monsen selv.

ERIK   BRATSBERG.

Har Monsen været her?

KAMMERHERREN.

Ja, nu for nylig;  og jeg har vist ham døren.

ERIK   BRATSBERG.

Faer, hvis du ikke hjælper mig, så er jeg
ødelagt.

KAMMERHERREN.

Du?

ERIK   BRATSBERG.

Ja; Monsen har forstrakt mig med penge. De
er faldet mig forfærdelig dyre; og nu er de desuden
forfaldne -

KAMMERHERREN.

Der har vi det!    Hvad har jeg sagt -?

ERIK   BRATSBERG.

Ja, ja; det er for sent at tale om -

KAMMERHERREN.

Ødelagt! Efter to års forløb! Ja, hvor kunde
du vente dig andet? Hvad vilde du iblandt disse
taskenspillere, som går her og blænder folks syn
med formuer, der aldrig har været til? Det var jo
dog ikke selskab for dig; - mellem de karle må
man fare med kneb, ellers kommer man tilkort; det
ser du nu.

ERIK   BRATSBERG.

Faer, vil du frelse mig eller ikke?

KAMMERHERREN.

Nej; for sidste gang, nej; jeg vil ikke.

ERIK   BRATSBERG.

Min ære står på spil -

KAMMERHERREN.

Å, bare ingen højttravende talemåder! Det er
sletingen æressag at være heldig forretningsmand
her; tvertimod, havde jeg nær sagt. Gå hjem og
gør rede for dig; giv enhver sit, og lad det få en
ende jo før jo heller.

ERIK   BRATSBERG.

O, du véd ikke - !

(SELMA og THORA kommer fra dagligstuen.)

SELMA.

Er  det Erik,   som  taler?   -   Gud,   hvad   er der
påfærde?

KAMMERHERREN.

Ingenting.    Ind med jer igen.

SELMA.

Nej, jeg går ikke.   Jeg vil vide det.   Erik, hvad
er det dog?

ERIK   BRATSBERG.

Det er det, at jeg er ødelagt.

THORA.

Ødelagt!

KAMMERHERREN.

Se så!

SELMA.

Hvad er ødelagt?

ERIK   BRATSBERG.

Alting.

SELMA.

Mener du dine penge?

ERIK   BRATSBERG.

Penge, hus, arv, - alting!

SELMA.

Ja,  det er alting for dig.

ERIK   BRATSBERG.

Selma, kom lad os gå. Nu er du det eneste,
jeg har igen. Vi får bære ulykken sammen.

SELMA.

Ulykken? Bære den sammen? (med et skrig.) Er
jeg nu god nok!

KAMMERHERREN.

I Guds navn -!

ERIK   BRATSBERG.

Hvad mener du?

THORA.

O, men så fat dig!

SELMA.

Nej! Jeg vil ikke! Jeg kan ikke tie og hykle
og lyve længer! Nu skal I vide det. Ingenting vil
jeg bære!

ERIK   BRATSBERG.

Selma!

KAMMERHERREN.

Barn, hvad siger du?

SELMA.

O, hvorledes har I mishandlet mig! Skændigt,
allesammen! Altid skulde jeg tage; aldrig fik jeg
give. Jeg har været den fattige iblandt jer. Aldrig
kom I og kræved noget offer af mig; intet har jeg
været god nok til at bære. Jeg hader jer! Jeg
afskyr jer!

ERIK   BRATSBERG.

Hvad er dog dette?

KAMMERHERREN.

Hun er syg; hun er fra sig selv!

SELMA.

Hvorledes har jeg ikke tørstet efter en dråbe
af eders sorger! Men bad jeg, så havde I ikke
andet end en fin spøg at vise mig bort med. I
klædte mig på som en dukke; I legte med mig, som
man leger med et barn. O, jeg havde dog en jubel
til at bære det tunge; jeg havde alvor og længsel
mod alt det, som stormer og løfter og højner. Nu
er jeg god nok; nu, da Erik intet andet har. Men
jeg vil ikke være den, man griber til sidst. Nu vil
jeg intet have af dine sorger. Jeg vil fra dig! Før
skal jeg spille og synge på gaden -! Lad mig
være; lad mig være!

(hun iler ud i baggrunden.)

KAMMERHERREN.

Thora; var der mening i alt dette, eller -?

THORA.

O, ja; nu ser jeg det først; der var mening
i det.

(ud i baggrunden.)

ERIK   BRATSBERG.

Nej!   Alt andet; men ikke hende!   Selma!

(bort igennem baggrundsdøren.)

RINGDAL
(kommer fra højre).

Herr kammerherre -

KAMMERHERREN.

Hvad vil De?

RINGDAL.

Jeg kommer fra lånekassen -

KAMMERHERREN.

Fra lånekassen?   Nå ja, vekselen -

RINGDAL.

Alt er i orden; der har aldrig været nogen
veksel med Deres navn på.

(DOKTOR FJELDBO og GÅRDBRUGER LUNDESTAD kommer fra baggrunden.)

FJELDBO.

Blind allarm, herr kammerherre!

KAMMERHERREN.

Ja så?   Ikke i sparebanken heller?

LUNDESTAD.

Sletikke. I alle de år, jeg har styret banken,
har jeg ikke set Deres navn engang; - ja, det vil
da naturligvis sige: undtagen på Deres søns veksel.

KAMMERHERREN.

Min søns veksel?

LUNDESTAD.

Ja, på den veksel, tidligt ivåres, som De
accepterte for ham.

KAMMERHERREN.

Min søn?  Min søn!   Hvad understår De Dem - !

LUNDESTAD.

Men, Gudbevares, tænk Dem dog om; Deres
søns veksel på 2,000 daler -

KAMMERHERREN
(famler efter en stol).

O, du forbarmende - !

FJELDBO.

I Jesu navn!

RINGDAL.

Det er da ikke muligt -!

KAMMERHERREN
(er sunken ned i stolen).

Rolig; rolig! Min søns veksel? Accepteret af
mig? På 2,000 daler?

FJELDBO
(til LUNDESTAD).

Og den veksel,  den er i sparebanken?

LUNDESTAD.

Ikke nu længer; i forrige uge blev den indfriet
af Monsen -

KAMMERHERREN.

Af Monsen!

RINGDAL.

Monsen er kanske endnu på værket; jeg vil
straks -

KAMMERHERREN.

Bliv her!

DANIEL   HEJRE
(kommer fra baggrunden).

Godmorgen, mine herrer! Godmorgen,
højstærede; ærbødigst tak for den behagelige aften igår.
Nu skal De høre historier -

RINGDAL.

Undskyld;  vi har travlt -

DANIEL   HEJRE.

Der er andre, som også har travlt;
proprietariussen på Storli, for eksempel -

KAMMERHERREN.

Monsen?

DANIEL   HEJRE.

He-he; det er en udmærket historie!
Valgkabalerne er i fuld gang. Véd du, hvad man har
isinde? Man vil bestikke dig, højstærede!

LUNDESTAD.

Bestikke, siger De?

KAMMERHERREN.

Man dømmer fra æblet til stammen.

DANIEL   HEJRE.

Ja, det er, Gud døde mig, det groveste, jeg
har hørt. Jeg kommer ind til madam Rundholmen
for at få mig en bitter snaps. Der sidder proprietær
Monsen og sagfører Stensgård og drikker portvin;
noget skidt; tvi for fanden, jeg vilde ikke tage det
i min mund; nå ja, de bød mig da heller ikke
noget, det var synd at sige. Men så siger Monsen,
hvad vædder De, siger han, at kammerherre
Bratsberg skal slutte sig til vort parti ved
valgmandsvalgene imorgen? Så, siger jeg, hvorledes skulde
det gå til? Å, siger han, ved hjælp af denne
veksel -

FJELDBO   og   RINGDAL.

Veksel?

LUNDESTAD.

Ved valgmandsvalget?

KAMMERHERREN.

Nå!   Og hvad så?

DANIEL   HEJRE.

Ja, jeg véd ikke mere. Det var en veksel,
hørte jeg, - på 2,000 daler. Så højt takserer man
fornemme folk. Å, det er skammeligt, er det!

KAMMERHERREN.

En veksel på 2,000 daler?

RINGDAL.

Og den har Monsen?

DANIEL   HEJRE.

Nej,   han   overdrog  den  til   sagfører  Stensgård.

LUNDESTAD.

Ja så.

FJELDBO.

Til Stensgård?

KAMMERHERREN.

Er du viss på det?

DANIEL   HEJRE.

Ja Gu' er jeg viss på det. De kan bruge den,
som De bedst véd og vil, sa'e han. Men jeg
begriber ikke -

LUNDESTAD.

Hør her, herr Hejre; - og De også, Ringdal -

(alle tre tale dæmpet sammen mod baggrunden.)

FJELDBO.

Herr kammerherre!

KAMMERHERREN.

Ja.

FJELDBO.

Deres søns veksel er naturligvis ægte -

KAMMERHERREN.

Man skulde jo tro det.

FJELDBO.

Naturligvis.     Men   hvis   nu   den   falske   veksel
kommer for dagen - ?

KAMMERHERREN.

Jeg vil ingen anmeldelse gøre hos fogden.

FJELDBO.

Selvfølgelig; - men De må gøre mere.

KAMMERHERREN
(rejser sig).

Jeg kan ikke gøre mere.

FJELDBO.

Jo, jo,   for  Guds  skyld;   De både  kan  og  må.
De må frelse den ulykkelige -

KAMMERHERREN.

Og på hvilken måde?

FJELDBO.

Simpelt hen; vedkend Dem underskriften.

KAMMERHERREN.

De mener, herr værkslæge, at man i vor familje
kan begå noget af hvert?

FJELDBO.

Jeg mener det bedste, herr kammerherre.

KAMMERHERREN.

Og De har et eneste øjeblik kunnet tro mig
istand til en løgn? Til at spille under dække med
falsknere?

FJELDBO.

Og véd De, hvad det ellers drager efter sig?

KAMMERHERREN.

Det blir en sag mellem forbryderen og
straffeloven.

(han går ind lil venstre.)

(Teppet falder.)

*



FJERDE AKT.

*

(En gæstestue hos MADAM RUNDHOLMEN. Indgangsdør i baggrunden;
mindre døre på begge sider. Til højre et vindu; foran samme et bord
med skrivesager; et andet bord, noget tilbage, midt i stuen.)

MADAM RUNDHOLMEN
(højrøstet indenfor til venstre).

Ja, det gier jeg en god dag! Du kan sige, de
er kommet her for at stemme og ikke for at drikke.
Vil de ikke vente, kan de gøre hvad de vil.

SAGFØRER   STENSGÅRD
(kommer fra baggrunden).

Godmorgen!    Hm;   hm!    Madam  Rundholmen!
(går til  døren til venstre  og banker på.) Godmorgen, madam
Rundholmen!

MADAM   RUNDHOLMEN
(indenfor).

Uf, hvem er det?

STENSGÅRD.

Det er mig, — Stensgård.   Må jeg komme ind?

MADAM   RUNDHOLMEN.

Nej Gud må De ikke, nej! Jeg har ikke fået
klæderne på.
STENSGÅRD.

Hvad for noget?   Er De så sent oppe idag?

MADAM   RUNDHOLMEN.

Å, jeg har såmæn været oppe, før fanden fik
sko på; men en må da se ud som et menneske,
véd jeg. (med et kastetørklæde overhovedet, kiger ud) Nå, hvad
er det så?   Nej, De må rigtig ikke se på mig, herr
Stensgård. - Uf, der er nogen igen!

(smækker døren i.)

BOGTRYKKER   ASLAKSEN
(med en pakke aviser, fra baggrunden).

Godmorgen, herr Stensgård?

STENSGÅRD.

Nå, står det der?

ASLAKSEN.

Ja, det står der. Se her: "Ejdsvoldsdagens
højtideligholdelse", - "fra vor specielle korrespondent".
Her, på den anden side, kommer foreningens stiftelse;
Deres tale står deroppe; jeg har sat alle grovhederne
med spærret.

STENSGÅRD.

Jeg synes altsammen er spærret.

ASLAKSEN.

Å ja,  det blir omtrent alt sammen.

STENSGÅRD.

Og ekstranummeret er naturligvis blevet
uddelt igår?

ASLAKSEN.

Forstår sig; hele sognet over, både til
abonnenterne og til de andre. Vil De se?

(rækker ham et eksemplar.)

STENSGÅRD
(løber bladet igennem).

- - "Hædersmanden Anders Lundestad agter
at frasige sig storthingshvervet" - "lang og tro
tjeneste" - "som digteren siger: nu hvil dig, borger,
det er fortjent!" Hm; - "den på frihedsdagen stiftede
forening: de unges forbund" - "sagfører Stensgård,
foreningens ledende tanke" - "tidsmæssige reformer,
lettet adgang til lån" - Nåja, det er ret velskrevet.
Er valgforretningen begyndt?

ASLAKSEN.

Den er i fuld gang. Hele vor forening er mødt
frem; både de stemmeberettigede og de andre.

STENSGÅRD.

Å, fanden ivold med de andre, - ja, mellem
os sagt da. Nå, gå nu ud og snak med dem, De
holder for tvivlsomme -

ASLAKSEN.

Ja vel; ja vel!

STENSGÅRD.

De kan sige dem det, at jeg og Lundestad er
så omtrent enige -

ASLAKSEN.

Stol De på mig; jeg kender de lokale forholde.

STENSGÅRD.

Og så én ting til. Vær nu snild, Aslaksen;
drik nu ikke idag -

ASLAKSEN.

Å, hvad er det -!

STENSGÅRD.

Siden skal vi ha'e os en lystig aften; men husk
på, hvad det gælder for Dem selv også; Deres avis -;
ja, kære, lad mig nu se, De holder Dem -

ASLAKSEN.

Å, jeg vil s'gu ikke høre mere; jeg tænker
enhver kan passe sig selv.

(går ud til højre.)

MADAM   RUNDHOLMEN
(pyntet, fra venstre).

Se så, herr Stensgård; her har De mig. Var
det så noget vigtigt - ?

STENSGÅRD.

Nej, ikke andet, end at De må være så god at
sige mig til, når proprietær Monsen kommer.

MADAM   RUNDHOLMEN.

Han kommer såmæn ikke her idag.

STENSGÅRD.

Kommer han ikke?

MADAM   RUNDHOLMEN.

Nej, han kørte forbi imorges klokken fire; han
ligger nu altid i landevejen. Og så kom han her
indom og tog mig på sengen, som de siger. Han
vilde låne penge, skal De vide.

STENSGÅRD.

Vilde Monsen?

MADAM   RUNDHOLMEN.

Ja. Det er en svær mand til at bruge penge.
Gid det nu bare må gå godt med ham. Og det vil
jeg da ønske Dem også; ja,   for der er nogen,   som
siger, at De skal vælges på thinget.

STENSGÅRD.

Jeg?   Snak.   Hvem siger det?

MADAM   RUNDHOLMEN.

Å, det var nogen af Anders Lundestads folk.

DANIEL   HEJRE
(fra baggrunden).

Se, se!   Godmorgen!   Jeg forstyrrer da vel ikke?

MADAM   RUNDHOLMEN.

Nej, bevares vel!

DANIEL   HEJRE.

Gudsdød, hvor strålende! Det er da vel aldrig
for mig De har pyntet Dem?

MADAM   RUNDHOLMEN.

Jo visst er det så. Det er jo for ungkarlene
en pynter sig, véd jeg.

DANIEL   HEJRE.

For frierne, madam Rundholmen; for frierne!
Desværre, mine mange processer optager al min
tid -

MADAM   RUNDHOLMEN.

Å, Pokker; til at gifte sig har en altid tid.

DANIEL   HEJRE.

Nej Gud har en ikke, nej! At gifte sig, det er
netop noget, som kræver sin mand, det. Nå, hvad
skal en sige? Kan De ikke få mig, så kan De vel
få en anden. Ja, for gifte Dem skulde De.

MADAM   RUNDHOLMEN.

Ja,   véd De hvad;  jeg tænker  stundom  på det.

DANIEL   HEJRE.

Begribeligt; når man engang har prøvet
ægtestandens lyksalighed -; salig Rundholmen var jo et
pragteksemplar -

MADAM   RUNDHOLMEN.

Å, det vil jeg ikke sige; grov var han, og drak
gjorde han også; men en mand er nu en mand
alligevel.

DANIEL   HEJRE.

Det er et sandt ord, madam Rundholmen; en
mand er en mand, og en enke er en enke -

MADAM   RUNDHOLMEN.

Og forretninger er forretninger. Å, det er færdig
at løbe rundt for mig, når jeg tænker på alt det, jeg
har at stå i. Købe vil de allesammen; men når
betalingsdagen kommer, så må en bruge både
stævning og eksekution og plynder. Jeg mener snart,
jeg får lægge mig til en fast prokurator.

DANIEL   HEJRE.

Ja, men hør, madam Rundholmen, - så skulde
De minsæl lægge Dem til sagfører Stensgård; han
er løs og ledig -

MADAM   RUNDHOLMEN.

Uf, De er så fæl i Deres mund; jeg vil rigtig
ikke høre mere på Dem.

(ud til højre.)

DANIEL   HEJRE.

Et   solid   fruentimmer,   De!     Ferm   og  fejende;
ingen børn  til dato;  penge på rente.    Dannelse har
hun også;  en meget udbredt læsning, faer!

STENSGÅRD.

Udbredt læsning; ja så?

DANIEL   HEJRE.

He-he; det skulde jeg mene; hun har stået to
år i bogtrykker Alms lejebibliothek. Nå, men idag
har De vel ganske andre ting i hodet, kan jeg tænke.

STENSGÅRD.

Sletikke; jeg afgiver neppe min stemme engang.
Men hvem skal nu De stemme på, herr Hejre?

DANIEL   HEJRE.

Jeg er ikke stemmeberettiget, højstærede! Her
var jo kun ét matrikuleret hundehus tilkøbs, og det
fik De.

STENSGÅRD.

Skulde De blive husvild,   så skal jeg afstå det.

DANIEL   HEJRE.

He-he; De er spøgefuld; - ak ja, den kære
ungdom, den har et velsignet humør. Men nu vil
jeg såmæn ud og se på menageriet. Hele Deres
forening skal være mødt frem, hører jeg. (ser DOKTOR
FJELDBO, som kommer fra baggrunden.) Der har vi doktoren
også! Ja, det er vel på videnskabens vegne, De
indfinder Dem?

FJELDBO.

På videnskabens?

DANIEL   HEJRE.

Ja, i anledning af epidemien; her er jo udbrudt
en   ondartet  rabies   agitatoria.     Vorherre   være   med
jer, mine kære unge venner!

(ud til højre.)

STENSGÅRD.

Hør; sig mig i en fart, har du set
kammerherren idag.

FJELDBO.

Ja.

STENSGÅRD.

Og hvad sagde han?

FJELDBO.

Hvad han sagde?

STENSGÅRD.

Ja visst; jeg har skrevet ham til.

FJELDBO.

Har du det?   Hvad har du skrevet?

STENSGÅRD.

At jeg holder fast ved håbet om hans datter;
at jeg vil tale med ham om den sag, og at jeg
derfor kommer til ham imorgen.

FJELDBO.

Du skulde ialfald opsætte besøget. Det er
kammerherrens fødselsdag imorgen; der kommer en
hel del mennesker -

STENSGÅRD.

Just derfor; jo flere jo bedre. Jeg har store
kort på hånden, skal du vide.

FJELDBO.

Og de kort har du kanske ladet dig forlyde med?

STENSGÅRD.

Hvorledes?

FJELDBO.

Jeg  mener,   du har kanske prydet din
elskovserklæring med sådanne nogle små trusler eller sligt?

STENSGÅRD.

Fjeldbo, du har set brevet!

FJELDBO.

Nej, jeg forsikkrer dig -

STENSGÅRD.

Nå ja, ligefrem, - jeg har truet ham.

FJELDBO.

Ja, så har jeg på en måde et svar til dig.

STENSGÅRD.

Et svar?   Frem med det, menneske!

FJELDBO
(viser ham et forseglet papir).

Se her. Kammerherrens stemmeseddel.

STENSGÅRD.

Og hvem stemmer han på?

FJELDBO.

Han stemmer ialfald ikke på dig.

STENSGÅRD.

På hvem da?   På hvem, spørger jeg?

FJELDBO.

På amtmanden og provsten.

STENSGÅRD.

Hvad for   noget?    Ikke  på Lundestad  engang?

FJELDBO.

Nej. Og véd du hvorfor? Fordi Lundestad vil
opstille dig som sin eftermand.

STENSGÅRD.

Så vidt vover han at drive det!

FJELDBO.

Ja, han gør. Og han tilføjede: træffer De
Stensgård, så fortæl ham, hvorledes jeg stemmer;
han skal vide på hvad fod han har mig.

STENSGÅRD.

Godt; han skal få det, som han vil.

FJELDBO.

Betænk dig; det er farligt at rive et gammelt
tårn, - en kan selv gå i løbet.

STENSGÅRD.

Å, jeg er bleven klog på et par dage.

FJELDBO.

Så? Du er dog ikke bleven klogere, end at du
fremdeles laer gamle Lundestad trække om med dig.

STENSGÅRD.

Du tror ikke jeg har gennemskuet Lundestad?
Du tror ikke jeg skønner, at han vendte sig til mig,
fordi han mente jeg havde vundet kammerherren,
og fordi han vilde splitte vor forening og holde
Monsen ude?

FJELDBO.

Men nu, da han véd, at du ikke har vundet
kammerherren -

STENSGÅRD.

Han er gået for vidt til at kunne træde
tilbage; og jeg har nyttet tiden, sendt blade ud; de
fleste af hans tilhængere møder ikke frem; alle mine
er her -

FJELDBO.

Der er et stort spring fra valgmand til
storthingsmand.

STENSGÅRD.

Lundestad véd meget godt, at svigter han mig
i valgmandsforsamlingen, så er jeg mand for at
agitere ham ud af kommunalbestyrelsen.

FJELDBO.

Ikke så ilde beregnet. Men for at alt dette skal
lykkes, føler du selv, at du må være groet fast her
med solidere rødder, end nu.

STENSGÅRD.

Ja, disse mennesker kræver jo altid materiel
betryggelse, lighed i interesser -

FJELDBO.

Rigtig;   og  derfor  skal  frøken Bratsberg  offres.

STENSGÅRD.

Offres? Da var jeg en skurk, simpelt hen.
Men jeg føler det så godt, det skal blive til hendes
lykke. Hvad nu? Fjeldbo, hvad er det dog? Også
du har noget bag øret -

FJELDBO.

Jeg?

STENSGÅRD.

Ja, du har! Du går i stilhed og arbejder imod
mig. Hvorfor gør du det? Vær ærlig -! Vil du?

FJELDBO.

Oprigtigt talt, nej. Du er for farlig, for
samvittighedsløs, - nå-nå-nå, for hensynsløs ialfald, til
at man tør være ærlig imod dig. Hvad du véd, det
bruger du uden betænkning. Men så sandt jeg er
din ven, så sandt råder jeg dig: slå frøken
Bratsberg af tankerne.

STENSGÅRD.

Jeg kan ikke. Jeg må frelse mig ud af al den
styghed, jeg her står i. Jeg kan ikke leve længere
i dette røre. Her må jeg gå og lade mig tage
under armen af Ole Persen og Per Olsen, må hviske
i krogene med dem, drikke dramme med dem, slå
en latter op over deres Bajerølvittigheder, være dus
med seminarister og slige halvstuderte røvere.
Hvorledes kan jeg bevare mig frisk i min kærlighed til
folket midt i alt dette? Det er som det lynende ord
svigter mig. Jeg har ikke albuerum; ikke ren luft
at ånde. O, det kommer stundom over mig som en
længsel efter fine kvinder. Jeg vil noget, som der
er skønhed i! Jeg ligger her som i en grumset
bugt, og derude skyller den klare blå strøm forbi
mig; - å, hvad forstår du dig på sligt!

GÅRDBRUGER   LUNDESTAD
(fra baggrunden).

Her træffer en jo godt folk.   Godmorgen!

STENSGÅRD.

Nu skal De høre nyt, herr Lundestad! Véd De,
hvem kammerherren stemmer på?

FJELDBO.

Ti stille; det er uredeligt af dig!

STENSGÅRD.

Det bryder jeg mig ikke om. Han stemmer på
amtmanden og provsten.

LUNDESTAD.

Å ja, det måtte vi vente os. De har jo
fordærvet det med ham; - jeg bad Dem dog så
vakkert at spille Deres kort fint.

STENSGÅRD.

Jeg skal også spille fint - herefter.

FJELDBO.

Tag  dig  ivare,   at ikke  andre  gør det samme.

(ud til højre.)

STENSGÅRD.

Der er noget, som stikker bagved med det
menneske. Kan De skønne, hvad det er?

LUNDESTAD.

Nej, jeg kan ikke. Men det er sandt, - jeg
ser, De har været ude i avisen.

STENSGÅRD.

Jeg?

LUNDESTAD.

Ja, med sådan en pen ligpræken over mig.

STENSGÅRD.

Det er naturligvis Aslaksen, det bæst -

LUNDESTAD.

Deres udfald mod kammerherren står der også.

STENSGÅRD.

Det kender jeg ikke noget til. Vil jeg
kammerherren tillivs, så har jeg hvassere våben.

LUNDESTAD.

Ja så?

STENSGÅRD.

Kender De den veksel der? Se på den. Er
den god?

LUNDESTAD.

Om den er god?   Den veksel der?

STENSGÅRD.

Ja visst; se rigtig på den.

DANIEL   HEJRE
(fra højre).

Men hvad i Pokkers skind og ben kan det
dog -? Ah, se der! Nej, jeg beer Dem, mine
herrer, bliv dog stående! Véd De, hvad De så
levende minded mig om? De minded mig om en
sommernat i det høje Nord.

LUNDESTAD.

Det var en underlig lignelse.

DANIEL   HEJRE.

En meget ligefrem lignelse. Den nedgående og
og den opgående sol i øm forening. Å, det var
dejligt, var det! Men à propos, hvad Pokker er der
ivejen derude? Statsborgerne farer omkring som
opskræmte høns, og kagler og galer og véd ikke, hvad
pind de vil sætte sig på.

STENSGÅRD.

Ja, det er også en dag af vigtighed.

DANIEL   HEJRE.

Å, De med Deres vigtighed! Nej, det er noget
ganske andet, mine kære venner! Der hviskes om
en   stor  ruin;   bankerot,   - ja,   ikke  politisk,   herr
Lundestad;  Gudbevares!

STENSGÅRD.

Bankerot?

DANIEL   HEJRE.

He-he, nu kom der liv i sagføreren. Ja,
bankerot; der er nogen, som står for fald; øksen ligger
ved roden af træet; - noksagt; der skal være kørt
to fremmede herrer forbi; men hvorhen? Hvem
gælder det? Véd ikke De noget, herr Lundestad?

LUNDESTAD.

Jeg véd den kunst at tie, herr Hejre.

DANIEL   HEJRE.

Naturligvis; De er jo en politisk figur, en
statsmand, he-he! Men jeg må minsæl afsted og få lys
i sagen. Det er så inderlig morsomt med disse
vekselryttere; de er ligesom perler på en snor: triller
først én, så triller de allesammen.

(ud i baggrunden.)

STENSGÅRD.

Er der noget sandt i al den sladder?

LUNDESTAD.

De viste mig en veksel. Jeg syntes, jeg så
grosserer Bratsbergs navn på den.

STENSGÅRD.

Kammerherrens også.

LUNDESTAD.

Og så spurgte De mig, om den var god?

STENSGÅRD.

Ja visst; se blot på den.

LUNDESTAD.

Den er s'gu ikke meget god.

STENSGÅRD.

De ser det altså?

LUNDESTAD.

Hvilket?

STENSGÅRD.

At den er falsk.

LUNDESTAD.

Falsk?   Falske  veksler  er  gerne   de   sikkreste;
dem indfrier man først.

STENSGÅRD.

Men hvad mener De?   Er den ikke falsk?

LUNDESTAD.

Det er nok ikke så vel.

STENSGÅRD.

Hvorledes?

LUNDESTAD.

Jeg er ræd, her er formange af den slags,  herr
Stensgård.

STENSGÅRD.

Hvad?   Det er da vel aldrig muligt,  at -?

LUNDESTAD.

Triller grosserer Bratsberg af snoren,   så triller
vel også de,  som nærmest er.


STENSGÅRD
(griber ham i armen).

Hvem mener De med nærmest?

LUNDESTAD.

Er der nogen nærmere end fader og søn?

STENSGÅRD.

Men du gode Gud - !

LUNDESTAD.

Det kommer ikke fra mig! Husk på, det var
Daniel Hejre, som snakked om bankerot og ruin og -

STENSGÅRD.

Dette her er som et lynslag over mig.

LUNDESTAD.

Å, der er så mangen en holden mand, som
ryger af pinden. En er for god af sig; går hen og
kautionerer; kontanter er ikke altid at få fat i; og
kommer ejendommene til auktion, så sælges de for
en slik -

STENSGÅRD.

Og alt dette, det rammer naturligvis, - det
rammer børnene også!

LUNDESTAD.

Ja, frøkenen gør det mig rigtig ondt for.
Mødrenearv har hun ikke stort af; og Gud véd, om
det er sikkret, det lille hun har.

STENSGÅRD.

O, nu forstår jeg Fjeldbos råd; han er dog den
gamle trofaste!

LUNDESTAD.

Hvad har doktor Fjeldbo sagt?

STENSGÅRD.

Han er for trofast til at sige noget; men jeg
forstår ham alligevel. Og jeg forstår også Dem nu,
herr Lundestad.

LUNDESTAD.

Har De ikke forstået mig før nu?

STENSGÅRD.

Ikke tilbunds; jeg glemte historien om rotterne
og det brændende hus.

LUNDESTAD.

Det var ikke videre vakkert sagt. Men hvad
fejler Dem? De ser så ilde ud. Gudsdød, jeg har
da vel aldrig gjort en ulykke?

STENSGÅRD.

Hvad slags ulykke?

LUNDESTAD.

Jo, jo; jeg ser det. Å, jeg gamle fæ! Kære
herr Stensgård, når De virkelig elsker pigen, hvad
gør det så, om hun er rig eller fattig?

STENSGÅRD.

Hvad det gør?   Nej, ganske visst -

LUNDESTAD.

Herregud, et lykkeligt ægteskab grundes da
ikke på penge, véd jeg.

STENSGÅRD.

Naturligvis.

LUNDESTAD.

Og med stræbsomhed og flid kan De nok
engang komme påfode. Lad ikke trange kår skræmme
Dem. Jeg véd, hvad kærlighed er; jeg læste meget
om det kapitel i min ungdom. Lykke i huset; en
trofast kvinde -; kære, kære, far således frem, at
De ikke skal leve i anger bagefter.

STENSGÅRD.

Men hvorledes skal det så gå med Dem?

LUNDESTAD.

Det får gå, som det kan. Tror De, jeg vil
kræve et sligt hjertets offer af Dem?

STENSGÅRD.

Men jeg skal bringe offeret. Ja, jeg skal vise
Dem, jeg har kraft til det. Derude står et folk i
ængsel; de begærer mig ligesom i en ordløs klage.
O, hvor skulde jeg her turde vægre mig!

LUNDESTAD.

Ja, men ejendomsmanden - ?

STENSGÅRD.

Jeg skal vide at fyldestgøre mine medborgeres
krav i så henseende, herr Lundestad! Jeg ser vejen,
en ny vej; og den slår jeg ind på. Jeg gør afkald
på den lykke at arbejde i forsagelse for hende, jeg
elsker. Jeg siger til mit folk: her er jeg, - tag mig!

LUNDESTAD
(ser i stille beundring på ham og trykker hans hånd).

Sandelig, De har fået store gaver, herr Stensgård!

(ud til højre.)

(STENSGÅRD  går et par gange op og ned ad gulvet;  snart standser han
ved vinduet, snart river han sig i  håret.   Lidt  efter kommer BASTIAN
MONSEN fra baggrunden.)

BASTIAN.

Her ser du mig, du!

STENSGÅRD.

Hvor kommer du fra?

BASTIAN.

Fra nationen.

STENSGÅRD.

Nationen?   Hvad vil det sige?

BASTIAN.

Véd du ikke, hvad nationen vil sige? Det vil
sige folket; det menige folk; de, som ingenting har
og ingenting er; de, som ligge bundne -

STENSGÅRD.

Hvad fanden er det for abekatstreger?

BASTIAN.

Hvilket?

STENSGÅRD.

Jeg har mærket i den sidste tid, du går og
efterligner mig; ligetil min påklædning og min
håndskrift så skaber du den efter. Du skal holde op
med det.

BASTIAN.

Hvad nu? hører ikke vi to til samme parti?

STENSGÅRD.

Ja, men jeg tåler ikke sligt; - du gør dig selv
latterlig -

BASTIAN.

Gør jeg mig latterlig ved at ligne dig?

STENSGÅRD.

Ja, ved at abe efter. Vær nu snild, Monsen,
og lad sligt fare; det er så ækkelt at se på. Men
hør, sig mig en ting, - når kommer din fader tilbage?

BASTIAN.

Det véd jeg ikke noget om. Han er rejst
indover til Kristiania, tror jeg; kanske kommer han
ikke tilbage på de første otte dage.

STENSGÅRD.

Ikke det? Det vilde være slemt. Men han har
jo en stor forretning igang, siges der?

BASTIAN.

Jeg har også en forretning. Hør du, Stensgård,
du må gøre mig en villighed.

STENSGÅRD.

Gerne; hvad skulde det være?

BASTIAN.

Jeg kender mig så stærk. Det kan jeg takke
dig for; du har vækket mig. Jeg må gøre noget,
du; - jeg vil gifte mig.

STENSGÅRD.

Gifte dig?   Med hvem?

BASTIAN.

Hys!   Her i huset.

STENSGÅRD.

Madam Rundholmen?

BASTIAN.

Hys! Ja, hende er det. Læg et godt ord ind
for mig, du! Jeg må ind i noget sligtnoget. Hun
sidder i en stor rørelse; står sig godt med
kammerherrens siden den tid hendes søster tjente som
husholderske der. Får jeg hende, så får jeg kanske
kommunalarbejderne med. Ja, i det hele taget, -
jeg elsker hende, død og pine!

STENSGÅRD.

Å, elske, elske! Lad det væmmelige hykleri fare.

BASTIAN.

Hykleri!

STENSGÅRD.

Ja; du lyver for dig selv ialfald. Her snakker
du i ét åndedrag om vejarbejder og kærlighed. Kald
dog enhver ting med sit rette navn. Der er noget
smudsigt i dette her; jeg vil ikke have noget med
det at bestille -

BASTIAN.

Men så hør da - !

STENSGÅRD.

Lad mig være udenfor, siger jeg! (til DOKTOR FJELDBO,
som kommer fra højre.) Nå, hvorledes går valget?

FJELDBO.

For dig går det visst udmærket. Jeg talte nu
med Lundestad; han sagde, du får sågodtsom alle
stemmer.

STENSGÅRD.

Nej, gør jeg det!

FJELDBO.

Men hvad Pokker nytter det? Når du ikke er
ejendomsmand, så -

STENSGÅRD
(dæmpet).

Er det dog ikke forbandet!

FJELDBO.

Nå, man kan jo ikke skøtte to ting på engang.
Vil man vinde på en kant, får man finde sig i at
tabe på en anden. Farvel!

(ud i baggrunden.)

BASTIAN.

Hvad mente han med at vinde og tabe?

STENSGÅRD.

Det skal jeg sige dig siden. Men hør, kære
Monsen, - for at komme tilbage til det, vi talte om;
jeg lovte at lægge et godt ord ind for dig -

BASTIAN.

Lovte du? Jeg syntes du sagde tvertimod - ?

STENSGÅRD.

Sniksnak; du lod mig jo ikke komme tilorde.
Jeg vilde sagt, at der er noget smudsigt i dette her,
at blande sin kærlighed sammen med vejarbejder og
sligt; det er synd imod det bedste man har i sit
bryst; - og derfor, kære ven, når du altså virkelig
elsker pigen -

BASTIAN.

Enken.

STENSGÅRD.

Å, ja-ja; det er jo det samme.   Jeg mener, når
man   virkelig   elsker   en  kvinde,   så  er  dette  noget,
som  i og for sig bør være afgørende -

BASTIAN.

Ja, det synes jeg også. Og så vil du altså tale
for mig?

STENSGÅRD.

Ja, det vil jeg med stor glæde. Men det er på
en betingelse.

BASTIAN.

Nå?

STENSGÅRD.

Lige for lige, kære Bastian; - du skal tale for
mig igen.

BASTIAN.

Jeg?   Hos hvem?

STENSGÅRD.

Har du virkelig ikke mærket noget? Det ligger
dog så nær.

BASTIAN.

Det er da vel aldrig - ?

STENSGÅRD.

Ragna, din søster, du! Jo, hende er det. O,
du véd ikke, hvor det har grebet mig at se hende
gå der i stille fordringsløs huslighed -

BASTIAN.

Nej,  skulde det være muligt?

STENSGÅRD.

Men at ikke du, med dit skarpe blik, har kunnet
mærke det?

BASTIAN.

Jo, før syntes jeg nok - ; men nu snakkes der
så meget om, at du er begyndt at vanke hos
kammerherrens -

STENSGÅRD.

Å hvad, kammerherrens! Ja, Monsen, jeg vil
oprigtigt sige dig, der var et øjeblik, da jeg ligesom
stod uviss; men, Gudskelov, det drev forbi; nu er
jeg klar over mig selv og den vej, jeg har at gå.

BASTIAN.

Her er min hånd. Jeg skal snakke, kan du
tro. Og hvad Ragna angår, - hun tør ikke andet,
end det, som jeg og faer vil.

STENSGÅRD.

Ja, men din faer, - det var netop det jeg vilde
sige -

BASTIAN.

Hys; død og plage, der hører jeg madam
Rundholmen; tal nu for mig, - hvis hun ikke har altfor
travlt; for da er hun så striks på det. Ja, kære, gør
nu dit bedste; resten skal jeg selv besørge. Har
du ikke set bogtrykker Aslaksen her?

STENSGÅRD.

Han er visst ved valgforretningen.

(BASTIAN går ud i baggrunden; i det samme kommer MADAM RUNDHOLMEN
fra højre.)

MADAM   RUNDHOLMEN.

Nu går det rigtig som det var smurt, herr
Stensgård; alle så stemmer de på Dem.

STENSGÅRD.

Det er dog besynderligt.

MADAM   RUNDHOLMEN.

Ja;   Gud véd,   hvad Monsen  på Storli  vil sige.

STENSGÅRD.

Hør;  et ord, madam Rundholmen!

MADAM   RUNDHOLMEN.

Nå, hvad er det?

STENSGÅRD.

Vil De høre på mig?

MADAM   RUNDHOLMEN.

Jøsses, det vil jeg så gerne.

STENSGÅRD.

Nu vel.   De talte nylig om Deres enlige stand -

MADAM   RUNDHOLMEN.

Å, det var jo den fæle gamle Hejre -

STENSGÅRD.

De klaged over, hvor svært det er at sidde som
enke -

MADAM   RUNDHOLMEN.

Ja,  Gud, De skulde bare prøve det,  herr
Stensgård!

STENSGÅRD.

Men hvis der nu kom en rask ung mand -

MADAM   RUNDHOLMEN.

En rask ung mand?

STENSGÅRD.

En,   som   længe   havde  gået   i stilhed og holdt
af Dem -

MADAM   RUNDHOLMEN.

Nej,   véd De   hvad,   nu   vil jeg ikke høre mere
på Dem.

STENSGÅRD.

De   må!   En   ung   mand,   som   også   finder  det
svært at stå alene -

MADAM   RUNDHOLMEN.

Ja, hvad så?   Jeg forstår Dem sletikke.

STENSGÅRD.

Når De  nu  kunde   skabe to menneskers lykke,
madam Rundholmen, - både Deres egen og -

MADAM   RUNDHOLMEN.

Og en rask ung mands?

STENSGÅRD.

Ja vel; svar mig på det -

MADAM   RUNDHOLMEN.

Å   nej,   Stensgård,   det   er   da  vel  aldrig Deres
alvor?

STENSGÅRD.

Hvor  kan De   tro,  jeg  vil narre Dem!    Skulde
De så ikke være villig - ?

MADAM   RUNDHOLMEN.

Jo, det véd Vorherre jeg er!   Kære søde -

STENSGÅRD
(et skridt tilbage)

Hvad?

MADAM   RUNDHOLMEN.

Uf,  der er nogen!

(FRØKEN MONSEN kommer ilsomt og urolig fra baggrunden.)

RAGNA.

Med tilladelse,  er ikke faer her?

MADAM   RUNDHOLMEN.

Deres faer? Jo; nej; - jeg véd ikke; -
undskyld -

RAGNA.

Hvor er han?

MADAM   RUNDHOLMEN.

Deres faer?   Nå; nej, han er kørt forbi -

STENSGÅRD.

Indover til Kristiania.

RAGNA.

Nej, det er umuligt -

MADAM   RUNDHOLMEN.

Ja, forbi er han kørt, det véd jeg. Å, men
frøken Monsen, De kan ikke tro hvor glad jeg er!
Vent nu lidt, mens jeg løber ned i kælderen og
henter en flaske af den ægte.

(ud til venstre.)

STENSGÅRD.

Sig mig, frøken, - er det virkelig Deres fader,
De søger?

RAGNA.

Ja,  det hører De jo.

STENSGÅRD.

Og De har ikke vidst, at han er rejst hjemmefra?

RAGNA.

O, hvad véd jeg? Man siger mig ingenting.

Men til Kristiania?   Det er umuligt;  de måtte have
mødt ham.   Farvel!

STENSGÅRD
(træder ivejen).

Ragna! Hør! Hvorfor er De så forandret imod
mig?

RAGNA.

Jeg?   Slip mig frem!   Lad mig gå!

STENSGÅRD.

Nej, De får ikke gå! Jeg holder det for en
forsynets styrelse, at De kom i dette Øjeblik. O,
ikke denne skyhed; før var De anderledes.

RAGNA.

Ja, det er, Gud være lovet, forbi!

STENSGÅRD.

Men hvorfor - ?

RAGNA.

Jeg har lært Dem bedre at kende; - godt, at
jeg lærte det itide.

STENSGÅRD.

Ah, så? Man har løjet på mig? Ja, jeg har
måske også selv skyld; jeg har været som vævet
ind i en forvildelse. Det er over nu! O, når jeg
ser Dem, blir jeg et bedre menneske. Det er Dem,
jeg holder sandt og inderligt af; det er Dem, jeg
elsker, Ragna, - Dem, og ingen anden!

RAGNA.

Slip mig forbi!   Jeg er ræd for Dem -

STENSGÅRD.

O,  men imorgen,  Ragna, - må jeg da komme
og tale med Dem?

RAGNA.

Ja, ja, for Guds skyld,  blot ikke idag

STENSGÅRD.

Blot ikke idag?   Hurra!   Jeg er ovenpå; jeg er
lykkelig!

MADAM   RUNDHOLMEN
(med vin og kager fra venstre).

Se,   nu   skal   vi   såmæn drikke et glas på held
og velgående.

STENSGÅRD.

På lykke i kærlighed!   Kærlighedens og lykkens
skål!    Hurra for den dag imorgen!

(han drikker.)

KANDIDAT   HELLE
(fra højre til RAGNA).

Har  De fundet ham?

RAGNA.

Nej,  han er her ikke.    Kom, kom!

MADAM   RUNDHOLMEN.

Men,  Gudbevares, hvad er det?               *

KANDIDAT   HELLE.

Ingenting;    der   er   blot   kommet   fremmede   til
Storli og -

RAGNA.

Tak   for   al   Deres   venlighed,   madam
Rundholmen -


MADAM   RUNDHOLMEN.

Å;  har De nu fået fremmede på nakken igen?

RAGNA.

Ja, ja; undskyld; jeg må hjem.    Farvel!

STENSGÅRD.

Farvel, - til imorgen!

(KANDIDAT HELLE og FRØKEN MONSEN bort i baggrunden.)

DANIEL   HEJRE
(fra højre).

Ha, ha; nu går det som kæpper i hjul!
Stensgård, Stensgård, Stensgård, kagler de; de vælger
ham allesammen. Nu skulde De også vælge ham,
madam Rundholmen!

MADAM   RUNDHOLMEN.

Hi; De siger noget. Men stemmer de
allesammen på ham?

DANIEL   HEJRE.

Jo, de gør såmæn; herr Stensgård nyder folkets
tillid, som det heder. Gamle Lundestad går omkring
med et ansigt, som en sødsyltet agurk. Å, det er
en inderlig fryd at se på.

MADAM   RUNDHOLMEN.

De skal ikke ha'e valgt ham for ingenting. Kan
jeg ikke stemme, så kan jeg traktere.

(ud til venstre.)

DANIEL   HEJRE.

De er nok rigtig en enkernes Jens, De, herr
Stensgård! Ja, véd De hvad, - hende skulde De
bide Dem fast i, så var De velberget, faer!

STENSGÅRD.

I madam Rundholmen?

DANIEL   HEJRE.

Ja, netop; det er et fruentimmer, som er solid
i alle retninger; hun blir første høne i kurven,
såsnart pindeværket på Storli er ramlet overende.

STENSGÅRD.

Der er da ikke noget galt fat på Storli?

DANIEL   HEJRE.

Ikke det? De har en svag hukommelse,
højstærede. Taler man ikke om ruin og bankerot og - ?

STENSGÅRD.

Ja, ja,  og hvad så?

DANIEL   HEJRE.

Hvad så? Ja, sig De mig det. Her har været
bud ude efter Monsen; der er kommet to herrer til
Storli -

STENSGÅRD.

Et par gæster; ja,  det véd jeg -

DANIEL   HEJRE.

Ubudne gæster, min kære unge ven; man
hvisker om politi og om glubske kreditorer; - der er
galt fat i papirerne, må De vide! Ja, à propos, -
hvad var det for et papir, De fik af Monsen igår?

STENSGÅRD.

Å, det var et papir. Galt fat i papirerne, siger
De? Hør; De kender jo kammerherre Bratsbergs
underskrift ?


DANIEL   HEJRE.

He-he; det skulde jeg mene.

STENSGÅRD
(tager vekslen frem).

Nå,  så se  på dette her.

DANIEL   HEJRE.

Herhid; - jeg er rigtignok noget nærsynt,
men - (efter at have set.) Det der, højstærede? Det har
aldrig været kammerherrens hånd.

STENSGÅRD.

Aldrig?   Altså dog - !

DANIEL   HEJRE.

Og den er udstedt af proprietær Monsen?

STENSGÅRD.

Nej, af grosserer Bratsberg.

DANIEL   HEJRE.

Passiar! Lad mig se. (ser og giver den tilbage.) Den
kan De bruge til at tænde Deres cigar med.

STENSGÅRD.

Hvad for noget?   Også udstederens navn -?

DANIEL   HEJRE.

Forfalsket, unge mand; forfalsket, så sandt, som
jeg heder Daniel. Man behøver jo bare at se på den
med mistroens skærpede blik -

STENSGÅRD.

Men hvorledes var det da muligt - ? Monsen
må ikke have vidst -

DANIEL   HEJRE.

Monsen? Nej, den karl véd nok hverken besked
om sine egne eller andres papirer. Men det er godt,
det får en ende, herr Stensgård! Det er en
tilfredsstillelse for den moralske følelse. Ah, jeg har tidt
følt mig optændt af en ædel harme, om jeg selv tør
sige det, ved at måtte gå her og være vidne til - ;
noksagt. Men det morsomste ved det, er det, at
når nu Monsen dratter, så trækker han først og
fremst grosserer Bratsberg med sig; grossereren
trækker kammerherren -

STEJNSGÅRD.

Ja,  det sagde Lundestad også.

DANIEL   HEJRE.

Men der er naturligvis methode i bankerotten.
Pas på; jeg er en gammel spåmand: Monsen kommer
i tugthuset, grossereren kommer i akkord og
kammerherren kommer under administration; det vil sige,
hans kreditorer forærer ham et par tusend daler
årlig i livsvarig pension. Det er sådan det går, herr
Stensgård! Jeg kender det; jeg kender det. Hvad
siger ikke klassikeren? Fiat justitia, pereat mundus;
det vil sige: Fy, hvilken justits i denne bedærvede
verden, faer!

STENSGÅRD
(op og ned ad gulvet).

Både den ene og den anden! Begge veje
stængte!

DANIEL   HEJRE.

Hvad pokker - ?

STENSGÅRD.

Og det netop nu!   Nu, - nu!

BOGTRYKKER   ASLAKSEN
(kommer fra højre).

Tillykke;  tillykke,  herr valgmand!

STENSGÅRD.

Valgt?

ASLAKSEN.

Med   117   stemmer, - og Lundestad   med  53.
De andre er spredt i vind og vejr.

DANIEL   HEJRE.

Altså Deres  første   skridt  på  ærens   bane,   herr
Stensgård!

ASLAKSEN.

Og det skal også koste en bolle punsch -

DANIEL   HEJRE.

Ja,   det   er   jo   det   første   skridt,   som   koster,
siger man.

ASLAKSEN
(ind til venstre, råbende).

Punsch   på  bordet,   madam   Rundholmen!    Den
nye valgmand trakterer!

(GÅRDBRUGER   LUNDESTAD   og  FLERE   VÆLGERE   kommer   efterhånden   ind
fra højre.)

DANIEL   HEJRE
(deltagende til LUNDESTAD).

53!    Det er den gråhærdede borgers løn!

LUNDESTAD
(hvisker til STENSGÅRD).

Står  De   nu  rigtig fast  i  det,   som - ?

STENSGÅRD.

Hvad nytter det at stå fast, hvor alting ramler?

LUNDESTAD.

Mener De, spillet skulde være tabt?

ASLAKSEN
(tilbage fra venstre).

Madam  Rundholmen   koster  punschen  selv; -
hun er nærmest til det,   siger hun.

STENSGÅRD
(slagen af en tanke).

Madam Rundholmen!   Nærmest til -!

LUNDESTAD.

Hvilket?

STENSGÅRD.

Spillet er ikke tabt,  herr Lundestad!

(sætter sig og skriver ved bordet til højre.)

LUNDESTAD
(dæmpet).

Hør Aslaksen;   kan  jeg  få  noget  ind  i  avisen
til iovermorgen?

ASLAKSEN.

Jagud kan De det.   Er det grovt?

LUNDESTAD.

Nej visst er det ikke grovt.

ASLAKSEN.

Ja,  det er det samme; jeg taer det alligevel.

LUNDESTAD.

Det er mit politiske  testament;   jeg skriver det
ikveld.

(går opover gulvet.)

EN   TJENESTEPIGE
(fra venstre).

Her er punsch fra madamen.

ASLAKSEN.

Hurra; nu kommer der liv i de lokale forholde!

(han   sætter  bollen  på det midterste bord,   skænker  for de  øvrige  og
drikker flittigt under det følgende.    BASTIAN MONSEN er imidlertid
kommen ind fra højre.)

BASTIAN
(sagte).

Ja,  De husker vel på mit brev?

ASLAKSEN.

Vær rolig; (banker sig på brystlommen.) jeg har det her.

BASTIAN.

Og så besørger De det så fort De kan; - når
De ser hun har stunder, forstår De.

ASLAKSEN.

Forstår; forstår!  (råber.) Kom nu, her er glassene
fyldte!

BASTIAN.

De skal fanden ikke gøre det for ingenting.

ASLAKSEN.

Godt; godt.   (til pigen.)   En citron, Karen; - vær
som en vind!

(BASTIAN fjerner sig.)

STENSGÅRD.

Hør   et   ord,   Aslaksen;   kommer  De   her  forbi
imorgen aften?

ASLAKSEN.

Imorgen  aften?   Ja, det kan jeg gerne.

STENSGÅRD.

Vel;   så  går  De  indom   og  gier  madam
Rundholmen dette brev.

ASLAKSEN.

Fra Dem?

STENSGÅRD.

Ja.    Put  det  i   lommen.    Se så.   Imorgen aften
altså.

ASLAKSEN.

Akkurat;  vær De rolig.

(PIGEN bringer det forlangte.    STENSGÅRD går henimod vinduet.)

BASTIAN.

Nå,   du, - har   du   så   talt   til   madam
Rundholmen?

STENSGÅRD.

Talt? Å ja; jeg har talt lidt -

BASTIAN.

Og hvad tror du?

STENSGÅRD.

Ja,  - jo;   vi   blev   afbrudt;   jeg  kan ikke sige
dig noget bestemt.

BASTIAN.

Jeg frister det alligevel;   hun klager svært over
enkestanden.   Om en times tid vil jeg ha'e det afgjort.

STENSGÅRD.

Om  en times tid?

BASTIAN
(ser MADAM RUNDHOLMEN, som træder ind fra venstre).

Hys;  lad ingen mærke noget!

(går opover gulvet.)

STENSGÅRD
(hen til ASLAKSEN, sagte).

Giv mig brevet igen.

ASLAKSEN.

Vil De ha'e det igen?

STENSGÅRD.

Ja, hurtig; jeg skal selv besørge det.

ASLAKSEN.

Værsågod; her er det.

(STENSGÅRD stikker brevet i lommen og blander sig mellem de øvrige.)

MADAM   RUNDHOLMEN
(til BASTIAN).

Hvad siger så De til valget, Monsen?

BASTIAN.

Alt godt; jeg og Stensgård er fine venner, skal
jeg fortælle Dem. Det skulde ikke undre mig, om
han kommer på thinget.

MADAM   RUNDHOLMEN.

Men det vilde nok ikke Deres faer se blidt til.

BASTIAN.

Å, faer har så mange jern i ilden. Desuden,
skikker de Stensgård, så blir æren lige fuldt i
familjen, tænker jeg.

MADAM   RUNDHOLMEN.

Hvorledes det?

BASTIAN.

Han går på frierfødder -

MADAM   RUNDHOLMEN.

Gudbevares; har han sagt noget?

BASTIAN.

Ja;  og jeg har lovet at tale  for ham;   det skal
gå; jeg tror visst, Ragna har et godt øje til ham.

MADAM   RUNDHOLMEN.

Ragna?

LUNDESTAD
(kommer nærmere).

Nå;   hvad   snakker   De   så   ivrigt   om,   madam
Rundholmen?

MADAM   RUNDHOLMEN.

Tænk,   han   siger,   at   Stensgård   går   på
frierfødder -

LUNDESTAD.

Ja vel; men kammerherren er ikke let at bøje -

BASTIAN.

Kammerherren ?

LUNDESTAD.

Han holder hende sagtens for god til en simpel
sagfører -

MADAM   RUNDHOLMEN.

Hvem; hvem?

LUNDESTAD.

Frøkenen;  datteren, naturligvis.

BASTIAN.

Han   frier   da   vel   aldrig   til   frøken   Bratsberg,
véd jeg?

LUNDESTAD.

Minsæl gør han så.

MADAM   RUNDHOLMEN.

Og det bander De på?

BASTIAN.

Og   til   mig   har   han   sagt  -!    Hør;   lad   mig
tale med Dem!

(LUNDESTAD og BASTIAN mod baggrunden.)

MADAM   RUNDHOLMEN
(nærmer sig til STENSGÅRD).

De må være på Deres post, Stensgård!

STENSGÅRD.

Mod hvem?

MADAM   RUNDHOLMEN.

Mod slette  mennesker; her er folk,  som går og
lægger ondt for Dem.

STENSGÅRD.

Lad dem det, - når de bare ikke lægger ondt
for mig hos én.

MADAM   RUNDHOLMEN.

Hvem er den ene?

STENSGÅRD
(stikker brevet hemmeligt til hende).

Se der; læs det,  når De blir ensom.

MADAM   RUNDHOLMEN.

Ak, det vidste jeg nok!

(ind til venstre.)

VÆRKSFORVALTER   RINGDAL
(fra højre).

Nå,  jeg hører,   De er gået af med  sejren,   herr
sagfører.

STENSGÅRD.

Ja, jeg er, herr forvalter; og det tiltrods for
Deres højvelbårne principals bestræbelser.

RINGDAL.

Hvad har han bestræbt sig for?

STENSGÅRD.

For at stemme mig ud.

RINGDAL.

Han gør brug af sin valgfrihed, som enhver
anden.

STENSGÅRD.

Det er kun skade, at han nok ikke oftere
kommer til at gøre brug af den.

RINGDAL.

Hvad skal det sige?

STENSGÅRD.

Jeg mener, eftersom det er så og så fat i
papirerne -

RINGDAL.

I papirerne! Hvilke papirer? Hvad har De
taget Dem for?

STENSGÅRD.

Å, De behøver ikke at spille, som om De
ingenting forstod. Er her ikke et uvejr ivente?
Fallit i stor målestok?

RINGDAL.

Jo, det hører jeg fra alle kanter.

STENSGÅRD.

Og er kanske ikke både kammerherren og
grossereren med i det?

RINGDAL.

Med tilladelse, er De gal?

STENSGÅRD.

Ja, det er jo naturligt, at De søger at skjule det.

RINGDAL.

Hvad skulde det nytte?   Kan sligt skjules?

STENSGÅRD.

Er det da ikke sandt?

RINGDAL.

Ikke en stavelse, hvad kammerherren angår.
Men hvor har De kunnet tro sådant noget? Hvem
har bildt Dem det ind?

STENSGÅRD.

Det siger jeg ikke for øjeblikket.

RINGDAL.

Ligemeget. Men hvem der end har gjort det,
så ligger der en hensigt under.

STENSGÅRD.

En hensigt -!

RINGDAL.

Ja, tænk Dem om; er her ingen, som kunde
se sin fordel i at holde Dem borte fra
kammerherren - ?

STENSGÅRD.

Min salighed; jo, jo; det er her!

RINGDAL.

Kammerherren har meget tilovers for Dem
igrunden -

STENSGÅRD.

Har han?

RINGDAL.

Ja, og det vil man forspilde; - man bygger
på, at De ikke kender forholdene her, at De er
opbrusende og godtroende, at -

STENSGÅRD.

O, de øgler! Og madam Rundholmen, som har
mit brev!

RINGDAL.

Hvilket brev?

STENSGÅRD.

Å, ingenting. Men det er ikke for sent endnu!
Kære herr Ringdal, træffer De kammerherren iaften?

RINGDAL.

Det gør jeg sikkert.

STENSGÅRD.

Så sig ham, det var vås med de trusler, han
véd nok; sig ham, jeg kommer selv og forklarer
alting imorgen.

RINGDAL.

Kommer De?

STENSGÅRD.

Ja, for at bevise ham; - ah, bevise! Se her,
herr Ringdal; giv kammerherren denne veksel fra mig.

RINGDAL.

Vekselen -!

STENSGÅRD.

Ja, ja; det er noget, som De ikke forstår; men
giv ham den blot -

RINGDAL.

I sandhed, herr Stensgård -

STENSGÅRD.

Og så kan De bare tilføje de simple ord fra
mig: det er således jeg handler mod de folk, der
vil stemme mig ud ved valgmandsvalget.

RINGDAL.

Det kan De lide på.

(ud i baggrunden.)

STENSGÅRD.

Hør, herr Hejre, - hvorledes kunde De fare i
mig med den historie om kammerherren?

DANIEL   HEJRE.

Hvorledes jeg kunde fare i Dem - ?

STENSGÅRD.

Ja visst; det er jo den sorteste løgn -

DANIEL   HEJRE.

Ej; se-se; det glæder mig inderligt! Tænk
Dem, herr Lundestad, det er løgn, det med
kammerherren.

LUNDESTAD.

Hys;  fejl spor;  det er nok nærmere.

STENSGÅRD.

Hvorledes nærmere?

LUNDESTAD.

Jeg véd ingenting! men folk snakker om madam
Rundholmen -

STENSGÅRD.

Hvad!

DANIEL   HEJRE.

Ja,   har jeg ikke spået det!    Disse forbindelser
med proprietariussen på Storli -

LUNDESTAD.

Han kørte afgårde imorges, før det blev lyst -

DANIEL   HEJRE.

Og familjen er ude og leder efter ham -

LUNDESTAD.

Og   sønnen   har   travlt   med   at  få  søsteren vel
forsørget -

STENSGÅRD.

Forsørget!     "Imorgen",   sagde  hun;   og hendes
uro for faderen - !

DANIEL   HEJRE.

He-he;  De skal se,   han er gået hen og hængt
sig, faer!

ASLAKSEN.

Er der nogen,  som  har hængt sig?

LUNDESTAD.

Herr Hejre siger, at Monsen på Storli -


PROPRIETÆR   MONSEN
(fra baggrunden).

Champagne på bordet!

ASLAKSEN   og   FLERE.

Monsen!

MONSEN.

Ja, Monsen, ja! Champagnemonsen!
Pengemonsen! Vin, i fandens skind og ben!

DANIEL   HEJRE.

Men, højstærede - !

STENSGÅRD,

De!   Hvor kommer De fra!

MONSEN.

Fra forretninger! Tjent hundrede tusend! Hej;
imorgen gør jeg dundrende middag på Storli. Alle
ere indbudne. Champagne, siger jeg! Tillykke,
Stensgård, De er jo bleven valgmand.

STENSGÅRD.

Ja,  jeg skal forklare Dem -

MONSEN.

Pyt; hvad rager det mig? Vin! Hvor er
madam Rundholmen?

(vil ind til venstre.)

TJENESTEPIGEN
(som nylig er trådt ud).

Der får ingen komme ind; madamen sidder og
læser et brev -

BASTIAN.

Å, død og pine!

(ud i baggrunden.)

STENSGÅRD.

Læser hun et brev?

TJENESTEPIGEN,

Ja,  og så er hun rent som forstyrret.

STENSGÅRD.

Farvel, herr Monsen; imorgen middag på Storli -

MONSEN.

Farvel;  imorgen!

STENSGÅRD
(dæmpet).

Herr Hejre, vil De gøre mig en tjeneste?

DANIEL   HEJRE.

Å, såmæn, såmæn.

STENSGÅRD.

Så mal mig en liden smule sort for madam
Rundholmen; tal lidt tvetydigt om mig; - De gør
sligt så udmærket.

DANIEL   HEJRE.

Hvad Pokker er det for noget?

STENSGÅRD.

Jeg har mine grunde; det er en spøg, skal
jeg sige Dem, - et væddemål med - med en, som De
har et horn i siden til.

DANIEL   HEJRE.

Aha, jeg forstår -;  noksagt!

STENSGÅRD.

Altså, fordærv ingenting; gør hende bare en
smule tvivlsom i sin dom om mig; sådan lidt uviss
indtil videre, skønner De.

DANIEL   HEJRE.

Vær tryg; det skal være mig en inderlig
fornøjelse -

STENSGÅRD.

Tak; tak, sålænge! (over mod bordet.) Herr
Lundestad, vi to tales ved imorgen formiddag hos
kammerherrens.

LUNDESTAD.

Har De håb?

STENSGÅRD.

Et tredobbelt!

LUNDESTAD.

Tredobbelt?   Men jeg begriber ikke -

STENSGÅRD.

Behøves heller ikke; fra nu af skal jeg hjælpe
mig selv.

(ud i baggrunden.)

MONSEN
(ved punschbollen).

Et fuldt glas  til,  Aslaksen!    Hvor er Bastian?

ASLAKSEN.

Han foer på døren. Men jeg har et brev at
besørge for ham.

MONSEN.

Har De det?

ASLAKSEN.

Til madam Rundholmen.

MONSEN.

Nå endelig!

ASLAKSEN.

Men ikke før imorgen aften, sa'e han; hverken
før eller senere; akkurat på slaget!   Skål!

DANIEL   HEJRE
(til LUNDESTAD).

Hvad Pokker er der for maskepi mellem denne
herr Stensgård og madam Rundholmen, De?

LUNDESTAD
(sagtere).

Han frier til hende.

DANIEL   HEJRE.

Tænkte jeg det ikke?   Men han bad, jeg skulde
sværte ham lidt, gøre ham mistænkt -; noksagt -

LUNDESTAD.

Og De lovte det?

DANIEL   HEJRE.

Ja, naturligvis.

LUNDESTAD.

Han  skal  ha'e   sagt  om Dem  det,   at hvad De
lover i øst,  det holder De i vest.

DANIEL   HEJRE.

He-he; den kære sjæl, - da skal han sandelig
ha'e forregnet sig dennegang.

MADAM   RUNDHOLMEN
(med et åbent brev, i døren til venstre).

Hvor er sagfører Stensgård?

DANIEL   HEJRE.

Han  kyssed Deres tjenestepige og gik, madam
Rundholmen!

(Teppet falder.)

*



FEMTE AKT.

*

(Stort modtagelsesværelse  hos kammerherrens. Indgang i baggrunden;
døre til højre og venstre.)

(VÆRKSFORVALTER RINGDAL  står ved  et bord  og blader i nogle papirer.
Det banker.)

RINGDAL.

Kom ind!

DOKTOR   FJELDBO
(fra baggrunden).

Godmorgen!

RINGDAL.

Godmorgen, herr doktor!

FJELDBO.

Nå,  alting står vel til?

RINGDAL.

Jo, tak; her står det nok så vel; men —

FJELDBO.

Men?

RINGDAL.

Ja,   De  har  da   sagtens   hørt   den store nyhed?
FJELDBO.

Nej.    Hvad er det for noget?

RINGDAL.

Hvad? Har De ikke hørt det, som er hændt
på Storli?

FJELDBO.

Nej!

RINGDAL.

Monsen er rømt inat.

FJELDBO.

Rømt?   Monsen?

RINGDAL.

Rømt.

FJELDBO.

Men du gode Gud - ?

RINGDAL.

Her gik allerede underlige rygter igår; men så
kom Monsen tilbage; han må have vidst at
forstille sig -

FJELDBO.

Men grunden?   Grunden?

RINGDAL.

Umådelige tab på trælast, siges der; et par
huse i Kristiania skal være standset og så -

FJELDBO.

Og så er han rømt!

RINGDAL.

Indover til Sverig, rimeligvis. Imorges kom
øvrigheden til Storli; der skrives op og forsegles -

FJELDBO.

Og den ulykkelige familje - ?

RINGDAL.

Sønnen har nok altid holdt sig udenfor; ialfald
lader han nu som ingenting, hører jeg.

FJELDBO.

Ja, men datteren da?

RINGDAL.

Hys; datteren er her.

FJELDBO.

Her?

RINGDAL.

Huslæreren bragte hende og de små herover
imorges; frøkenen har taget sig af dem i al stilhed.

FJELDBO.

Og hvorledes bærer hun dette?

RINGDAL.

Å, jeg tænker, nok så tåleligt. De kan vide,
efter den behandling, hun har lidt hjemme -; og
desuden kan jeg fortælle Dem, at hun - Hys; der
er kammerherren.

KAMMERHERREN
(fra venstre).

Se, er De der, kære doktor?

FJELDBO.

Ja, jeg er temmelig tidligt ude. Må jeg nu
ønske Dem til lykke med fødselsdagen, herr
kammerherre!

KAMMERHERREN.

Å, Gud bedre os for hvad lykke den bringer;
men De skal have tak; jeg véd, De mener det vel.

FJELDBO.

Og tør jeg så spørge Dem, herr kammerherre -

KAMMERHERREN.

Først et ord; De skal herefter lade den titel fare.

FJELDBO.

Hvad skal det sige?

KAMMERHERREN.

Jeg er jernværksejer, slet og ret.

FJELDBO.

Å,   men  hvad  er  dog  dette  for  urimeligheder?

KAMMERHERREN.

Jeg har frasagt mig titel og bestilling. Min
underdanigste skrivelse afgår endnu idag.

FJELDBO.

Det skulde De dog sove på.

KAMMERHERREN.

Når min konge viste mig den nåde at optage
mig i sin nærmeste omgivelse, så skete det på grund
af en anseelse, som min familje gennem lange slægter
havde vidst at bevare.

FJELDBO.

Ja, hvad så videre?

KAMMERHERREN.

Min familje er beskæmmet, ligeså fuldt, som
proprietær Monsen. Ja, De har da vel hørt om Monsen?

FJELDBO.

Jo, jeg har.

KAMMERHERREN
(til RINGDAL).

Véd man intet nærmere?

RINGDAL.

Intet andet, end at han trækker en hel del af
de yngre gårdbrugere med.

KAMMERHERREN.

Og min søn?

RINGDAL.

Deres søn har skikket mig et opgør. Han kan
svare enhver sit; men der blir ingenting tilovers.

KAMMERHERREN.

Hm. Ja, vil De så få min ansøgning renskrevet.

RTNGDAL.

Det skal ske.

(ud gennem den forreste dør til højre.)

FJELDBO.

Men har De betænkt Dem? Det hele kan jo
ordnes i al stilhed.

KAMMERHERREN.

Så? Kan jeg gøre mig selv uvidende om hvad
der er sket?

FJELDBO.

Å, hvad er der igrunden sket? Han har jo
skrevet Dem til, tilstået sin ubesindighed, tryglet om
tilgivelse; dette er jo den eneste gang, han har gjort
sig skyldig i sligt; hvad er det så, spørger jeg?

KAMMERHERREN.

Vilde De handle, som min søn har handlet?

FJELDBO.

Han vil ikke gentage det; det er hovedsagen.

KAMMERHERREN.

Og hvoraf véd De,  at han ikke vil gentage det?

FJELDBO.

Om ikke af andet, så véd jeg det af det optrin,
De selv har fortalt mig; det med Deres svigerdatter.
Hvad der end kommer ud af det forresten, så vil
det ryste ham til alvor.

KAMMERHERREN
(opover gulvet).

Min stakkels Selma! Vor jævne fred og lykke
forspildt!

FJELDBO.

Der er noget, som står højere. Den lykke har
været et skin. Ja, jeg vil sige Dem det: De har i
det, som i så meget andet, bygget på en hul grund;
De har været forblindet og hovmodig, herr
kammerherre !

KAMMERHERREN
(standser).

Jeg?

FJELDBO.

Ja, De! De har pukket på Deres familjes
hæderlighed; men når er denne hæderlighed bleven sat på
prøve? Véd De, om den vilde stået i fristelsen?

KAMMERHERREN.

De kan spare Dem enhver præken, herr doktor;
disse sidste dages begivenheder er ikke gået sporløst
hen over mig.

FJELDBO.

Det tror jeg også; men lad det så vise sig i
en mildere dom og i en klarere erkendelse. De
bebrejder Deres søn; men hvad har De gjort for Deres
søn? De har sørget for at uddanne hans evner,
men ikke for at grundlægge en karaktér i ham. De
har holdt foredrag over, hvad han skyldte sin
hæderlige familje; men De har ikke ledet og bøjet og
formet ham således, at det blev ham en ubevidst
nødvendighed at handle hæderligt.

KAMMERHERREN.

Tror De det?

FJELDBO.

Jeg både tror det og jeg véd det. Men det er
jo så almindeligt her; man sætter opgaven i at lære,
istedetfor i at være. Vi ser også hvad det leder til;
vi ser det i de hundreder af begavede mennesker,
der går halvfærdige omkring og er ét i følelser og
stemninger og noget ganske andet i værk og
handlesæt. Se nu blot til Stensgård -

KAMMERHERREN.

Stensgård,  ja!    Hvad  siger De  om Stensgård?

FJELDBO.

Stykværk. Jeg har kendt ham fra barnsben af.
Hans faer var et vissent drog, en pjalt, et ingenting;
han drev en liden høkernæring og
pantelånerforretninger ved siden af; eller, rettere sagt, det var
konen, som drev det. Hun var et grovslået
fruentimmer, det mest ukvindelige, jeg har kendt. Manden
fik hun gjort umyndig; ikke en hjertetanke var der
i hende. Og i dette hjem vokste Stensgård op. Og
så gik han i latinskole tillige. "Han skal studere",
sagde moderen; "der skal blie en dygtig inkassator
af ham". Styghed i hjemmet; løftelse i skolen; ånden,
karakteren, viljen, evnerne, - altsammen hver sin
vej. Hvad kunde det føre til, andet, end til
splittelse i personligheden?

KAMMERHERREN.

Jeg véd ikke, hvad det kunde føre til. Men jeg
gad vide, hvad der er godt nok for Dem. Af
Stensgård kan man ingenting vente; af min søn heller
ikke; men af Dem, naturligvis; af Dem -!

FJELDBO.

Ja, af mig; netop af mig. Å, De må ikke smile;
jeg hovmoder mig ikke; men jeg har fåt det, som
grunder ligevægten, og som gør sikker. Jeg er
vokset op under ro og harmoni, i en jævn
middelstandsfamilje. Min moder er en kvinde, helt og
holdent; hjemme hos os har der aldrig været ønsker
udover evnerne; intet krav er forlist på forholdenes
skær; intet dødsfald har grebet forstyrrende ind og
efterladt tomhed og savn i kredsen. Der var der
kærlighed til skønhed; men den lå inderligt i
livsbetragtningen, ikke jævnsides langs med den; der
var der hverken forstandens eller stemningens
udskejelser -

KAMMERHERREN.

Se, se; det er derfor De er bleven så overmåde
komplet?

FJELDBO.

Langtfra at jeg det tror. Jeg siger kun, at
livsvilkårene har stillet sig så uendelig gunstigt for mig;
og jeg føler det som et ansvar.

KAMMERHERREN.

Lad så være; men når Stensgård intet sådant
ansvar har, da er det desto smukkere, at han
alligevel -

FJELDBO.

Hvilket?   Hvad?

KAMMERHERREN.

De dømmer ham falskt, min gode doktor! Se
her. Hvad siger De til dette?

FJELDBO.

Deres søns veksel?

KAMMERHERREN.

Ja,  den har han sendt mig tilbage.

FJELDBO.

Frivilligt?

KAMMERHERREN.

Frivilligt og uden betingelser. Det er smukt;
det er nobelt; - og derfor står også fra idag af mit
hus åbent for ham.

FJELDBO.

Betænk Dem! For Deres egen, for Deres datters
skyld -

KAMMERHERREN.

Å, lad mig være! Han har meget forud for
Dem; han er ligefrem idetmindste; men De, De går
skjult tilværks.

FJELDBO.

Jeg?

KAMMERHERREN.

Ja, De! De er bleven den styrende her i huset;
De går ud og ind; jeg tager Dem på råd i alting,
- og så alligevel -

FJELDBO.

Ja, ja; alligevel -?

KAMMERHERREN.

Alligevel så er der noget bagved med Dem;
noget forbandet; noget - noget fornemt, som jeg
ikke udstår!

FJELDBO.

Men så forklar Dem dog!

KAMMERHERREN.

Jeg? Nej, De skulde forklare Dem, skulde De!
Men nu kan De have det så godt.

FJELDBO.

Herr kammerherre, vi to forstår ikke hinanden.
Jeg har ingen veksel at sende tilbage; men det
kunde dog hænde, at jeg bragte et større offer endda.

KAMMERHERREN.

Så?   Hvorved?

FJELDBO.

Ved at tie.

KAMMERHERREN.

Ved at tie? Skal jeg sige Dem, hvad jeg kunde
have lyst til? At blive grov, bande, gå ind i de
unges forbund! De er en højfornem stivnakke, herr
værkslæge; - og det passer ikke i vort fri samfund.
Se Stensgård; han er ikke noget sådant; og derfor
skal han få komme her i huset; han skal -; han
skal - ! Å, jeg gider min sæl og salighed ikke - !
Nu kan De have det så godt; som man reder, så
ligger man.

GÅRDBRUGER   LUNDESTAD
(fra baggrunden)

Til lykke med dagen, herr kammerherre! Og
må jeg så ønske Dem hæder og alt godt -

KAMMERHERREN.

Å, Pokker i vold, - havde jeg nær sagt. Det
er lapperi altsammen, min kære Lundestad. Der er
ingenting, som holder prøve tilbunds i denne verden.

LUNDESTAD.

Så siger proprietær Monsens kreditorer også.

KAMMERHERREN.

Ja, dette med Monsen! Kom det ikke over Dem,
som et lynslag?

LUNDESTAD.

Å, De har nu spået det så længe, De, herr
kammerherre.

KAMMERHERREN.

Hm, hm; - ja visst har jeg så; det er ikke
længere siden, end i forgårs; han kom her for at
prelle mig -

FJELDBO.

Kanske for at frelses.

LUNDESTAD.

Ugørligt; han var kommen for dybt i det; -
og det, som sker, det er nu altid det bedste.

KAMMERHERREN.

Velbekomme! Finder De det også bedst, at De
blev slået ved valget igår?


LUNDESTAD.

Jeg blev da ikke slået; det gik jo altsammen
efter min egen vilje. Stensgård skal en ikke stanges
med; han har det, som vi andre må bide os i
fingrene efter.

KAMMERHERREN.

Ja,  det udtryk forstår jeg ikke ganske - ?

LUNDESTAD.

Han har evne til at rive mængden med sig.
Og da han nu er så heldig, at han hverken hindres
af karaktér eller af overbevisning eller af borgerlig
stilling, så har han så svært let for at være
frisindet.

KAMMERHERREN.

Jeg skulde dog i sandhed mene, at vi også er
frisindede.

LUNDESTAD.

Ja Gu' er vi frisindede, herr kammerherre; der
er ingen tvivl om det. Men der er det ved det, at
vi bare er frisindede på vore egne vegne; men nu
kommer Stensgård og er frisindet på andres vegne
også. Det er det nye i tingen.

KAMMERHERREN.

Og alt dette omvæltnings væsen vil De fremme?

LUNDESTAD.

Jeg har læst i gamle historiebøger, at der før
i tiden var folk, som kunde mane spøgelser frem;
men de kunde ikke mane dem bort igen.

KAMMERHERREN.

Men, kære Lundestad, hvor kan De, som en
oplyst mand - ?

LUNDESTAD.

Jeg véd nok, det er papistisk overtro, herr
kammerherre; men det er med nye tanker, som med
spøgelser; en kan ikke mane dem bort igen; og
derfor får en se at komme ud af det med dem, så godt
en kan.

KAMMERHERREN.

Ja, men nu, da Monsen er faldet, og rimeligvis
hele dette slæng af rolighedsforstyrrere med ham -

LUNDESTAD.

Var Monsen faldet en to-tre dage før, så var
meget blevet anderledes.

KAMMERHERREN.

Desværre; De har været for snar -

LUNDESTAD.

Jeg havde også hensyn til Dem, herr
kammerherre.

KAMMERHERREN.

Til mig?

LUNDESTAD.

Vort parti må bevare sin hæderlighed i folks
øjne. Vi repræsenterer den gamle, grundfæstede,
norske ærlighed. Havde jeg svigtet Stensgård, så
véd De han har et papir -

KAMMERHERREN.

Ikke nu længere.

LUNDESTAD.

Hvad?

KAMMERHERREN.

Her er det.


LUNDESTAD.

Har han sendt Dem det tilbage?

KAMMERHERREN.

Ja.   Personlig er han en hædersmand; det
skudsmål må jeg give ham.

LUNDESTAD
(tankefuld).

Sagfører Stensgård har gode gaver.

SAGFØRER STENSGÅRD
(fra baggrunden, standser i døren).

Får jeg lov at komme nærmere?

KAMMERHERREN
(imod ham).

Det kan De trygt.

STENSGÅRD.

Og De vil tage en lykønskning af mig?

KAMMERHERREN.

Det vil jeg.

STENSGÅRD.

Så tag den både varm og inderlig!    Og slå så
en streg over alle skrevne dumheder -

KAMMERHERREN.

Jeg  holder  mig  til  handlinger,   herr Stensgård.

STENSGÅRD.

O, Gud velsigne Dem!

KAMMERHERREN.

Og fra  idag  af -  siden De  så ønsker det  -
fra idag af er De som hjemme her.

STENSGÅRD.

Må jeg?   Må jeg det?

(det banker.)

KAMMERHERREN.

Kom ind!

(FLERE BYGDEMÆND, MEDLEMMER AF FORMANDSKABET o. s. v.  KAMMERHERREN
går dem imøde, modtager lykønskninger og taler med dem.)

THORA
(som imidlertid er trådt ind fra den bageste dør til venstre.)

Herr Stensgård, må jeg takke Dem stille.

STENSGÅRD.

De frøken!

THORA.

Fader har sagt mig, hvor smukt De har handlet.

STENSGÅRD.

Men -?

THORA.

O, hvor vi har miskendt Dem!

STENSGÅRD.

Har De -?

THORA.

Det var jo også Deres egen skyld; - nej, nej;
det var vor. O, hvor inderlig gerne vilde jeg ikke
gøre det godt igen.

STENSGÅRD.

Vilde De?   Vilde De selv?   Vilde De virkelig - ?

THORA.

Allesammen; kunde vi såsandt -

KAMMERHERREN.

Forfriskninger til herrerne, mit barn!

THORA.

Nu kommer de.

(hun går op igen mod døren, hvorfra pigen straks efter kommer med vin
og bagværk, der bydes omkring under det følgende.)

STENSGÅRD.

Kære, fortræffelige Lundestad; jeg føler mig som
en sejrende gud!

LUNDESTAD.

Så følte De Dem vel igår også.

STENSGÅRD.

Pyt; idag er det noget andet; det bedste; kronen
på det hele!    Glorien, glansen over livet!

LUNDESTAD.

Åhå;  elskovstanker?

STENSGÅRD.

Ingen tanker! Lykke, lykke; kærlighedslykke!

LUNDESTAD.

Så svoger Bastian har bragt Dem svaret?

STENSGÅRD.

Bastian - ?

LUNDESTAD.

Ja,   han ymted om noget igår;   han   havde nok
lovet at tale for Dem hos en liden pige.

STENSGÅRD.

Å, hvad sniksnak -

LUNDESTAD.

Vær ikke ræd for mig. Hvis De ikke véd det
endnu, så kan jeg sige Dem det: De har sejret,
herr Stensgård; jeg har det fra Ringdal.

STENSGÅRD.

Hvad har De fra Ringdal?

LUNDESTAD.

Jomfru Monsen har givet sit ja.

STENSGÅRD.

Hvad siger De?

LUNDESTAD.

Sit ja, siger jeg.

STENSGÅRD.

Ja?   Ja?   Og faderen er rømt!

LUNDESTAD.

Men ikke datteren.

STENSGÅRD.

Sit ja! Midt under en sådan familjeskandale!
Hvor ukvindeligt! Sligt må jo støde enhver
fintfølende mand tilbage. Men det er en misforståelse,
det hele. Jeg har aldrig anmodet Bastian -; hvor
kunde så det bæst - ? Ligemeget, det kommer mig
ikke ved; hvad han har gjort, må han selv svare for.

DANIEL   HEJRE
(fra baggrunden).

He-he; stor forsamling; ja, naturligvis; man gør
sin opvartning, sine hoser grønne, som man siger.
Kanske jeg også må få lov -

KAMMERHERREN.

Tak, tak, gamle ven!

DANIEL   HEJRE.

Gudbevares, højstærede; gør sig endelig ikke så
gemen. (nye gæster kommer.) Se, der har vi retfærdighedens
håndlangere; - exekutionsmagten -; noksagt! (hen til
STENSGÅRD.) Ah, min kære, lykkelige, unge mand; er
De der? Deres hånd! Modtag forsikkringen om en
oldings uskrømtede glæde.

STENSGÅRD.

Hvorover?

DANIEL   HEJRE.

De bad mig igår tale en smule tvetydigt om
Dem til hende, De véd nok -

STENSGÅRD.

Nå ja, ja; hvad så?

DANIEL   HEJRE.

Det var mig en inderlig fryd at efterkomme
Deres ønske -

STENSGÅRD.

Hvad så; hvad så, spørger jeg? Hvorledes tog
hun det?

DANIEL   HEJRE.

Som en elskende kvinde, naturligvis; stak i at
græde; smækked døren i lås; vilde hverken svare
eller vise sig -

STENSGÅRD.

Ah, Gudskelov!

DANIEL   HEJRE.

De er barbarisk! At sætte et enkehjerte på
slig grusom prøve; at gå her og glæde sig over
skinsygens kvaler - ! Men kærligheden har
katteøjne; noksagt; thi idag, da jeg foer forbi, stod madam
Rundholmen frisk og frodig i det åbne vindu og
kæmmed sit hår; så ud som en havfrue, med
permission at sige; - å, det er et dygtigt fruentimmer!

STENSGÅRD.

Nå?   Og så?

DANIEL   HEJRE.

Ja, så lo hun, som hun var besat, faer; og
dermed rakte hun et brev ivejret og råbte: Et frierbrev,
herr Hejre; jeg er bleven forlovet igår!

STENSGÅRD.

Hvad?   Forlovet?

DANIEL   HEJRE.

En hjertelig lykønskning, unge mand; det glæder
mig usigeligt, at jeg var den første, som kunde
melde Dem -

STENSGÅRD.

Det er sludder!   Det er snak!

DANIEL   HEJRE.

Hvad er snak?

STENSGÅRD.

De har ikke forstået hende; eller hun har ikke
forstået - ; forlovet! Er De gal? Nu, da Monsen
er falden, så er rimeligvis hun også -

DANJEL   HEJRE.

Nej, minsæl er hun ej, faer! Madam
Rundholmen står på solide ben.

STENSGÅRD.

Ligemeget. Mine tanker går i en ganske anden
retning. Det med brevet var bare en spøg, et
væddemål, det hørte De jo. Kære herr Hejre, gør mig
den tjeneste, ikke at tale et ord til nogen om denne
dumme historie.

DANIEL   HEJRE.

Forstår; forstår! Det skal holdes hemmeligt;
det er det, man kalder romantik. Ak, ja; den
ungdom, den skal nu altid være så poetisk!

STENSGÅRD.

Ja, ja; ti blot; jeg skal lønne Dem for det, -
føre Deres processer -; hys; jeg stoler på Dem.

(fjerner sig.)

KAMMERHERREN
(som imidlertid har talt med LUNDESTAD).

Nej, Lundestad, - det kan jeg umuligt tro.

LUNDESTAD.

Nu svor jeg, herr kammerherre! Jeg har det
fra Daniel Hejres egen mund.

DANIEL   HEJRE.

Hvad har De fra min mund, om jeg tør spørge?

KAMMERHERREN.

Sig mig, - har sagfører Stensgård vist dig en
veksel igår?

DANIEL   HEJRE.

Ja,   død   og   plage,   det   er   sandt!     Hvorledes
hænger det sammen?

KAMMERHERREN.

Det  skal jeg  sige  dig  siden.    Men  du fortalte
ham jo -

LUNDESTAD.

De bildte ham jo ind, at den var falsk?

DANIEL   HEJRE.

Pyt;   en   uskyldig   spøg,   for   at   gøre   ham   lidt
betuttet i sejersrusen -

LUNDESTAD.

Men   De   sagde jo,   at  begge   underskrifter   var
falske?

DANIEL   HEJRE.

Ja,   for Pokker,   hvorfor  ikke  ligesågodt  begge,
som den ene?

KAMMERHERREN.

Altså dog!

LUNDESTAD
(til KAMMERHERREN).

Og da han det hørte -

KAMMERHERREN.

Så var det han gav vekselen til Ringdal!

LUNDESTAD.

Den veksel,  som han ikke længere kunde bruge
til at true med.

KAMMERHERREN.

Spiller den højmodige; fører mig bag lyset
påny; - åbner sig adgang til mit hus; afnøder mig
taksigelser, - den, den - ! Og den person - !

DANIEL   HEJKE.

Men hvad er det dog for løjerlige fagter,
højstærede?

KAMMERHERREN.

Siden; siden, kære ven! (trækker  LUNDESTAD   tilside.)
Og den person er det, De beskytter,  skubber fremad,
hjælper ivejret!

LUNDESTAD.

End De selv da?

KAMMERHERREN.

O, jeg kunde have lyst til -!

LUNDESTAD
(tyder mod STENSGÅRD, som taler med THORA).

Se derborte. Hvad tanker tror De ikke folk
gør sig - ?

KAMMERHERREN.

De tanker skal jeg bringe dem ud af.

LUNDESTAD.

For sent, herr kammerherre; han hjælper sig
frem med udsigter og skin og sandsynligheder -

KAMMERHERREN.

Jeg kan også manøvrere, herr gårdbruger
Lundestad!

LUNDESTAD.

Hvad vil De gøre?

KAMMERHERREN.

Pas på! (går hen til FJELDBO.) Herr værkslæge Fjeldbo,
- vil De vise mig en tjeneste?

FJELDBO.

Med glæde!

KAMMERHERREN.

Så fordriv den karl derhenne.

FJELDBO.

Stensgård?

KAMMERHERREN.

Ja, lykkejægeren; jeg tåler ikke at høre hans
navn; fordriv ham!

FJELDBO.

Men hvorledes kan jeg - ?

KAMMERHERREN.

Det blir Deres egen sag; jeg giver Dem frie
hænder -

FJELDBO.

Frie hænder!   Det gør De?   I et og alt?

KAMMERHERREN.

Ja, for Pokker; ja!

FJELDBO.

Deres hånd på det, herr kammerherre!

KAMMERHERREN.

Her er den.

FJELDBO.

I Guds navn da; nu eller aldrig! (højlydt.) Må
jeg et øjeblik lægge beslag på de tilstedeværendes
opmærksomhed?

KAMMERHERREN.

Doktor Fjeldbo har ordet!

FJELDBO.

Jeg har den glæde, med kammerherre Bratsbergs
samtykke, at meddele Dem min forlovelse med hans
datter.

(Udbrud af overraskelse.  THORA udstøder et let skrig; KAMMERHERREN er
ifærd  med  at sige noget,  men fatter sig i det.    Støj og lykønskninger.)

STENSGÅRD.

Forlovelse!   Din forlovelse - !

DANIEL   HEJRE.

Med kammerherrens - ?   Med din - ?   Med -
med - ?

LUNDESTAD.

Er doktoren fra viddet?

STENSGÅRD.

Men, herr kammerherre - ?

KAMMERHERREN.

Hvad kan jeg gøre?   Jeg er frisindet.   Jeg slutter
mig til de unges forbund!

FJELDBO.

Tak, tak, - og tilgivelse!

KAMMERHERREN.

Vi  befinder  os i associationernes tid,   herr
sagfører; den fri konkurrence leve!

THORA.

O,  min velsignede fader!

LUNDESTAD.

Ja, vi befinder os i forlovelsernes tid også; jeg
kan melde en forlovelse til -

STENSGÅRD.

Det er opspind!

LUNDESTAD.

Nej,   visst   er   det   ikke;   jomfru   Monsens
forlovelse -

STENSGÅRD.

Usandt; usandt; siger jeg!

THORA.

Nej, faer, det er sandt; de er her begge to.

KAMMERHERREN.

Hvem?   Hvor?

THORA.

Ragna og kandidat Helle.   Derinde -

(mod den øverste dør til højre.)

LUNDESTAD.

Kandidat Helle?   Ham altså -!

KAMMERHERREN.

Og   her;   hos   mig!    (op mod døren.)    Herud,   kære
barn!

RAGNA
(viger sky tilbage).

O,  nej, nej;  her er så mange mennesker!

KAMMERHERREN.

Ingen undseelse;   hvad kan De for det,  som er
hændt?

KANDIDAT   HELLE.

Herr kammerherre, hun er hjemløs nu.

RAGNA.

O, tag Dem af os!

KAMMERHERREN.

Det skal jeg. Og hjertelig tak, at I tyede
til mig!

DANIEL   HEJRE.

Ja, minsæl lever vi i forlovelsernes tid; jeg kan
såmæn supplere listen -

KAMMERHERREN.

Hvad?  Du?  I din alder; - hvilken letsindighed!

DANIEL   HEJRE.

Å - !    Noksagt.

LUNDESTAD.

Spillet er tabt, herr Stensgård.

STENSGÅRD.

Så? (højt.) Nej, nu skal jeg supplere listen,
herr Daniel Hejre! En meddelelse, mine herrer;
også jeg har nået en havn.

KAMMERHERREN.

Hvorledes?

STENSGÅRD.

Man spiller dobbelt spil; man skjuler sine sande
hensigter, når det behøves. Jeg anser det for
tilladeligt, når det sker i almenvellets tjeneste. Min
livsgerning ligger afstukken foran mig, og den går
mig for alting. Min virksomhed er viet til dette
distrikt; en ideernes gæring er her at bringe klarhed
i. Men det værk magtes ikke af en lykkejæger.
Sognets mænd må slutte sig om en af sine egne.
Derfor har jeg nu bundet mig fast og uløseligt til
interesserne her, - bundet mig med hjertets bånd.
Har jeg vakt misforståelse hos nogen, så må det
tilgives. Også jeg er forlovet.

KAMMERHERREN.

De?

FJELDBO.

Forlovet!

DANIEL   HEJRE.

Bevidnes.

KAMMERHERREN.

Men hvorledes - ?

FJELDBO.

Forlovet?   Med hvem?

LUNDESTAD.

Det er da vel aldrig -?

STENSGÅRD.

En frugt af hjertets og forstandens overvejelser.
Ja, mine sognemænd, jeg er forlovet, med
enkemadame Rundholmen.

FJELDBO.

Med madam Rundholmen!

KAMMERHERREN.

Landhandlerens enke?

LUNDESTAD.

Hm.   Ja så!


KAMMERHERREN.

Men jeg løber surr i alt dette. Hvorledes kunde
De da - ?

STENSGÅRD.

Manøvrer, herr jernværksejer!

LUNDESTAD.

Han har gode gaver.

BOGTRYKKER   ASLAKSEN
(ser ind af døren i baggrunden).

Beer mangfoldig om forladelse -

KAMMERHERREN.

Nå, kom ind,  Aslaksen!   Vil De også gratulere?

ASLAKSEN.

Nej, Gudbevares, så grov er jeg ikke. Men jeg
må nødvendigt tale med herr Stensgård.

STENSGÅRD.

Siden; De kan vente udenfor.

ASLAKSEN.

Nej, død og plage, jeg må sige Dem -

STENSGÅRD.

Hold Deres mund! Hvad er dette her for
påtrængenhed? - Ja, mine herrer, så forunderlige er
skæbnens veje. Distriktet og jeg trængte til et fast
og varigt bånd imellem os; jeg traf en moden kvinde,
som kunde skabe mig et hjem. Nu har jeg kastet
lykkejægerhammen, og her har I mig i eders midte,
som den jævne folkets mand. Tag mig. Jeg er rede
til at stå eller falde på enhver post, hvor eders
tillid måtte stille mig.

LUNDESTAD.

Han har vundet.

KAMMERHERREN.

I   sandhed,   jeg   må   sige   -   (til PIGEN, som har nærmet
sig ham fra døren i baggrunden.)   Nå,   nå;   hvad   er det?   Hvad
fniser du af?

PIGEN.

Madam Rundholmen -

DE   OMSTÅENDE.

Madam Rundholmen?

KAMMERHERREN.

Hvad hun?

PIGEN.

Madam    Rundholmen    står    udenfor    med    sin
kæreste -

DE   FLESTE
(i munden på hverandre).

Kæreste?      Madam   Rundholmen?     Men
hvorledes - ?

STENSGÅRD.

Hvilken snak!

ASLAKSEN.

Ja, jeg sagde  Dem jo -

KAMMERHERREN
(mod døren).

Herind;  herind!

(BASTIAN MONSEN med MADAM RUNDHOLMEN  under armen fra baggrunden;
almindeligt røre.)

MADAM   RUNDHOLMEN.

Ja, herr kammerherre, De må endelig ikke blive
vred -

KAMMERHERREN.

Bevares; bevares!

MADAM   RUNDHOLMEN.

Men jeg måtte rigtig op og vise Dem og frøkenen
min kæreste.

KAMMERHERREN.

Ja, ja, - De er jo bleven forlovet; men -

THORA.

Men vi vidste ikke -

STENSGÅRD
(til ASLAKSEN).

Men hvorledes er det dog - ?

ASLAKSEN.

Jeg havde så meget i hodet igår; så meget at
tænke på, mener jeg -

STENSGÅRD.

Men hun fik jo mit brev, og -

ASLAKSEN.

Nej,  hun fik Bastian Monsens;  her er Deres.

STENSGÅRD.

Bastians? Og her -? (kaster et øje på udskriften,
krammer brevet sammen og putter det i lommen.) O, De
forbandede ulykkesfugl!

MADAM   RUNDHOLMEN.

Ja, såmæn slog jeg til! En skal vogte sig for
de falske mandfolk; men når en har sort på hvidt
for at en mandsperson mener det redeligt så -. Nej,
se; der er sagfører Stensgård også! Ja, De, herr
Stensgård, De vil da visst gratulere mig?

DANIEL   HEJRE
(til LUNDESTAD).

Hvor glubsk hun ser på ham, De!

KAMMERHERREN.

Det vil han visst, madam Rundholmen; men vil
ikke De gratulere Deres tilkommende svigerinde!

MADAM   RUNDHOLMEN.

Hvem?

THORA.

Ragna; hun er også bleven forlovet.

BASTIAN.

Du, Ragna?

MADAM   RUNDHOLMEN.

Ja så? Ja, min kæreste sagde jo, at en viss
en gik på frierfødder. Til lykke begge to; og
velkommen i familjen, herr Stensgård!

FJELDBO.

Nej, nej;  ikke ham!

KAMMERHERREN.

Nej, kandidat Helle; et fortræffeligt valg. Og
min datter må De såmæn også gratulere.

MADAM   RUNDHOLMEN.

Frøkenen! Nå; så havde Lundestad ret
alligevel! Gratulerer, frøken; gratulerer, herr sagfører!

FJELDBO.

Doktor, skal De sige.

MADAM   RUNDHOLMEN.

Hvad?

FJELDBO.

Doktor; det er mig.

MADAM   RUNDHOLMEN.

Nej, nu véd jeg hverken ud eller ind!

KAMMERHERREN.

Men nu véd jeg først både ud og ind!

STENSGÅRD.

Undskyld;  en nødvendig forretning -

KAMMERHERREN
(sagte).

Lundestad, hvad var det andet -

LUNDESTAD.

Hvilket andet?

KAMMERHERREN.

Ikke lykkejæger;  men det andet -

LUNDESTAD.

Rodhugger.

STENSGÅRD.

Jeg anbefaler mig!

KAMMERHERREN.

Et ord, så godt som ti, herr sagfører Stensgård!
Et ord, - et ord, som længe har ligget mig på
hjertet -

STENSGÅRD
(henimod udgangen).

Undskyld; jeg har hastværk.

KAMMERHERREN
(efter ham).

Rodhugger!

STENSGÅRD.

Farvel; farvel!

(ud i baggrunden.)

KAMMERHERREN
(kommer nedover igen).

Nu  er luften ren, mine venner!

BASTIAN.

Og kammerherren lægger ikke mig til last, hvad
der er hændt hjemme?

KAMMERHERREN.

Enhver får feje for sin egen dør.

BASTIAN.

Jeg har heller ingen del i det.

SELMA
(som under det foregående har lyttet ved den øverste dør til højre).

Faer!    Nu er du glad; - må han nu komme?

KAMMERHERREN.

Selma!   Du!   Du beder for ham?   Du,  som 
iforgårs -

SELMA.

Pyt;  det er længe siden iforgårs.    Alt er godt.
Nu véd jeg, han kan gøre gale streger -

KAMMERHERREN.

Og det glæder du dig over?

SELMA.

Ja,   over   at  han   kan;   men   han   skal  ikke få
lov til det.

KAMMERHERREN.

Ind med ham.

(SELMA ud igen til højre.)

VÆRKSFORVALTER   RINGDAL
(fra den forreste dør til højre).

Her er afskedsansøgningen.

KAMMERHERREN.

Tak; men istykker med den.

RINGDAL.

Istykker?

KAMMERHERREN.

Ja,   Ringdal;   det   er  ikke   på   den   måde.    Jeg
kan sone alligevel; alvor og gerning -

ERIK   BRATSBERG
(med SELMA fra højre).

Har du tilgivelse for mig?

KAMMERHERREN
(rækker ham vekselen).

Jeg tør ikke være ubarmhjertigere end skæbnen.

ERIK   BRATSBERG.

Faer!   Endnu   idag   skal  jeg   standse   med min
forretning, som er dig så meget imod.

KAMMERHERREN.

Nej,   tak;   nu   blir   du   stående.   Ingen   fejghed!

Ingen flugt fra fristelsen! Men jeg står hos. (højt.)
Ja, véd De nyt, mine herrer? Jeg er gået ind i
firmaet med min søn.

FLERE   AF   GÆSTERNE.

Hvad?   De, herr kammerherre?

DANIEL   HEJRE.

Du,  højstærede?

KAMMERHERREN.

Ja; det er en hæderlig og velsignelsesrig
virksomhed. Eller kan ialfald være det. Og nu har
jeg heller ikke længere nogen grund til at holde
mig udenfor.

LUNDESTAD.

Ja, véd De hvad, herr kammerherre Bratsberg, -
vil De tage fat til gavn for distriktet, så var det
rigtignok både spot og skam, om jeg gamle
arbejdstræl skulde svigte min værnepligt.

ERIK   BRATSBERG.

De!   Virkelig?

LUNDESTAD.

Jeg får jo. Efter den elskovssorg, som har
rammet sagfører Stensgård idag -; Gud bevare mig
for at tvinge mennesket ind i statssager nu. Han
bør friske sig op; ud at rejse, bør han, og jeg skal
se at hjælpe til. Og derfor, mine sognemænd, har I
brug for mig, så tag mig.

SOGNEMÆNDENE
(under håndtryk og bevægelse).

Tak, Lundestad! De er dog den gamle! De
svigter ikke!

KAMMERHERREN.

Se, det er, som det skal være; nu kommer
alting i sin rette gænge igen. Men hvem er igrunden
skyld i alt dette?

FJELDBO.

Ja, De, Aslaksen, De må kunne gøre rede
for - !

ASLAKSEN
(forskrækket).

Jeg, herr doktor! Jeg er så uskyldig, som barn
i moers liv!

FJELDBO.

Men det brev, som - ?

ASLAKSEN.

Det var ikke mig, siger jeg! Det var
valgmandsvalget og Bastian Monsen og skæbnen og
tilfældet og madam Rundholmens punsch; - der var
ikke citron i den, og så står jeg just med pressen
i næven -

KAMMERHERREN
(nærmere).

Hvilket?   Hvad; hvad?

ASLAKSEN.

Pressen, herr kammerherre!

KAMMERHERREN.

Pressen! Der har vi det! Er det ikke det,
jeg altid har sagt, at pressen har en overordentlig
magt i vore dage?

ASLAKSEN.

Nej, men, herr kammerherre -

KAMMERHERREN.

Ingen utidig beskedenhed, herr bogtrykker
Aslaksen. Jeg har hidindtil ikke læst Deres avis;
herefter vil jeg læse den. Må jeg bede om ti
eksemplarer.

ASLAKSEN.

De skal gerne få tyve, herr kammerherre!

KAMMERHER REN.

Nå ja, tak; lad mig så få tyve. Og trænger
De forøvrigt til penge, så kom til mig; jeg vil
støtte pressen; men det siger jeg Dem på forhånd, -
jeg vil ikke skrive noget i den.

RINGDAL.

Nej, men hvad hører jeg! Deres datter
forlovet !

KAMMERHERREN.

Ja, hvad siger De til det?

RINGDAL.

Velsignet, siger jeg!   Men når skete det?

FJELDBO
(hurtigt).

Å, det skal jeg siden -

KAMMERHERREN.

Det skede såmæn sidstleden  17de Maj.

FJELDBO.

Hvorledes - ?

KAMMERHERREN.

Samme dag, som lille frøken Ragna --

THORA.

Faer, faer; har du vidst - ?

KAMMERHERREN.

Ja, mine kære;  jeg har vidst det den hele tid.

FJELDBO.

O, herr kammerherre -!

THORA.

Men hvem har - ?

KAMMERHERREN.

En anden gang skal I småpiger tale lidt mindre
højrøstet, når jeg sidder og blunder i karnappet.

THORA.

O,  Gud;  sad du indenfor gardinerne?

FJELDBO.

Så forstår jeg Deres adfærd -

KAMMERHERREN.

Ja, De,  som kunde gå her og tie.

FJELDBO.

Vilde  det  have  nyttet,   om  jeg  havde  talt  før
idag?

KAMMERHERREN.

De har ret, Fjeldbo; det mellemliggende måtte til.

THORA
(sagte, til FJELDBO).

Ja,   tie  kan   du.    Alt  dette   med   Stensgård;  -
hvorfor fik jeg ingenting at vide?

FJELDBO.

Når  en  høg kredser  over dueslaget,   så vogter
og  værger  man   sin  lille   due, - men man ængster
ikke.

(de afbrydes af MADAM RUNDHOLMEN.)

DANIEL   HEJRE
(til KAMMERHERREN).

Hør; du får virkelig undskylde; men vi kommer
til at opsætte vore procesanliggender på ubestemt tid.

KAMMERHERREN.

Gør vi det?   Nå ja, ja!

DANIEL   HEJRE.

Jeg skal sige dig, jeg har overtaget en stilling
som nyhedsreferent i Aslaksens avis.

KAMMERHERREN.

Det fornøjer mig.

DANIEL   HEJRE.

Og du vil selv indse, - de mange løbende
forretninger -

KAMMERHERREN.

Vel, vel, min gamle ven; jeg kan godt vente.

MADAM   RUNDHOLMEN
(til THORA).

Ja, jeg har såmæn grædt mine modige tårer
for det slette menneske. Men nu takker jeg
Vorherre for Bastian. Den anden, han er falsk, som
skum på vand; og så er han så uvorren i
tobaksvejen, frøken; og så vil han ha'e alting så lækkert
til hverdags; det er en ren madhest.

PIGEN
(fra venstre).

Bordet er dækket.

KAMMERHERREN.

Nå, så tager De vel allesammen tiltakke. Herr
gårdbruger Lundestad, De sidder hos mig; og De
også, herr typograf Aslaksen.

RINGDAL.

Jo, her vil rigtignok blive stof til skåler!

DANIEL   HEJRE.

Ja; og det er vel neppe ubeskedent, om en
olding forbeholder sig skålen for de kære fraværende.

LUNDESTAD.

Én fraværende kommer igen, herr Hejre.

DANIEL   HEJRE.

Sagføreren?

LUNDESTAD.

Ja; pas på, mine herrer! Om ti-femten år sidder
Stensgård i folkets eller i kongens råd, - kanske i
dem begge på engang.

FJELDBO.

Om ti-femten år? Ja, men da kan han ikke
stå i spidsen for de unges forbund.

DANIEL   HEJRE.

Hvorfor ikke det?

FJELDBO.

Nej, for da vil han være af en temmelig
tvivlsom alder.

DANIEL   HEJRE.

Men så kan han jo stå i spidsen for de 
tvivlsommes forbund, faer! Det er også det Lundestad
mener. Han siger omtrent som Napoleon: de 
tvivlsomme,   siger  han,   det er det stof,   hvoraf man gør
politikusser; he-he!

FJELDBO.

Ja, hvorom alting er, - vort forbund skal
bestå både gennem unge og tvivlsomme dage. Og
det skal vedblive at være de unges forbund. Da
Stensgård stiftede sin forening og løftedes på folkets
skuldre under frihedsdagens jubel og rus, da sagde
han: med de unges forbund er et forsyn i pakt!
For vort vedkommende tænker jeg selv theologen
der tør lade det ord gælde.

KAMMERHERREN.

Det tænker jeg med, mine venner; thi
sandelig, - vi har tumlet og famlet i dårskab; men gode
engle stod bag.

LUNDESTAD.

A, Gud bedre os; englene, de har nok været
så middels.

ASLAKSEN.

Ja, det ligger i de lokale forholde, herr
Lundestad!

(Teppet falder.)




DIGTE

*




Spillemænd.
———

Til hende stod mine tanker
hver en sommerlys nat;
men vejen den bar til elven
i det duggede orekrat.

Hej, kender du gru og sange,
kan du kogle den dejliges sind,
så i store kirker og sale
hun mener at følge dig ind!

Jeg maned den våde af dybet;
han spilled mig bent fra Gud; —
men da jeg var bleven hans mester,
var hun min broders brud.

I store kirker og sale
mig selv jeg spilled ind,
og fossens gru og sange
veg aldrig fra mit sind.



*




Kong Håkons gildehal.
———

Du gamle hal med de mure grå,
hvor uglen bygger sin rede, —
så tidt jeg dig ser, må jeg tænke på
kong Lear på den vilde hede.

Han gav sine døtre kronens skat,
han gav dem sit dyreste eje;
da jog de ham ud en uvejrs-nat,
at færdes på vildsomme veje.

Du hal, som tynges af tidens vægt,
du måtte det samme friste; —
du gav en utaksom efterslægt
den dyreste skat, du vidste.

Du gav os mindernes gyldne høst,
en saga med billeder rige.
Men hørtes en eneste sønne-røst
sit „tak“ gennem natten skrige?




Der måtte du stå, som Albions drot,
til leg for de kåde vinde;
sex hundrede år hven stormens spot
omkring din grånende tinde. —

Nu dages det, gubbe; dit folk er vakt;
nu prøver vi fejlen at rette:
vi flikker med klude din kongedragt;
du har alt en narrehætte.

Og derfor, du hal med de mure grå,
hvor uglen bygger sin rede, —
så tidt jeg dig ser, må jeg tænke på
kong Lear på den vilde hede.



*



Byggeplaner.
———

Jeg mindes så grant, som om idag det var hændt,
den  kveld jeg  så i bladet mit første digt på prent.
Der sad jeg på min hybel og med dampende drag
jeg røgte og jeg drømte i saligt selvbehag.

„Et skyslot vil jeg bygge. Det skal lyse over Nord.
To fløje skal der være; en liden og en stor.
Den store skal huse en udødelig skald;
den lille skal tjene et pigebarn til hal. —“

Mig syntes at i planen var en herlig harmoni;
men siden er der kommet forstyrrelse deri.
Da mester blev fornuftig, blev slottet splittergalt:
storfløjen blev for liden, den lille fløj forfaldt.



*

Markblomster og potteplanter.

"Min Gud, jeg kan ej Deres smag forstå,
véd ej, hvor De har Deres øjne!
Hun er ingen skønhed, og regnes må
så halvvejs til de forfløjne." --

Ja, vistnok det mere stemmende var
med tonen i dagens dramer,
ifald jeg mig kåred et exemplar
iblandt de normale damer.

De pranger, som vinterens blomsterflor.
så sirligt i vinduskarmen;
som potteplanter i lunken jord
de grønnes ved kakkelovns-varmen.

Og regelmæssigt hver blomstergren
forynges efter sin dvale; --
ja, var jeg fornuftig, jeg kåred mig en
imellem de mange normale.

Hvad hjælper fornuftens kløgtige garn!
Dens røst er mig led og vammel;
thi hun er et markens friluftsbarn
og sexten skærsommere gammel!
En fuglevise.

Vi gik en dejlig vårdag
alléen op og ned;
lokkende som en gåde
var det forbudne sted.

Og vestenvinden vifted,
og himlen var så blå;
i linden sad en fuglemor
og sang for sine små.

Jeg malte digterbilleder
med legende farvespil;
to brune øjne lyste
og lo og lytted til.

Over os kan vi høre
hvor det tisker og ler; --
men vi, vi tog et smukt farvel,
og mødtes aldrig mer. --

Og når jeg ensom driver
alléen op og ned,
så har for de fjærede småfolk
jeg aldrig ro og fred.

Fru Spurv har siddet og lyttet,
mens vi troskyldigt gik,
og gjort om os en vise,
og sat den i musik.

Den er i fuglemunde;
thi under løvets tag
hver næbbet sanger nynner om
hin lyse forårsdag.
På Akershus.

Sommernattens slør med milde
folder sig om jorden spænder;
enkle stjerner, store, stille,
blege bagom skodden brænder.

Fjorden letter nu sit trange
bryst med dump og dæmpet stemme.
Hør, det er som barndomssange,
dem en aldrig ret kan glemme.

Gamle Akershus ser roligt
gennem tågen over sjøen;
stundom nikker han fortroligt,
tykkes mig, mod Hovedøen.

Akershus, den gamle hvide,
står såvisst i stærke drømme;
sikkert styrer han med stride
åretag mod mindets strømme.

Ja -- de gæster ham, de svundne
blodværksmænd fra mørke tider; --
linombundne, floromvundne
gennem hallen stilt de skrider.

Og se der --, jeg ser og gruer,
snart i brand og snart i frysning --
bag de høje salsvinduer
dirrer der en blålig lysning.

Hvem er han, hin tunge ridder
med den røde glød i øjet, --
han, som stur i salen sidder,
i sin stol fremoverbøjet?

Ja, for visst! Kong Kristjern er det!
Panden skrukket, kinden gusten; --
hånden famler efter sværdet,
sliren er af blodskvæt rusten. --

Lig en gravlagt storheds minde,
fyrstefager end at skue,
i karnappet står en kvinde;
det er visst Knut Alfsøns frue.

Danske flåden er i fjorden;
hendes husbond gik at værne
værgeløs om fædrejorden, --
kom som gæst til Gyldenstjerne.

Liglagt ror de ham tilstrande
uden sang og uden kærte; --
hugget i Knut Alfsøns pande
var et hugg i Norges hjerte. --

Se den bundne mand i kåben.
Let, jeg tænker, navnet gættes;
hundred hærmænd under våben; --
Herlof Hyttefad skal rettes.

Bål er rejst i Ormegården;
blodet blommer dødning-linet;
fire svende står ved båren, --
Kristjern glytter bag gardinet.

Rige frihedsmand, som strøde
for dit folk i døden roser!
Mer end kirkevirak søde
blodrøg, som fra bålet oser!

Martyrblod med sædens kræfter, --
sæd fra Norges ulivs sårdag,
som tre hundred år derefter
sprat ved Ejdsvolds Værk en vårdag!

Og se der --! Nej, undat gled det,
thi "løs af" det lød fra vagten; --
Akershus har åndeklædet
byttet bort mod hverdagsdragten.
Ederfuglen.

Ederfuglen i Norge bor;
der holder han til ved den blygrå fjord.

Han plukker af brystet de bløde dun,
og bygger sig rede både varm og lun.

Men fjordens fisker har stålsat hug;
han plyndrer redet til sidste fnug.

Er fiskeren grum, så er fuglen varm;
han ribber igen sin egen barm.

Og plyndres han atter, så klæder han dog
sit rede påny i en velgemt krog.

Men røves hans tredje, hans sidste skat, --
da spiler han vinger en forårs-nat.

Da kløver han skodden med blodigt bryst; --
mod syd, mod syd til en solskins-kyst!
Med en vandlilje.

Se, min bedste, hvad jeg bringer;
blomsten med de hvide vinger.
På de stille strømme båren
svam den drømmetung i våren.

Vil du den til hjemmet fæste,
fæst den på dit bryst, min bedste;
bag dens blade da sig dølge
vil en dyb og stille bølge.

Vogt dig, barn, for tjernets strømme.
Farligt, farligt der at drømme!
Nøkken lader som han sover; --
liljer leger ovenover.

Barn, din barm er tjernets strømme.
Farligt, farligt der at drømme; --
liljer leger ovenover; --
nøkken lader som han sover.
Fugl og fuglefænger.

Gutte-kåd, af granepinde
snitted jeg en fuglefælde.
Førend jeg til ti kan tælle,
flakser fuglen stængt derinde.

Og jeg bar med grusom glæde
fælden ind i  barnestuen,
skræmte fangen med mit vrede
blik, med fagter og med truen.

Da jeg ret mig havde moret,
og til gagns min grumhed mættet,
lod jeg fælden stå på bordet, --
åbned så forsigtig brættet.

Ej,  hvor bruger han sin vinge!
Liv og frihed er ham buden; --
ud mod lyset vil han svinge
sig, men tumler knust -- mod ruden! --
Fugl i fælden, du er hævnet!
Nu er selve gutten hildet
i et stængsel, hvor han evned
kun at flakse om forvildet.

Også ham et øje stirrer
skræmsomt på igennem gittret.
Dette blik hans sind forvirrer;
rædsel har ham gennemsittret.

Og når han på gab tror ane
vinduet, som til frihed bringer,
dratter han med brudte vinger,
bums, ifra sin stængte bane.
Bergmanden.

Bergvæg, brist med drøn og brag
for mit tunge hammerslag!
Nedad må jeg vejen bryde,
til jeg hører malmen lyde.

Dybt i fjeldets øde nat
vinker mig den rige skat, --
diamant og ædelstene
mellem guldets røde grene.

Og i dybet er der fred, --
fred og ørk fra evighed; --
bryd mig vejen, tunge hammer,
til det dulgtes hjertekammer!

Engang sad som gut jeg glad
under himlens stjernerad,
trådte vårens blomsterveje,
havde barnefred i eje.
Men jeg glemte dagens pragt
i den midnatsmørke schakt,
glemte liens sus og sange
i min grubes tempelgange.

Dengang først jeg steg herind,
tænkte jeg med skyldfrit sind:
dybets ånder skal mig råde
livets endeløse gåde. --

End har ingen ånd mig lært,
hvad mig tykkedes så sært;
end er ingen stråle runden,
som kan lyse op fra grunden.

Har jeg fejlet? Fører ej
frem til klarhed denne vej?
Lyset blinder jo mit øje,
hvis jeg søger i det høje.

Nej, i dybet må jeg ned;
der er fred fra evighed.
Bryd mig vejen, tunge hammer,
til det dulgtes hjertekammer! --
Hammerslag på hammerslag
indtil livets sidste dag.
Ingen morgenstråle skinner;
ingen håbets sol oprinder.

Min unge vin.

Du kaldte dig min unge vin,
mig karret løvomkranset,
Du dufted sød, du perled fin,
du gæred hed, og du var min; —
da blev processen standset.

Min vin blev stjålen af en fløs;
men karret bærmen aver.
Jeg skal ej knalde dig af døs;
jeg exploderer ej, min tøs, —
jeg falder blot i staver.

Lysræd.

Den tid jeg gik i skolen
var mod nok i mit sind, --
at sige, så længe til solen
gik under bag bergets tind.

Men lagde sig nattens skygge
udover ås og myr,
da skræmte mig spøgelser stygge
fra sagn og fra eventyr.

Og bare jeg lukked øjet,
jeg drømte så meget og mangt, --
og alt mit mod var fløjet --
Gud vide må hvor langt.

Nu er der en forandring
med alting i mit sind;
nu går mit mod på vandring
ved morgensolens skin.
Nu er det dagens trolde,
nu er det livets larm,
som drysser alle de kolde
rædsler i min barm.

Jeg gemmer mig under fligen
af mørkets skræmsels-slør;
da ruster sig al min higen
så ørnedjerv som før.

Da trodser jeg hav og flammer;
jeg sejler som falk i sky,
jeg glemmer angst og jammer --
til næste morgengry.

Men fattes mig nattens foerværk,
jeg véd ej mit arme råd; --
ja, øver jeg engang et storværk,
så blir det en mørkets dåd.
Digterens vise.

(Af "Kærlighedens komedie".)

Solglad dag i hegnet have
skabtes dig til lyst og leg;
tænk ej på, at høstens gave
tidt-nok vårens løfter sveg.
Æbleblomsten, hvid og vakker,
breder over dig sit tjeld, --
lad den så langs alle bakker
drysses vejrslåt næste kveld.

Hvad vil du om frugten spørge
midt i træets blomstertid?
Hvorfor sukke, hvorfor sørge,
sløvet under slæb og slid?
Hvorfor lade fugleskræmmen
klappre dag og nat på stang?
Glade broder, fuglestemmen
ejer dog en bedre klang!
Hvorfor vil du spurven jage
fra din rige blomstergren?
Lad den før som sangløn tage
din forhåbning en for en.
Tro mig, du ved byttet vinder,
tusker sang mod sildig frugt;
husk moralen  "tiden rinder";
snart din frilufts-lund er lukt.

Jeg vil leve, jeg vil synge,
til den dør, den sidste hæk; --
fej da trøstig alt i dynge,
kast så hele stasen væk!
Grinden op; lad får og kviger
gramse grådigt, hver som bedst;
jeg brød blomsten; lidt det siger,
hvem der tar den døde rest.
Kløften.

Tungt trak det op; en regnsky brast,
og kløften blev en elv i hast.

Og alt som uvejrs-flommen steg,
den bobled, bruste, sang og skreg.

Det trak forbi; det lufted væk,
og elven skrumped ind til bæk.

Der hvisled dråbers regnbu-støv;
der rasled perler over løv.

En vakker hundedag -- som før
lå kløftens grusbund ganske tør.

Men klangen blev: der hvisled støv,
der knirked kvas, der rasled løv.

Det minded fjernt om kildevæld.
Jeg selv har sværmet der en kveld.
Højfjeldsliv.

I dalen er der sommernat
med lange skyggers slør;
i højden går om bergvæg brat
en sjø for kveldens bør:
der vælter skyens bølger grå,
og intet syn når op
til jøklen, som i dagen lå
og vidt udover bygden så,
med solguld om sin top.

Men over tågebølgers brand,
i glans af guld og rav,
der højner sig et fredlyst land,
lig øflok spredt i bav.
Den store fjeldfugl sejler slig
som skibet videst ud,
men tinders rad bag jøkelflig
står, hærklædt troldefylking lig,
og truer vest mod Gud.

Dog se, derborte sel og kvé
i slør af fonnens bræm!
Der blåner fjeld, der glittrer sne
omkring det stille hjem.
Det er en verden for sig selv,
og folket er som den, --
fra bygden skilt ved urd og elv,
det har et større himmelhvælv,
og bedre sol til ven.

Se sæterjenten lydløs stå
i glød og skygger svøbt.
Den alvors-alf, hun stirrer på,
har intet ordlag døbt.
Hun véd ej selv hvor langt han vil,
så lidt hun véd hans navn;
men under lur og bjældespil
det bærer bort i solfalds ild; --
mon tro, der findes havn? --
Det er så kort, dit højlands-liv
på sætervold ved bræ;
snart foldes snevejrs-kåben stiv
udover sel og kvé.
Da sidder du ved ovnens kul
i vintrens vante færd; --
men spind du trøstig hamp og uld:
et syn på højfjelds-kveldens guld
er vel sin vinter værd.
På sangertog.

Frem gennem holmernes række,
den hellige skinnende dag,
damper vor stolte snekke,
pyntet med hundrede flag.

Ungdommens sang inden borde,
jubel fra bryst og mund,
vælter sig vidt over fjorde,
fylder de trange sund.

Fremmest i stavnen klinger
hornets og tubaens slag.
Kirkeklokkerne ringer; --
dem hører ej Strilen idag.

Han hører ej klokker kime,
han glemmer sin salmebog,
han glemmer højmessens time
for sangernes søndags-tog.
Men, tro mig, som der han sidder
og undres og stirrer ud
over de tonende vidder, --
han er ikke langt fra Gud.

Han skønner ej togets tanke,
véd ej, hvad slig færd har voldt, --
men kender nok blodet banke
i veksling, snart varmt, snart koldt.

Han letter sig fra sin tue
derborte på næssets knat;
og sangeren svinger sin hue,
og Strilen tar til sin hat.

Gennem leden, skaldet og nøgen,
vi stryger på rullinger blå;
han sidder og ser efter røgen
så langt, som øjet kan nå.

Vi flyver med flagrende faner,
vi synger os fuglefri;
han sidder igen og aner:
nu strøg noget stort forbi.
Vi stævner til strålende fester
med blomster og lampe-skær;
han kender ej andre gæster,
end alvorets tause hær.

Og dog, lad det aldrig dig nage,
du hindred hans kirkegang;
visst tog han fra mødet tilbage
en afglans af lys og sang. --

Se, slig skal vi brødre, vi unge,
på livsfærden, festlig og rig,
vidne med vækkende tunge
langs landet i bugt og vik.

Der er ej så taus en hule,
lidt genlyd ejer den jo.
Vi er som de sjungende fugle
med frøkorn i næb og klo.

Hvorhelst end vingerne stryger,
langs fjeldryg, som lavt over fjord,
et frøkorn fra flokken fyger
til trivsel i længtende jord.
En svane.

Min hvide svane,
du stumme, du stille;
hverken slag eller trille
lod sangrøst ane.

Angst beskyttende
alfen, som sover, --
altid lyttende,
gled du henover.

Men sidste mødet,
da eder og øjne
var lønlige løgne, --
ja da, da lød det!

I toners føden
du slutted din bane.
Du sang i døden; --
du var dog en svane!
Priset være kvinden!

(Ved en sangerfest.)

Med sommer i sind foer vi frem gennem sund og fjord;
livsmodet svulmed i bølgende kor.
I løvspring under led,
i fuglesangen med,
fandt vi samme higende drift, som i os, --
længsel imod lyset med jubel og trods!

Ja, sangerens sind er som birken i solvarm vår;
gærende saft gennem årerne går;
der modnes den tilsidst
som løvkrans over kvist;
se, da er hans fylde i kvad sprungen ud:
længsel imod lyset er livsgådens bud.
Men hist i det lokkende lysland er kvindens hjem:
kvad-frøets spirer fra hende gik frem.
Til hende de på ny
som voksne kvad skal fly.
Priset være kvinden, hvor sangbølgen går;
hun er fagrest dag-glans i sangerens vår!
4de Juli 1859.

(Kong Oskars fødselsdag.)

Unge Norge, sænk dit flag,
lad det foldes tungt om stangen;
der er sorg i glædens lag,
gråvejrs-tyngsel over sangen.
Sommersol i li og lund
bær ej smil til folkemund:
helbud over landet rider,
melder at kong Oskar lider.

Ja, han lider langt herfra,
har ej syn for sol og sommer.
Unge Norge, ræk ham da
folkehjertets fagre blommer!
Luft fra livets friske væld
tør ham lindre for en kveld.
Sæt dig stille ved hans leje,
skænk ham, hvad du har i eje!
Han for dig har stridt og tænkt,
from og folkekær i lande.
Nu har fulest sot sig sænkt
som et slør om kongens pande; --
gæst ham nu med vuggesang,
tag ham som dit barn i fang,
lad mod drømmens strand ham stævne,
fager drøm har lægdoms-evne.

Kongen lider. Højt og hult
går hans bryst som sjø for stormen;
kongens bryst, så rigt og fuldt,
er nu hjem for helsots-ormen.
Unge Norge, hvert dens hugg
svale du med sangens dugg; --
folkets kvad for kongens helse
lindring har, om end ej frelse.

Sænk dig, konge, sødt i blund;
folket om dit leje sidder;
gæst i drømme Norges lund,
furumo og fjeldets vidder.
Langs med led i hver en bugt
er der søndagsligt og smukt;
kvæg dig, konge; -- fromt og stille
fejres folkesorgens gilde.
Did i drøm, hvor elvesus,
under urd og højfjelds-rygge,
dugger bondens bjelkehus,
mellem liens løv i skygge!
Gubben med det hvide skæg
står på hellen udfor væg,
standser mænd, som opad rider,
spør om kongen endnu lider.

Styr din flugt udover vik.
Ser du guttens leg i haven?
Se, hvor  han den røde flig
fæster højt på gærdestaven.
Han har hørt af far en dag:
flaget er kong Oskars flag; --
derfor han fra lysthus-taget
leger konge, -- frigør flaget.

Svanevinget under sejl
kløver briggen bølgetoppe.
Konge, læs dit navn i spejl;
konge, hils, -- dit flag er oppe!
Skuden træder, let og kæk,
havfru-dans med krænget dæk; --
Norges sejler evigt bære
Norges flag til Oskars ære!
Ak, min konge, -- stakket drøm
folkets vuggesang dig skænker;
ormens helbid, smertens strøm,
magtløs dig til lejet lænker.
Men så tidt en lindring sval
vifter over al din kval, --
tag det for en bøn, som svinger
sig mod Gud fra folkets bringer!
Skolehuset.

(Ved indvielsen.)

Mens lien gulner og skogens flor
for løvfalds-stakken må vige,
her vier ind vi en urtegård
for åndens evige rige.
Den ligger højt på klippegrund,
den står med mure trygge; --
Gud signe mildt fra denne stund
det værk, vi her fik bygge!

Vi fjeldets sønner, vi véd så vel,
at urt kan artes på hejen,
at tallens top, der den gror på fjeld,
mod himlen kækt finder vejen; --
vi véd, at strå bag bergets urd
kan aksets kronguld bære;
så trives og bag skolens mur
den grøderige lære!
Thi Gud vil sende sit godvejr ned
til urtegården herinde,
så tankens spirer, så åndens sæd
sig frem til modning kan vinde;
han skænke frimarks luftning mild,
og lys fra livets vidder;
thi friluft trænger tanken til,
som våren fuglekvidder. --

Så vær da viet til sjælerøgt,
du åndens fredlyste have!
Det frø, her lægges, det spire trygt
udover slægternes grave!
Skil aldrig livets vårnatur
fra lære-hjemmets tanke, --
og hvælv dit tag og højn din mur
som værn, men ej som skranke!
Folkesorg.

Nu bær de tusend klokker bud
vidt over fjord og fjeld;
to frændefolk i sorgeskrud
tar med sin drot farvel.
I hjemlig krog, på alfart torg,
er tanken én idag, --
fra bjelkehus og kongeborg
en æt i gråd, to folk i sorg
om Oskars sarkofag.

Tilsammen længst har folk og drot
i smertens nætter lidt.
Nu er det stilt på kongens slot;
thi ud har kongen stridt.
Snart gravkapellets port blir lukt;
der blunder han i fred; --
men udenfor skal blomstre smukt
en sæd igennem tiders flugt, --
den skær ej døden ned.
Hans ben i kirken hviler sødt,
hans ånd mod højden foer.
For visst han far og søn har mødt
i kårne sjæles kor.
Som sagnets helt til himmelport
i faldnes følge kom,
så foer kong Oskar sejrrig bort;
han gik med vidners følge stort
ind til sin herres dom.

Men følget var ej valens høst,
sværdbidte mænd på rad;
hans sag er talt med bedre røst
i folkets takke-kvad.
Fra Oskars milde kongespor
slog alfers fylking ud;
de gik at vidne der han foer, --
og derfor var hans hird så stor,
da ind han tren for Gud. --

Så hvil dig, drot, hos Herren ud, --
her er din gerning endt;
dit virke står i sommerskrud,
som fagrest monument.
Den sorgens sky, som har sig bredt
om land, vil spredes ad, --
men Oskars kamp for sandt og ret
skal bo hos folk og konge-æt
i Nordens minders rad.
Til thingmændene.

(17de Maj 1860.)

Thingmænd, mindes
I, hvad findes
gemt fra sagnets nat?
Eller mon I glemte
Egils tog til Jæmte-
jarlen gæve
for at kræve
norske kongens skat?

Egils følge
ræd sig dølge
gad, der gubben foer.
En for en ham svigter;
Jæmten står og sigter
skjult i lien; --
rødt på stien
blodets roser gror.
Da går brede
drag af vrede
over gubbens bryn;
rundt sig fiender flokked;
skjoldeløs han lokket
står i fælde.
Saga melde
monne da et syn:

Bergets helle,
brudt i vælde,
surred han med bast,
bandt den frempå bringen,
skred, skønt fulgt af ingen,
bent mod målet; --
Jæmte-stålet,
Jæmtens hærmod brast.

Jarlen fandt han,
skatten vandt han,
sad i Jæmtens hal.
Vennesælt lød ordet;
mjøden gik om bordet,
slut var striden; --
aldrig siden
ønsktes Egils fald. --
Frihedsbårne,
folkekårne
mænd fra dal og strand, --
Egils hverv er eders;
thi skal og hans hæders-
klædte minde
sagabinde
hver, der står som han!
Hilsen til Svenskerne.

(I Trondhjem, ved Storthingets fest for den svenske kronings-deputation.)

Templet så I med de brustne buer
i det høje kor;
endnu, grå som gubben, vidt det skuer,
mæler mindets ord:
engang kvad derinde Svenskens sanger
kækt om sejr og blod;
og ved Olafs-skrinets alterfod
bandt den djærve svenske mand sin ganger.

Landet så I med de trange dale,
I så bræen hvid;
også den kan med om mindet tale
fra vor ufreds-tid:
templets sprængte mur kan pragt ej dække,
knust er Olafs  skrin;
men deroppe, under viddens lin,
sover stilt en hær i rad og række.
Svenske broder! Over grænse-fjelde
banet vej nu går.
Templet har et yngre sagn at melde:
sagnet fra iår.
Her, hvor hedest had i hærtid brændte,
samles frænder nu;
mindehallen for en fortids gru
står, som løftets hal, med sejr ivente.

Ja, skønt Olafs-kirkens skat gik under,
lever folket end;
og om Svenskens mænd på vidden blunder, --
han har fler igen.
Signet være da hans hæders-fane
og vort unge flag; --
fælles vaje de for Nordens sag
under fælles drot på fælles bane!
Til de genlevende.

Nu er pris i mængdens munde; --
først dog måtte kæmpen blunde.

Han et lys i landet tændte;
I med det hans pande brændte.

Han et sværd jer svinge lærte;
I det prøved mod hans hjerte.

Hvast han stred mod døgnets trolde;
I ham klemte mellem skjolde.

Men en glansfuld vindings stjerne
tog I efter ham at værne. --

Slør den ej, hvis tornekronet
høvding sove skal forsonet!
Til professor Schweigård.

(Studenternes sang ved hans jubilæum.)

Lig et nybyg i de tykke skoge
lå vort fædreland.
Gagnløst grov sig bondens gamle ploge
gennem moens sand.
Det, som trængtes mest, var sol derinde,
det var dagens bad; --
frem da gik, med bilens blanke blad,
gæve rydningsmænd i signet minde.

Da kom liv iblandt de trøskne stammer.
på den golde mo;
der, hvor tyriroden sprat i flammer,
kunde kornet gro; --
og da rydningsværket først var øvet,
rejstes grænd ved grænd,
vokste op en slægt af stærke mænd, --
enkelt sanger kvad vel og blandt løvet.
Gæve rydningsmand i åndens rige!
Du er en af dem,
for hvis dagværk mørket måtte vige
i vort fædrehjem.
Solgud sænktes mellem vindfalds-graner
ved din biles blad; --
derfor hilses du ikveld med kvad,
som et taksomt sind fra hjertet maner.

For hvad spredt i livet var dit virke,
gør dig Saga skel;
vi, som sønner kun af tankens kirke,
hylder dig ikveld.
Længe glimte dine klare syner
over vidden ud; --
sagnet siger, sædens unge skud
trives fagrest, når i vest det lyner.
Vuggevise.

(Af "Kongs-emnerne".)

Nu løftes laft og lofte
til stjernehvælven blå;
nu flyver lille Håkon
med drømme vinger på.

Der er en stige stillet
fra jord til himlen op;
nu stiger lille Håkon
med englene til top.

Guds engle små, de våger
for vuggebarnets fred;
Gud sign' dig, lille Håkon,
din moder våger med.
Borte!

De sidste gæster
vi fulgte til grinden;
farvellets rester
tog nattevinden.

I tifold øde
lå haven og huset,
hvor toner søde
mig nys berused.

Det var en fest kun,
før natten den sorte;
hun var en gæst kun, --
og nu er hun borte.
Stormsvalen.

Stormsvalen ruger, hvor landet glipper; --
jeg har hørt det selv af en gammel skipper.

I skumkammens fråde vingerne dynker hun;
rullingen træder hun; aldrig synker hun.

Med havet hun daler; med havet hun stiger;
i havblik hun tier; mod storm hun skriger.

Det er en færd mellem flyven og svømmen,
som midt mellem himmel og afgrund drømmen.

For tung for luften, for let for bølgerne --;
digterfugl, digterfugl, -- der har vi følgerne!

Ja, og hvad værst er, -- i lærdes øjne
gælder det meste for skipperløgne.
Agnes.

(Af "Brand".)

Agnes, min dejlige sommerfugl,
dig vil jeg legende fange!
Jeg fletter et garn med masker små,
og maskerne er mine sange!

"Er jeg en sommerfugl, liden og skær,
så lad mig af lyngtoppen drikke;
og er du en gut, som lyster en leg,
så jag mig, men fang mig ikke!"

Agnes, min dejlige sommerfugl,
nu har jeg maskerne flettet;
dig hjælper visst aldrig din flagrende flugt, --
snart sidder du fangen i nettet!

"Er jeg en sommerfugl, ung og blank,
jeg lystig i legen mig svinger;
men fanger du mig under nettets spind,
så rør ikke ved mine vinger!"
Nej, jeg skal løfte dig varligt på hånd
og lukke dig ind i mit hjerte;
der kan du lege dit hele liv
den gladeste leg, du lærte!
Stambogsrim.

Jeg kaldte dig mit lykkebud;
jeg kaldte dig min stjerne.
Du blev da også, sandt for Gud,
et lykkebud, der gik -- gik ud; --
en stjerne --, ja,  et stjerneskud,
der slukned i det fjerne.
Mindets magt.

Hør, véd De hvordan en dyretæmmer
får lært sin bjørn, hvad den aldrig glemmer?

I en bryggerkedel han binder dyret; --
så blir der tæt under kedlen fyret.

Imidlertid han på positivet
spiller for bamsen: "Fryd dig ved livet!"

Af smerte knapt kan den lodne sanse;
han kan ikke stå, og så må han danse.

Og spilles siden den melodi ham, --
fluks farer en dansende djævel i ham. --

Jeg selv sad engang i kedlen nede,
under fuld musik og forsvarlig hede.
Og dengang brændte jeg mer end skindet;
og det går aldrig mig ud af mindet.

Og hvergang genklang fra den tid lyder,
det er som jeg bandtes i gloende gryder.

Det kendes som stik under neglerødder; --
da må jeg danse på versefødder.
Åbent brev.

(Til digteren H. Ø. Blom.)

Kristiania, 1859.

Da det til agters gik for Nordens guder,
da Balder fældet var og Odin sad
som sløvet bedstefar på Lidskjalfs puder
iblandt de blundende einherjers rad, --
mens selve Tor lar stå det fyldte fad,
og Brage døsig over harpen luder, --
da spade Vala: "Snart står verden tom!"
Nu rejser Wiehe; -- nu spår H. Ø. Blom.

Du er den Vala, som profetisk lyner,
imens for folket du poetisk spår;
du melder metrisk om de sikre "syner",
som foran råheds-sildestimen går;
af svartalf-flokken, som ved grænsen står.
du skimter alt et glimt af horn og tryner; --
men hvad du så, på vingehesten flyvende,
blev trykt i "Morgenbladet" for den 7de.
Du ræddes for et ragnarok, som alt
står med "barbaries" for døren truende.
For så vidt klæber tankehalen luende
til digtkometens korpus, tyndt og skralt;
men, tro mig, alle muser finder gruende
dit billed-figenblad for spædt og smalt.
Hold derfor op, som skald, vor kunst at kværke;
gør prosa; -- verset kommer dig på tverke.

Husk, af din gerning kendes skal din tro:
lad derfor ej på glat-is ud dig narre.
Du tror dig selv en smagens ridder jo, --
og dog du vil vor gamle moder "parre"
med en af kobbelet for Thespis karre, --
ja, Gud forlade dig, med begge to!
Den køter-tanke er i kernen rådden; --
den tanke-køter er på vers for lodden!

Du digter om et rollefags doublering,
men folket kræver krigssang for sin kamp;
du fantaserer over "remplacering";
dit øje blænder thevandsbordets damp; --
du har en hippogrif med god dressering,
men lejer læredigtets vognmands-gamp; --
højt foran står en borg med tind og takke;
du vælger farten baglængs nedad bakke.
De trak engang fra pyramidens indre
et balsameret lig i dagen ud.
Det lå så stolt i sit forstenings-skrud;
det havde glemt, hvor dejligt sol kan tindre;
hvad nyt det så, det skatted tifold mindre,
end sunkne oldtids bankerotte gud.
"Et bittert smil" om mumiens mund mon spille,
med hån mod tiden -- for den ej stod stille.

På samme sæt du åbned denne dyst.
Med vold du tiden vil i slummer tvinge;
du harmes ved at høre livet klinge,
du længes ned igen i gruben tyst.
Dog var der engang sangbund i dit bryst;
derinde mangen skønheds-alf fik vinge,
fløj ud, erobred land, forplanted ætten;
men du -- fornægter ægtefødsels-retten!

Dog, nu tilbage til din mørke spådom,
at ragnarok er ventendes bag jul.
Op, alle mand, mød frem og læg nu råd om
det bedste surrogat for kunstens sul!
Vor egen barkekost er besk og ul;
det hjælper hverken bønner eller gråd om.
Men verdensborger kunsten er, véd læserne; --
så før en trup da hjem fra -- Japaneserne.
Nej, tingen er at Kongens København
har eneret på den trafik i landet; --
thi som Madeiras most, skønt falsk og blandet,
blir ædel vin på fad i skudens stavn,
så skibes op til os mangt navnløst navn,
som først får værd ved farten over vandet.
Her bænkes den ved kunstens højbords-brædder,
som hist kun  gældte for en sjællandsk skrædder.

Din skylden var, ifald jeg nu tog post,
og passed op i lejren hver som snøvler,
og brændte løs på hver en udslidt vrøvler,
som tapper dig din Dry-Madeira-most.
Mon ej kothurnen blev til gamle støvler,
og smagens gudeflesk til husmandskost
ved analytisk plukken-op i kransen
for nummer 3 til korets formand Hansen?

Dog, lad det fare til en anden gang; --
jeg finder snart igen vel tid og stunder
at kikke indom dør til hint vidunder,
hvis nære fald begrædes i din sang.
Vi vil ej veje nogen enkelts rang;
men på dit eget kvad min dom jeg grunder:
den tid, som kommer, ragnarok du kalder; --
så er det altså Valhal da, som falder.
Thi foran Valhals fald går ragnarok,
det véd vi alle fra vor første lærdom.
Andhrimner har man, det er sikkert nok,
og ingen tvivler på hans kost er nærsom, --
for torsdags-maver da, -- om ej så svær som
det fordum krævedes af asers kok.
Einherjer mangler ej; kritiken slår dem,
men ej ihjæl; thi publikum dog får dem.

Men hvor er Tor med hammeren dernede?
Den stærke Tor, som kløver fjeldets væg
og henter Freja hjem til Nordens glæde,
mens troldet bider ræd i eget skæg.
Og hvor er Freyr, som ejer magt at brede
ud over land et skrud af birk og hæg?
Og hvor er Yduns-æblet? Find det, kjære
jeg kan kun se en overmoden pære.

Nej, Yduns-æblet fattes, det er sagen,
og Balder flytter senest i April;
se, derfor lakker del; mod endskabs-dagen,
trods slag af køller og trods skud med pil; --
hæng altså tålsomt dit gevær i hvil, --
stig op på bordet, sy de faldnes lagen;
thi det du vide må: en gud, som blunder,
kan aldrig ruskes op; han får gå under.
Men vær du trøstig. Ragnarok får ende,
der gryr en fremtids sol bag Åsens bryn; --
det dæmrer alt for slægtens friske syn,
den bedre morgen er alt grant at kende.
Du skal få se, at dagens lys kan brænde,
hvor trøskne stammer knak for nattens lyn; --
du skal få se: den højeste blandt himle
er ikke Valhal, men det unge Gimle.
Til en bortdragende kunstner.

(Ved afskeds-festen for skuespiller Jørgensen.)

Nordpå, fra de danske strande,
djærv og frisk han foer;
al hans arv var ånd i pande,
høvdings magt i ord.
Viking lig han vilde prøve
værgets vægt, og storværk øve,
vilde vokse, vilde stige,
vinde sig et rige,

I hans sind var ungdomsfloden,
vårflom i hans mod;
i den norske fjeldgrund foden
slog som granen rod.
Der gik ry, hvor helten mødte;
stundom hændtes vel, han blødte; --
men det får nok hver mand sige,
at han vandt sit rige.
Nu står gubben ved sin banes
mål og ser mod sjø,
lyster høre hjemmets svanes
sang ved Sundets ø.
Sænk dit skjold, lægg sværd og bile;
du har stridt, kan trøstig hvile. --
sent skal tidens storme vejre
bort din sagas sejre!

Thi som bautastenes række
langs med Norges hav
mæler mægtigt om de kække,
der gik længst i grav, --
så skal du i skønheds rige
mindes gennem tusend slige, --
vidne for en rad af slægter,
hvad en høvding mægter!
Ørnulfs drapa.

(Af "Hærmændene på Helgeland".)

Sind, som svær-mod stinger,
savner Brages glæde;
sorgfuld skald så såre
kvides ved at kvæde.

Skaldeguden skænked
evne mig at sjunge; --
klinge lad min klage
for mit tab, det tunge!

Harmfuld norne hærged
hårdt mig verdens veje,
listed lykken fra mig,
ødte Ørnulfs eje.

Sønner syv til Ørnulf
blev af guder givet; --
nu går gubben ensom,
sønneløs i livet.
Sønner syv, så fagre,
fostret mellem sværde.
værned vikings hvide
hår, som gævest gærde.

Nu er gærdet jævnet,
mine sønner døde;
glædeløs står gubben,
og hans hus står øde.

Torolf -- du, min yngste!
Boldest blandt de bolde!
Lidet gad jeg klage,
fik jeg dig beholde.

Vén du var, som våren,
mod din fader kærlig,
arted dig at ædles
til en helt så herlig.

Ulivs-sår, usaligt,
værste ve mon volde,
har min gamle bringe
klemt, som mellem skjolde.
Nidsyg norne nødig
nægted mig sit eje, --
dryssed smertens rigdom
over Ørnulfs veje.

Vegt er visst mit værge.
Fik jeg guders evne,
én da blev min idræt:
nornens færd at hævne.

Én da blev min gerning:
nornens fald at friste, --
hun, som har mig røvet
alt -- og nu det sidste!

Har hun alt mig røvet?
Nej, det har hun ikke;
tidligt fik jo Ørnulf
Suttungs mjød at drikke.

Mine sønner tog hun;
men hun gav min tunge
evnen til i kvæder
ud min sorg at sjunge.
På min mund hun lagde
sangens fagre gave; --
lydt da lad den klinge,
selv ved sønners grave!

Hil jer, sønner gæve!
Hil jer, der I rider!
Gudegaven læger
verdens ve og kvider!
Fredrik den syvendes minde.

(Sang i studentersamfundet.)

Dansken står på Dannevirke,
spejder spændt mod syd.
Fredriks hjem er Roskilds kirke,
stængt for stridens lyd.
Dansken slår for liv og æren;
Fredrik kommer ej til hæren;
"Jens" om Nordens grænsestene
værge må alene.

Nej, -- går blodværk frem af tvisten
ved den jydske grind,
rejser Fredrik sig af kisten,
kløver nattens vind,
suser frem, som Ossians helte,
svingende sit sværd fra helte:
"Fremad, børn, til kamp for æren; --
Fredrik er i hæren!"
Thi han lever stærk i mindet.
Danmarks danske drot, --
kongemod i folkesindet
vidner det så godt.
Derfor frem til sandheds-sejren!
Fredrik er i danskelejren; --
Slaven, Venden og Kroaten
slår ej landsoldaten!
En broder i nød!

(December 1863.)

Nu flokker sig om Tyras borg, --
kan hænde, sidste gang, --
et folk i nød, et folk i sorg,
med flaget halvt på stang.
Forladt, forladt på farens dag,
forladt i stridens stund!
Var sådan ment det nævetag,
der loved godt for Nordens sag
i Axelstad og Lund?

De ord, der flød, som om de kom
fra hjertet lige hid, --
de var da kun en frase-flom;
og nu er tørkens tid!
Det træ, som blomstrings-løfter gav
i festens solskinsvæld,
det står, af stormen kvistet af,
som kors på Nordens ungdoms grav.
den første alvorskveld!

Det var da løgn i gildeskrud,
kun giftigt Judas-kys,
hvad Norges sønner jubled ud
ved Sundets strande nys!
Hvad taltes mellem drot og drot
ved sidste kongefærd?
O, legtes om igen da blot
kong Gustafs leg på Stockholms slot
med Karl den tolvtes sværd!

Et folk i sorg, på dødsens tog
af hver en ven forladt, --
så ender Danmarks sagabog. --
Hvo har dens Finis sat?
Hvo tålte fejgt, den slutted slig:
og tysk blev Tyras vold,
mens Dannebrogs forrevne flig
slog om den sidste Danskes lig
sit rosenlagens fold?
Men du, min frelste norske bror,
som står på fredlyst grund
i kraft af løftets fagre ord,
forglemt i farens stund, --
stryg du på flugt fra fædrestavn,
jag over havets hvælv,
gå glemselsgang fra havn til havn,
og list dig til et fremmed navn,
og gem dig for dig selv!

Hvert stormsuk, som i Norge går
langs li fra Danmarks hav,
dig spørgende med rædsel slår:
min bror, hvor blev du af?
Jeg stred en livsens-strid for Nord;
mit hjemland blev en grav; --
jeg spejded over belt og fjord
forgæves dine snekkers spor.
Min bror, hvor blev du af? --

Det var en drøm. Vågn stærk og kæk
fra folkesøvn til dåd!
En bror i nød! Hver mand på dæk; --
her gælder rappe råd!
End kan det stå i saga slig:
dansk, dansk er Tyras vold.
End Dannebrogs forrevne flig
kan over Nordens fremtid rig
slå ud sin røde fold!
Troens grund.

Jeg slynged på rim et klokke-klemt
over landet ud; der blev ingen skræmt.

Min gerning var gjort; jeg steg ombord
og stævned for damp fra det kære Nord.

Vi lå for tåge på Kattegat;
der var ingen som  sov den første nat.

Kahytten var bleven en krigsråds-hal;
passagererne drøfted Dybbøls fald.

De drøfted alting, fortalte adskillige
vilde træk om de unge frivillige.

Fra en var en attenårs brorsøn rendt;
en anden havde mistet sin handelsbetjent.
Så var det naturligt man næsten led;
man var jo selv på en måde med.

I sofaen, ret under lampens skærm,
sad en aldrende frue, frejdig og ferm.

Til hende var vendt de flestes røster;
enhver vilde være den bedste trøster.

Og damerne yttred med suk og støn
sin angst for fruens eneste søn.

Jeg ser hende endnu, hvor trygt hun nikker,
og smiler og siger: for ham er jeg sikker!

Hvor vakker hun var, den sølvgrå kvinde
med grundmuret tro i syn og sinde.

Det risled mig varmt gennem marg og blod;
det satte stål i mit slappe mod.

"Dit folk er ej  dødt, om end det blunder; --
det lever i kvinde-troens vidunder!"
Dog siden jeg fandt hende mere klog
på livets gang end på livsens bog.

Og derfor blev hun mig også en
Hvor kom den fra, denne trygheds nåde? --

Forklaringen lå så snublende nær:
sønnen var krigsmand i vor norske hær.
Storthings-gården.

Kirkespir og kongeborg,
rejst i store fædres dage,
står på hæld, i landesorg,
som en stum, forstenet klage,
Norges gamle røde flag
slog sin vinge der en dag,
slakked så, og sørged siden,
halvt på stang, i ulivs-tiden.

Folkefane, fri og stærk,
flyv igen for fjeldets vinde;
bølg dig om vort nutids-værk,
som du bølged om vort minde.
Blæs det livsens-ånde ind,
viftende fra tagets tind;
lad din treklangs-tunge tale
gennem mænd fra strand og dale.
Hvisk dem til, at folkets gård
bygges ej af døde stene;
mind dem om, at år for år
højnes den med ånd alene.
Ve, om ingen der forstod
tanken i din tales flod; --
sænk dig da i sørgefolder,
som du engang sank ved Svolder!

Ve, om ej din røst fik nå
inderst til den kårnes øre; --
lad da korsets stærke blå
sorgtungt sig om stangen sløre;
lad dit friske friheds-rødt
foldes sammen, tungt og dødt; --
stryg da, flag, dit rene bvide,
sne-skavl lig om fjeldets side!

Nej, så vil det aldrig ske!
Frilufts friske pust fra fjeldet
løfter nok de farver tre,
bær til dem nok livsens-vældet.
Højt sig spænder hallens tag;
der er rum for åndens sag.
Haralds store norske tanke
aldrig husvild der skal vanke.
Folkets gård og kongens gård
over mod hinanden højne!
Frit som grander to de står,
ser hinanden ind i øjne.
Der går lyn af ånd og ild
ud fra dette øjenspil; --
Sverres, Hakons, Oskars skygger
stilt men stødt i dagen bygger.

Minders hærvagt, sejersstærk,
vogt og værg om folkets virke;
skærm udover alt dets værk
i vort unge samfunds kirke!
Lad så murens sten forgå! --
dådens støtte dog skal stå,
løfte land og mægtigt bære
folket op mod lys og ære.
Terje Vigen.

Der bode en underlig gråsprængt en
på den yderste, nøgne ø; --
han gjorde visst intet menneske mén
hverken på land eller sjø;
dog stundom gnistred hans øjne stygt, --
helst mod uroligt vejr, --
og da mente folk, at han var forrykt,
og da var der få, som uden frygt
kom Terje Vigen nær.

Siden jeg så ham en enkelt gang,
han lå ved bryggen med fisk;
hans hår var hvidt, men han lo og sang
og var som en ungdom frisk.
Til pigerne havde han skjemtsomme ord,
han spøgte med byens børn,
han svinged sydvesten og sprang ombord;
så hejste han fokken, og hjem han foer
i solskin, den gamle ørn.

Nu skal jeg fortælle, hvad jeg har hørt
om Terje fra først til sidst,
og skulde det stundom falde lidt tørt,
så er det dog sandt og visst;
jeg har det just ej fra hans egen mund,
men vel fra hans nærmeste kreds, --
fra dem, som stod hos i hans sidste stund
og lukked hans øjne til fredens blund,
da han døde højt opp'i de treds.

Han var i sin ungdom en vild krabat,
kom tidlig fra far og mor,
og havde alt døjet mangen dravat
som yngste jungmand ombord.
Siden han rømte i Amsterdam,
men længtes nok hjem tilslut,
og kom med "Foreningen", kaptejn Pram;
men hjemme var ingen, som kendte ham,
der rejste som liden gut.

Nu var han vokset sig smuk og stor,
og var dertil en velklædt knægt.
Men døde var både far og mor,
og sagtens hans hele slægt.
Han stured en dag, ja kanhænde to, --
men så ry sted han sorgen af.
Han fandt ej, med landjorden under sig, ro;
nej, da var det bedre at bygge og bo
på det store bølgende hav!

Et år derefter var Terje gift, --
det kom nok på i en hast.
Folk mente, han angred på den bedrift,
som bandt på et sæt ham fast.
Så leved han under sit eget tag
en vinter i sus og dus --
skønt ruderne skinned, som klareste dag,
med små gardiner og blomster bag,
i det lille rødmalte hus.

Da isen løsned for lindvejrs bør,
gik Terje med briggen på rejs;
om høsten, da grågåsen fløj mod sør,
han mødte den undervejs.
Da faldt som en vægt på matrosens bryst:
han kendte sig stærk og ung,
han kom fra solskinnets lysende kyst,
agter lå verden med liv og lyst, --
og for bougen en vinter tung.
De ankred, og kammeraterne gik
med landlov til sus og dus.
Han sendte dem endnu et længselsblik,
da han stod ved sit stille hus.
Han glytted ind bag det hvide gardin, --
da så han i stuen to, --
hans kone sad stille og hespled lin,
men i vuggen lå, frisk og rød og fin,
en liden pige og lo.

Der sagdes, at Terjes sind med et
fik alvor fra denne stund.
Han trælled og sled og blev aldrig træt
af at vugge sit barn i blund.
Om søndagskvelden, når dansen klang
vildt fra den nærmeste gård,
sine gladeste viser han hjemme sang,
mens lille Anna lå på hans fang
og drog i hans brune hår.

Så lakked og led det til krigens år
i attenhundred og ni.
Endnu går sagn om de trængsels-kår,,
som folket da stedtes i.
Engelske krydsere stængte hver havn,
i landet var misvækst og nød,
den fattige sulted, den rige led savn,
to kraftige arme var ingen til gavn,
for døren stod sot og død.

Da stured Terje en dag eller to,
så rysted han sorgen af;
han mindtes en kending, gammel og tro:
det store bølgende hav. --
Der vester har endnu hans gerning liv
i sagnet, som djerveste dåd:
"da vinden kuled lidt mindre stiv,
Terje Vigen rode for barn og viv
over havet i åben båd!"

Den mindste skægte, der var at få,
blev valgt til hans Skagensfart.
Sejl og mast lod han hjemme stå, --
sligt tyktes han bedst bevart.
Han mente nok, Terje, at båden bar,
om sjøen kom lidt påtvers;
det jydske rev var vel svært at gå klar, --
men værre den engelske "Man of war"
med ørneøjne fra mers.
Så gav han sig trøstig lykken ivold
og tog til årerne hvast.
Til Fladstrand kom han i god behold
og hented sin dyre last.
Gud véd, hans føring var ikke stor:
tre tønder byg, det var alt;
men Terje kom fra en fattig jord, --
nu havde han livsens frelse ombord;
det var hustru og barn det gjaldt.

Tre nætter og dage til toften bandt
den stærke modige mand;
den fjerde morgen, da solen randt,
han skimted en tåget rand.
Det var ikke flygtende skyer han så,
det var fjelde med tinder og skar;
men højt over alle åsene lå
Imenæs-sadlen bred og blå.
Da kendte han, hvor han var.

Nær hjemmet var han; en stakket tid
han holder endnu vel ud!
Hans hjerte sig løfted i tro og lid,
han var nær ved en bøn til Gud.
Da var det som ordet frøs på hans mund;
han stirred, han tog ikke fejl, --
gennem skodden, som letted i samme stund,
han så en korvet i Hesnæs-sund
at duve for bakkede sejl.

Båden var røbet; der lød et signal,
og det nærmeste løb var lukt;
men solgangsvinden blafrede skral, --
mod vester gik Terjes flugt.
Da firte de jollen fra rælingens kant,
han hørte matrosernes sang, -- --
med fødderne stemte mod skægtens spant
han rode så sjøen fossed og brandt,
og blodet fra neglerne sprang.

Gæslingen kaldes de blinde skær
lidt østenfor Homborg-sund.
Der bryder det stygt i pålandsvejr,
under to fod vand er der bund.
Der sprøjter det hvidt, der glitrer det gult,
selv stilleste havbliksdag; --
men går end dønningen aldrig så hult,
indenfor er det som tidest smult,
med brækkede bølgedrag.
Didind Terje Vigens skægte foer
lig en pil mellem brått og brand;
men bag efter ham, i kølvandets spor,
jog jollen med femten mand.
Da var det han skreg gennem brændingens sus
til Gud i sin højeste nød:
"inderst derinde på strandens grus,
sidder min viv ved det fattige hus,
og venter med barnet på brød!"

Dog, højere skreg nok de femten, end han:
som ved Lyngør, så gik det her.
Lykken er med den engelske mand
på rov mellem Norges skær.
Da Terje tørned mod båens top,
da skured og jollen på grund;
fra stavnen bød officeren "stop!"
Han hæved en åre med bladet op
og hug den i skægtens bund.

Spant og planker for hugget brast,
sjøen stod ind som en fos;
på to fod vand sank den dyre last,
dog sank ikke Terjes trods.
Han slog sig gennem de væbnede mænd
og sprang over æsingen ud, --
han dukked og svømmed og dukked igen;
men jollen kom los; hvor han vendte sig hen
klang sabler og rifleskud.

De fisked ham op, han førtes ombord,
korvetten gav sejerssalut;
agter på hytten, stolt og stor,
stod chefen, en attenårs gut.
Hans første batallie galdt Terjes båd,
thi knejste han nu så kæk;
men Terje vidste ej længere råd, --
den stærke mand lå med bøn og gråd
iknæ på korvettens dæk.

Han købte med tårer, de solgte ham smil,
de ågred med spot for bøn.
Det kuled fra øster, tilhavs med il
stod Englands sejrende søn.
Da taug Terje Vigen; nu var det gjort,
nu tog han sin sorg for sig selv.
Men de, som ham fanged, fandt sært hvor fort
et noget var ligesom vejret bort
fra hans pandes skyede hvælv.
Han sad i "prisenen" i lange år,
der siges, i fulde fem;
hans nakke bøjed sig, gråt blev hans hår
af drømmene om hans hjem.
Noget han bar på, men gav ej besked, --
det var som hans eneste skat.
Så kom attenhundred og fjorten med fred;
de norske fanger, og Terje med,
førtes hjem på en svensk fregat.

Hjemme ved bryggen han steg iland
med kongens patent som lods;
men få kun kendte den gråsprængte mand,
der rejste som ung matros.
Hans hus var en fremmeds; hvad der blev af
de to, -- han derinde erfor:
"da manden forlod dem og ingen dem gav,
så fik de til slutning en fælles grav
af kommunen i fattigfolks jord." -- --

Arene gik og han røgted sin dont
som lods på den yderste ø;
han gjorde visst intet menneske ondt,
hverken  på land eller sjø;
men stundom gnistred hans øjne stygt,
når det brød over båer og skær, --
og da mente folk, at han var forrykt,
og da var der få, som uden frygt
kom Terje Vigen nær.

En måneskinskveld med pålandsvind
kom der liv i lodsernes flok;
en engelsk yacht drev mod kysten ind
med revnet storsejl og fok.
Fra fortoppen sendte det røde flag
et nødskrig foruden ord.
Lidt indenfor gik der en båd over stag,
den vandt sig mod uvejret slag for slag,
og lodsen stod stout ombord.

Han tyktes så tryg, den gråsprængte mand;
lig en kæmpe i rattet han greb; --
yachten lystred, stod atter fra land,
og båden svam efter på slæb.
Lorden, med lady og barn i arm,
kom agter, han tog til sin hat:
"jeg gør dig så rig, som du nu er arm,
hvis frelste du bær os af brændingens larm." --
Men lodsen slap ror og rat.
Han hvidned om kinden, det lo om hans mund,
lig et smil, der omsider får magt.
Indover bar det, og højt på grund
stod lordens prægtige yacht.
"Den svigted kommando! I bådene ned!
Mylord og mylady med mig!
Den slår sig i splinter, -- jeg véd besked --
men indenfor ligger den trygge led;
mit køl-spor skal vise jer vej!"

Morilden brændte der skægten fløj
mod land med sin dyre last.
Agter stod lodsen, stærk og høj,
hans øje var vildt og hvast.
Han skotted i læ mod Gæslingens top,
og til luvart mod Hesnæs-sund;
da slap han ror og stagsejl-strop,
han svinged en åre med bladet op
og hug den i bådens bund.

Ind stod sjøen med skumhvidt sprøjt -- --
der raste på vraget en strid --;
men moderen løfted sin datter højt
på armen, af rædsel hvid.
"Anna, mit barn!" hun skreg i sin ve;
da bævred den gråsprængte mand;
han fatted om skødet, drev roret i læ,
og båden var fast som en fugl at se,
slig foer den i brått og brand.

Den tørned, de sank; men havet var smult
derindenfor brændingens kreds;
opover rak sig en langgrund skjult,
der stod de i vand tilknæs.
Da råbte lorden: "kend, -- båens ryg --
den svigter, -- det er ingen flu!"
Men lodsen smilte: "nej vær De tryg!
en sunken skægte med tre tønder byg
er håen, som bær os nu."

Der jog et minde om halvglemt dåd
lig et lyn over lordens træk --,
han kendte matrosen, som lå med gråd
iknæ på korvettens dæk!
Da skreg Terje Vigen: "alt mit du holdt
i din hånd, og du slap det for ros.
Et øjeblik endnu, og gengæld er voldt -- --;
da var det den engelske stormand stolt,
bøjed knæ for den norske lods.
Men Terje stod støttet til årens skaft,
så rank som i ungdommens år;
hans øjne brandt i ubændig kraft,
for vinden flommed hans hår.
"Du sejled imag på din store korvet,
jeg rode min ringe båd;
jeg trælled for mine til døden træt,
du tog deres brød, og det faldt dig så let
at håne min bittre gråd.

Din rige lady er lys som  en vår,
hendes hånd er som silke fin, --
min hustrus hånd den var grov og hård,
men hun var nu alligevel min.
Dit barn har guldhår og øjne blå,
som en liden Vorherres gæst;
min datter var intet at agte på,
hun var, Gud bedre det, mager og grå,
som fattigfolks børn er flest.

Se, det var min rigdom på denne jord,
det var alt, hvad jeg kaldte for mit.
Det tyktes for mig en skat så stor;
men det vej ed for dig så lidt. --
Nu er det gengældelsens time slår, --
thi nu skal du friste en stund,
som vel kommer op mod de lange år,
der bøjde min nakke og blegte mit hår
og sænkte min lykke på grund."

Barnet han greb og svinged det frit,
med den venstre om ladyens liv.
"Tilbage, mylord! Et eneste skridt, --
og det koster dig barn og viv!"
På sprang stod Britten til kamp påny;
men armen var veg og mat; --
hans ånde brændte, hans øjne var sky,
og hans hår -- så kendtes ved første gry
blev gråt i den eneste nat.

Men Terjes pande bar klarhed og fred.
hans bringe gik frit og stilt.
Ærbødig løfted han barnet ned,
og kyssed dets hænder mildt.
Han ånded, som løst fra et fængsels hvælv,
hans stemme lød rolig og jævn:
"nu er Terje Vigen igen sig selv.
Indtil nu gik mit blod som en stenet elv;
for jeg måtte -- jeg måtte ha'e hævn!
De lange år i "prisenens" kvalm,
de gjorde mit hjerte sygt.
Bagefter lå jeg som hejens halm,
og så i et brådyb stygt.
Men nu er det over; vi to er kvit;
din skyldner foer ej med svig.
Jeg gav det jeg havde, -- du tog alt mit,
og kræv, om du tror du har uret lidt.
Vorherre, som skabte mig slig." -- --

Da dagningen lyste var hvermand frelst;
yachten lå længst i havn.
Med nattens saga taug de nok helst,
men vidt foer dog Terjes navn.
Drømmenes uvejrsskyer grå
fejed en stormnat væk;
og Terje bar atter så rank, som få,
den nakke, der krøgtes hin dag han lå
iknæ på korvettens dæk.

Lorden kom, og mylady med,
og mange, mange med dem;
de rysted hans hånd til farvel og Guds fred,
der de stod i hans ringe hjem.
De takked for frelsen da stormen peb,
for frelsen fra sjøgang og skær;
men Terje strøg over barnets slæb:
"nej, den som frelste, da værst det kneb,
det var nok den lille der!" -- --

Da yachten drejed for Hesnæs-sund,
den hejste det norske flag.
Lidt længere vest er en skumklædt grund, --
der gav den det glatte lag.
Da tindred en tåre i Terjes blik;
han stirred fra hejen ud:
"stort har jeg mistet, men stort jeg fik.
Bedst var det, kan hænde, det gik, som det gik, --
og så får du ha'e tak da, Gud!"

Slig var det jeg så ham en enkelt gang,
han lå ved bryggen med fisk.
Hans hår var hvidt, men han lo og sang,
og var som en ungdom frisk.
Til pigerne havde han skemtsomme ord,
han spøgte med byens børn;
han svinged sydvesten og sprang ombord,
så hejste han fokken, og hjem han foer
i solskin, den gamle ørn.
Ved Fjære kirke jeg så en grav,
den lå på en vejrhård plet;
den var ikke skøttet, var sunken og lav,
men bar dog sit sorte bræt.
Der stod "Thærie Wiighen" med hvidmalt skrift,
samt året, han hvile fandt. --
Han lagdes for solbrand og vindes vift,
og derfor blev græsset så stridt og stivt,
men med vilde blomster iblandt.
Forviklinger.

Der stod i en have et æbletræ;
det var dryssende fuldt af blomster-sné.

Der vimsed i haven en liden bi;
en æbleblomst han forelsked sig i.

Så misted de begge sin hjertero.
Men så forloved de sig, de to.

Bien fløj vidt på sin sommerfart.
Da hjem han vendte, var blomsten kart

Bien sørged og karten led!
men det var nu intet at gøre ved.

Tæt under træet, i murens grus,
leved en fattig men dydig mus.
I løn han sukked: du kart så fin,
min kælder var himlen, hvis du var min!

Den trofaste bi gik atter på flugt.
Da hjem han vendte, var karten frugt.

Bien sørged og frugten led;
men det var nu intet at gøre ved.

Tæt under tagskægget hang, som en kurv,
et fuglerede; der hode en spurv.

I løn han sukked: du frugt så fin,
mit rede var himlen, hvis du var min.

Og bien sørged og frugten led,
og musen kæmped og spurven stred.

Men alt gik stilt; der fik ingen besked; --
den ting var jo intet at gøre ved.

Så trilled frugten fra grenen og sprak.
Og musen faldt død i et halvkvalt ak!
Og spurven faldt ligervis; -- i sit skjul
lå han da kornstangen rejstes til jul.

Da bien var fri, stod nøgen hver hæk,
og alle sommerens blomster var væk.

Så gik han i kuben; der fred han fandt,
og døde omsider som voxfabrikant. --

Se, al denne jammer og nød var spart,
var bien bleven mus, da blomsten blev kart.

Og alt kunde endt så godt og smukt,
var musen bleven spurv, da karten blev frugt.
Fra mit husliv.

I huset var stille, på gaden dødt.
Jeg sad med skærm over lampen;
stuen var hyllet i skygger blødt; --
ind kom børnene, nikkende sødt
under slør af Havana-dampen.

De kom, mine vingede børn, på rad,
viltre gutter og piger
med kinder blanke, som efter et bad.
Hej, hvor legen gik yr og glad
gennem alle de dejlige riger.

Men just som legen gik allerbedst,
jeg traf til at se mod spejlet.
Derinde stod en adstadig gæst
med blygrå øjne, med lukket vest,
og med filtsko, hvis ej jeg fejled.
Der faldt en vægt på min viltre flok;
én fingren i munden putter,
en anden står som en klodset blok; -- --
i fremmedes nærhed, véd De nok,
forknyttes de raskeste gutter.
En kirke.

Kongen han bygged
dagen lang.
Når natten skygged,
kom troldet og rygged
med spid og stang.

Så rejstes kirken
til spirets pil;
men kongens virken
og troldets lirken
gav dobbelt stil.

Døgn-folk flytted
dog ind i tro;
thi dags-udbyttet,
til nattens knyttet,
er døgnets jo.
I galleriet.

Som dejlig kvinde,
ved staffeliet,
hun sad derinde
i galleriet.

Hvilke Kastaler
drikker hun mon af --
Hun eftermaler
Murillos Madonna.

Men øjets svømmende
langsyn siger,
hun bygger drømmende
skønheds-riger. --

Atten år senere
kom jeg tilbage,
hilste de renere
gamle dage.
Som falmet kvinde,
ved staffeliet,
hun sad derinde
i galleriet.

Men hvad er dette?
Det samme spil jo!
Den samme nette
kopi af Murillo.

Hun sidder og virker,
og livet frister
med pynt for kirker
og stas for turister.

Og så har hun siddet
i alle årene,
og længslen spiddet,
og bleget hårene.

Men øjets svømmende
langsyn siger:
hun bygger drømmende
skønheds-riger.
De usynliges kor.

(Af "Brand".)

Aldrig, aldrig blir du lig ham, --
thi i kødet er du skabt;
gør hans gerning eller svig ham,
lige fuldt er du fortabt.

Orm, du aldrig vorder lig ham, --
dødens bæger har du tømt;
følg ham efter eller svig ham,
lige fuldt din dåd er dømt.

Aldrig,  drømmer, blir du lig ham, --
arv og odel har du tabt;
alt dit offer gør ej rig ham;
for dit jordliv er du skabt!
På vidderne.

I.

Nu skræppen over ryggen slængt,
og riflen ladt i hånd,
og spjeldet lukt og døren stængt
med tap og vidjevånd;
så indom til min gamle mor
i stuen nærmest ved, --
et håndslag til farvel, -- et ord, --
"jeg kommer hjem så snyg jeg foer, --
og indtil da -- Guds fred!"

Opefter bugtes vejen smal,
det bær i holtet ind;
men bag mig ligger fjord og dal
i disigt måneskin.

Jeg foer forbi min grandes væg, --
på gården var så stilt;
men bortmed grinden under hæg
det lød som løv på linets læg,
det ringled let og mildt.

Der stod hun i det hvide lin,
og hilste mig godkveld;
hun var så væn, hun var så fin.
så frisk,  som bio m på fjeld.
Et øje lo hun med, og ét
hun gøned med så småt! --
jeg lo som hun, og med et sæt
jeg stod ved grinden ganske tæl,
men da var øjet vådt.

Jeg slog min arm om hendes liv,
og hun blev rød og bleg;
jeg kaldte hende for min viv,
og barmen faldt og steg.
Jeg svor, at nu -- nu var hun min
tilbunds, -- ej lidt -- ej halv --!
Hun så -- jeg tror, på skoen sin, --
der ringled løv på bringens lin:
det var fordi hun skalv.
Hun bad så vakkert, og jeg slap,
og spøgen gik som før;
men hjertet mit gik klap i klap,
min hug var vild og ør; --
jeg bad så vakkert, og hun taug, --
vi fulgtes ad, vi to;
mig tyktes som det sang i haug,
som elverfolk og nøk og draug
indunder løvet lo.

Så bar det opfor vejen smal,
det bar i boltet ind;
men nedenfor lå fjord og dal
i disigt måneskin.
Jeg sad så hed, hun sad så mat
tæt udpå stupets kant;
vi hvi sk ed i den lumre nat, --
jeg véd ej selv hvor det var fat,
men véd min pande brandt

Jeg slog min arm om hendes liv,
hun hvilte på mit fang, --
så fæsted jeg min unge viv,
mens nøk i natten sang;
om draugen lo, da hun blev min,
det mindes jeg kun halv; --
mig skræmte ingen vættes grin, --
jeg så kun hun var ræd  og fin,
og kendte hvor hun skalv.

*

II.

Jeg lå i skardet vendt mod sør,
og så hvor solen randt;
om dyhet lå et skyggeslør,
mens fonn og Jøkler brandt.
Det røde hus, min mors og mit,
herovenfra jeg ser;
der har hun strævt, der har hun stridt,
der blev mit sind så frisk og frit, --
Gud véd hvad det blev mer!

Hun er alt oppe; røgens svev
jeg tror ivejret slår,
på blegen ved den hvide væv
det tykkes mig hun går.
Ja, driv du kun dit vante stel:
for det dig signe Gud!
Hos renen på det vilde fjeld
jeg henter dig en vakker feld,
og to-tre lil min brud!

Ja, hvor er hun? Hun færdes visst
i drømmens spredte spil.
Kom ingenting ihug fra sidst,
drøm om det, hvis du vil!
Men er du vågen, -- riv det ud
af mindet, -- så gør jeg.
Lid på, du er min væne brud,
væv lin og sy dit bryllupsskrud;
kort er vor kirkevej!

Det tykkes tungt at skilles ad,
fra den ens sjæl har kær; --
men længslen er et tvætningsbad,
til mig den helse bær.
Her står jeg som påny besjælt,
så svalt er nu mit blod; --
et liv, ej halvt -- langtmindre helt,
et liv i synd og anger delt,
jeg træder under fod.
Hver mørkels lyst, hver vild begær
af hugen drives ud;
jeg er så frisk, jeg står så nær
mig selv og nær min Gud!
Et syn udover as  og fjord,
udover furutop, --
og så tilfjelds i renens spor; --
farvel, min viv! Gudsfred, min mor!
Og nu på vidden op!

*

III.

Ibrand står skyen lavt i vest,
det flammer over fjeld;
men over dalens sidste rest
sig spænder tågens tjeld.
Tungt var mit syn og træt min fod,
og tankefuldt mit sind;
men udfor stupet, der jeg stod,
lå lyng og lyste som i blod,
og skalv for kveldens vind.
Jeg brak en kvist af lyngens dusk,
og stak den i min hat;
tæt bag mig stod en fattig busk,
der lå jeg lunt den nat.
Og tanker gik og tanker kom,
som folk på kirkesti;
de flokked sig og så sig om,
de satte ret og de holdt dom.
og skred så stilt forbi.

Var jeg dig nær i denne stund,
du blom, igår jeg brak, --
jeg lagde mig som trofast hund
for sømmen af din stak.
Jeg svam  i dine øjne ind.
Der tvætted jeg min sjæl;
det trold, som heksebandt mit sind
igårkveld ved din faders grind,
jeg slog med spot ihjel!

Op sprang jeg sejersvarm og bad
en vinget bøn til Gud
om sol på alle dages rad
for dig, min lyse brud!
Dog nej, til det jeg er for stærk,
til det jeg er for ung;
jeg véd og vil et bedre værk,
og derfor, Gud, min bøn dig mærk:
gør hendes livssti tung!

Stem elven op hvorhelst hun går,
gør kloppen smal og glat,
lad urden gnage foden sår,
gør sætervejen brat;
jeg løfter hende højt på arm
igennem stridets flom;
jeg bænker hende ved min barm, --
frist der at volde hende harm,
det vil vi strides om!

*

IV.

Langvejs sørfra er han kommen,
kommen over brede vande;
tause tanker ligger som en
nordlysbrydning om hans pande.
Gråden leger i hans latter,
læben taler, når den tier;
men om hvad? Jeg bedre fatter
vindens kvad i lund og lier.

Jeg er ræd hans kolde øje
har så lidt dets dybde fundet,
som det sortblå tjerns, af høje
jøklers barme født og bundet.

Tunge tankefugle stryger
lavt og langsomt over spejlet;
snart igen i råk det fyger, --
berg dig da, -- tildæks med sejlet!

Midtpå vidderne vi mødtes,
jeg med rifle, han med hunde;
mellem os et forbund fødtes,
som jeg brød, ifald jeg kunde

Hvorfor har hos ham jeg tøvet?
Tidt jeg gad mig fra ham skille;
nu jeg tror, han har mig røvet
selve evnen til at ville!
V.

"Hvorfor længter du om kvelden
nedad til din moders stue;
sov du bedre under felden,
end på viddens brune tue?"

Hjemme sad på sengestokken
gamle mor med mig og katten,
spandt og sang, til drømmeflokken
bar mig ud til leg i natten.

"Drømme, drømme, -- hvorfor drømme?
Tro mig, dagens dåd er bedre!
Bedre livets støp at tømme,
end en blund blandt fældte fædre!"

"Over vidden flyger renen;
efter den i vind og væde! --
Bedre det, end bryde stenen
op af fattig jord dernede!"

Men jeg hører klokken ringe
op fra kirken udpå tangen!
"Lad det ringe, lad det klinge,
bedre klang har fossesangen!" --
Gamle mor og hun til kirke
går med bogen svøbt i klædet.
"Tro mig, mand, du bedre virke
kan, end slide kirkeledet!"

Orglet synger indfor grinden;
der er lys ved altertavlen.
"Bedre synger storm om tinden,
bedre skinner sol på skavlen!"

Nu,  så kom! I vejr og væde
over viddens hvide bølge!
Lad så kirkestien træde
hvo som vil, -- jeg slår ej følge!

*

VI.

Høsten kommer; hør den sidste
bølings bjelder under åsen!
Viddens frihed må den miste,
får igen et liv -- på båsen!

Snart er vintrens tæpper hængte
foldrigt udfor stupets vægge;
snart er alle stier stængte, --
hjemad må jeg vejen lægge.
Hjemad? Har da der jeg hjemme,
hvor min hug ej længer færdes?
Han har længst mig lært at glemme,
selv jeg lærte mig at hærdes.

Dagens dåd har intet mærke,
slig som den dernede drives;
her blev mine tanker stærke,
kun på vidden kan jeg trives.

I den øde sæterstue
al min rige fangst jeg sanker;
der er krak og der er grue,
friluftsliv for mine tanker.

Der er vættespil i natten,
kløgtig skytte faren vejrer.
Han har skænkt mig tryllehatten;
jeg kan fristes, men jeg sejrer!

Vinterliv på vilde vidder
sætter stål i veke tanker, --
intet sagn om fuglekvidder
sygt igennem åren banker.
Er til vår i stål jeg drevet,
henter jeg de to fra dalen, --
løfter dem fra hverdagsstrævet,
bænker dem i højfjeldssalen,

lærer dem min nye visdom,
lokker latter over hjemmet;
snart er livet på de isom-
spændte vidder dem ej fremmed.

*

VII.

Her jeg sad i lange uger, --
kan ej ensomheden bære;
mindekrigen kraften sluger,
nedad må jeg til de kære.

Kun en dag, og så jeg stiger
op igen fra mor og hende, --
op til mine høje riger,
som til vår skal rumme trende.

Ud jeg må; -- Hu, sneen fyger!
Lidt forsent jeg mig betænkte.
Vintervejr langs vidden stryger, --
nu er alle stier stængte.
VIII.

Uger gik og jeg vandt mig selv,
min hjemve kom aldrig tilorde;
under isklædets folder lå bæk og elv,
månen stod rund over fonnens hvælv,
og stjernerne tindred sig store.

For frisk jeg var til at sidde stur
i stuen da dagen hælded;
så lidt som min tanke jeg trives i bur,
over vidden jeg jog, til den  styrtende urd
standsed mig yderst på fjeldet.

I det gabende dyb lå dalen stilt;
da toned det ude på tangen --!
Jeg lytted --, det lød både lindt og mildt;
hvor hørte jeg før den slatten blev spilt --?
Da kendte jeg klokkeklangen!

De ringede julens højtid ind
med de gamle hjemlige klokker.
Det lyser bagved min grandes grind,
fra min moders stue går ud et skin,
som sælsomt mig maner og lokker.
Hjemmet med alt sit fattige liv
blev en saga med billeder rige!
Heroppe lå fjeldvidden stor og stiv,
dernede havde jeg mor og viv, --
til dem jeg måtte vel hige.

Da lo det bag mig så kort og tørt;
det var den fremmede skytte.
Han havde min ordløse tanke hørt:
"mig synes min unge ven er rørt, --
ak ja, den hjemlige hytte!"

Og atter jeg stod med stålsat arm,
og kendte jeg var den stærke;
viddernes luftning kølte min barm,
aldrig den mere skal banke sig varm
for et vinkende julemærke!

Da lyste det op om tun og tag
udfor min moders stue;
først var det som dæmrende vinterdag,
så rulled sig røgen i tunge lag,
og så kom den røde lue.
Det lyste, det brændte, det knak i grus;
af kvide jeg skreg i natten;
men skytten trøsted: "hvi så konfus?
Det brænder jo bare, det gamle hus,
med juleøllet og katten!"

Han talte så klogt i al min nød,
at fast mig voldtes en gysning;
han viste, hvor virksomt luens glød
over i månens strejflys flød
til en sammensat natbelysning.

Han kikked gennem den hule hånd
til vinding for perspektivet;
da toned en sang over fjeld og fonn,
da skønte jeg grant, min moders ånd
i englenes vold var givet:

"Stille du stelled, stille du led,
stille du vandred i vrimlen;
så lempeligt bære vi dig afsted
højt over vidden til lys og fred,
til julekvelds-glæde i himlen!"
Borte var skytten og månen dækt;
i blodet var brand og frysning, --
over vidden jeg bar min kvides vægt, -- --
men det kan ikke nægtes, der var effekt
i den dobbelte natbelysning!

*

IX.

Midsommerdagen lå som bedst
og dirred hed over hejen;
klokkerne ringed til bryllupsfest,
dybt dernede foer folk tilhest
langsefter alfarvejen.

De skød fra min grandes låvebro,
der var birkebusker ved grinden,
på tunet var folksomt nok, kan du tro:
men jeg lå yderst på stup et og lo,
mens tårerne brandt i vinden.

Det var som jeg hørte gønende stev
og tankehvas latter at runge,
mig syntes et spottekvad op mod mig drev;
jeg lå over stupet; i lyngen jeg rev.
og bed i min egen tunge.
Afgårde de red i staselig flok,
bruden sad rank i sadlen,
sidt over lænderne svam hendes lok,
den glittred, den lyste, -- jeg kendte den nok
fra den sidste kveld-stund i dalen.

Over bækken red hun skridt for skridt
tæt indved brudgommens side. --
Da havde jeg sørget mit hjerte frit,
tilende havde jeg kampen stridt,
jeg havde ikke mere at lide.

Jeg stod for stup et med stålsat ånd,
og højt over sommerlivet.
Toget så ud som et blinkende bånd,  --
jeg holdt for øjet den hule hånd
til vinding for perspektivet.

De flagrende skaut, det skinnende lin,
og mændenes kofter røde,
kirken med vigselens himmel vin,
bruden, den fagre, som engang var min,
og lykken, som fra mig døde, --
det alt tilhobe jeg stod og så
oppe fra livets vidder;
et højere lys over synet lå, --
men se, det kan nu ingen forstå,
som nede i sværmen sidder.

Da lo det bagved mig kort og tørt,
det var den fremmede skytte:
"kammerat, efter det jeg nu har hørt,
jeg ser jeg forgæves har skræppen snørt,
her er jeg til ingen nytte!"

Nej, nu er jeg mand for at hjælpe mig selv,
men tak for din gode mening;
det flommer ej længer i årens elv,
og jeg tror jeg mærker i  bringens hvælv
alleslags tegn til forstening.

Den sidste styrkende saft jeg drak;
ej længer på vidden jeg fryser;
mit sejl gik under, mit livstræ knak, --
men se, hvor smukt hendes røde stak
mellem birkestammerne lyser.
Det går i galop, men se, der blev
de borte ved kirke-svingen.
Mit yæneste minde, i lykke lev!
Nu bytted jeg bort mit sidste stev
for et højere syn på tingen.

Nu er jeg stålsat, jeg følger det bud,
der byder i højden at vandre!
Mit lavlandsliv har jeg levet ud;
heroppe på vidden er frihed og Gud,
dernede famler de andre.
Kvindernes bøn.

(Af "Kongs-emnerne".)

Slagen er slangen!
Ydmyg og fangen
synderen kommer!
Slut ham i armene,
milde, forbarmende
jordlivets dommer!

Vindende viger han,
flygter mod tronen;
sejrende stiger han --;
nu har han kronen!
Tak.

Hendes sorg var de vånder,
som knudred min sti, --
hendes lykke de ånder,
som bar mig forbi.

Hendes hjem er her ude
på frihedens hav,
hvor digterens skude
kan spejle sig af.

Hendes slægt er de skiftende
skikkelsers rad,
som skrider med viftende
flag i mit kvad.

Hendes mål er at tænde
mit syn i glød,
så ingen fik kende,
hvo hjælpen bød.

Og just for hun venter
ej tak engang,
jeg digter og prenter
en takkens sang.
Abraham Lincolns mord.

De løsned et skud der-over i vest,
og det skaked Europa op.
Hej, hvilket liv der med et blev blæst
i den hele broderte trop!
Du gamle Europa, med orden og ret,
med lov for hver eneste steg,
med rygte foruden men og plet,
med dydig harm mod alt sort og slet, --
du blev så forunderlig bleg!

På sørgelak trykkes enhjørning og ørn
og alle de andre dyr;
paketbåden stikker på kabelets tørn;
depecherne mylrer og kryr.
Bomulds-magnaten, gloirens søn,
de tusend fra løgnens land,
de stod alt og greb efter fredspalmen grøn,
så knalded det ene revolver-drøn,
og så faldt han, den ene mand.
Og så tog I skræk. Europas råd,
er det som sig hør og bør?
En Preusser-gerning, en Dybbøl-dåd,
var verden vel vidne til før.
Sin broder hakker da ingen ravn; --
I kommer dog Polen ihug?
Og Engelskmanden for København?
Og graven ved Flensborg? Og Sønderborgs navn?
Men hvorfor da harmes nu?

Den røde rose, som blommer hist
og skræmmer jer med sin flor,
til den gav Europa sin podekvist
og Vesten sin yppige jord.
I planted som stikling hin frodige vånd,
der rødmer Amerikas kyst; --
jer var det, som bandt med højst-egen hånd
martyriets blodrøde ridderbånd
på Abraham Lincolns bryst.

Med glemte løfter, med svegne ord,
med traktaters forrevne ark,
med brudd fra iår på jer ed fra ifjor
har I gødet historiens mark.
Og så vented I endda, trygge i sind,
en høst af det ædleste slags!
Se, nu spirer jer sæd. Hvilket flammende skin!
I undres; I véd hverken ud eller ind, --
thi der vokser stiletter for aks!

Hvor loven sidder på knivens spids
og retten på galgen bor,
er dagningens sejr mer nær og viss,
end her, hvor der myrdes med ord.
En vilje våger, og holder dom,
og knuser hvert løgnens bur; --
men ormen må først æde skallen tom.
og tiden må først få krænget sig om
til sin egen karrikatur.

Der råder en dæmon med evig magt.
Prøv kun på at byde ham trods!
I støv måtte domus aureas pragt,
i grus måtte Neros kolos.
Men først måtte Romer-forbrydelsen nå
over jorden fra pol til pol,
tyrannen sin apotheose få,
og kejsernes gyldne billeder stå
som guder på Kapitol.
Så ramled det sammen; cirkus og slot.
templer, kolonners skov,
buer, arkader, alt trampedes småt
under bøffelens skoede hov.
Så byggedes nyt på det gamles grund,
og luften var ren til en tid.
Nu varsler det mod foryngelsens stund;
nu stiger der pest fra den svampede bund,
og vifter, snart hid snart did.

Men er det i råddenskabs sumpe vi går.
jeg råber ej ak og ve
over hver en brammende giftblomst, som står
i fylde på tidens træ.
Lad ormen kun hule. Før skallen er tom,
før brister ej væg og tag.
Og lad kun "systemet" få vrængt sig om;
des-før kommer hævnen og holder dom
på tids-løgnens yderste dag!
Til min ven revolutions-taleren!

De siger, jeg er bleven "konservativ".
Jeg er, hvad jeg var mit hele liv.

Jeg går ikke med på at flytte brikker.
Slå spillet overende; da har De mig sikker.

En eneste revolution jeg husker,
som ikke blev gjort af en halvheds-fusker.

Den bær for alle de senere glorien.
Jeg mener naturligvis syndflods-historien.

Dog selve den gang blev Lucifer luret;
thi Noah tog, som De véd, diktaturet.

Lad os gøre det om igen, radikalere;
men dertil kræves både mænd og talere.

I sørger for vandflom til verdensmarken.
Jeg lægger med lyst torpédo under Arken.
Uden navn.

Til den ridderligste sender
jeg mit digt foruden navn.
Jeg forstår, hvor sværdet brænder
i de djærve bundne hænder;
jeg forstår, hvor naget tænder
i hans pandes tankefavn.

Viljen vendt mod sejers-baner, --
viljen lænkelagt i skjul;
hånden strakt mod fædres faner,
sindet fyldt af storværks-planer, --
flugten stængt af vindfalds-graner, --
arme kongelige fugl!

Dagen gryr og hornet klinger.
Hej, det blir en verdensjagt!
Jeg forstår, hvor skårne vinger
værke kan, der buret tvinger:
jeg forstår, hvor længslen stinger,
der, hvor dværge slutter vagt.
Dagen går og hornet tier;
alle våben lægges ned.
Navn for navn på melodier
bæres rundt i lund og lier; --
jeg forstår, hvor smerten svier
ham, som ej fik nævnes med.

Anden lys af skjønheds-larver,
skabertrang i sind og syn, --
digtets spil hans dådskraft arver,
blomster gror i leg med farver; --
glemsels-leg, mens savnet harver
sindet, som et nedslags lyn!

Måtte nægte, hvad står malet
midt på pandens åbne hvælv!
Måtte svigte idealet,
lig apostlen, der han daled,
dommens nat, til hanegalet
drog ham opad mod ham selv!

Kval, -- og stumhed! Kan I, dverge,
fatte offrets fulde vægt?
Véd I, hvad det er at sværge
troskabsed på fremmed værge, --
alt tilhobe for at berge
skindet for en rådløs slægt?
I vil svare, det er drømme,
drømme kun, som offres her.
Ja, lad gå; lad kløgten strømme;
det er let for jer at dømme;
I har aldrig trængt til tømme, --
aldrig vidst, hvad drømme er,

Mer end livet, mine herrer,
er en drøm, som ej fik liv.
Den er lig det digt, jeg spærrer
ind i sjælens stængte kærrer;
løve-vildt det hugger, snærrer,
kræver nat og dag mit: bliv!

I vil råbe på, det heder:
størst, hvo selv sig overvandt. --
Gylden visdom for asketer!
Ly for løjheds Poul og Peter!
Bjeldeklang kun for atleter,
i hvis årer blodet brandt.

Puk så ej på  "høje pligter"! --
Har I købt hans sunde sjæl?
Har I købt den djærve digter,
så han kaldets epos svigter?
Købt ham, købt ham, så han sigter
hadsk mod selvets bedste del? --
Til den ridderligste sender
jeg som krans et navnløst digt.
Jeg forstår, hvor sværdet brænder,
rustent, i de bundne hænder;
jeg forstår, hvor naget tænder; --
kan I, vismænd, skønne sligt?

Martyrdorn, af purpur dækket, --
kval i taushed, fængslet trang,
blomsters håb, af gråvejr gækket, --
grenes frugt i utid brækket,
drøm, til livets drøjhed vækket, --
sættes kors ved i min sang.

Versets mindesten jeg rejser
for et ugjort storheds-værk;
og mens kløgtens flikværk dejser, --
for hans fejl jeg flaget hejser,
skriver, hvor min ridder knejser:
Skalden i ham var for stærk!
Ved Port Said.

Østerlands dag
over havnen glittred;
alle jordklodens flag
fra masterne sittred.
Musikens toner
bar frem koralen;
tusend kanoner
døbte kanalen.

Damperne drog
forbi obelisken.
På hjemmets sprog
traf mig nyheders hvisken:
det digt-spejl, jeg pudsed
for mandlige tøjter,
var hjemme smudset
af stænk fra fløjter.
Gift-fluen stak;
det gav mindelser vamle.
Stjerne, hav tak, --
mit hjem er det gamle!
Vi prajed fregatten
fra flodbåds-taget;
jeg svinged hatten
og hilste flaget.

Til fest, til fest,
trods giftkrybs-kløerne!
Som udvalgt gæst
gennem  "Bitter-søerne"!
Er dagen sluknet,
jeg drømmende sover,
hvor Farao drukned
og Moses slåp over.
Til Frederik Hegel.

(I anledning af Gyldendalske Boghandels 100-årige jubilæum
den 30te December 1870.)

Tag mit håndslag fra det fjerne;
tag min tak i døde ord!
Sikkert véd De selv, hvor gerne
jeg sad med ved festens bord.

Kunde ønsker jævne banen,
da blev Deres uden sten,
sluttet af på livs-altanen
i en aften lys og sen.

Indtil da De uforfærdet
bygge med på Nordens slot; --
muren højnes alt bag gærdet;
tårnet stiger alt så småt.
Stille bygværksmand, som brækker
stenen til vort fælleshjem, --
lid på: i dets byste-rækker
hules nischen og for Dem!
Ballonbrev

til en svensk dame.

Dresden, i December 1870.

Ja, jeg frister det idag,
jeg, som ved min tausheds længde,
tvert mod alle løfters mængde,
frygter jeg har tabt min sag, --
jeg, som foer fra Stockholm, bunden
af en takskyld uden lige,
gæsted Faraonens rige,
løfted Isis-slørets flige, --
og til dato kunde svige,
hvad med hånden og med munden
jeg på "Lyran"  sidste kvelden
både loved og besvor, --
nemlig: med et skrevet ord
at betale lidt på gælden.

Tør jeg?  Har jeg endnu ret?
Ak, Gud-nå's, hvem spør om retten?
Nuomstunder skilles trætten
af et magtsprog ret og slet.
Altså kort og godt: jeg vil;
men på anti-preussisk måde;
ej i kraft af ret for nåde.
Vær mig stumme flygtning mild!

Her jeg lever på en vis,
som de lever i Paris.
Svære tyske floskelhelte,
som med vold vil verden vælte,
pral og skrål og flag på stang,
"Wacht am Rhein", som kaldes sang, --
det er mit cernerings-belte.
De kan tro, at mangen gang
kendes kredsen krap og trang.
Ølhus-snak, politisering,
er min køterstegs servering,
og i stadsavisens spalter,
hvor den tyske verskunst halter,
diskes op den kost, mig gotter,
som en fransk ragout af rotter. --

Værre dog, når genlyds-toner
fra vort Nord hidover slår;
når mit håb mod lys og vår
skydes ned af plebs-kanoner;
når i råheds-kravet hviner
fremtids himmelsprængte miner,
og jeg våbenstækket står
på en brusten drøms ruiner.

Altså er, for ej at lyve,
nøden det, som nu mig drev
til at sende Dem et brev, --
og jeg lar ballonen flyve.
Duer har jeg ingen af;
duer er jo håbets fugle,
og i denne klamme grav
bygger bare ravn og ugle.
Men per ravn, per ugle, skikke
brev til damer, duger ikke.

Nu da -- som De véd, ifjor,
dengang Mälar-himlen mulned,
frosten skar og løvet gulned,
ned til Deltas vang jeg foer.

Der var sol og sommerdage.
Lyset slog med blink tilbage,
som hos os en bræ fra fjorden.
Palmelunden, sykomoren,
skygged blågrøn over jorden;
Beduinen og hans mage,
båren højt på dromedaren,
så vi gennem ørknen drage.
Første gang en uerfaren
nordbo så det, skreg han studsende:
"mine herrer, ser De strudsene?"

Fra Cairo opad Nilen
fløj vi på "Ferus" som pilen,
gæsted Cheops-pyramiden,
hvor Napoleon proklamerte,
medens sfinxen mediterte
både før og da og siden.

Beni Hassans kongegrave
krøb vi ind i på vor mave.
Seklerne har hærget stygt dem;
hver en tidsberegning brister;
kun s å meget får man ud, --
tør man tro egyptologer, --
og, ej sandt, vi tror jo trygt dem

de blev til i fortids tåger,
dengang Farao var gud
og herr Potifar minister,
samt at herr ministrens svoger,
Josef Jakobsen, har bygt dem.

Memnonstøtten, stenkolossen,
han, De véd, som sang et stykke,
gæsted vi en morgenstund;
men den gamle holdt sin mund.
Det er nu en skaldenykke
fra den tid Kambyses dømmende
gik ham efter lidt i sømmene
og, måske for ubehændigt,
recenserte ham indvendigt.
Sligt gør mangen sanger frossen, --
og så svigter mælet tossen.
Men så er beundrings-stolen
vederlag for sang mod solen.

Sådan gubben Memnon troner
på sit ry for brustne toner,
stryger ind tributens mynt,
gir i al sin oldtidspynt
audiens, ej blot til stormænd,
men sågar til norske normænd,
som min ringhed og Peer Gynt.

Dog, hvem mægter gøre rede
for en 6--7 ugers drøm?
Derfor heder jeg Dem, tag
disse løse pennedrag
fra min færd i lys og hede
opad krokodillens strøm.

Gal-mands værk at spilde ord
på vort pascha-liv ombord
i de fire Noæh arker; --
vi var fire, skal De vide.
og desuden to par barker
for et genus, kaldt det blide.

I "Ferus" var sat på foer
bjørne tre fra gamle Nord;
elleve haner af de franske;
fire hingster -- de var spanske --
lutter fyr- og flamme-foler,
drevne stærkt i kaprioler,
og rned gester som El Ol'er.
Tar vi med vor skibsbetjening,
fandtes efter fælles mening
flere dyr af slægten "Asen".
Et slags buk fra Schweizerlandet;
et amfibium af racen,
der skal bo "lidt under vandet", --

samt, naturligvis, en skok
olden- eller old-germanske
vildsvin, næsten ganske tamme,
og som afart af de samme,
et par militære rovdyr;
et entrüstungs-fæigt skovdyr;
et af de brasilianske
bogmøl, og en hel hob smådyr,
under fællesnavnet rådyr;
item -- nej, nu er det nok!

Tænk Dem så når dragomanen,
snart mod øst og snart mod vest,
førte hele karavanen
til en oldtids kæmpe-rest.
Over ørknens gule slette
fløj vi som på vinger lette,
skønt i virkligheden toget
gik til æsels, og tildels,
for de kække, til kamels.
Hvilken jubel, hvilken broget
stim og stimmel i vor barne-
glade flok! Hin uerfarne
strudse-seer var den eneste,
som for skydsen gjorde styr,
råbte: "æsler! Er det dyr
for en mand i pressens tjeneste!

Jeg vil ha'e en rigtig ilhest;
finds her ingen fuldblods Nilhest?"

Luxor, Déndera, Sakkara,
Edfu, Assuan og Phile
vil i fart forbi jeg ile,
og kun foreløbig hvile
ved en skildring fra Sahara.
De har sikkert engang hørt,
at når karavanen rykker
gennem ørkenhavets bølger,
sandets flom, af samum ført,
viser frem hvad dybet dølger,
og den ser stillebens-stykker.
Eller rettere, den vader
gennem endeløse gader,
hvor den levende natur
har med døden sig forenet,
og i tiden sig forstenet
til en vild arkitektur.
Ribben, ryggehvirvler, knokler
rager op som søjlesokler;
hjerneskaller af kameler
er de faldne kapiteler;
tænders gule gisne rader
er balkoners balustrader;

fingre, som i vejret vimser,
er de brustne loftsgesimser,
og som mølne ridderfaner
svajer pjalter af kaftaner.
Tænk Dem så det hele billed,
dirrende i sol og stilhed,
vokse, vokse, fylde, fange,
højnes, højnes tusend gange; --
tænk Dem denne gravens verden
som en oldtids karavane,
brat forstenet på sin bane, --
og De har Egypter-færden.

Ja, så er det. I en tidens
morgenstund drog ud et tog;
prester forrest med sin videns
hieroglyf beskrevne bog;
gudekonger, kongeguder
red henover seklers vidder; --
Isis og Osiris sidder
i sin stumheds pragt og luder
på de høje sadelpuder;
Horus, Hathor, Thme og Ptah,
Amon Re og Amon Ra
kaster glans til alle sider,
der de midt i skaren skrider;

Apis med den gyldne pande
ledes langsmed flodens vande,
fulgt af slavers millioner, --
og hvor følget slår sin lejr,
rejses sfinxer og pyloner.
Over grav og over sejr
mindetavler, obelisker
står i billedskrift og hvisker;
tusend templers søjlerader
pæler karavanens gader;
tusend pyramiders belte
er dens efterladte telte.

Se, da kom et pust fra nord,
steg til storm på ørkenhavet,
pisked karavanens spor; --
prester tumled, konger raved,
hele guder sank i grus;
Faraonen og hans hus
lå i glemsels sand begravet.
Der, hvor sværmeri frem var dragen,
faldt den livløs, stum og stur; --
tusend år i sarkofagen,
gemt for lyset og for dagen,
mumien lig i svøbets bur,
smuldred bort en dømt og slagen
fire tusend års kultur.

Denne karavanes rester
var det, vi, Khedivens gæster,
drog forbi til Nubiens grænse.

Fellah-flokken så vi lænse
ørkenbølgen om Abydos,
og lidt længer op mod syd os
mødte Karnaks skog af sokler
som en urtids kæmpeknokler;
Rhameseums kapiteler
lå som skaller af kameler;
Luxors hal med hundred søjler,
slavers arme lig i bøjler,
vidned stumt om stormens stund
et "sic transit gloria mundi"!

Dette billed har mig fulgt,
hvor jeg siden gik i landene;
og som ånden over vandene
aned jeg en mening dulgt.
Tor i juleskreden tuder
forrest i det vilde lag;
Grækerfolkets faldne guder
lever jo den dag idag.

Zeus bor end på Kapitol,
hist som "tonans", her som "stator".
Men Egyptens livs-idol?
Hvor er Horus? Hvor er Hathor?
Intet mærke, intet minde;
ej en sagnstump er at finde.

Svaret ligger ganske nær.
Hvor personligheden mangler,
hvor ej formen i sig bær
hadet, harmen, jublen, glæden,
pulsens slag og blodets skær,
der er hele herligheden
kun en benrads tørre rangler.
Hvor er ikke Juno sand,
bleg og høj i vredens brand,
når hun gubben overrasker --?
Hvor er ikke Mars en mand --
under garnets gyldne masker?

Men hvad var Egyptens guder?
Tal i rækker og i ruder.
Hvad var deres kald i livet?
Blot og bart at være til,
sidde malet, strammet, stivet,
på en stol ved altrets ild.

En fik høgenæb at bære,
og en anden strudsefjære;
en var gud for dag, for nat,
en for dit og en for dat; --
ingen fik det kald at leve,
ingen det at synde, famle,
og af synden sig at hæve.
Derfor ligger nu det gamle
fire tusend års Egypten
som et navnløst lig i krypten.

Ser De vel, min kære frue, --
i belejringsringen spændt,
lukker jeg min lune stue
for at leve indadvendt.
Ude flyver fra mig trøsten,
som en flytfugl-flok om høsten,
men med øjet mod det indre
ser jeg håbets løvspring tindre.
På begravne karavaner
bygger jeg vor fremtids baner.

Lovfast er jo slægtens gang
ad en evig vindeltrappe;
kredsen blir den samme krappe,
vejen altid lige trang;

viljen blir den samme higende; --
punktet kun bestandig stigende.

Og så står vi nuomstunder
lodret over Faraonen.
Atter er kong Gud på tronen,
atter flyder bort personen
i et mylr, som kaver, stunder,
bryder, bygger, grubler, grunder
rundt omkring og nedenunder.
Atter rejses pyramiden
som produkt af hele tiden.
Atter svulmer alle årer,
atter flommer blod og tårer,
for at verden stort skal se
kongegudens mausolé.

Det er samtids-karavanen
med sit Hathor, med sin Horus,
og, for alting, med sit chorus,
der i blinde svær til fanen.
Hvilke storværk bygges ej
langs den lige sejersvej!
Hvilken magt i folke-stormen!
Hvor egyptisk hver og en
fuger ind sin lille sten
på dens plads i helheds-formen!

Hvor uklandrelig er tegningen;
og hvor sikker er beregningen!

Ja, i sandhed, det er stort,
stort, så verden står og gaber; --
og dog dirrer der et "aber"
midt i gabets åbne port.
Tvivlen kommer lindt til orde:
er det rigtig stort, det store?
Ja, hvad gør vel stort et værk? --
ikke værkets store følger,
men personen klar og stærk,
som i værkets ånd sig dølger.

Godt; men nu Germanner-skaren
på sin stormgang mod Paris?
Hvem står hel og klar i faren;
hvem bær enligt sejrens pris?
Når slog ud i glans personen,
så at millioners munde
bar ham hjemmet rundt i sang? --
Regimentet, eskadronen,
staben -- alias spionen --
koblets slupne flok af hunde,
sporer vildtet på dets gang.

Derfor véd jeg, glorien svigter. --
Denne jagt får ingen digter;
og kun det kan fremad leve,
som en digters sang kan hæve.
Tænk på Gustav Adolf bare,
forrest i sin svenske skare;
husk den fangne mand i Bender, --
Peder Vessel på fregatten,
lig et lyn i mørke natten, --
Kongedybets muntre helte; --
over dem sig mindet spænder
som et kor, der høres vælte
sine tonebølgers belte,
under klap af tusend hænder,
fra en vårfests smykte telte.

Og så tænk Dem dagens mænd,
disse Fritzer, Blumenthaler,
og de herrer generaler,
nummer den og nummer den!
Under Preussens dødning-farver --
sorgens sorte-hvide klud --
bryder dådens lodne larver
ej, som sangens fjærild, ud.
De kan sagtens silke spinde
til en tid, men dør derinde. --

Just i sejren bor forliset.
Preussens sværd blir Preusser-riset.
Aldrig svulmer der en løftning
af et regnestykkes drøftning.
Intet dåds-digt blir at tolke
fra den stund af, da en
folkerejsning, skønheds-fyldt og fri,
blev et stabs-maskineri,
spækket ud med kløgtens dolke, --
fra den stund da herr von Moltke
myrded kampens poesi.

Så dæmonisk er den magt,
som fik verdens gang at råde:
sfinxen, på sin visdoms vagt,
dødes af sin egen gåde.

Ziffer-sejren får sin dom.
Øjeblikkets blæst slår om;
lig en storm på ørken-sletten
vil den fælde afguds-ætten.
Bismarck og de andre gubber
vil, som Memnons søjle-stubber,
sidde sprød på saga-stolen
uden sang mod morgensolen.

Men som vi, Khedivens gæster,
efter færden blandt de døde,
under lys og klang af fester
drog en nyfødt tid imøde, --
ja, som vi, med flag på stang,
under verdenskorets sang,
fejred hist kanalens åbning,
og som vi fra Suez' strand
fik et glimt af løftets land, --
så vil åndens livs-forhåbning,
ad det vordendes kanaler,
i et verdens festtogs-møde,
under hymner og koraler,
under skønheds-lampers brand,
styre frem til morgenrøde
på sejlads mod løftets land.

Thi mod skønhed hungrer tiden.
Men det véd ej Bismarcks viden.

Skal vi med til festen, frue?
Ja, hvem véd når budets due
bringer kortet? Vi får se.
Indtil da jeg i min stue
går med handsker af glacé;

indtil da jeg søger fredning,
digter fornemt på velin;
det vil harme godtfolks slæng,
jeg blir sagtens skældt for hedning;
men jeg har en skræk for sværmen,
vil ej stænkes til af bærmen,
vil forvente tidens nærmen
i en pletfri bryllupsklædning.

Og med disse ord, farvel!
Flyv, ballon! På farten held!
Luften er en digters rige; --
styr mod nord, og sænk dig lige
ned på Målarstadens strande;
der er fuldt så nemt at lande,
som på Telemarkens fjeld!

Alfen i gondolen spanker.
Gid nu snart mig bud blir bragt,
at han med sin lette fragt --
lette vers og lette tanker --
har på Norrmalm kastet anker!

Rimbrev
til fru Heiberg.

Dresden, i påske-ugen 1871.

Havde jeg på engang sendt
alle takkens små billetter,
i de vågne vinternætter
sammenskrevne
sønderrevne,
skulde, lig en snesky spændt
over himlen,
hele vrimlen,
stumpen, strimlen,
hver bemalet
med et magtløst takkens ord,
som et prosa-snefog dalet
over Rosenvængets flor.

Kunde jeg på engang sendt,
uden bur af skrift og prent,
alle tankens løse fugle, --
ind dem smugle
skulde jeg, hvor stilhed råder,
under Rosenvængets tag,
der, hvor åndens dunkle lag,
der, hvor skønheds glade gåder
op imod forklaring stunder
og, som knop en forårsdag,
foldes ud i et vidunder. --
Brydes skulde stuens fred,
der min fugleflok slog ned;
lytte skulde børn derinde,
som i skog til jagten fjern; --
bag usynlighedens værn
mine fugle skulde tvinde,
i en anings trillers rad,
takkens kvad,
kredse let og vinger ryste
om den store seers byste.

Løse tanker,
tørre breve
slår ej til; jeg vælger vers.
Over daglig-dækkets planker
må jeg hæve
synet vidt og rundt fra mers.
Prosa stil er for ideer,
vers for syner.
Sindets lyst og sindets veer,
sorg, som på rnit hoved sneer,
harm, som lyner,
fyldigst liv jeg friest skænker
just i versets lænker.

Men når takken, som mig brænder,
nu jeg sender, --
mon det da er blot mit stykkes
scene-lykkes
skaberinde,
hvem jeg fletter
disse versets små buketter?

Nej, et glansfuldt større minde
lægger ordet på min mund, --
mindet om en skønhedsfyldig
højtids-stund,
mindet om en rad af timer,
langt tilbage,
da jeg så Dem sejrrig drage
smykket, gratie-fulgt og sand
gennem kunstens under-land.
Da just blev jeg takken skyldig
derfor er det nu jeg rimer.

Se, da jeg ifjor Dem gæsted,
var jeg stum;
skønheds-gældens runde sum
bar jeg, i mit hjerte fæstet,
med tilbage.
Nætter, dage
har med renter summen øget,
og trods alt, hvad her jeg maler,
får jeg, som en slet betaler,
aldrig denne gældspost strøget. --

Underligt til Danmark bundet
står De altid for mit øje, --
bundet til en dag ved Sundet,
mellem bøgekroner høje.
Sol i luften, sol på fladen.
Sejler-gaden
fures af en blålig krusning;
sommer-susning,
født i "Skoven",
dirrer som et digt foroven.
Det er søndag; glade klynger
ler og synger;
både gynger
under ly af kystens skrænt.
Lyse kjoler
blinker, soler
sig, hvor klokker og violer
har sit danske tæppe spændt.

Men derude, --
helt fra nord, hvor Kronborg troner,
indtil syd, hvor fjernt Tre Kroner
synet raner, --
hvilken rad af ranke svaner,
hvilken stimmel,
hvilket tog af hvide sejl!
Skude slutter sig til skude,
lysglans i de hvalte klude;
vimplers vrimmel,
højdens himmel
ser sig selv i dybets spejl.
Slank og smekker,
drømfyldt jomfru mellem snekker,
glider en mig just forbi.
Hun er lig et sagn, der bæver
bag det slør, det hylles i;
hun er lig et syn, der hæver
sig og svæver
ad en lukket gåde-sti.
Ellepiger
vinker, viger,
svøbt i skum om bougens stavn;
alfer følger
kølens bølger;
men i flagets folder dølger
sig "Agnetes" navn.

Og se der, -- et modsat billed!
Hvilke kække kast i dansen!
Lunets gratie-bundne vildhed
bær dog kransen.
Vimpler vinder sig langs riggen;
flag fra stranden hilser briggen;
halvvejs hjemlig,  halvvejs fremmed,
halvt en havfrue, halvt et tæmmet
barn fra heden,
svajer "Dina" op på reden.
Som iblinde
ledet frem af milde vinde,
som i drømme
løftet af de lette strømme, --
se felukken!
Al Provences livsglød taler
i dens stigen, i dens dukken;
elskovs stikken,
dæmpet båren
citharklang, fra dækket maler
sjæle-våren;
madrigaler
over stumme klynger daler,
som på strandens grønne hynde
vugges i "Jolanthes" ynde.

Hvo kan tælle
hele flåden,
som i solskin følger efter,
som for medbør skummer frem!
Over fråden
"Ragnhild" hælder,
som om dybets dulgte kræfter
lokked hjem; --
Lotos lig på strømme stride,
hist "Ophelia", den fagre,
ses at flagre,
ses at glide; --
rang-fregatter,
klipper-skarer,
hjemad farer
under landets klap og latter. --
Sådan De til Danmark bundet
står i mindet for mit øje, --
bundet til en dag ved Sundet,
mellem bøgekroner høje. --

Stundom har jeg spurgt mig selv:
mon vel slægten
engang i sin travle fægten
og fornægten
sænke skal i glemsels elv
denne skat af geniers nåde?
Skal en tid, hvem afstand døver,
rane, lig en engelsk røver,
denne danske stormagts-flåde?

Se, vi andre,
farve-, form- og ord-poeter,
arkitekter,
og hvad vi for resten heder,
vi, som fik det kald at bygge
vore skønheds-skuders rygge
af lidt mer solide lægter,
vi tør ej vor skæbne klandre,
om vor flåde
ej blir hver en tid til måde.
Mangen klipper, mangen studser,
rigget til med sang og klang,
får engang
plads og rang
mellem skibs-Jeronimusser.
Mangt et skrog af form og toner,
af sin samtid assureret, --
engang, på de våde veje
havareret,
hales ind i flådens leje,
uden takkel og kanoner,
til de andre Magdeloner.
Der vi prise kan vor lykke,
hvis en nykke
vore værfters mesterstykke
venligst sparer
for de herrer antikvarer.

Man har sagt at scenens kunst,
født og bunden
kun til stunden,
må, som sæbeboblers dunst,
må, som mørkets meteor,
blænde, briste,
for at friste,
uden spor,
hænders værkers lod på jord.

Sving Dem som en fugl i luften
op fra denne trange tanke!
Just fordi
Deres kunst er barn af duften,
af beånden,
af en stemning,
af person og fantasi, --
ej et værk af sten og planke,
ej en tanke.
klistret fast med sort på hvidt,
men en alf på skønheds ranke,
hvor den evig gynger frit, --
just fordi den fattes form,
som med hånden
gribes kan, der sættes dæmning
for hvert bid af ældens orm.
Underfuldt til Danmark bundet
skal De stå for slægters øje, --
bundet til en nat ved Sundet,
under mindets stjerner høje.
Hvilke sagnets syner vide!
Hele flåden,
fra fregatten
ned til båden,
ser jeg glide
gennem natten,
langs med landets lune side;
tågen slører sejl og master;
halvlys kaster
over stang og rå tilsammen
svanehammen;
hvad i afstand øjet svigter,
ind man digter;
kvinder,  som fra stranden drømmer,
mænd, som dømmer
efter egen fordrings lov,
slægt, som efter slægt befolker
kyst og skov, --
synets skønheds-form fortolker
efter skiftende behov.
Og se det er livet just,
liv i mindet,
det, at stå for folkesindet
ren for ældens møl og rust,
det er livet, det, at bøje
eget indhold, åndigt, rigt,
i den form, som folkets øje
kræver for sit eget digt;
det er livet, --
mythe-vorden,
vekselfuld som alfepigen,
følge slægten i dens stigen,
følge tiders krav og orden, --
og se, denne lod på jorden
blir Dem givet.

I en skønheds-fattig tid
har det kvæget mig at følge
Deres færd på kunstens bøige
under sol og medbør blid, --
kvæget mig at stirre did,
hvor i skær af svale nætter
sagnet sig om færden fletter.
Tag, som tak for synets trøst,
råbet af en seers røst:
underfuldt til Danmark bundet
skal De stå for slægters øje, --
bundet til en nat ved Sundet,
under mindets stjerner høje!
Ved et bryllup,

den 9de Oktober 1874.

Løvet rasler, blade falder;
nær er Nordens høst;
gennem skovens brudte haller
går farvellets røst.
Derfor samler Nordens evne
sig til hjemmets hjerte-stævne,
værner varmt i stuen inde
om sit frilufts-minde.

I, som har hinanden kåret,
unge par, I to, --
gå med vårens krans i håret
ind i eders bo.
Ude lad Oktober-dagen
brede tungt sit tåge-lagen;
lad jert hjem en løvsal være,
rejst til ungdoms ære.
Det er leve-kunstens kerne:
gennem let og tungt
om sit forårs-sind at værne,
holde hjertet ungt;
det, -- når aftensolen daler,
løfte morgnens idealer
glansfuldt, kækt og højt ivejret.
Hvo det kan, har sejret.

Did at nå er samlivs gåde,
samlivs gyldne krans;
ingen kløgt kan vejen råde,
ingen visdoms-sans.
Men hvor stien er at finde
aner kærlighed iblinde.
Vogt da tro i eders stue
denne frelsens lue.

Husk, at hvo det livslys sætter
på sit alterbord,
lampen har i sorgens nætter,
blus for fodens spor.
Og når engang løvet falder
rundt om jer i høstens alder, --
sku med dette lys tilbage
på jert vårlivs dage!
I en komponists stambog.

Orpheus slog med toner rene
ånd i vilddyr, ild i stene.

Stene har vort Norge nok af;
vilddyr har vi og en flok af.

Spil, så stenen spruder gnister!
Spil, så dyrehammen brister!
Brændte skibe.

Han vendte sine skuders
stavne fra nord,
søgte lysere guders
legende spor.

Snelandets bauner
slukned i hav;
solstrandens fauner
stilled hans krav.

Han brændte sine skibe; --
blånende røg
som en bro-banes stribe
nordover føg. --

Mod snelandets hytter,
fra solstrandens krat,
rider en rytter
hver eneste nat.
Sanger-hilsen til Sverig.

(Ved studenter-mødet i Upsala 1875.)

Tak for kald til ungdoms-stævne
i jer gamle stad!
Fyldt er Kølens kløft og revne,
sprængt dens røsers rad;
grændsens knejsende geleder
hæmmed ej vort tog;
bent går vejen nu til eder
fra den norske skog.

Lad da sangen bent som banen
slå sin Stræng af stål;
sang er jo, som sus i granen,
Svenskens modersmål.
Dette sprog for norske røster
bær vor hilsning frem;
svenske svarets væld fra Øster
bær det til vort hjem.
Altfor længe har vi sunget
spredt i verdens kor;
der, hvor Svenskens røst har runget,
taug det norske ord;
der, hvor vi har æsket ordet,
krævet lyd omkring,
stod ej svenske folke-koret
i vor sanger-ring.

Drapa under Jorsals palmer,
kvad i Bretlands sund,
Narvas stormsang, Lutzens salmer,
gik for halv-kor kun.
Lad så fædres faner smuldre
i sin blege pragt;
friske krav på slægtens skuldre
har dens ånder lagt.

Nystemt vårsang er at høre
gennem tiden gå; --
lydhørt er en sangers øre;
nyn må han forstå.
Sanger-skaren er de unge,
og i folkets sind
sanger-hvervet er at sjunge
nye tider ind.
Lyt med os mod det, som vorder;
lyt mod gryets nyn;
og fornemmer I akkorder,
der slår ned som lyn, --
blæs til samling da i luren
mod den norske skog!
Vi skal komme! Grændse-muren
hæmmer ej vort tog.
Langt borte.

Snart samles i Upsal alle de unge;
taler skal strømme og sange skal runge.

Selv har jeg digtet til ungdoms-mødet,
kendt mig ildnet i ånden og kødet.

Jeg nytted et øjebliks tro mellem tvilene,
og stod alt med foden mod stævnet stilende.

Nu er det over. Afgørelsens porte
slog jeg ilås og blir ensom, langt borte.

Held over al eders sorgløse flok!
Held over eder, hvem legen er nok!

Sommerens magter lad skydækket dele!
Skogduft for alle de stundende sjæle!

Godvejr, så koret kan bæres for vindene!
Bris under fanerne, sol over sindene!

Glitrende dage, og nætter klare.
hvor I skal færdes og hvor I skal fare!

*

Langt borte jeg ser eder stryge forbi;
jeg hører den velkendte melodi.

Og dog så forunderlig fjernt og fremmed
mig tykkes det jublende tog gennem hjemmet.

Genfærd af afdøde tider og mænd
går i vor ynglinge-skare  igen.
Af frasernes tåger og festernes røgelse
formes et verdenshistoriens spøgelse.

*

Sligt tog, som nu suser deroppe i Nord,
har sust over hele Italiens jord.

Ungdoms-toget langs Apenninerne
rusked af søvnen folke-ruinerne.

Det var i århundredets skyfulde morgen.
Idag vajer fanen fra Engelsborgen.

Sligt tog, som nu suser deroppe i Nord,
har sust over hele den tyske jord.

Der drømtes om ening ad spredte baner;
der drømtes om sortrøde gylden-faner.

Så kom den alvorlige del af festerne.
Grånede gubber var ungdoms-gæsterne.
Uryggeligt dog for den samme sag,
som ildned til leg, de højned sit flag.

Gennem trængsler og storme de bar den frem;
de mured sit hus og de gærded sit hjem.

De vilde sin drøm; så kom sejren siden.
Europa er voksent, og vågen er tiden.

*

Se,  derfor så underlig fjernt og fremmed
mig tykkes det jublende tog i hjemmet.

Genfærd af afdøde tider og mænd
går i vor ynglinge-skare igen.

Af frasernes tåger og festernes røgelse
formes et verdenshistoriens spøgelse.

Hvi tier den eneste myndige mund,
som bryder alt blændværk og vækker af blund?
Jeg skal sige jer det. Den blev stum som graven,
da et ufærdigt folk fik friheds-gaven.

Det er farligt at tage sig selv som skænk;
den ballast kan krænge en skude isænk.

Man stak os ihænde et fuldgodt sværd,
men lærte os ikke sligt værges værd.

Se, derfor vor skæbne vipper og vender,
som kniven i barnets legende hænder.

Der står vi og lytter til forsker og gransker,
og taster på tingen med silkehandsker.

Der går vi og drømmer og véd ikke råd
til en bristende eller bærende dåd.

Når kommer og rusker os op af døsen
århundredets ånd med århundredets løsen?

München, den 2den Juni 1875.
Et rimbrev

Min kære ven!

De skriver mig bekymret til og spørger
hvi slægten går så underlig fortrykt,
ej ildnes op i fryd og ikke sørger,
men synes ruge på en uklar frygt, --
hvi intet held formår at live ånderne,
hvi ingen er sin egen modgangs dommer,
hvi hvermand tager skæbne-gunst og vånderne
med sløvheds ro, og venter hvad der kommer.

Kræv ikke, ven, at jeg skal gåden klare;
jeg spørger helst; mit kald er ej at svare

Men da De nu har dyppet Deres pen,
så skal det dog ej være gjort forgæves, --
at sige, hvis ej med bestemthed kræves
et svar, som svarer sådan ligehen.
Kort, jeg til svar vil spørge Dem igen;
og undskyld at -- da hånden med i spillet
eri digter har -- der spørges i et billed.

Så sig mig da, om De har nogensinde
tilfældigvis ved vore kyster set
et skib stå ud tilhavs for friske vinde
og sætte kursen endefrem og ret?
Det har De visst, og De har sikkert mærket
det liv, den lyst, den virksomhed ombord,
den trygge sorgløshed, der driver værket,
det sikre bydende kommando-ord,
som om det var en regelbunden verden
med fastsat bane, lig vor egen jord,
med lov, som den, for farten og for færden.

Tidt går et sådant skib på lange rejser;
det søger fjerne lande, mange havne;
man losser lasten, og ombord man hejser
nyt stykgods under udenlandske navne;
man stuver rummet mellem begge stavne
med en utallighed af kasser, baller,
og hverken skipper eller mandskab véd
til punkt og prik, hvad skibet fører med;
alt går iflæng, alt tages som det falder.
Så lægges atter ud på vide veje;
kækt graver bougen i det salte skum;
det er som havet ikke havde rum
og bølgens rygning ej gav bredt nok leje
for den usigelige livsmods-sum,
som stormvejr ikkun øger og formerer
hos skipper, mandskab og hos passagerer.

Begribeligt. Er ikke skuden tæt?
Er ikke lasten stuvet jævnt og sikkert?
Er ej kompas, sextant og stjernekikkert
i orden til at holde kursen ret?
Er ej det skøn, den dygtighed tilstede,
som vækker lid og holder mishåb nede?

Og dog, tiltrods for alt, det kan sig hænde
en godvejrsdag, foruden synlig grund,
at der ombord, på hvermands sind og mund,
en sælsom trykket lumring er at kende.
Først tykkes få af denne tunghed grebne,
så fler, så mange, så til slutning alle;
sløvt sættes sejl og sløvt håndteres rebene;
sløvt purres ud; sløvt høres piben kalde.
Der tages varsler af hver liden ting.
Havblikkets døs, ja føjelige vinde
mismodigt tydes; selv et marsvins spring,
en stormfugls skrig man lægger sig på sinde.
Sløvt gar de der, af samme lønsot smittede,
skønt ingen røbed og skønt ingen frittede.

Hvad er da sket? Hvad er vel hændt ombord?
Hvad er den gådefulde grund til trykket,
som lamslog sind og vilje, arm og ord ?
Er nød påfærde, -- nogen forulykket?
Nej, ingenlunde. Alting går sin gang, --
men uden håb og mod, og uden sang.
Og hvorfor? Jo, fordi en lønlig tvil,
et rygte sniger sig foruden hvil
fra forlugaren og til agtermasten:
De tror de sejler med et lig i lasten.

Den sømands-overtro er vel bekendt;
engang brudt ud den fylder alles tanker.
Hvordan med sagen selv det er bevendt,
erfares først, hvis rejsen vorder endt,
trods alle varsels-tegn, trods skær og banker,
i havnen trygt fortøjet og for anker. --
Se, kære ven, -- Europas damp-paket
står ud tilhavs med kurs mod nye lande,
og både De og jeg har løst billet
og taget plads på agterdækkets bret,
med hatten løftet mod de gamle strande.
Herude svales både sind og pande;
heroppe kan vi ånde frit og let; --
i lasterummet ligger al bagagen,
og kok og steward sørger for menagen.

Hvad kræves mere til en sorgløs færd?
Maskinen gør sin pligt; hør kedlen buldre;
se stempelstangen løfte sine skuldre;
se skruen kløve vandet som et sværd; --
stagsejlet holder skibet frit for krængning;
rormanden bøder af hver overdængning;
rumt farvand går vi i; kaptejnen oppe
på brettet er vor fulde tillid værd
og holder udkig over alle toppe; --
hvad kræves mere til en sorgløs færd?

Og dog, -- vidt ude på det åbne hav,
midtvejs imellem hjemmets land og målet,
det lader jo som farten sakked af,
som al vor frejdighed var fra os stjålet.
Mandskab og passagerer, mænd og kvinder,
går om med sløve øjne, slappe kinder;
man synker sammen, ruger, grubler, lytter
i forlugarer og i pragt-kahytter.

De spørger mig om grunden, gode ven!
Har De ej mærket, noget vilde komme?
Forstod De ej, et tidehverv var omme,
der vejred tryghed og fortrøstning hen?
Hvad grunden er, det ligger ej for dagen;
men De skal høre, hvad jeg véd om sagen.

Jeg sad en nat alene her på dækket,
en lummer nat med stjerner og med stilhed;
luftdraget var så blødt, så fuldt af mildhed,
og aftenvindens vinger ganske stækket.
Tilkøjs var alle passagerer gangne,
og døsigt brændte lamperne dernede;
ud fra kahytten flød en kvalmfuld hede,
der holdt de trætte i en halvsøvn fangne.
Men hvileløs og uden fred  var blunden;
jeg så det; skylights-lugen stod halvt åben; --
hist lå en statsmand og fordrejed munden
som til et smil, der endte med en måben;
en lærd professor vælted sig til siden,
splidagtig, lod det, med sin egen viden;
en theolog trak teppet over panden;
i hovedpuden grov sig ned en anden;
og højt og lavt lå kunstnere, skribenter,
som folk i drøm, der frygter og forventer; --
men over alt det halvsøvns-liv dernede --
en rødlig, osende og kvalmfuld hede.

Jeg vendte øjet fra det sløve røre;
jeg stirred fremad i den friske nat;
jeg så mod øst, hvor alt en dagning mat
begyndte alle stjerners glans at sløre.

Da traf et ord hist nedefra mit øre;
det traf mig der jeg lænet sad mod masten.
En sagde højt og, som det syntes, midt
imellem usund søvn og mareridt:
Jeg tror vi sejler med et lig i lasten!
Ved Tusendårs-festen

den 18de Juli 1872.

Mit folk, som skænkte mig i dybe skåler
den sunde, bittre styrkedrik, hvoraf
som digter jeg, på randen af min grav,
tog kraft til kamp i døgnets brudte stråler, --
mit folk, som rakte mig den landflugts-stav,
den sorgens byldt, de angstens rappe såler,
det tunge alvors-udstyr til min færden, --
dig sender jeg en hilsen hjem fra verden!

Jeg sender den med tak for alle gaver,
med tak for hver en smærtens luttrings-stund.
Hver vækst, som lykkes i mit livskalds haver,
har dog sin rod i hine tiders grund; --
at her de spirer fyldigt, rigt og gerne,
det skyldes gråvejrs-brisen fra det fjerne;
hvad solbrand løsned, det fik tågen fæste; --
mit land, hav tak, -- du skænkte mig det bedste.

Ja, did, hvor tågen tumler sig om tinden,
hvor gråvejrsbrisen over vidden slår,
hvor der er lydt foruden og forinden,
hvor der er øde mellem gård og gård, --
did ser jeg, som en lods fra skansens tremme.
I natten og min digtning bor jeg hjemme.
Og mest i denne meningsmørke tid,
da hjemmets liv et tvesyn slutter inde:
et folk, som kløver sig i spredtheds splid --
og flokker sig om samlings-tankens minde.
Men når jeg ser mod disse festens dage,
mit syn gar mer end tusend år tilbage.

Der ser jeg højne sig af sagas skodde
hint træ, som sprat i dronning Ragnhilds drøm.
Jeg ser det brede sig fra Næssets odde,
rundt Nordkaps væg, øst over Glommens strøm.
Jeg ser dets røde læg, dets grønne grene,
jeg ser dets kviste, skinnende som sne; --
men under løvet er en slægt at se,
som sidder nidsyg, hver for sig alene,
på næs, i vik, i hver en afdals læ.
Kun én står sorgløs midt iblandt de spredte.
Han kaster legende sit livsmåls terning;
thi han har håb og tro, og er den rette,
og har et verdensviljens krav at mætte, --
og store drømmes løvtag om sin gerning.

Så går det løs! Den unge mod de gamle;
det nye syn imod den vante sed.
Rundt Trondhjem ser jeg otte riger ramle;
i otte slag blir otte konger fældte.
Af høvdingstolen glider Rollaug ned,
og sætter sig på jarlesædets skamle; --
i Naumdal stikker Herlaug sværd i belte --
og går i haug med alle sine helte.

Da enes de, som står mod landets ening;
da samles de, som slår for spredtheds værk;
da nytter de hårfagre kongens mening:
at ryg mod ryg gør kæmpen tifold stærk.
Da flokkes Egder, Theler, Hørder, Ryger;
da skinner spilte sejl langs Listers strand;
der stritter vimpler, skum for stevnen fyger,
og som de rundt om Jeder-revet stryger,
der bæres hæse hærskrig ind mod land.
De søger Haralds flok. Nu skal det fristes,
om hævdens træ fra farfars tid tør kvistes.
To tanker går i stål imod hinanden;
to tidehverv vil skifte hvasse ord. --
Fra løftningen ser Roald Rygg mod nord;
kong Køtve bryner sværd mod skjolderanden.
Lidt frem endnu! I Hafsfjord venter manden.

*

Ser I de hundrede tjærede snekker,
langskibes rader, som ligger for anker?
Ser I, hvor Hårfagers hærklædte rækker
fylder og dækker
tofternes tiljer og æsingens planker?

Hører I duren af Hafsfjords-gnyet?
Hornkloves drapa har båret det frem.
Stridsmænd for kvelden og stridsmænd for gryet;
stridsmænd for næet mod stridsmænd for nyet; --
snekker og knærrer,
med højbårne stavne,
tørner og snerrer
som måger mod ravne;
fjordvidden mørknes af pilskyens bræm.
Dronningens drømtræ er stedt i fare!
Egder og Theler vil løve dets tag af!
Har ingen nød. Med økser snare
ringer om roden sig Hårfagers skare,
bøder de hvislende bilers slag af, --
berger den vordende tusendårs-saga.

Dagen lider og langskyggen falder.
Roald og Sote og Thore blunder.
Solen går under.
Men den går under en udlevet alder; --
det nybårne kalder. --
Kong Køtve løber med skam af striden, --
skønner, han kan ikke løbe fra tiden, --
løber endda, som Hornklove melder,
længtende hjemad
til sulet og mjøden.

Men Harald han tjælder
knærrer og snekker.
Så frister de fremad,
de fremdjærve rækker,
mod morgenrøden.

*
Og så gik tusend år. Snart strengt, snart blidt,
spandt norner gennem dem på skæbne-tenen.
Men folkedrømmens træ fik vokse frit,
med løv i toppen og med frugt på grenen.
Nu standser slægtens tog og skuer vidt
fra skillet agterud. Nu rejses stenen, --
hin landets tavse lovsang i granit. --
På vagt, mit folk! Bryd lag og leg og gilde; --
i mørket tusler det, som vil os ilde.

Jeg ser mit hjem med tågers fold om tinden, --
mit hjem, hvor gråvejr over hejen slår,
hvor der er lydt foruden og forinden,
hvor der er ensligt mellem gård og gård. --
Hvad lusker der ved kveld på krøgte veje?
Hvem er han, skyggen? Har jeg set ham før?
Han løfter klinken let på bondens dør,
går som på sokker bent til mandens leje; --
han hvisker ord i øret på den hvilende, --
og så til næste nabo -- lydløst, smilende.

Og det er ikke én jeg ser, men mange.
Og det er ej blot ord, jeg kan fornemme; --
jeg hører som en dur af dumpe sange,
en døs, som tager sind og sans til fange.
et bys, som summer drømmens digt iglemme.
Hvem er de, skyggerne? Hvor har de hjemme?
Af Hafsfjord stiger de! Op, dagens mænd!
Til Haralds-dyst! De døde går igen!

Ja, Roald, Sote, Thore Haklang lever
sit midnatsliv som dødning og som draug; --
og Rollaug rører på sig; Herlaug stræver,
den gamle muldvarp, i sin sunkne haug.
Sligt er det, som går lumsk på bygdens veje,
budstikken bærende fra grænd til grænd;
sligt er det, som tar plads ved bondens leje,
og byder bønlig leding ud igen. --
Op, dagens stridsmænd, fæld, hvad natten fødte!
Og drømmens træ slå ringen tæt og rund!
Hårfagre Harald kræver dådens støtte; --
det, som skal rage højst i denne stund, --
det, vi skal ramme ned i Norges grund,
det er en pæl igennem dem, han mødte.

Thi vi har liv til sag, og de har døden; --
de har kong Køtves mål, vi morgenrøden.
Se ud i verden! Hafsfjords dag er oppe,
lysvågen, over alle jordens toppe.
Den sol, som brandt på Solferinos sletter, --
den sol, som farved Lissas vinblå dyb, --
som bruned Porta Pias røde spetter
og jog i kælder Vatikanets kryb, --
den sol, som lumred om Sadowas volde,
var Hafsfjords-solen i vort nye døgn;
det var den sol, som lyste for den bolde,
da riget rejstes mellem holmer golde, --
en sol, som slog i flint de samme trolde
og daniped giften af den samme løgn. --
Mærk hvor du står, du dagens norske broder!
Tyd tidens tegn; med den er du i pakt.
Idag er kun en ringe grundsten lagt
til større støtte for vor stammes moder.
Læs tidens lov! Den tåler ingens trods.
Cavour og Bismarck skrev den og for os, --
og dødninger og drauger vog han fler af,
hin dådsmand og hin drømmer på Caprera.

Ja, Haralds-tanken går igennem tiden,
og Hafsfjords-slaget står den dag idag;
thi det er ånd mod ånd, som ildner striden, --
kong Haralds ånd med rigets helheds-sag
mod søndrings ånden under småheds flag.
Dog, svigter du, mit folk, i samlings-dysten, --
da ned med støtten på din høvdings grav!
Lad ikke stenen hykle over hav
og pege som en nidstang ind mod kysten.
Men har du høvding-sind, og vil du sejre,
da ser jeg, lys og glad: du sejre får!
Da kan en slægt, som kommer efter vor,
den rette samlingsstøttes rejsning fejre;
men den skal bygges over døgnets lejre,
højt over bygdens stræv og byens bulder;
dens plads er given: det er Dovres skulder.

Da er det sket, hvad dronning Ragnhild skued.
Da først, mit land, du yder højsind ly.
Da er din gamle stortid vorden ny,
og spådoms-gåden herligt løst i nuet.
Da ser jeg dig, mit folk, som trøstig voved,
hvad du i samlings-festens rus har lovet, --
jeg ser dig træde tidens åbne spor
imod et frit, et helt, et mægtigt Nord;
jeg ser dig som en slægt, der tungt har sovet,
men sund er vågnet ved et manings-ord;
jeg ser dig som en slægt, der vil og tror, --
med kraft til mer end dont på land og fjord, --
med længslers hærgang rundt den vide jord,
og store drømmes løvtag om dit hoved!
Et vers.

At leve er -- krig med trolde
i hjertets og hjernens hvælv.
At digte, -- det er at holde
dommedag over sig selv.
Stjerner i lyståge.

Just under min kometfærd mod en egn,
hvorhen jeg stævned for at finde hjemmet,
i verdensrummet viste sig en fremmed
uventet gæst ved Andromedas tegn.

Der bæres bud ned til vor gamle jord,
at ude i det højtidsstille fjerne
der havde kaos skabt sig til en stjerne,
da det slog ind på samlingslovens spor.

Jeg fandt et andet kaos rundt omkring,
med spredte viljer og med skilte veje
og uden drift til fælles banesving
og uden higen mod et midtpunkts leje.
Men da jeg atter stod i fjernets stilhed,
da tog jeg varsel af hvad der var sket, --
tog varsel af hvad selv jeg havde set:
lystågers samling til en stjernes billed.

Lyståger tror jeg på, skønt uden orden,
kaotisk løst den vælter sig i nord;
jeg tror den er på samlingslovens spor, --
en lysrig stjerne i sin første vorden.



De sad der, de to —.
(Første forarbejde til "Bygmester Solness".)
——

De sad der, de to, i så lunt et hus
ved høst og i vinterdage.
Så brændte huset. Alt ligger i grus.
De to får i asken rage.

For nede i den er et smykke gemt, —
et smykke, som  aldrig kan brænde.
Og leder de trofast, hænder det nemt,
at det findes af ham eller hende.

Men finder de end, de brandlidte to,
det dyre, ildfaste smykke, —
aldrig hun finder sin brændte tro,
han aldrig sin brændte lykke.

(16/3 1892.)



INDHOLD.

Side

Spillemænd ... 227
Kong Hakons gildehal ... 228
Byggeplaner ... 230
Markblomster og potteplanter ... 231
En fuglevise ... 233
På Akershus ... 235
Ederfuglen ... 239
Med en vandlilje ... 240
Fugl og fuglefænger ... 241
Bergmanden ... 243
Min unge vin ... 246
Lysræd ... 247
Digterens vise ... 249
Kløften ... 251
Højfjeldsliv ... 252
På sangertog ... 255
En svane ... 258
Priset være kvinden! ... 259
4de Juli 1859 ... 261
Skolehuset ... 265
Folkesorg ... 267
Til thingmændene ... 270
Hilsen til Svenskerne ... 273
Til de genlevende ... 275
Til professor Schweigård ... 276
Vuggevise ... 278
Borte! ... 279
Stormsvalen ... 280
Agnes ... 281
Stambogsrim ... 283
Mindets magt ... 284
Åbent brev ... 286
Til en bortdragende kunstner ... 292
Ørnulfs drapa ... 294
Fredrik den syvendes minde ... 298
En broder i nød! ... 300
Troens grund ... 304
Storthings-gården ... 307
Terje Vigen ... 310
Forviklinger ... 328
Fra mit husliv ... 331
En kirke ... 333
I galleriet ... 334
De usynliges kor ... 336
På vidderne ... 337
Kvindernes bøn ... 357
Tak ... 358
Abraham Lincolns mord ... 360
Til min ven revolutions-taleren ... 364
Uden navn ... 365
Ved Port Said ... 369
Til Frederik Hegel ... 371
Ballonbrev ... 373
Rimbrev til fru Heiberg ... 392
Ved et bryllup ... 405
I en komponists stambog ... 407
Brændte skibe ... 408
Sanger-hilsen til Sverig ... 409
Langt borte ... 412
Et rimbrev ... 417
Ved Tusendårs-festen den 18de Juli 1872 ... 424
Et vers ... 433
Stjerner i lyståge ... 434
De sad der, de to -- ... 436

