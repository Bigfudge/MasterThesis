ANNA SANDSTRÖM

NATUR OCH ARBETSLIV

I SVENSKA BYGDER

I. GÖTALAND

Men du skall älska skog och berg och dal! 
Den tysta kraft, vars möda landet stärker, 
du vörda skall .....
SNOILSKY.



STOCKHOLM
P. A. NORSTEDT & SÖNERS FÖRLAG



STOCKHOLM
KUNGL. BOKTRYCKERIET. P. A NORSTEDT & SÖNER
1908



FÖRORD.

Denna bok är huvudsakligen avsedd för barn. Jag har tänkt mig, att den 
kunde användas som
läsebok på olika skolstadier -- dock ej under de allra första geografiåren --
på så sätt, att de
svårare styckena uppskötes till det högre stadiet.

Dock vill jag gärna hoppas, att skildringarna i all sin enkelhet kunde vara 
till någon nytta
även för vuxna personer med intresse för vårt lands natur och näringar men 
som icke varit i
tillfälle att genom resor eller studier taga närmare kännedom därom.

Eftersom jag tänkt mig en läsekrets av barn, liar jag särskilt lagt mig 
vinn om ett enkelt
språk och sökt undvika utländska ord och tekniska termer. Av samma orsak 
har också
framställningen på många ställen fått en viss utförlighet och bredd, som 
annars ej varit
behövlig eller lämplig. Mången detalj, som måste förefalla den vuxne 
läsaren alldeles för
obetydlig eller överflödig, har blivit medtagen, därför att jag av 
erfarenhet vet, hur på en
gång roande och lärorikt ett sådant smådrag kan vara för barn.

Naturligtvis kommer mången att stöta sig på att här sammanförts under en 
geografisk rubrik
material från så många olika kunskapsområden, men jag vill endast erinra om 
att en vaken
resande måste, om han drar nytta av sin resa, upptaga i sitt medvetande 
åtskilliga
fakta utan att så noga bestämma, i vilka olika vetenskapliga fack dessa 
höra hemma. Ett
sammanhang föreställningarna emellan måste ju alltid eftersträvas, och på 
barnets
ståndpunkt synes det sammanhang, som bildas av rummet, vara det närmast 
liggande och
mest naturliga för idéassociationer. I detta arbete finnas ganska många 
historiska
upplysningar, men jag vill särskilt påpeka, att dessa röra nästan 
uteslutande näringarnas
och handelns historia och att de tagits med, därför att det alltid är 
lättare att förstå en sak,
när man känner dess historiska utveckling.

Ju mer man lämnar de allmänna frasernas trygga mark och försöker så mycket 
som möjligt
närma framställningen till det levande livet, ju mer utsätter man sig för 
faran att begå
misstag. Och oaktadt denna bok är grundad till största delen på vad jag 
själv sett och fast
samlande och kontrollerandet av uppgifter kostat mig ett flerårigt arbete, 
kan jag dock långt
ifrån känna mig säker i detta avseende, i synnerhet som det geografiska 
kunskapsområdet är
så ytterst rörligt, att det, som är sant i dag, kan vara förändrat i morgon.

Som arbetet icke är någon lärobok, gör det alldeles icke krav på 
fullständighet, och en
uppmärksam läsare skall snart finna, att många viktiga fakta, som icke böra 
saknas vid
undervisningen, fattas här. En ofullständighet, som jag emellertid 
beklagar, är, att det
intressanta Blekinge helt och hållet utelämnats och att en så viktig 
industristad som
Norrköping ej fått någon beskrivning. Del skulle vara mig en glädje, om jag 
i en möjligen
kommande ny upplaga kunde få tillfälle att fylla dessa luckor.

Vid urvalet har jag mest tänkt på att få fram en typisk beskrivning på 
varje mera utpräglad
art av
svensk natur och på de viktigaste näringarna. Att därvid ibland subjektivt 
tycke och yttre
omständigheter spelat in, vill jag gärna medgiva. Huvudsaken är dock, att 
barnet lär sig inse
sammanhanget mellan natur och näringar och framför allt lär sig förstå, att 
ett sådant
sammanhang alltid måste finnas, och får intresse för att själv söka utleta 
det. önskligt vore,
att våra barn växte upp i den uppfattningen, att det ej går någon skarp 
gräns mellan det
vardagliga och det intressanta här i världen, utan att allt är intressant, 
om man ser på det
med vakna ögon och friskt sinne.

Gärna skulle jag vilja tacka var och ca av alla dem, som givit mig hjälp 
och råd och meddelat
faktiska upplysningar, men de äro så många -- från framstående vetenskapsmän 
och lärare
till en och annan bland mina unga elever --, att jag måste nöja mig med att 
här uttala ett
hjärtligt tack till dem alla. Utan all denna hjälp skulle svårigheterna med 
detta arbete ha
varit mig oövervinneliga.

Om boken icke är alldeles förfelad, hoppas jag, att den i sin mån skall 
bidraga att väcka ett
foster ländskt sinne. Ty fosterlandskärlek vilar dock i grunden på kunskap 
om
fäderneslandet.

Stockholm i sept. 1907.

Anna Sandström.

*




Innehåll.


Skåne.      Sid.
1. Slätten och lantbruket ........ 1
2. Herregårdarna. Bokskogen ...... 20
3. Lund och Malmö ...... 27
4. Limhamns kalkbrott ...... 38
5. Skanör och Falsterbo ...... 43
6. Åsarnas region ...... 55
7. Nordöstra Skåne ...... 62
8. Kullen ...... 67
9. Höganäs ...... 74
10. Öresund ...... 79

Gottland.

1. Visby ......   82
2. Gottländska landsbygden ......   99
3. Karlsöarna ....   113

Småland.

1. Skogar och mossar ....   122
2. Till Värnamo och Bolmen .... 133
3. Hur smålänningen strävar och arbetar ....   139
4. Stenbrohult och Värend. Sägner om trolltyg ....   143
5. Småländska bruk och fabriker ....   149
6. Grenna och Visingsö ....   156
7. Något om Vättern ....   164

Västergötland.

1. Kinnekulle ..... 167
2. Västgötaslätten. Svältorna ..... 178
3. En stad som blev till mot sin vilja ...... 180
4. Slöjdbygden ..... 185





Sid.
 Kalmar sund och Öland ...   192
 
 Halland.
 
1. Ryorna och kustslätten ...   213 
2. Varifrån har sanden och leran kommit? ...   219
3. Halmstad och Falkenberg. Laxfisket ...   222

Bohuslän.

1. I skärgården ...   232
2. Det inre Bohuslän: sprickdalarna, åkerbruket ...   244
3. Kärringön. Storsjöfisket ...   250
4. Sillfisket ...   261
5. Fiskmarknad i Uddevalla ...   276

 Från Östersjön till Kattegatt.

1. Hur Göta kanal kom till ...   279
2. En färd kanalvägen till Göteborg ...   283
3. Göteborg ...   293

*





SKÅNE.



Västra Klagstorp, Skåne.

1. Slätten och lantbruket.

När någon, som bor i Värmland eller Småland, gör
en resa till Skåne, är han säker på att han skall få
se en natur, som är helt olika den han är van vid
hemma. Om han far med tåget, så tittar han nog ut
ganska nyfiken, när han kommer till gränsen: är detta 
Skåne -- ett land med bergsknallar och barrskog? Det
är ju alldeles likt Småland! -- Ja, det är en del av 
norra Skåne, som ser ut på det sättet, den s. k. 
skogsbygden. Men när tåget har kommit fram till stationen 

Eslöv, då får den resande äntligen se en riktigt skånsk 
slätt, och så kan han resa därifrån till Malmö eller 
till Helsingborg eller till Trelleborg -- och hela tiden 
befinner han sig på slätten.

Man ser genast, att den skånska slätten är ett rikt 
och bördigt land, där det bor mycket folk. Och man 
ser också genast, att naturen är helt olika mot vad 
man är van vid uppåt landet.

På vida sträckor syns ingen skog och inga 
bergsknallar utan åkrar och andra odlade fält, den ena vid 
det andra. Inga stenhögar ligger det på fälten här som 
i Småland, och emellan grönskan ser man den feta myllan 
lysa fram. Och någonting som en skogsbo tycker är 
mycket besynnerligt: det finns inga gärdesgårdar vid 
vägarna eller mellan fälten, utan landet ligger alldeles 
öppet. På klöverfälten se vi en mängd kor, som beta. De 
stå inte härs och tvärs om varandra, som betande kor 
eljest bruka, utan de stå i rader på fältet, nästan så 
ordentligt som uppställda soldater. Se vi närmare 
efter, så märka vi, att de äro fasttjudrade och inte kunna 
röra sig mer än ett helt litet stycke. En vallgosse finns 
vanligen i närheten, och han skall passa på korna och 
flytta dem, när de ha betat av den klövern, som de 
kunna komma åt. Vallgossen skall också se till, att 
korna få dricka, och därför står på betesmarken en 
vattentunna på hjul. De skånska korna skina av fetma 
och välmåga, där de stå och mumsa på den saftiga 
klövern, men det är ändå nästan synd om dem, att de 
aldrig få skutta och hoppa i hagarna, vilket är ett 
så vanligt nöje för boskapen i skogstrakterna. Det är 
därför att boskapen är tjudrad, som det inte behövs några 
gärdesgårdar. Naturligtvis finns det inte heller några 
grindar, så när man åker här på vägarna, behöver man 

Skånsk väderkvarn, s. k. hölländsk mölla.


inte hoppa ner från vagnen för att öppna en grind, som 
man oupphörligt får göra i Småland. Man ser inte några 
diken vid åkrarna, ty lantbrukarna leda bort det 
överflödiga vattnet genom rör, som de lägga ned i jorden 
och som inte synas. De tycka det är oförståndigt att 
ha öppna diken, för då mister man ett stycke jord, som 
man annars kunde så säd eller klöver på. Här och 
där går en låg jordvall fram mellan fälten, och på den 
växer en rad pilbuskar; då vet man, att där går gränsen 
mellan två jordbrukares ägor. Ganska ofta har man 
planterat pilträd också efter vägarna. Dessa pilar se 
rätt besynnerliga ut, ty deras stam är tvärt avstubbad, 
och från stubben skjuter det upp liksom en kvast av 
tunna, gröna kvistar. Det beror därpå, att, eftersom det 
på slätten är så ont om skog och ved, brukar folket stubba 
pilarna ungefär vart fjärde eller femte år för att använda 
grenarna till bränsle. Pilarna äro så livskraftiga träd, 
att de kunna tåla denna misshandel, och skjuta snart 
nya skott igen. Pilbuskarna användas också men 
avskäras nere vid roten, och de större grenarna säljas 
till band kring trätunnor.

Ser man en kulle här på slätten, så kan man vara 
säker om att det är en gammal ättehög. Vill man ha 
en utsikt, så går man upp på en sådan, eller ännu 
bättre är det att gå upp i ett kyrktorn.

Däruppifrån ser man då slätten som ett hav av gröna 
fält: som öar i detta hav ligga små grupper av träd, och 
innanför var och en av dem sticker det upp ett tak. Det 
är gårdarna. Detta är alldeles en motsats till skogsbygden: 
där är det skogen, som ser ut som hav, och åkrarna 
och ängarna, som likna öar. Visst är skogsbygden vacker 
med sina höjder och sjöar och forsar, men slätten 
är vacker den också, i synnerhet om sommaren, när 
sädesaxen böja sig efter vinden, så att det går riktiga vågor på de stora 
åkrarna, och luften är
full av ljuvlig klöverdoft. Där blir ett makalöst färgspel genom den olika 
grönskan på de
olika fälten och genom de ständigt växlande skyarna, som man här kan njuta 
av mer än på
andra ställen. Det skånska slättlandet är inte heller på de flesta ställen 
jämnt och platt som
en bordskiva. På Lundaslätten t. ex. buktar sig marken i stora, 
långsträckta vågor, vilket
också ger landskapet ett egendomligt, mjukt behag. Och när man ser alla de 
välskötta fälten,
tänker man med glädje på de många, många flitiga människor, som plöja och så 
här och som
ha sina hem i de trevliga gårdarna innanför de små trädgårdarna.

Gårdarna på slätten ligga mycket tätt, ty jorden är så bördig, att en 
familj kan få sitt
uppehälle på ett mycket mindre stycke jord än i våra skogstrakter. 
Någonting som förvånar
oss är, att vi häruppifrån se en sådan mängd kyrkor, kanske kunna vi räkna 
20 till 30. De
äro vanligtvis små men byggda av sten och försedda med ett trappformigt 
torn. En invånare
på skånska slätten skulle tycka, att det vore fasligt obekvämt, om han hade 
en hel mil att
köra till sin kyrka. Men därför måste också en präst predika i mer än en 
kyrka samma dag.

Men nu gå vi ned för att på närmare håll beskåda en skånsk bondgård, och vi 
välja en, som
inte är splitter ny utan av det gamla, äkta slaget. Invid huset ligger en 
väldig halmstack, och
lutad intill den står en stege. Det är klart, att det skall vara gott om 
halm i denna sädesbygd,
och därför är taket också gjort av halm. Huset har bara en våning och är 
mycket lågt, men
vad som brister i höjd, tar det i stället igen

i längd, ty det består av fyra längor, som sträcka sig på alla sidor om 
gårdsplanen, vilken
alltså blir liksom en liten borggård. Den ena längan är boningshus, i de 
andra finnas stall,
lada och ladugård. Detta sätt att bygga gårdar i fyrkant är mycket lämpligt 
för slättbygden, ty
därigenom får man litet skydd för blåsten, som här kan vara riktigt pinande.

Husen äro ibland enfärgat vita; då äro de byggda av tegel och sedan 
vitrappade. Men trevligare
se de ut, när de äro liksom rutiga, så att väggarna bestå av bjälkar, som 
korsa varandra, och
så mellanrummen äro utfyllda med tegelstenar. På de allra äldsta husen voro 
grova käppar
eller stakar insatta i rutorna, och mellan käpparna smetades en blandning 
av lera och halm.
Hus, som äro byggda på det sättet, kallas korsvirkeshus. Bjälkarna äro 
ibland svarta och
mellanrummen vitrappade, ibland däremot äro bjälkarna rödmålade, och man 
kan ställa ihop
färgerna på många olika sätt. Halmtaket göres av råghalm, och när det är 
nytt, är det
glänsande gult, men när det blir gammalt, blir det mörkare, och det växer 
mossa på det, så
att det blir alldeles grönt. När taket behöver lagas, lagar man bara en bit 
i sänder, och då ser
det så lustigt ut med en ljusgul bit på det gamla, mörka taket - alldeles 
som en ny lapp på en
gammal, smutsig klädnad.

Gårdsplanen är stenlagd; på den står en brunn med vattenho, där gäss och 
ankor plaska. Svin
och höns, kanske också några kalkoner, gå omkring på gården - där är inte 
alltid just så fint
men ser ändå ganska hemtrevligt ut. Om det är på hösten, när säden nyss har 
skördats, ser
man bredvid boningshusen stora stackar, som man kunde tycka riktiga berg av 
säd; de stå
ute, ty här brukar man tröska säden i det fria

med en tröskmaskin. När man ser dessa stora stackar, får man riktigt klart 
för sig, att
skånska slätten är Sveriges förnämsta sädesbygd.

Förr hade de skånska bondgårdarna inga träd alls omkring sig utan lågo 
alldeles nakna ute på
den öppna, blåsiga slätten. Folket tyckte det var skada att plantera träd i 
jorden, när där
kunde växa så god säd. Men nu ha de insett, att det är gott att ha träd 
till skydd för vinden, och
vid de flesta gårdar finns numera en liten trädgård. I den växa allahanda 
fruktträd och
grönsaker samt också litet blommor, och omkring den är planterad en häck, 
vilken väl
behövs för att skilja hemmet från åkrarna, som ligga alldeles intill gården.

Till en skånsk gård hör också en ståtlig gödselhög. Förr var det mycket 
vanligt, att den låg
alldeles utanför fönstren, så att familjen ständigt hade utsikt till den, 
och den betraktades
med stolthet såsom källa till gardens välmåga. Numera ligger den dock 
vanligen utanför
gårdsplanen.

De skånska stugorna bruka inte ha någon förstukvist, utan man kommer direkt 
in genom
dörren. Denna är ofta ganska egendomlig, avdelad på höjden i två hälfter, så 
kallade
halvdörrar. Ibland får man se den nedre dörren stängd, den övre öppen och 
en kvinna, som
tittar ut; sålunda tjänar dörren både som dörr och fönster. Någon flammande 
brasa får man
aldrig se inne i stugan, utan i det största rummet, där familjen sover, 
står en ugn, som
uppvärmes från köket. Ved finns naturligtvis inte i detta skogfattiga land, 
utan man eldar
med torv eller stenkol. När det skall bakas, använder man gärna pilkvistar 
till bränsle. I
riktigt gamla bondgårdar äro sängarna väggfasta, och kring 
rummet gå fållbänkar. Det var ett gammalt bruk att låta gässen hålla till i en 
av dessa fållbänkar;
där var ett hål på den, genom vilket en gås kunde sträcka ut halsen. Om en 
besökande kvinna
var inne i stugan och slog sig ned på denna »gåsabänk», så kunde det hända, 
att hon ett, tu,
tre skrek till en gås hade sträckt fram halsen och nappat henne i kjolen.

En förmögen bondfamilj har gärna ett stort förråd av dukar, mattor och 
andra vävnader, som
förvaras i ett särskilt rum, »kistkammaren». De skånska kvinnorna ha 
alltsedan gamla tider
förstått konsten att väva mattor och tyger i vackra mönster och färger, men 
så kommo
fabrikstygerna i handeln, och då köpte många av dem och tyckte, att de voro 
både finare och
billigare. Men på senare tiden ha de skånska kvinnorna åter blivit flitiga 
att väva, ty de ha
lärt sig förstå, att de gamla hemvävda tygerna ändå äro de vackraste och 
hållbaraste.

Också i fråga om maten ha skåningarna sina egendomliga bruk. De äta inte 
knäckebröd utan i
stället sur limpa av rågmjöl. Denna limpa har så hård skorpa, att det ofta 
inte är möjligt för
en piga att skära upp skivor av brödet, utan drängen får göra det. På 
brödet breder man ofta
svinflott eller gåsflott i stället för smör. En sådan brödskiva med flott på 
kallas i Skåne
»fettamad». Fläsk ätes mycket, och i allmänhet vill skåningen ha god och 
kraftig föda. Man
brukar säga på skämt om honom, att han vill ha »möen mad och go mad och mad 
i rättan tid
och madaro». Men så har han också krafter att ta i, när det gäller, och det 
är inte lätt att i
längden arbeta i kapp med en skåning. Till bröllop och andra fester brukar 
man av ägg och
socker baka en stor tårta, som kallas »spettkaka». Det

går flera tjog ägg i den, och den har formen av ett torn, så att den tar 
sig mycket ståtlig ut,
när den sättes på bordet.

Men nu lämna vi gården och gå ut på slätten igen. Mitt på dagen är där 
ganska hett och gassigt;
visserligen är det ibland pilar planterade på ömse sidor om vägen, men de 
ge inte särdeles
mycken skugga. Emellertid vilja vi gärna se, vad som växer på de olika 
fälten, och kanske
lantmannen, som vi ha varit och hälsat på, följer med och berättar litet om 
det skånska
lantbruket.

Då få vi först och främst veta, att inte all denna gröda, som växer här på 
åkrarna, skall
användas till människoföda - nej, inte en gång den största delen. Nästan 
det mesta går åt till
föda åt kreaturen. Man har på senare tider kommit underfund med, att det i 
vårt land inte
lönar sig att odla stora mängder av brödsäd. Det finns andra länder, som 
äro mycket
bördigare än Sverige, och där kan man därför frambringa säd till mycket 
billigare pris, än
hvad den svenske lantbrukaren kan. Däremot lönar det sig bra för oss att 
sälja smör och
fläsk. Detta har gjort, att lantbrukarna nuförtiden lägga mer an på att 
kunna hålla en stor
ladugård med många kor, oxar och svin än att få särdeles stora skördar av 
brödsäd.
Visserligen gå vi förbi många åkrar, där det växer vete, korn eller råg, 
men fälten med
foderväxter äro ofta ännu fler. Vi fästa oss särskilt vid ett slags växter, 
som ha en rosett av
stora blad strax ovanför marken, det är foderbetor. Dessa givas åt korna om 
vintern, ty man
har funnit, att om de

få de saftiga betorna till föda, kunna de mjölka mer, än om de endast få 
halm och hö och annat
torrt foder.

En växt, som i hög grad liknar foderbetan, är 
sockerbetan. Den odlas mycket i Skåne; på slätten ser man det ena stora 
sockerbetsfältet efter det
andra. Sockerbetan har först på senare tider blivit införd i Sverige, men 
den är nu en av de
växter, som den skånske lantbrukaren förtjänar mest på. Om vi tänka på alla 
sockerbitar,
som vi lägga i vårt kaffe och te, och allt socker, som användes vid 
matlagningen, kunna vi lätt
förstå, att socker är en vara, som går mycket åt i vårt land. Förr 
tillverkades allt det socker,
som vi begagnade, av sockerrörets saft. Sockerröret växer endast i de varma 
länderna, och
svenska folket fick betala tiotals millioner kronor varje år för sitt 
socker.

Redan för omkring hundra år sedan hade man i mellersta Europa kommit 
underfund med att
socker kunde tillverkas också av vitbetans saft, och till följd därav 
började man odla betor i
Belgien och Frankrike. Man trodde knappast, att sockerbetan skulle trivas i 
Sverige med dess
hårdare klimat, men så gjorde några företagsamma män försök med den i Skåne 
i mitten av
1800-talet. De första försöken att tillverka socker av vitbetornas saft 
misslyckades, men på
1880-talet lärde man sig, både hur betorna skulle skötas och hur 
fabrikerna, där sockret
bereddes, skulle anordnas. Sedan ökades
hastigt både betodlingen och sockertillverkningen. Redan
omkring år 1890 odlades i Malmöhus län sockerbetor på ett stort område, och 
sedan dess har
detta område flerdubblats. Nuförtiden här odlingen av sockerbetor blivit 
utförd, också i
andra svenska landskap, där det finns bördig jord.


Lastning av sockerbetor i Skåne.
Sockerbetsodlingen har haft många viktiga följder
med, sig. Sverige behöver icke längre införa socker från utlandet, utan vi 
begagna nu nästan
endast svenskt socker. Sockret har också blivit billigare, så att fattigt 
folk kan använda det
mer än förr. Naturligtvis förtär den ena människan mycket mer än den andra, 
men man har
räknat ut, att om man tog allt socker, som på ett år går åt i Sverige, och 
fördelade det i lika
många delar, som det finns människor i landet, så skulle på var del gå över 
20 kilogram. Och
en sockertopp, som väger 20 kilogram, den är duktigt stor!

En annan viktig följd av betodlingen är, att genom den har lantbruket gått 
ännu mer framåt.
Annars är man tvungen att låta åkern vila sig ibland, när den många år har 
burit gröda. Den
får då ligga i träda, som det heter, man plöjer och bearbetar den väl samt 
gödslar den. Det
året, som åkern ligger i träda, får lantbrukaren endast kosta på den och 
har ingen vinst av
den. Men nu är det så, att man kan odla betor på den åker, som eljest 
skulle ha legat i träda,
om man endast förut lagar, att den är plöjd och bearbetad riktigt på djupet 
samt starkt
gödslad. Och när sedan betorna ha tagits upp, är jorden icke utsugen utan 
tvärtom bättre än
förut och kan bära goda sädesskördar.

Betodlingen fordrar mycken arbetskraft. När plantorna äro unga, måste de 
gallras ut, så att
de ej stå för tätt; ogräset måste noga rensas bort och jorden luckras upp 
omkring dem. För
att utföra detta arbete komma, om somrarna och höstarna tusentals främmande 
arbeterskor
till Skåne. Förut voro de flesta av dessa småländskor, men på sista tiden 
har man också tagit
arbetare och arbeterskor från utlandet, Tyskland och Galizien. I oktober 
månad tagas betorna
upp och föras till ett


Skånskt mejeri.
sockerbruk. Sådana finnes det flera i Skåne. Betorna
skäras i strimlor, och saften kokas ur dem. De urkokta
strimlorna, den s. k. »betmassan», hämta lantbrukarna tillbaka igen, ty den 
utgör ett
mycket gott kreatursfoder. På senhösten möter man på vägarna i Skåne stora 
foror med
betmassa, och vid gårdarna ligga uppstaplade stora högar av detta ämne. Det 
gör inte
landskapet behagligare, ty betmassan har en ful och smutsig färg, och när 
den börjat ruttna,
luktar den mycket illa.

Boskapsskötseln står mycket högt i Skåne. Mest lagger man an på 
smörberedning. Denna
lönar sig bättre, när man tillverkar mycket smör på en gång och med 
maskiner, än när var
lantman kärnar sitt smör för sig själv, och därför har det inrättats stora 
»andelsmejerier».
Dessa heta så, därför att det inte är en person, som äger mejeriet, utan 
alla lantbrukare i
trakten, som skicka sin mjölk dit, ha del däri, och så få de också sin 
andel av vinsten på det
smör, som försäljes. När smöret är färdigt, skickas det till någon av de 
skånska
hamnstäderna, Malmö eller Helsingborg, och föres därifrån till utlandet, 
mest till England.
Det är mycket noga med att smöret skall vara riktigt gott, färskt och 
välsmakande, ty om det
en eller ett par gånger skulle skickas dåligt svenskt smör till England, 
skulle engelsmännen
sedan tro, att svenskt smör alltid vore dåligt, och så ville de inte mera 
köpa smör härifrån.
Därför finns det i dessa städer anställda »smörprovare», som prova det 
smör, som skall
utföras, och kassera det, som är dåligt. Smör utföres från många delar av 
vårt land, men en
tredjedel av det svenska smöret kommer från Skåne. Det smör, som årligen 
försäljes från
Sverige till utlandet, ger en inkomst av omkring 40 millioner kronor.

Vid ett andelsmejeri får lantbrukaren tillbaka 
skummjölken och kärnmjölken,  vilka mest användas till föda 
åt svinen. Skåne har alltid varit känt för sin rikedom på 
svin; förr fingo dessa gå halvvilda omkring i 
bokskogarna och nära sig med ollon, men nu  uppfödas de
hemma vid gården. Ganska mycket fläsk utföres till 
utlandet, och stora svinslakterier ha upprättats i 
städerna. Om hösten säljas också från Skåne en mängd 
smågrisar  till andra landskap. Av dessa bli en del 
genast förvandlade till grisstek, andra få leva och födas upp.


Helsingborg och Öresund.

*


Lantbruket bär sig bättre på skånska slätten än i andra delar av vårt land. 
Detta beror på
många orsaker, först och främst på jordmånens beskaffenhet. Den består på 
de flesta ställen
av en bördig lermylla. Ett ämne, som växterna behöva lika nödvändigt som 
människan
behöver salt, är kalk. Om vi åka omkring på slätten, få vi ofta mitt på en 
åker se en stor
grop, och så få vi veta, att det är en märgeigrav, där man har tagit upp 
märgel. Med märgel
menas sådan lera, som innehåller mycket kalk. Den skånska åkerjorden är 
nästan alltid något
kalkhaltig, men så småningom försvinner den kalk, som finnes i det övre 
jordlagret; den
behöver ersättas, och då märglar man, det vill säga, breder ut kalkhaltig 
lera över fältet. I
alla de trakter av Sverige, som anses vara särdeles fruktbara, är antingen 
åkerjorden i sig
själv rik på kalk, eller också kan man i närheten få märgel att blanda upp 
den med.

Vi ha förut sagt, att man inte ser några stenar på åkrarna. Dock har det 
nog förr funnits
sådana, ty den skånska leran har ursprungligen varit ganska stenig, men i 
tidernas längd ha
stenarna blivit bortplockade och använda. Som man inte här hade några 
gråstensknallar,
måste man taga noga vara på den sten, som hittades i åkern, så att man hade 
något att laga
vägarna med. Nuförtiden gör man sig icke så mycket besvär, utan när det 
gäller att fylla och
laga vägar, köper man sten, som är tagen ur berg och krossad med maskin.

Det är inte bara jordens naturliga fruktbarhet, som gör, att lantbruket bär 
sig bättre i
Skåne än i andra landskap, ty det finns trakter av Sverige, där jorden i 
sig själv är fullt lika
god; men här tillkommer det, att den skånska jorden sedan långliga tider 
tillbaka har varit
plöjd och uppbrukad och att den är så väl

skött, Skåne har dessutom ett klimat, som är mycket gynnsamt för 
växtligheten. Hösten
kommer sent, vintern är fuktig och mild, och våren kommer tidigt, så att 
växterna ha lång
tid på sig för sin utveckling.

Något, som nuförtiden gör det svårt för alla lantbrukare att reda sig, är, 
att arbetet har
blivit så mycket dyrare, drängar och arbetare måste ha mycket högre löner 
än förr, men
lantbrukaren får mindre betalt för sin säd, än han förr fick. För att 
minska denna svårighet
har man i Skåne börjat utföra mycket lantbruksarbete med maskiner. På många 
ställen går
det till så, att säden både sås, skäres, bindes och tröskas med maskin. 
Detta kan också lättare
gå för sig på en slätt än i ett bergigt land. Den skånske lantbrukaren är 
dessutom mycket noga
med att tänka ut, hur arbetet skall ställas, så att det tar så få 
dagsverken som möjligt. En
stor fördel för befolkningen är, att de lätt få sälja sina lantbruksvaror, 
därför att Skåne
ligger så bra till för handel, nära både Tyskland och Danmark.

Malmöhus län, som är den bördigaste delen av Skåne, inhöstar årligen en 
skörd av spannmål,
som är värd över 28 millioner kronor. Västernorrlands län, som är 5 gånger 
så stort, får en
skörd, som är värd icke fullt 3 millioner. Denna skillnad är ju ofantligt 
stor, men den beror
också på att det i Norrland finnes så mycket skog, myrar och andra 
ouppodlade områden.

*

Skånska slätten är olik det övre Sverige även däruti, att det är ont om 
sjöar, däremot finner
man torvmossar här och var. Far man förbi en sådan, ser man ofta stora 
skivor av torv,
upplagda i högar för att torka; där bredvid syns ibland någonting, som ser 
ut som en liten sjö

torvmossen, men den har alldeles raka kanter, så man förstår, att den 
uppkom, då torven
blev skuren. Torven har sen gammalt varit slättbornas bränsle och fått 
ersätta ved, som de
ha ont om. I våra dagar, då det blivit så livliga förbindelser med 
utlandet, användes även
stenkol att elda med.

Storkbo.

I sådana trakter, där det är gott om kärrmarker, kan man få se storkar 
kliva omkring på sina
höga, röda ben, allvarligt nickande med huvudet, medan de plocka upp 
grodor, sniglar eller
ormar. Storken är i Skåne en mycket omtyckt fågel, och invånarna i en gård 
bli riktigt glada,
när ett storkpar bygger bo hos dem. Ha de kommit ett år, komma de gärna 
igen nästa år också.

Man brukar sätta ut ett hjul på taket åt dem, och ofta gör man sig ganska 
mycket besvär för
att få behålla dessa välkomna gäster.

På en herrgård slog ett storkpar sig ner i skorstenen. Då gick det inte 
längre an att göra upp
eld, ty driva bort storkarna ville man på inga villkor; men så hittade man 
på att sätta in ett
järnrör på ena sidan av skorstenen, så att röken kunde gå ut den vägen utan 
att oroa
storkherrskapet. Och underligt nog läto storkarna inte störa sig av att det 
murades och
knackades. - På en annan gård brukade storkarna också bygga i en skorsten; 
en dam av
familjens medlemmar, som hade sitt rum under skorstenen, gjorde sig det 
besväret att var
vår, när storkarna kommo, flytta in i ett annat rum för att man ej skulle 
behöva elda under
deras bo.

Folket tycker om storkarna, både därför att de äro så trevliga och roliga 
att se på och därför
att de tros föra lycka med sig; och så göra de nytta genom att äta upp en 
hel mängd skadliga
smådjur. När de komma, tänker folket med glädje: »Nu ha vi vår!»

Det kan aldrig falla någon in att skjuta ihjäl en stork.

Storkarna komma från varmare länder, en stor del från Afrika. I augusti 
eller september ge
de sig av dit igen. Innan den stora avfärden sker, bruka storkarna i en 
trakt samlas och
liksom hålla mönstring. Till den tiden måste alla ungar ha lärt sig flyga 
riktigt, och olycklig
den, som ännu inte kan det: de andra vänta ej på honom. Man berättar dock 
om en storkfamilj
på gården Sinclairsholm i norra Skåne, att när flyttningstiden kom, hade en 
av ungarna ännu
inte lärt sig att flyga, och den stora skaran flög ifrån honom. Men hans 
mor nändes inte lämna
honom ensam kvar, utan

hon stannade, och när han blev färdig, flögo de efter, 
de två ensamma.

Ett slags fåglar, som man ofta ser på slätten, är 
vipor. Deras ägg hittas på fälten, och som de äro mycket 
välsmakande, samlas de och användas av många till föda.




2. Herrgårdarna. Bokskogen.

Det är inte alla hem på landet i Skåne, som se ut 
som den gård vi nyss beskrivit.

Ibland kommer man in på en väg, planterad med 
andra träd än de vanliga pilarna: med almar, lindar, 
popplar. På avstånd skymtar en stor, tätvuxen park, 
och ini den höja sig ett par torn -- då vet man, att 
man nalkas en stor herrgård. Detta märks också på 
andra omständigheter: vi åka länge, länge bredvid en 
enda åker, den tycks aldrig vilja ta slut det kan 
hända, att den räcker mer än en kilometer --, och vi 
förvåna oss över de mängder av kor, som gå ute och 
beta här på klöverfälten. Pilvallarna se vi nu inte 
till, ty de utmärka ju gränsen mellan två lantbrukares 
egendomar, men här är det en enda ägare, som rår om landet 
vitt omkring, och därför ligga fälten alldeles öppna. Nu 
komma vi fram till parken. Där växa lindar, ekar, 
bokar, kastanjer, härliga gamla träd med tjocka stammar, 
yviga kronor och den saftigaste grönska. Så brukar 
det finnas häckar av buxbom, höga som murar, också 
ett bevis på hur stark växtligheten är här i Skåne. 
Ifall parken är riktigt gammaldags, få vi se 
buxbomshäckarna klippta på det mest besynnerliga sätt, så att 
de bilda liksom stora trappsteg eller terrasser eller 
till och med så, att de bilda de första bokstäverna till 
ägarens namn.

De flesta av de stora, skånska herrgårdarna äro 
mycket gamla, somliga härstamma från medeltiden. På 
den tiden måste stormännen, som bodde på landet, jämt 
vara beredda på att bli överfallna av fiender, och 
därför byggde de på sina gårdar fasta stenhus med tjocka 
murar och torn. Runt omkring borgen gick en vallgrav 
fylld med vatten, som skulle göra det ännu svårare för 
fienden att tränga in. Gårdarna voro alltså den tiden 
borgar eller fästningar. Man tänkte mindre på att 
boningshuset skulle ha ett vackert och hälsosamt läge än 
att det skulle vara lätt att försvara, och därför byggdes 
borgen ibland mitt i ett träsk eller på en holme i en 
sjö. Sen kom det en tid, när det var mera ordning inom 
landet; men adelsmännen kunde ändå inte känna sig 
alldeles trygga i sina borgar, ty det var ofta krig mellan 
Sverige och Danmark, och då blev Skåne härjat av krigshärar. 
Som vi veta, var Skåne ett danskt landskap ända 
till 1658.

De danska adelsmännen voro under 1600-talet ofantligt 
mäktiga, och det var egentligen de, som styrde 
Danmark. De vore också mycket rika och tyckte om 
prakt och ståt; därför läto många under denna tid bygga 
om och försköna sina herrgårdar. Man tänkte ej 
längre bara på försvaret, utan man ville ha det vackert 
och bekvämt, och det byggdes ståtliga slott av tegel med 
röda sandstensprydnader. Den dåvarande konungen i 
Danmark, Kristian IV, som var samtida med Gustav 
II Adolf, tyckte mycket om att bygga och hade på 
Själland byggt flera slott i den stilen, därför kallas den 
Kristian IV:s stil. Även dessa slott kunde dock användas 
som fästningar, och det var väl behövligt, ty Skåne hade 
fortfarande oroliga tider, och belägringar och stormningar 
av herrgårdar förekommo ofta, särskilt under Karl 
XI:s krig med Danmark.

Nuförtiden behöva icke herrgårdarna längre någon 
krigisk utrustning, men många av dem ha behållit 
vattengravarna som prydnad, och där simma nu svanorna helt 
fredligt och behagligt. Ofta kör man över en vindbrygga 
in på en stenlagd borggård, som ännu ser ganska krigisk 
ut. Vanligen har gården i ett par eller flera hundra år 
gått i arv inom samma släkt, och släktens vapen finner 
man över porten. Uppför nötta stentrappor, som trampats 
av många släktled efter varandra, komma vi upp 
i präktiga gemak. I salen eller salongen hänga porträtt 
av ägarens förfäder, och ibland börjar raden med en 
ståtlig medeltidsriddare i rustning. En riktigt gammal 
herrgård har mycket ofta ett särskilt spöke, som det 
berättas sagor om, och ett spökrum, där ingen gärna 
vill ligga en natt. Så säges det, att på herrgården 
Barsebäck visar sig litet emellanåt ett vitklätt spöke, 
som kallas »vita frun».

Det, som gör ett ofantligt präktigt och ståtligt 
intryck, är ladugårdarna och uthusen. I forna dagar kunde 
de begagnas som fästningar också och voro starkt byggda 
samt omgivna med vallar och vattengravar. Vanligen 
äro lador, ladugårdar och stall byggda i fyrkant 
omkring en gård. Man blir häpen, när man står på en 
sådan gård, så stor som ett torg, och ser sig omkring på 
de omgivande husen, till en del uppmurade av gråsten, 
och ofta försedda med stora, spetsbågiga fönster, sådana 
som man ser i kyrkor. Är denna ståtliga plats en 
bakgård?

En ridknekt håller på att rida in en unghäst, och 
vi få tillfälle att beundra de präktiga hästar, som 
uppfödas här. Skåningarna, såväl adel som allmoge, ha i 
alla tider varit kända för sin kärlek till hästar och 
sin skicklighet i ridkonsten.

Vid riktigt stora herrgårdar finns det flera 
bakgårdar, den ena bakom den andra. Det behövs också 
utrymme för ett lantbruk med kanske ett par hundra 
kor och flera hundra mindre kreatur, får och svin. 


Vrams-Gunnarstorp.

I trädgården finns också mycket att se. Därför att 
Skåne har så milt klimat, kunna många sydländska, 
ömtåliga växter trivas här. Så finna vi de mörkgröna, 
nästan svarta cypresserna, tujor, järnek och magnoliaträdet, allt växter, 
som egentligen
höra hemma i södra Europa eller ännu varmare länder. Azalean, denna lilla 
buske med de
fina, vita eller röda blommorna, som vi så mycket odla i krukor i våra rum 
och som
härstammar från Japan, blommar här ute på kalljord. Aprikoser, persikor och 
utsökta
päron växa på spaljé efter murarna. Många år mogna också vindruvorna ute. 
Valnötterna
mogna nästan alla år, likaså mullbären, till och med mandelträdet har burit 
frukt i skånska
trädgårdar. Vad frukt beträffar, är Skåne alltså ett riktigt förlovat land. 
Som den skånska
vintern är mycket kort, kommer sent och försvinner tidigt, kan man ännu i 
november plocka
rosor och violer ute i trädgårdarna, och redan i slutet av mars har man 
åter violerna
utspruckna. Ett starkt intryck av yppighet får man också av de väldiga 
murgrönor, som ofta
bekläda hela väggar.

I dessa härliga parker och trädgårdar sitter man i ljumma kvällar på 
försommaren och
njuter av näktergalarnas drillar.

I gamla tider, när alla färder gingo så långsamt, var det omöjligt att 
långa vägar forsla färsk
fisk, som så snart blir skämd, och därför anlades vid de gamla herrgårdarna 
dammar, i vilka
man planterade in karpar. Det var då också ett nöje för gårdens invånare 
att, när de inte hade
något annat att göra, gå till fiskdammarna och kasta brödsmulor i dem åt 
karparna. Om en
gammal herrgård, Marsvinsholm, berättas det, att där skulle ha funnits 100 
karpdammar,
av vilka den hundrade var anlagd på det platta taket, där det fanns en 
blybassäng. Numera äro
de flesta fiskdammar igentorkade; de behövas inte längre, då man så lätt 
kan få färsk fisk med
järnväg och ångbåtar.

De gamla godsägarna voro aldrig nöjda med att äga endast åker och äng, de 
ville nödvändigt
också ha skog, i synnerhet för att kunna jaga Därför ligga de flesta 
herrgårdar inte ute på
öppna slätten utan på sluttningen av någon av de skånska åsarna. På det 
sättet fick
adelsmannen det bra ställt: sina åkrar hade han på den bördiga slätten, och 
så kunde han jaga.
i skogen, som växte på åsens sluttning. Endast adelsmännen fingo jaga, 
bönderna voro alldeles
förbjudna att döda något villebråd. Till de stora egendomarna höra ännu i 
dag skogar. De
naturliga skogar, som finnas på slätten och i närheten av denna, äro 
bokskogar. Granskogar
får man också se här och där, men de äro planterade.

När vi en sommardag ha gått ett stycke på landsvägen på den heta, soliga 
slätten, är det
ljuvligt att komma in i bokskogen. Man njuter av svalkan, den djupa 
skuggan, tystnaden och
känner sig högtidligt stämd som i ett tempel. Bokarnas täta lövverk breder 
ut sig vågrätt och
bildar liksom det ena lätta, skimrande taket över det andra. I synnerhet på 
försommaren äro
bokens blad alldeles, som om de vore vävda av tunt, tunt, genomskinligt, 
grönt siden.
Solstrålarna lysa tvärtigenom dem men falla in på marken så milt och så 
dämpat. I bokskogen
finnas nästan inga buskar och mycket få örter, ty de flesta växter kunna ej 
trivas i den djupa
skuggan under bokens lövverk. Marken täckes nästan endast av fjolårets 
nedfallna blad. Men
denna bronsfärgade matta av gamla blad tar sig så vackert ut mot bokarnas 
smärta, grå
stammar och de nya bladens saftiga grönska. Är det en solig dag, faller 
solskenet in genom de
trånga mellanrummen mellan grenarna och bildar guldgula fläckar, som dallra 
på den
bronsfärgade mattan. Det är ett

spel med. solstrålar och färger, som man ej får se i en annan skog. Ha vi 
lycka med oss, kan
det hända, att ett par rådjur sticka fram sina fina huvud med de klara 
ögonen mellan ett par
bokstammar eller ännu bättre -kanske vi få se en kronhjort med sina stolta 
horn. För att
plocka blommor går man inte till bokskogen annat än om våren, men då är 
marken översållad
med sippor, ty de äro skuggälskande växter och kunna gott trivas under 
bokarna.

I bokskogen stå träden vanligen tätt intill varandra, och de ha något mera 
stelt och ordentligt
över sig än t. ex. de behagfulla, smidiga björkarna. Då hela skogen 
dessutom består av bara en
sorts träd, kan den visserligen förefalla något enformig i jämförelse med 
skogarna uppåt
landet. Men vacker är bokskogen i alla fall med sina dagrar och skuggor och 
sin högtidliga
stillhet, och på våren, när bladen nyss äro utspruckna, är den något över 
all beskrivning
härligt.

När familjer, som bo på slätten, under sommaren vilja ha något roligt för 
sig, ta de matsäck
med, fara bort till skogen och stanna där en hel dag.

Förr användes bokskogarna mycket till betesmarker
för svin. På hösten, när bokens ollon voro mogna, 
släpptes svinen in i skogen och fingo gå där och äta av ollonen. Före julen 
hämtades de hem för att
slaktas, och då hade de av ollonätandet blivit så feta, att man knappt 
kunde känna igen dem.
Godsägaren, som rådde om bokskogen, brukade låta de kringboende bönderna 
skicka dit sina
svin. Antingen fingo de betala något litet för vart djur, eller också fingo 
de, när julen kom,
lämna skogsägaren vart tionde eller tolfte svin. Det sades, att första 
tiden »ollonsvinen»
betade i bokskogen, blevo de alldeles som yra och druckna av ollonen.

Numera uppfödas svinen mest med skummjölk och
kärnmjölk, som fås från  mejerierna, samt med säd och
majs.



3. Lund och Malmö.

När man reser från Lund till Malmö, kan man knappt tycka, att det är 
landet, det som man
ser omkring sig. Husen ligga så nära till varandra, och oupphörligt sticker 
det upp en
fabriksskorsten. Vid järnvägsstationerna ligga samhällen, som se ut 
alldeles som små städer.
Den, som farit samma väg några år förut, kan knappast känna igen sig; då 
funnes kanske bara
ett par byggnader på en plats, där han nu ser en hel mängd av hus, ty så 
nya äro de flesta av
dessa samhällen. I allmänhet ha de uppkommit så, att först har en fabrik 
anlagts. Fabrikens
ledare och åtskilliga arbetarfamiljer ha bosatt sig i närheten, sedan ha 
arbetare, handlande,
hantverkare och andra invånare alltjämt flyttat till. Ett sådant större 
stationssamhälle är t.
ex. Arlöv, där del finnes ett stort sockerbruk.

I denna tätt bebyggda trakt ligga även två berömda läroanstalter, den ena 
är Alnarps
lantbruksinstitut, där unga skåningar få lära sig alla nya uppfinningar i 
lantbruket, den
andra hyllan, Sveriges äldsta och största folkhögskola.

Det finns ingen trakt i Sverige, som är så tätt befolkad som denna; det är, 
som om det inte
vore Sverige utan ett stycke av Belgien eller England. Här bo 90 människor 
på
kvadratkilometern, och det är ett högt tal. Ty om Sveriges befolkning vore 
jämnt fördelad
över hela landet, skulle det bara komma 12 personer på
var kvadratkilometer. Det ser nästan ut, som om alla dessa små 
stadsliknande orter, som
komma upp, till sist skulle växa tillsammans, så att det hela bleve en 
jättestad. Vem vet,
kanske går det så i framtiden! - På många ställen i denna trakt har man 
elektriskt ljus 
efter landsvägarna, och det gör, att allt förefaller ännu mera stadslikt.


Alnarp.

Men ännu så länge finnas dock både bondgårdar och herrgårdar emellan 
fabrikerna. Det är
underligt att se ett par av de äldsta herrgårdarna med gravar och vallar, 
Vidarp, Örtofta och
Svenstorp, i detta annars så moderna fabriksområde. Och staden Lund är också 
ett historiskt

minne, som inte heller passar riktigt i stycke med all fabriksröken. Vitt 
omkring på slätten
synas de två höga tornen på Lunds domkyrka. De sticka så mycket mer av, som 
andra skånska
kyrkor sällan bruka ha mer an ett torn. »Lunda pågar» ha de av gammalt 
kallats av folket.

Det ligger något lugnt, fridfullt och gammaldags över staden Lund. Den är 
också mycket
gammal; det är en sägen, att den var byggd före syndafloden, men det 
behöver man inte tro.
Säkert är, att den sedan de äldsta tider var Skånes huvudort och att den 
under medeltiden var
en av Danmarks allra förnämsta städer. Man kan tycka det var underligt, att 
en stad uppkom
så där mitt på slätten, där det inte fanns något större vattendrag. Men 
den lilla Höje å, som
flyter strax söder om Lund, hade i gamla tider mer vatten och var segelbar 
ända upp till
staden; det omtalas nämligen i en isländsk saga, att Lund blev plundrat av 
vikingar, som
seglat dit upp.

Det, som under medeltiden gav sådan glans åt Lund, var, att Danmarks 
ärkebiskop bodde där.
Ingen präst i norden var så mäktig som han, och ibland förde han till och 
med krig med den
danske konungen. Han hade ett befäst slott, som hette Lundagård, och av 
detta har den
nuvarande parken Lundagård fått sitt namn. På den tiden fanns det i Lund 
utom domkyrkan 20
andra kyrkor och 4 kloster.

Eftersom Lund egentligen var en biskops och klosterstad, gick den mycket 
tillbaka, sen
reformationen blivit införd. Då Karl X erövrade Skåne, var Lund blott en 
obetydlig småstad.
Men sedan den några år därefter fick ett universitet, växte dess anseende. 
Svenska regeringen
ville nämligen, att skåningarna snart skulle glömma bort, att de hade varit 
danskar, och bli
riktiga 
svenskar. Därför gick det ej an, att unga män reste från Skåne till Köpenhamn 
för an studera, och för att hindra detta
gjorde man Lund till Skånes lärdomsstad. Men staden led mycket under Karl 
XII:s krig, och
efter hans död var den så i förfall, att år 1720 hade den ej mer än 680


Från det inre av Lunds domkyrka.


invånare. Under 1800-talet gick emellertid Lund alltmer framåt; också där 
ha uppstått flera
fabriker, och nu har staden bortåt 20,000 invånare.

Det märkvärdigaste, som är att se i Lund, är naturligtvis domkyrkan. Den är 
delvis byggd av
skånsk sandsten, hämtad från Hör. Både stenens vackra, fina färg och själva 
kyrkans former
göra den till en av de härligaste byggnader i norden. I det inre är den 
något mörk, som det
brukades i kyrkor från den tidigare medeltiden, men utomordentligt 
stämningsfull. Ingen
försummar att gå ned i den underjordiska kyrkan - kryptan -, som gör ett 
ännu
ålderdomligare intryck. På två pelare där ser man uthuggna en mans- och en 
kvinnofigur.
Båda äro mycket klumpiga, och de äro avbildade så, att de tyckas slå 
armarna om pelarna. Det
sägs, att dessa bilder skola föreställa jätten Finn och hans hustru. Sagan 
berättar, att de voro
så förbittrade över att kyrkan hade kommit till stånd, att de beslöto skaka 
omkull den men att
de i stället själva blevo förvandlade till sten.

Någonting annat, som man måste se I Lund, är det hus, där Tegnér bodde, när 
han var
professor här. Det är ett enkelt envåningshus, som ser ut, som gamla hus i 
de skånska
städerna bruka. Där får man se hans skrivrum, där han diktade Fritiofs 
saga, och se märket
efter hans klack, där han svängde sig om, ty han brukade gå av och an i 
rummet, medan han
formade verserna. Det är så enkelt och lågt i taket i Tegnérs hus; så 
skulle icke en berömd
man i våra dagar vilja bo.

I Lund finnas flera härliga parker och trädgårdar, där man riktigt kan 
fröjda sig åt den
skånska växtlighetens rikedom.

Och vill en lundabo ha sig ett havsbad, behöver
han bara sätta sig på tåget, och på 25 minuter kommer

han till badorten Bjärred, som på sista åren blivit en riktig liten 
villastad. Till Malmö går
det tåg nästan var halvtimme, så att man kan resa dit och uträtta ett 
ärende och vara hemma
igen på ett par timmar. Här reser man på järnväg, nästan som man åker på 
spårvagn i
Stockholm.

*

Ett helt annat intryck än av Lund får man av Malmö. Den stora bangården, 
där man stiger av,
om man kommer resande från Lund, bullret och bråket på gatorna, de många 
lassen,
fabriksskorstenarna, den rökiga luften - allt visar oss, att vi kommit till 
en stor, modern
handels- och industristad. Och komma vi i närheten av hamnen, märka vi det 
också på de
många fartygen, som ligga där, och på mängden av magasin. Något som också 
stöter på storstad
är, att Malmö har ända till fem bangårdar. Skåne är nämligen järnvägarnas 
förlovade land,
och icke mindre än åtta järnvägslinjer gå ut från Malmö. Om man toge alla 
de skånska
järnvägarnas skenor och lade dem efter varandra i en enda rak linje, skulle 
man få en
sträcka så lång som från Stockholm till Gibraltar.

Malmö är också en rätt gammal stad, fast inte så gammal som dess granne 
Lund. Den fanns till
redan under medeltiden, fast den då var mindre känd än både Lund och Skanör 
och Falsterbo.
Denna tid var det ett mycket rikligt sillfiske vid de skånska kusterna. En 
mängd tyska
köpmän samlades då vid kusten för att köpa sill och sälja sina egna varor. 
Mest kommo de till
Falsterbo och Skanör, men de kommo också till Malmö. Dock var det en stor 
svårighet för
Malmö, att staden

icke hade någon hamn. De skånska stränderna äro för
det mesta sandiga och långgrunda, och därför ha 
städerna i allmänhet icke naturliga hamnar. När varor skulle 
föras ut från  Malmö, måste man
först köra ut dem på vagnar ett stycke i vattnet, från vagnarna lastades
de på pråmar, och dessa förde dem sedan till fartygen, som lågo utanför.


Från Malmö hamn. Posthuset i bakgrunden.

Emellertid gick Malmö framåt. På 1300-talet byggdes där en stor kyrka, 
Petrikyrkan,
vilken ännu finns kvar och som i det inre kanske är Sveriges allra 
vackraste spetsbågskyrka.
Vid början av 1500-talet var Malmö

Petrikyrkan i Malmö.


Jörgen Kocks hus i Malmö.

icke mycket mindre än Köpenhamn; denna stad, som nu är så folkrik, hade då 
endast 8,000
invånare, och Malmö hade 6,000. Staden hade på den tiden många utmärkta 
borgare, den blev
medelpunkt för reformationen, och de första biblar och psalmböcker på 
danska trycktes där.

Men de oroliga och krigiska tider, som sedan följde, blevo olycksbringande 
även för Malmö.
Staden blev härjad och förlorade sitt välstånd; sillfisket blev sämre, och 
de utländska
köpmännen kommo icke mer till kuststaderna. Med Skanör och Falsterbo var 
det slut för
alltid, men Malmö repade sig omsider. Malmöborna förstodo, att om staden 
inte fick en
ordentlig hamn, hade den ingen framtid för sig. På 1700-talet började man 
bygga
vågbrytare, som gingo långt ut i vattnet och skyddade skeppen för stormen; 
man muddrade
och skaffade bort sand, så att hamnen blev djupare. Dessa arbeten ha 
fortsatts, och Malmö
hamn har blivit allt större, bättre och säkrare samt kan nu rymma både 
många och stora
fartyg.

När hamnen blev så förbättrad och utvidgad, lönade det sig att bygga 
ångbåtar, och när så
många järnvägar började anläggas, lönade det sig att tillverka 
järnvägsvagnar och dylikt. Den
skånska industriens stora utveckling på senare tider hänger också ihop med 
åkerbrukets
framsteg; det lönar sig nu att tillverka lantbruksmaskiner och maskiner 
till mejerierna
samt till sockerbruken.

Malmö har också på de senaste tiotalen växt och utvecklat sig, troligtvis 
mer än någon annan
svensk stad. Ar 1800 hade staden 4,000 invånare, år 1906 hade den 76,000, 
och endast
dess fabriksarbetare gå till över 9,000. Den har alltså nitton gånger fler 
invånare än år
1800 och är nu i folkmängd rikets tredje stad och kommer 
närmast efter Göteborg. Även som handelsstad betraktad står den i tredje 
rummet. Som
industristad har den under de allra sista åren till och med gått förbi 
Göteborg, som förut
varit före den, och är nu rikets andra stad i industriellt avseende. Malmö 
fabriker äro av
många olika slag. Störst och mest kända äro Kockums mekaniska verk-
stad, Kockums tobaksfabrik och Malmö yllefabrik. Den senare sysselsätter 
över 1,000
arbetare. Från Malmö utföras till främmande land en mängd varor, först och 
främst smör
och levande kreatur.

Rådhuset i Malmö.

Om man går vid hamnen eller nära järnvägsstationerna, tänker man endast på 
att Malmö är
en fabriks- och handelsstad, men kommer man in i den äldre delen av 
staden, märker man nog, att det också är en stad med historia. 
På en smal gata stannar man med förvåning framför ett 
högt stenhus med trappformig gavel, och i en nisch på 
husets hörn ser man något, som man annars inte ser i 
någon svensk stad: en madonnabild. Den är naturligtvis 
kvar från den katolska tiden, och huset har en gång 
bebotts av Jörgen Kock, som var borgmästare i Malmö 
på 1500-talet. På hans tid var staden så mäktig, att 
han en tid hade planer på att den skulle lösrycka sig från 
Danmark och sluta sig till hanseförbundet.

Något, som också påminner om gamla tider, är 
Malmöhus slott, som byggdes på 1500-talet för att hålla 
borgarna i styr. Det användes nu till fängelse. Vid 
Stora torget ligger det mycket vackra rådhuset, som nu 
är ombyggt men som först uppfördes på 1500-talet. På 
samma torg står en staty, som föreställer Karl X Gustav, 
ridande på en grovlemmad häst. Denna staty har fått 
sin plats i Malmö för att påminna om att det var denne 
konung, som åt Sverige erövrade det rika och präktiga 
landet Skåne.




4. Limhamns kalkbrott.

Ett litet stycke utanför Malmö ligger ett stort 
kalkbrott vid Limhamn, en ort som förr endast var ett 
litet fiskeläge men som nu är ett sådant där stadsliknande 
samhälle med 9,000 invånare. Dit far man på 
en särskild bana. Denna är ganska egendomlig, ty den 
går till en del på en sandbank ute i Sundet, så att man 
tycker sig åka mitt i vattnet. En gång, när det vid 
jultiden var en svår storm, blev också hela järnvägen 
översvämmad och skenorna bortspolade. Mellan Malmö 
och Limhamn ligga en mängd sommarvillor, som malmöbor 
byggt upp åt sig för att få njuta av den friska 
havsluften. Vi gå igenom den lilla snygga staden, om 
vi så få kalla den, med dess regelbundna gator, små 
nätta hus och trevliga trädgårdar och komma till ett 
ställe, där jorden gapar liksom ett stort hål och där 
det sprängs och knackas. Det är Limhamns kalkbrott.

Här är ett bra tillfälle att få se, huru den fruktbara 
skånska jorden ser ut i sitt innandöme. Vi gå på trappor 
ner på bottnen av stenbrottet, där det har bildat sig 
små vattenpölar, som lysa alldeles ljusgröna mot 
kalkgrunden. Och så se vi uppåt på brottets väggar. Överst 
ligger den mörka växtmyllan, sedan kommer ett lager av 
lera, blandad med sand och stenar. Nu få vi riktigt se den 
feta skånska leran, i vilken säden och vitbetorna frodas 
så ypperligt. Och här syns det, att det finns stenar i 
den, vilket man inte annars ser, därför att de, som 
legat överst i marken, blivit bortplockade. Leran är 
gulaktig till färgen och skiljer sig mycket tydligt från 
berget, som ligger under, ty det består av kalksten och har 
en ljusgrå färg. Det är ett bra tjockt lager av lera, väl 
halvannan meter, så att växterna ha god plats för sina 
rötter. Man kunde tro, att de där stenarna, som ligga 
kringströdda i leran, skulle vara endast kalkstenar, men 
så är det inte, utan vi finna alla möjliga slag av andra 
stenar, såsom sandstenar och stycken av granit och porfyr. 
Geologerna känna igen alla dessa olika slag och kunna 
säga oss, att en sten har kommit från Småland, 
en annan ända från Åland, en från Dalarne, att det där 
är en kalksten men inte en skånsk utan en, som härstammar 
från Gottland.

Det är ju bra egendomligt, att stenar från så olika 
håll ha liksom stämt möte här i Sydskånes lera. 
Varför ha de rest så långa vägar? Jo, det är man nu 
alldeles på det klara med. Vi veta, att närmare 
polerna finns det länder, som alltid äro betäckta med ett 
tjockt lager av is, så kallad inlandsis. Ett sådant land 
är t. ex. Grönland. Denna is ligger inte alldeles stilla 
utan rör sig framåt, och i och med detsamma skrapar 
den klipporna och marken under sig och drar med sig 
en väldig massa stenar, grus och sand. Går den över en 
berggrund, som är mera lös och består t. ex. av skiffer 
och kalksten, så bli en mängd stenar söndermalda och 
förvandlade till lera. Nu ha geologerna kommit underfund 
med att Sverige en gång sett ut som Grönland 
men endast ännu ödsligare. Det var naturligtvis för 
mycket länge sedan, man kan inte så noga veta hur 
länge, men säkert för många tusen år sen. Inga 
människor bodde här då, här levde isbjörnar och polarrävar 
och andra sådana djur, som nu endast finnas i 
polartrakterna. Sedan blev det varmare, och isen smälte bort, 
men då lågo stenblocken, stenarna och gruset kvar.

Förr ha människor undrat, varifrån alla dessa oerhörda 
massor av sten ha kommit, som vi finna överallt i vårt 
land. Nu veta vi det, de ha kommit under istiden med 
inlandsisen. Dessa sten- och grussamlingar, som kommit med 
isen, kallar man för morän, och en stor del av den jord, 
som vi ha att plöja och så här i Sverige, är morän och 
alltså en skänk av isen.

Men isen har inte delat riktigt rättvist mellan de 
olika landskapen: åt Småland gav den nästan bara stenar 
och sand, som bilda en mycket mager jordmån, men 
åt skånska slätten skänkte den denna bördiga lera med 
jämförelsevis få stenar uti. Huru kan det komma sig? 
Ja, låt oss kasta en blick på stenbrottets vägg. Den 
isen, som låg över Småland, hade bara det hårda 




urberget att skrapa på, men den, som gled fram över 
Skåne, hade till underlag sådana lösare bergarter som 
kalkstenar, skiffrar och sandstenar, och dessa kunde smulas 
sönder och förvandlas till lera, men det gick inte så 
lätt med gråstenarna. Därav blev följden, att medan 
moränen på de flesta andra ställen i Sverige bildar en 
mager och dålig jordmån, är den i Skåne en bördig 
åkerjord.

Kalkstenen, som vi se under moränlagret, ligger i för 
det mesta vågräta varv, som endast här och där äro svagt 
böjda. När vi se detta, kunna vi förstå, att ett landskap, 
som vilar på kalkstensgrund, oftast är mera jämnt och 
slätt såsom här i södra Skåne.

Där grunden består av kalksten, där vet man alltid, 
att det en gång i tiden varit ett djupt hav. Det var 
oerhört länge sedan isen låg över Skåne, men ännu mycket, 
mycket längre är det, sedan det hav svallade här, 
uti vilket denna kalksten bildades.

I kalkstenen se vi mörkare stenar inbäddade i ordentliga 
varv -- det är flintor. De åtfölja alltid denna sorts 
kalksten, och man vet nu, att de äro försteningar, som 
uppkommit ur svampar, vilka levat i det forntida hav, där 
kalkstenen bildats. Man behöver för övrigt inte gå till 
kalkbrottet för att få se flintor; de ligga kringströdda på 
åkrarna här i närheten. Flintorna ha en tid varit mycket 
eftersökta; det var under stenåldern. Flintan passade 
nämligen utmärkt bra att göra knivar och yxor av, ty den 
är skör och lätt att slå sönder, och om man behandlar 
den rätt, får man fram kanter, som äro alldeles märkvärdigt 
vassa och skarpa för att vara av sten. Flintan 
kunde därför bättre än någon annan sten ersätta metaller. 
Vid Limhamn har under stenåldern funnits en stor tillverkning 
av vapen och verktyg av flinta. Det vet man 
därav, att när det muddrades i Limhamns hamn, hittade 
man en mängd flintskärvor, som tydligen äro avfall 
från en verkstad. Också i senare tider har flinta varit 
en viktig vara, ty innan det fanns tändstickor, slog 
man ju eld med flinta och stål.

Tiderna förändras. Nu bryr man sig inte om flintan 
utan så mycket mer om kalkstenen. Den kalk, som 
brytes här, kan inte användas till byggnadssten men 
till murbruk och många andra ändamål. I synnerhet 
användes den till cement. Till cement behöver man 
dels kalk och dels lera, och båda delarna har man av 
förträffligaste slag i denna trakt. Norr om Malmö ligger 
Lomma -- som också är ett samhälle med flera tusen 
invånare --, och där upptages lera, som skickas till 
Limhamn. Detta skånska cement utföres också mycket till 
andra länder.

Vid Limhamns kalkbrott ha vi fått en liten blick 
i den skånska jordens inre. Det är att ta vara på, ty 
det är sällan man i Skåne får se något av berggrunden, 
det ligger så mycket jord över; man får passa på att 
se efter i stenbrott eller brunnar.

Berggrunden under den skånska slätten består inte 
överallt av kalksten; där är också sandsten och skiffer 
men alltid sådana mera lösa bergarter, som ha bildats 
i hav.




5. Skanör och Falsterbo.

Från Malmö, Skånes största och med stormsteg 
framåtgående stad, göra vi en färd till ett hörn av Skåne, där 
det förr var den livligaste handel och rörelse men där 
det nu är stilla och dött -- till Skanör och Falsterbo. 
Också dit kan man numera resa på järnväg.

Sedan vi lämnat Malmö, fara vi först över ett stycke äkta skånsk slätt, en 
del av den så
kallade Söderslätt. Den är nästan platt som ett bräde, icke så vågig som 
Lundaslätten. Tätt
ligga gårdarna, sädesfält, vitbetsfält och klöverfält växla med varandra, 
varenda tumsbredd jord är
odlad. Här är det särdeles gott om pilar. Pilar på vallar, pilar vid 
landsvägarna; landet bildar
idel rutor, omramade av pilar, det är det enformigaste land man kan tänka 
sig.


Storgatan i Skanör.

Men så svänger järnvägen av åt väster och 
kommer in på Skanörs halvö, »Skanörs ljung» som den

kallas, och då få vi se något helt annat. Landet är visserligen lika platt men 
tydligen mycket
ofruktbart. Åkrarna äro få och de, som finnas, dåliga; för resten är marken 
täckt med ljung,
men denna växer inte hög och frodig som på många andra ljunghedar utan är 
kort och mager
också den. Gärdesgårdar är det gott om, och de äro ganska egendomliga, bestå 
av manshöga
vallar av tång och torv, som lagts varvtals på vartannat. Kor, hästar och 
får gå på bete och i
synnerhet långa rader av gäss. Denna trakt är känd för sin gåsuppfödning; 
befolkningen
brukar på sensommaren sälja unggäss till lantmän i det övriga Skåne, vilka 
sedan göda dem
till slakt.

Att allt här ser annorlunda ut beror på att vi ha kommit in i sandens rike. 
Jordmånen består
icke mer av lera utan av sand, hopvräkt av havet.

Skanör och Falsterbo äro ett par tvillingstäder, belägna på endast 3 
kilometers avstånd från
varandra. De äro mycket små, Skanör har omkring 650 och Falsterbo bara 300 
invånare. De
båda städerna ha gemensam borgmästare och präst och i mycket liknande 
förhållanden.
Skanör är litet förnämare, ty där bo borgmästaren och prästen och där finns 
poststation,
men det ser mer ut som småstäder i allmänhet. Falsterbo är ringare men 
märkvärdigare och
intressantare. Det är omgivet av en sådan där vall av torv och tång, som vi 
sago ute på fälten,
och för att komma in i staden går man genom en grind i vallen. Ingenting 
påminner om stad
mer än en enda gata, som på de allra sista åren har blivit stenlagd. Annars 
vadar man i sand,
och från gatan tittar man in i de allra trevligaste, kringbyggda gårdar med 
lador, ladugårdar
och svinstior. Ar det eftermiddag, komma stadens kor bölande genom gatan 
och söka upp var
och

en sitt hem och stöta upp grinden. Husen äro små med en våning och täckta 
med halmtak. Och
här får man se en sorts egendomliga halmtak, vilka äro böjda som en 
valvbåge ovanför det
runda fönstret, som sitter över porten. Det ser riktigt smakfullt och 
prydligt ut. Ett sådant
där gammalt hus, till på köpet överklätt med murgröna och omgivet av en 
liten trädgård, är
det hemtrevligaste man kan tänka sig. Det är som ett sådant där hus i en 
saga, där det bor en
riktigt snäll gubbe och gumma.

Invånarna i Falsterbo äro mest fiskare och sjömän, men de ha också 
lantbruk, och »Falsterbo
vång» - så kallas fälten utanför staden - är deras egendom. Alla äga jorden 
tillsammans, och
den delas i lika lotter, så att var och en får lika stor del som de andra 
av både den bättre och
den sämre jorden. Ända tills för ett par år sedan hade stadsborna en 
gemensam herde för sina
kor. Han kallades »hyren» och var en mycket viktig person i staden. Tidigt 
på morgonen
tutade han i sin kopparlur, då släpptes korna ut ur båsen och vandrade 
genom stadens
»gator» ut på betesmarken; klockan halv sex på eftermiddagen kom hyren hem 
med sin
hjord, och då gick var ko till sitt.

Till bränsle användes här förr dels ljungtorv, dels spillnrng efter 
kreaturen, och herden
skulle därför noga hålla reda på, vem som rådde om varenda liten gödselhög 
ute på fältet, och
det utmärkte han med en gåsfjäder, som ställdes på ett särskilt sätt för 
att beteckna de olika
ägarna. För några år sedan, innan järnvägen och de många badgästerna hade 
kommit, kunde
det hända, att det tutades i luren mitt på dagen, och då undrade man vad 
som stod på. - Jo, då
hade någon kommit till staden med ett lass hö eller med grönsaker, och 
stadsborna skulle
underrättas om denna viktiga händelse.


Borgmästargården i Skanör.


»Stadsporten» i Falsterbo.

Dessa förhållanden, som förefalla oss så underliga, 
äro inte någonting, som invånarna i Skanör och Falsterbo 
ensamma ha funnit på, utan så gick det till förr i  alla 
byar i Skåne. Bönderna bodde tillsammans i byn, och

jorden, som låg omkring, ägde de tillsammans, och boskapen vaktades av en 
gemensam herde.
På andra ställen har jorden blivit skiftad, d. v. s. var jordägare har fått 
sina fält samlade och
skilda från de andras, och så har han sin gård mitt i sina ägor. Men här 
har folket inte brytt
sig om att skifta jorden. Innan järnvägen kom, levde de så avskilda här ute 
på sin halvö, att
det var helt naturligt, att de behöllo gamla seder.

När man är i Falsterbo, kan man aldrig glömma, att man är i sandens rike. 
Vill man taga sig
ett bad, är det härligt att vada ut på den jämna, soluppvärmda sandbottnen; 
men när man är
på torra landet och det blåser - vilket det nästan alltid gör -, är det 
besvärligt med sanden,
som yr in i ögon, näsa och mun. Den är så fin, så fin, nästan som mjöl, och 
därför kan vinden
föra den vitt omkring. På många ställen har den hopat sig till dyner.

Sanden har alltid varit de små städernas värsta fiende. Den har grundat 
igen deras hamnar,
den har gjort deras åkrar magra, och för en trettio år sedan höll den på 
att alldeles begrava
Falsterbo kyrka. Det berättas, att på den tiden måste man ibland om 
söndagarna båda upp
drängar för att skotta undan sanden från kyrkporten, så att folket kunde 
komma in. Då grepo
stadsborna sig an och planterade bokar, almar och andra sorters träd kring 
kyrkan för att
binda sanden. När dessa träd planterades, bestämde man, att det trädet 
skulle tillhöra den
familjen, det trädet en annan. Träd voro nämligen så ovanliga och ansågos så 
dyrbara i dessa
trakter, att var och en ville äga något och kunna skatta
det. Nu ha dessa träd växt upp till en riktigt lummig park, som är 
Falsterbo stolthet. Träden
ha gjort den stora tjänsten, att de ha bundit sanden och dessutom

givit invånarna skydd för den starka och pinande blåsten. När man har gått 
igenom parken
och kommer fram till kyrkan, tycker man, att det ser ganska farligt ut för 
den ännu, ty
alldeles omkring den ligga höga sanddyner, och kyrkan ligger som i en grop. 
Dynerna behövde
endast flytta sig en eller annan meter, för att kyrkan skulle bli 
tillstängd och alldeles
översandad. Men så farligt är det inte, ty på dynerna växer ett slags 
grovt, vasst gräs med
blåaktiga blad; det kallas för strandhavre och gör stor nytta, därigenom 
att det med sina
rötter håller fast sanden.

Stranden är mycket långgrund, så det är omöjligt för fartyg att lägga till 
vid den. Utanför
Falsterbo finns en mycket grund vik, som kallas Flommen. Den har förr haft 
djupare vatten,
åtminstone så pass att fiskarbåtar kunde ligga där, och under medeltiden 
tjänade den som
hamn. På de sista åren har Skanör med stort besvär och stor kostnad skaffat 
sig en liten
hamnbassäng ute i det djupare vattnet. För att komma dit från staden går 
man ungefär 1
kilometer på en väg, som är byggd av sand och stenar ute i vattnet.

Den södra udden, på vilken Falsterbo ligger, är mycket farlig att segla 
omkring, ty utanför i
vattnet ligger Falsterbo rev. Det är en sandbank, som sträcker sig en mil 
ut i havet och
bildar liksom en fortsättning på Skanörhalvön söder ut. En liten del av den 
sticker upp
ovanför vattnet och bildar en holme, Målkläppen. På Falsterbo rev ha många 
fartyg strandat,
och förr brukade stadens fattiga invånare förtjäna ganska mycket på 
vrakgodset, som
kastades upp av vågorna. Nu har man gjort vad man kan för att hindra 
skeppsbrott; på
halvöns södra udde ligger en fyr, och strax utanför grundet ligger ett 
fyrskepp.

Det är mycket roligt att göra en färd till Måkläppen. Den första biten 
utanför stranden måste
man antingen vada eller också låta bära sig. Sedan kan man ro, men man får 
vara mycket
försiktig och hålla sig, där vattnet är något djupare. Bottnen syns så 
tydligt: än se vi hela
skogar av tång där nere, än se vi bitar av kol och järn och annat, som har 
kommit från något
förlist fartyg. Massor av sjöfåglar flyga upp, änderna äro ute och simma 
med sina ungar på
det grunda vattnet. Ännu livligare blir det, när vi komma fram till 
Måkläppen. Här ha
oändliga skaror av tärnor och måsar sina bon, ön är ett riktigt 
sjöfåglarnas paradis. Vid vart
steg hålla vi på att trampa på en liten tärnunge eller skrämma upp en 
andhona, som ängsligt
springer till vattnet, följd av sina små klumpiga, rullande ungar. Over 
våra huvud se vi idel
ljusa fågelkroppar, som avteckna sig mot den blå himmeln, och luften 
genljuder av gälla
skrän. Särskilt känna vi igen tärnornas klara skrik och skrattmåsarnas 
besynnerliga,
skrattande läte.

Ibland, när det är riktigt lågt vatten, kan man vada ända fram till 
Måkläppen, och en och
annan gosse lär ha gjort det.

*


Om vi kunde ha kommit till Falsterbo och Skanör en höstdag på 1300-talet, 
skulle vi ha fått
se en helt annan syn, än den städerna nu erbjuda. I hamnen trängas 
tusentals fiskarbåtar, och
längre ut, där vattnet är djupare, ligga en mängd stora handelsfartyg 
förankrade. Fälten
omkring de båda städerna äro alldeles översållade av en mängd små trähus 
eller bodar, och
ibland dem höja sig flera kyrkor och ett och annat större stenhus. Här röra 
sig en mängd
livliga människor,

som tyckas ha ofantligt mycket att tala om och att styra med. De äro 
främmande köpmän, för
det mesta tyskar. Överallt luktar det fisk, och i flera av bodarna stå 
kvinnor, som hålla på
med att rensa nyfångad sill eller packa den saltade i tunnor. Från somliga 
bodar höres ett vilt
skrål, det är krogar, där köpmän och fiskare sitta och dricka öl och vin.

Men på andra, delar av slätten är det ändå livligare, ty där är marknad. 
Här kan man få köpa
råg från Östersjöländerna, vackra pälsar från Ryssland, salt från Spanien, 
viner från
Frankrike, klädestyger från England, dyrbara, färgrika bonader från 
Flandern samt smycken
av guld och all möjlig grannlåt.

Det är både danskar, svenskar, tyskar, holländare och engelsmän, som mötas 
på denna plats,
och här är ett sorl av många olika språk; många gånger måste man göra sig 
förstådd med
åtbörder. Medan marknaden pågår, är det troligen mera främlingar och mera 
liv och rörelse
här än på något annat ställe i hela norra Europa. Ibland kan det vara ända 
till 20,000
människor samlade på dessa strandfält.

Om vi sedan gå ut till den yttersta strandremsan på halvöns västra sida, så 
få vi se fiskarnas
lägerplatser: de bo i mycket lätta och tarvliga skjul, ännu enklare än 
köpmännens bodar.

Över hela nejden höja sig två fasta slott med tjocka murar och vallgravar, 
ett vid Skanör och
ett vid Falsterbo. I ett av dem bor danske konungens fogde. Han är en 
förnäm och myndig
herre, som har mycket att göra med att hålla ordning bland alla dessa 
människor.

Det var dels handeln och dels sillfisket, som vållade, att det kom så 
mycket människor
tillsammans på Skanörhalvön. Redan på denna tid idkades en livlig handel

mellan västra och östra Europa. Alla skepp, som ämnade sig antingen från 
Nordsjön till
Ostersjön eller tvärtom, måste ju fara förbi Skanörhalvön, och det blev så 
småningom sed,
att de stannade här och bytte ut sina varor. Ibland kunde detta ske, medan 
de lågo i havet
utanför kusten, men oftast förde de sin last i land och sålde den på 
marknaden. De flesta
skeppen lämnade nog Skanör och Falsterbo med last av saltad sill. I gamla 
berättelser talas
det om att på den tiden kunde sillen stå utanför Skånes kuster i så tjocka 
stim, att man knappt
kunde ro där.

Att det skånska sillfisket blev så berömt berodde nog mycket därpå, att på 
den tiden hade
varken det holländska eller det norska sillfisket kommit riktigt i gång, 
och fiskarna vågade
inte som nuförtiden ge sig långt ut på havet. Skåne ligger så nära 
Tyskland, och de mäktiga
hansestäderna passade på att göra goda affärer med den skånska sillen. 
Ensamt från Lybeck
avreste ett år 160 skepp till Skåne.

Fisket pågick under sensommaren och hösten. Då samlades köpmän och fiskare 
och skyndade
att inrätta sig i sina bodar. Man fick inte slå sig ned var som helst, utan 
var stad hade sitt
bestämda område. Ett sådant område kallades »fith»; man talade t. ex. om 
Stralsunds fith och
Danzigs fith. Många av de främmande städerna hade egen kyrka på sin fith. 
Detta gamla ord
lever kvar i namnet Fitvången - så kallar folket ännu i dag en del av 
kustremsan. Ville
köpmän från en stad tillägna sig, om det också bara vore ett par fot av en 
annan stads område,
blev det tvist och slagsmål utav. Fiskarna och köpmännen fingo icke heller 
bo om varandra
utan strängt åtskilda, fiskarna närmare stranden, köpmännen högre upp 
närmare själva
städerna.

När fiskarna på morgonen kommo hem med sillen, körde man ut i det grunda 
vattnet med
vagnar för att möta dem. Nu var det ett viktigt ögonblick för köpmännen; 
det gällde att passa
på och göra ett gott köp. Ibland kommo de ridande ut i vattnet och kappades 
om att göra sina
anbud till fiskarna, ibland kunde det på en enda natt fiskas över 20,000 
tunnor sill.

Sedan köpmännen hade köpt sillen, bestyrde de om saltningen och 
nedpackningcn. Därpå
kördes silltunnorna i vagnar ut till pråmar och därifrån på fartyg, som 
förde dem vida
omkring i Europa: till Tyskland, England, Frankrike, Ryssland, Polen. Den 
skånska sillen
ansågs som den bästa av all sill och var mycket efterfrågad.

På hösten, när fisketiden var slut, såg man flammor och rök som av en stor 
eldsvåda stiga
upp från halvön - det var fiskarna, som firade sin hemfärd med att tända 
eld på alla sina
bodar.

Det var för övrigt icke blott köpmän och fiskare, som kommo till Skanör och 
Falsterbo på
denna tid, utan på slotten vistades ofta förnämt folk och till och med 
furstar. Här kunde man
ju under marknaden få se fina och nymodiga varor och få höra nyheter från 
utlandet. Själva
drottning Margareta, som stiftade Kalmar-unionen, bodde en tid på slottet 
vid Falsterbo,
Falsterbohus, och där dog hennes son, den sjuttonårige Olov. Man har grävt i
»slottskullarna», som folket kallar dem, och funnit en hel mängd saker från 
medeltiden:
vapen, nycklar, karl, prydnader och massor av mynt. På fynden kan man 
förstå, att det har
förts ett präktigt liv på slottet. Penningar flödade också på denna ort, 
därom påminnes man
ofta genom de många gamla, nötta silvermynt, som litet emellanåt hittas i 
sanden. Man ser
också, att här har

idkats falkjakt, ett nöje som de förnäma under medeltiden satte mycket 
värde på. Sannolikt
var Skanörhalvön på denna tid betäckt av skog, där det var gott om 
villebråd.

All denna härlighet försvann emellertid under 1500 och 1600-talet; 
hansestädernas handel
gick tillbaka, och det var icke heller så rik tillgång på sill. När Malmö 
började gå framåt,
voro Skanör och Falsterbo redan på tillbakagång. De präktiga husen och 
kyrkorna förstördes
genom krig eller eldsvådor, eller också revos de ned. Sanden inkräktade 
alltmer på halvön.
Att den detta gjorde, var människornas fel, ty de hade på det 
oförståndigaste sätt huggit ned
skogarna, och till och med strandhavren, som är av sådan nytta för att 
binda sanden, hade de
utrotat genom att använda den i stället för halm till att täcka sina tak 
med.

Så drev sanden in över fälten, lade sig allt tjockare över murarna till de 
gamla byggnaderna,
och småningom nedsjönko de båda städerna till att endast vara bondbyar. 
Förut hade de varit
det ställe i Skandinavien, där samfärdseln med Europas andra folk nästan 
var livligast; nu
blevo de en stilla vrå, där gamla bruk och seder glömde sig kvar mer än på 
andra ställen.

Det är möjligt, att Falsterbo i våra dagar åter blir en medelpunkt för liv 
och rörelse,
nämligen som badort. Därtill är det särdeles lämpligt genom sin egendomliga 
natur, sina
friska vindar och sin fina sandstrand, som riktigt inbjuder till bad.



6. Åsarnas region.

Det är mycket oriktigt, om man föreställer sig hela Skåne som en jämn 
slätt. Norra delen av
landskapet ser


ju helt annorlunda ut, men också i södra Skåne träffar man ofta på högst 
omväxlande landskap
med höjder och sänkningar. Från de flesta ställen på den skånska slätten 
ser man vid
horisonten någon ås, från Lund t. ex. ser man Romele-åsen.

Kommer man upp på denna ås, skulle man lätt kunna tro sig vara i ett annat 
landskap än
Skåne, ty man ser omkring sig bergsknallar, små ljunghedar, steniga marker 
med magra
åkrar och stengärdesgårdar. På sluttningen av Romele-ås ligga många 
herrgårdar, ty åsen
var förr helt och hållet skogbeväxt, och, som vi förut sagt, tyckte 
adelsmännen om att ha
jaktmarker.

Här låg också i medeltiden ett gammalt kloster, Dalby, och en kyrka, som 
ännu finnes kvar.
Klostret låg alldeles på gränsen mellan den bördiga slätten och den skogiga 
åsen, sa att
munkarna lätt kunde få både bränsle, villebråd och säd. Dalby kyrka är den 
äldsta i Skåne och
var från början ämnad att vara biskopskyrka, fast biskopen sedan flyttade 
till Lund. Kyrkan
var från början mycket stor och ståtlig, men längre fram tyckte folk det 
var onödigt, att en
landskyrka skulle vara så stor, och så fick den förfalla; en del av den 
blev till och med
nedriven, och det syns tydligt, hur den har blivit förkortad, liksom 
avstubbad framme i
koret. Att det förr har varit en mycket ansedd kyrka, kan man också förstå 
därav, att på
kyrkogården ligger en konung begraven. Det är en dansk konung från 
medeltiden, som hette
Harald Hein. En enkel sten visar det ställe, där han är begraven.

Helt nära Dalby ligger ett stenbrott, där det brytes gråsten. När man ser 
stenbrottet, förstår
man, varför naturen här påminner mer om det övre Sverige - det är ju samma 
berggrund.
Gråstenen krossas genom maskiner till grus, som användes till att laga 
vägarna med.

På andra sidan Romele-åsen har man en mycket sandig trakt omkring Vombsjön, 
som är en
av Skånes större sjöar. Vombsjön är en riktig slättsjö med långgrunda 
stränder, inga
utskjutande uddar, inga holmar. Här är ett ganska rikt fågelliv, och man 
får rätt ofta se
några stora, vackra fåglar, som inte äro så vanliga i Sverige - 
det är hägrar. De se så löjliga ut, där de gå på stranden med långsamma, 
försiktiga steg och
vippa med sina långa plymer på nacken och fransar på bröstet.

Vi följa nu en väg, som går ett litet stycke ifrån Vombsjöns sydöstra 
strand, komma upp på
en mindre ås och se åter ett magert landskap, där ljungmarker omväxla med 
åkerfälten. Här
finnas långa stengärdesgårdar, så breda, att man kunde köra på dem. De äro 
byggda av stenar,
som plockats upp från de kringliggande åkrarna. Så komma vi in på en 
präktig väg, kantad av
lummiga, gamla träd - då kunna vi förstå, att vi närma oss en stor 
herrgård, och mycket
riktigt, vi äro snart framme vid Övedskloster, som är en av Skånes allra 
största egendomar.
Huvudbyggnaden ser ut som ett verkligt slott och är präktigare än många 
kungliga lustslott.
Den är ej särdeles gammal utan är byggd på 1700-talet av en vacker, röd 
sandsten, som
brytes just här i trakten. Det, som inte ser minst storartat ut, är 
bakgårdarna med sina
uthusbyggnader. Det finns fyra sådana gårdar, den ena bakom den andra.

Den, som byggde det nuvarande slottet här, var Hans Ramel, en mycket rik 
godsägare, som
var så rik, att han kallades »Skånes kung». Han ägde icke blott 
Övedskloster utan många andra
stora gårdar, tillsammans tio, däribland Löberöd, Vidarp och Maltesholm. 
Han hade en riktig
vurm att bygga och anlägga vägar och broar. Så går det från Övedskloster 
till Öveds kyrka en

väg, anlagd av honom. Han ville ha den alldeles jämn utan backar, och när 
den måste gå över
en dalsänka, lät han helt enkelt mura upp en väldig stenmur och lägga vägen 
på den. Sådana
vägar anlade han på många ställen i närheten av sina gårdar, och därvid 
uppbådades hans
åbor, d. v. s. bönderna, som lydde under hans gods.

Övedskloster

De voro så många, att det lär ha varit tusentals män, som på en gång 
arbetade på hans vägar.
En gång lät han gräva en liten sjö vid Löberöd, och det sägs, att han då 
bådat upp så mycket
folk, att sjön grävdes på en enda dag. Tyckte han, att ett arbete, t. ex. 
ett vägstycke eller en bro, var slarvigt gjort, så fick det göras

om alltsammans, om det än kostade aldrig så många dagsverken. Han 
sysselsatte för resten
inte blott sina egna bönder utan också främmande, lejda arbetare. En gång, 
när han hade
befallt, att ett stort arbete skulle göras om, kom han att språka med en 
arbetare, som var
dalkarl, och frågade denne, vad han tyckte om honom själv och hans företag. 
Dalkarlen
svarade: »Vore herremannen inte galen, så finge den fattige svälta ihjäl.»

Hans Ramel var dessutom en mycket driftig lantbrukare och lät dika åkrarna 
och gödsla
ängarna, vilket då för tiden var stora nyheter. Men också detta ökade 
böndernas arbete, och
många av dem klagade och menade, att deras husbonde var en hård herre. Och 
det sades, att
många bönder hade blivit utfattiga och måst gå ifrån sina gårdar, därför 
att de beständigt
voro tvungna att göra dagsverken vid herrgården.

När han reste mellan sina egendomar, brukade han åka i en sexspänd vagn, 
och i den satt han
ensam; efter korn hans gemål, också ensam i en särskild vagn. Han brydde 
sig däremot icke
alls om titlar; konungen gjorde honom till baron, men det tyckte han illa 
om och sade: »Hans
Ramel är bättre än baron Ramel.» Det var något storslaget i allt vad han 
gjorde, och han
lever ännu i folkets minne som en godsägare av den gamla stammen, myndig 
och fordrande,
men också mån om att göra något för det allmänna bästa.

Helt nära Övedskloster ligger mitt i en bokskog öveds sandstensbrott. 
Arbetare stå ute i fria
luften och arbeta på de vackra, röda blocken, som med sin granna färg lysa 
på långt avstånd.
Därför att sandstenen är ganska lös, kan den lätt formas ut till ornament, 
blommor och blad.
Den användes därför till att pryda dyrbarare byggnader. Själva stenbrottet 
ser ut som en
gruva

med långa gångar insprängda i berget. Det vill stor försiktighet till att 
spränga loss de stora
stenblocken, så att varken arbetare eller stenar skadas. För det myckna 
arbetets skull blir
denna sten mycket dyrbar. Skånebankens hus i Stockholm är byggt av Oveds 
sandsten. Det var
Hans Ramel, som först lät taga upp detta stenbrott.

Sandsten är en bergart, som är bildad av hoppressad och hopkittad sand, och 
om man ser noga
efter, kan man mycket väl urskilja de fina sandkornen. Vid havsstränderna 
finnes ju alltid
mycket sand sammanförd av vågorna, och där sandsten förekommer, antager man 
alltid, att
det en gang i tiden har varit strand. Den, som har stått vid en havsstrand 
och noga sett på den
fina sanden, har säkert märkt, att den på många ställen är fårad av 
buktande ränder, den ena
invid den andra. Dessa ränder äro märken efter vågorna. Om vi nu betrakta 
dessa
sandstensblock, skola vi på flera av dem känna igen just sådana där ränder. 
Det är underligt
att se bevarade märken efter vågor, som slogo mot en strand för kanske 
millioner år sedan.

*

När man befinner sig på slätten kring Vombsjön och ingenting stänger för 
utsikten, ser man
i nordost och öster en skogbcväxt höjd. Det är Linderödsåsen. Dess 
sluttningar äro täckta av
härliga bok- och ekskogar, men när vi kommit upp på höjden av åsen, är det, 
som om vi såge
ett stycke Småland, som hade blivit kastat ned mitt i Skåne. Ljunghedar 
omväxla med mossar
och dålig skog av björkar, enar och tallar, marken är stenig och ej mycket 
uppodlad. De små
hus, som finnas, äro byggda

av trä men ha ofta halmtak, vilket dock påminner om att vi äro i Skåne. Så 
komma vi ner på
sluttningen mot norr, och åter ta de saftiga bokskogarna vid. Högt uppe på 
denna sluttning
ligger en av Skånes märkvärdigaste herrgårdar, Maltesholm.

På 1600-talet levde en förnäm adelsdam, Anna Ramel, som var gift med Malte 
Juel. När
hennes föräldrars gods fördelades bland henne och hennes syskon, fick hon på 
sin lott
visserligen jord men icke någon herrgård, där hon och hennes man kunde bo. 
Däremot hörde
till hennes ägor tre små, fattiga gårdar, som lågo högt upp på 
Linderödsåsen i en kärrig och
stenig, dyster och ödslig trakt. Men Malte Juel fattade behag till denna 
plats, ty man hade
därifrån en härlig utsikt, och så funnos där särdeles vattenrika källor. Så 
byggde han ett
slott och uppkallade det efter sig själv, och av källorna fick han breda 
vattengravar och
springvatten i trädgården.

Om man färdas på landsvägen, som går strax nedanför åsen på den nordöstra 
sidan, ser man
ingenting av Maltesholm; när man blickar uppåt, ser man endast bokskogens 
gröna massor.
Men så kommer man plötsligt in på en bred väg, som är anlagd på en mur av 
gråsten. Den
stiger mycket sakta och jämnt uppför åsen, och vid dess slut reser sig det 
ståtliga slottet.
Denna väg är känd och beundrad i hela Skåne, och det är Hans Ramel, som har 
anlagt den, ty
han var ju ägare också till Maltesholm. Han byggde den, sägs det, när 
folket inte hade något
annat att göra, och så ville han använda alla stenar, som plockades ur 
åkrarna på
Maltesholms ägor. Vägen blev dock icke färdig i hans livstid; inalles 
arbetades det på den i
över 50 år.

Slottet ser nästan ut, som om det simmade i vatten, så breda äro kanalerna, 
som omge det.
Och i dem

hör man ständigt plaskandet av fiskar, som hoppa i 
vattenbrynet. Den omgivande bokskogen är förvandlad till 
en härlig park. Ett annat av Malteshoims behag är den 
vida utsikten: från fönstren i övre våningen ser man 
ut först över åsens bokskogsklädda  terrasser och sedan
över den jämna Kristianstadsslätten, man ser Åhus, som 
ligger på mer än 2 mils avstånd, och med kikare ser man 
ännu längre i norr en skymt av den gamla, sagorika 
borgen Trolle-Ljungby.



7. Nordöstra Skåne.

Kristianstadsslätten är liksom de andra skånska slättbygderna 
mycket bördig. Vad som här mest faller i ögonen är den myckna 
potatisodlingen. Så stora potatisfält  och så många invid
varandra får man inte se i någon annan del av Sverige. Det 
beror därpå, att  jordmånen är sandig, och på sådan trivs 
potatisen allra bäst. Det mesta av all denna  potatis användes vid
tillverkandet av brännvin, och i denna trakt finnas också stora 
brännvinsbrännerier. Från brännerierna får man som affall drank, 
vilket är en närande föda för svin,  och sålunda har
svinuppfödning blivit av stor betydelse i denna trakt.

Sandig jordmån brukar annars vara mager, men här ligger det 
kalksten under  sanden, och denna är dessutom ofta uppblandad 
med kalk. Men på somliga ställen, särskilt vid kusten, är
marken täckt med ett tjockare lager av sand, och där är den ofruktbar. 
Nuförtiden planterar man på dessa ställen barrskog, som binder 
sanden och hindrar den att flyga omkring.

I södra utkanten av Kristianstadsslätten ligger 
Vittskövle, en gammal och  berömd herrgård.
Den ser allvarlig och dyster ut och tycks mana folk att 
inte komma den för  när. Den är byggd i fyrkant kring 
en borggård och har två runda torn i var sitt hörn av 
byggnaden. Murarna se ofantligt tjocka ut, och i översta 
våningen sitta skottgluggar. Den, som  byggde en borg på
detta ställe, tänkte nog endast på hur han skulle kunna 
försvara sig mot  sina fiender, ty den närmaste 
omgivningen bestod dels av träsk och dels av sandfält. 
Men nu är  den gamla borgen omgiven av bördiga åkrar, 
och på sandfälten har man planterat skog.

Kristianstad är en stad, som har en viss förnäm 
prägel över sig. Den  grundlades av Kristian IV, och om 
honom påminner bådö namnet och flera av stadens byggnader, 
särskilt den vackra kyrkan, som har ganska mycken likhet 
med de slott i Skåne och Danmark, vilka härstamma
från denne konungs tid. Kristianstad hade från början en 
stark fästning,  som Kristian IV lät uppföra för att bättre kunna 
försvara Skåne mot svenskarna. Men innan 50 år  hade gått, var
hela Skåne i svenskarnas våld, och Kristianstad blev en svensk stad.

Staden ligger rätt långt från havet, men Åhus skulle vara 
dess hamnstad,  och därifrån fraktades varorna uppför Helgeån. 
Denna å är emellertid ganska besvärlig: dels översvämmar den 
om vårarna sina stränder, och dels har den med tiden blivit 
allt grundare. Fast kanaler ha anlagts förbi de svåraste ställena, 
är sjöfarten på  Helgeån ganska obetydlig, och det var en stor 
lycka för Kristianstad, när det blev järnväg till Åhus.  Nu är det 
nästan endast skrymmande varor, såsom brännvin, tegel och 
stenkol, som föras på pråmar på ån.

I Kristianstad finnas en stor mekanisk verkstad,

tobaks- och yllefabriker samt stora brännerier. Som trädgårdsskötseln 
är mycket uppdriven i den kringliggande trakten, har i Kristianstad på 
senare tider anlagts en konservfabrik, där man lägger in ärter, bönor, 
sparris och andra grönsaker. Denna fabrik köper upp grönsaker
från många trädgårdar och bereder därigenom lantbrukarna en god förtjänst.


Kyrkan i Kristianstad.


Åhus är en mycket gammal ort. Det märks redan på namnet, 
som egentligen skulle heta Aos, vilket ord under forntiden betydde 
åmynning. Det har förr varit stad men blev avsatt från
sin stadsvärdighet, när Kristianstad. anlades. Åhus består av två, 
mycket olika delar. Den ena är den gamla byn, som ligger vid ån


en liten bit från mynningen; den är omgiven av tobaksfält, 
och överallt på gårdarna ser man buntar av tobaksplantor 
ligga på torkning. Hela byn ser så trevlig och lantlig ut; på 
torget är det inte mycket liv och rörelse, men det är i stället 
en ljuvlig viloplats, där man kan sitta på en bänk under de 
lummigaste gamla träd och titta på de låga, enkla husen, 
som se så innerligt fridfulla ut, och drömma sig tillbaka 
till gångna tider, då det varken fanns järnvägar eller
ångbåtar eller telegrafer och då människor icke hade 
så bråttom som nu.

Här vid torget ligger ett hus, som ser ut som en vanlig, 
gammal skånsk bondgård men som har varit prästgård. 
Varje resande, som kommer hit, går in i det huset för 
att se en märkvärdig spis, över vilken det står en tavla 
med lång inskrift. I denna berättas det, att det var här, 
som Karl XI gömde sig för snapphanarna och kröp genom 
den öppna spisen upp i skorstenen.

Helt annorlunda ser det ut nere vid åns mynning, där det 
nya Åhus ligger.  Här växa ståtliga, planterade tallskogar i 
sanden, och mellan träden framskymtar den ena fina 
villan efter den andra, ty Åhus är numera en omtyckt badort. 
Vid hamnen är det liv och rörelse, ångbåtar komma och gå. 
Vi se bland annat stora massor av en sorts sten, som kallas 
»svart granit». Den bryts I nordöstra Skåne, i synnerhet kring 
sjön Immeln, och som man av  den kan göra vackra 
gravmonument, säljes den mycket till utlandet. Fartygen ta 
in last  av brännvin och sprit från brännerierna, av stärkelse 
och potatismjöl, som också tillverkas av den myckna
potatisen, av spannmål från de stora lantgårdarna och av 
timmer från skogsbygden norr om Kristianstadsslätten. Vid 
Åhus hamn är ett så livligt utbyte av varor, att den i detta fall 
hör till de främsta av Sveriges hamnar.

Om sommarsöndagarna råder det ett egendomligt liv vid Åhus. Då far folket, 
som bor i trakten runt omkring, hit på järnväg för att bada. De bada 
tillsammans i öppna havet, och vid stranden riktigt vimlar det av badande, 
plaskande och skrattande människor.


Badande skånska barn.


I norra Skånes skogstrakter, där jorden är mager, har folket på många 
ställen hemslöjd till binäring: i en trakt tillverka de billiga möbler, i en 
annan spånkorgar, på andra ställen allahanda träsaker, som laggkärl, 
stegar, vävskyttlar, svarvade leksaker, tandpetare och dylikt. Det mesta 
av dessa varor sälja de till slättbygden, men mycket säljes också till
avlägsna trakter, till och med till utlandet.


Vid gränsen till Blekinge, särskilt omkring Ivösjön, 
har befolkningen på de senare åren börjat lägga an på 
fruktodling, och nu ser man där frodiga äppleträd i 
mängd, inte endast i trädgårdar utan i hagar och på 
åkrarna. Äpplena försäljas i synnerhet till Norrland.




8. Kullen.

Kullen är ett märkvärdigt berg.

Det reser sig så tvärt och oväntat upp över den 
skånska slätten, ett gråstensberg med skogar och 
ljungmarker alldeles bredvid de feta ängarna och åkrarna. 
Det syns vitt och brett omkring, och dess yttersta udde 
är ståtlig att se, där den höjer sig brant ur havet, 
alltid omgiven av ett band av vitt skum. Det fräser och 
skummar jämt kring Kullens udde, ty den är en förpost 
på en farlig plats mellan Sundet och Kattegatt. Stormen 
ligger jämt på här, och vågorna slipa och slipa på den 
klippmur, som så djärvt ställer sig i vägen  för dem. 
Går man vid stranden, hör man ett ständigt rasslande 
som av tunga järnkedjor, vilka släpas fram och 
tillbaka det är stenar, som rullas av vågorna. Det är 
inte underligt, att stenarna äro så runda och slipade. 
På detta sätt ha vågor och stenar under årtusenden 
arbetat på att undergräva och förstöra klippan, det ena 
stycket efter det andra har rasat, och så har Kullen 
blivit ett i högsta grad söndersplittrat, så att säga 
trasigt berg.

Om man tar en båt och ror längs stranden, får man 
se underliga ting. Här ror man in genom en valvgång i 
klippan; den kallas »Kullamannens port», ty Kullen har

naturligtvis liksom andra märkvärdiga berg sitt eget 
troll. På ett annat ställe har berget blivit söndersprängt, 
så att det bildar pelare. Här se vi en grotta, som går 
djupt in i berget och kallas »Silvpickargrottan», därför 
att det berättas, att några tjuvar hade gömt silver där. 
För övrigt ser man en mängd små vikar mellan vassa 
och spetsiga  klippor; dessa vikar, där man jämt hör 
vågorna liksom mala med stenarna, kallas därför »malar».

Kullen har alltid varit ett farligt ställe att passera 
för fartyg. Därför byggdes här den första fyren i 
Sverige. Den var mycket enkel och bestod bara av ett stort 
fyrfat, som fylldes med kol från Höganäs. Nu finns 
där en riktig fyr, sådan som man bygger nuförtiden, 
med stor lykta av slipade glas. Berget är ofta omgivet 
av en sådan dimma, att fyrens sken ej kan tränga 
igenom utåt havet, och då skjuter man i stället med 
dynamit, ett skott varje kvart. På det sättet få sjömännen 
ändå veta, var de befinna sig.

Vid foten av Kullaberg vid Sundet ligger ett fiskläge, 
som heter Mölle. Att invånarna sysselsätta sig 
med sjöfart och fiske ser man genast. En mängd skutor 
ligga vid stranden, och mitt på den öppna platsen 
står en gammal »ruff», och vid den sitta oftast några 
fiskare pratande, rökande och spottande.

Många hus äro omgivna av små trädgårdar, där 
allting växer så frodigt, som det brukar göra i Skånes feta 
jord och härliga klimat. Här fröjdar man sig åt ett litet 
hus alldeles överväxt av vita klängrosor, och där ser man 
en gammal, låg stuga med halmtak nästan försvinna 
under ett väldigt mullbärsträd, som trycker sig intill 
väggen och stjäl all solen från stugan. Sommardagarna 
äro heta här vid Sundet, och då är man glad åt 


Strand vid Kullen.




skuggan från det vackra trädet med de stora bladen, som gör 
ett så sydländskt intryck. Men i augusti, när mullbären 
mogna, kan man inte sitta under trädet, då vill det 
vara ensamt herre på täppan, det strör liksom med tanklös 
frikostighet omkring sig sina stora, saftiga bär, och 
vart bär bildar en liten saftsjö på marken eller bänken, 
där det faller. Och i trädgården doftar det av 
kryddväxter och gammaldags blommor, planterade i stela 
rader.

Att det är en härlig trakt här vid Kullen, ha 
också många insett, och var sommar komma en mängd 
sommargäster till Mölle. Många bland dem äro danskar, 
och för dem är det ett alldeles särskildt nöje att klättra 
i ett riktigt gråstensberg; ett sådant finns inte i hela 
Danmark utom på Bornholm. För att få rum åt alla 
sommargästerna har man på senaste åren byggt en del 
villor.

En präktig landsväg går i bukter från slätten upp 
på berget, och när vi ha kommit ett stycke på den, 
märka vi snart, att Kullaberget inte bara består av klippor 
utan att det innesluter så mycket annat. Än gå vi 
över en sluttning beväxt med ljung och blåbärsris, än 
genom en skog av tallar. Dessa träd se bedrövliga ut, 
ty vinden har böjt dem, så att de tyckas vara färdiga 
att när som helst knäckas. När man kommer högre 
upp, finner man till sin förvåning en liten bygd: 
åkrar och ängar och en rätt stor gård, Kullagården. Den 
ligger i en sänka mellan gråstensknallarna, och här i 
sänkan växer också äkta skånsk bokskog.

Det egendomliga med Kullens natur är de många 
överraskningar den ständigt bjuder på. Bäst som man 
går i en mild och leende lövlund, öppnar sig vid ens 
fötter en vild klyfta, och där nedanför fräsa och skumma


Fiskare från Mölle fiskläge.

vågorna. Klyftans branta sluttning är på sina ställen 
rosenfärgad av ljung. Men på sidan om den reser sig en 
tunn klippvägg med spetsar så vassa som spjut, det är 
den sista återstoden av en klippa, på vars förstörande 
vågorna ha arbetat i århundraden. På  andra sidan om denna 
tunna klippvägg ligger en annan klyfta, lika smal 
och lika vild som den, där vi stå. Det är de många 
småvikarna, som fortsättas av dessa klyftor eller korta 
dalgångar.

I en sådan dalgång brukar det växa en tät häck 
av många sorters träd och buskar. Nere vid stranden 
är den låg och består mest av en och ljung, uppåt 
höjer den sig så småningom och blir till sist högre än 
en karl. Det underliga är, att dessa häckar slutta så 
jämnt, som om en trädgårdsmästare hade klippt dem. 
Buskarna äro så intrasslade i varandra, att det blir 
alldeles mörkt under dem, och själva häcken är så styv, 
att man nästan kan gå på den. Högre upp består den 
dels av buskar, såsom slån och hagtorn, dels av 
förkrympta träd, såsom ekar, lindar, askar, vilka på det 
sättet ha slutit sig ihop, troligen för stormarnas skull.

Klipporna på Kullen äro ibland prydda av murgröna 
eller vild kaprifolium. Ständigt träffar man på nypon- och 
björnbärsbuskar, som växa i täta snår, och ofta äro 
de omslingrade av vild humle.

Man kan göra långa vandringar och ändå hela 
tiden vara kvar på Kullaberg. Gärna går man till en 
utsiktspunkt, där man på en gång kan se Sundet och 
Skelderviken. En vacker sommardag är det en härlig syn att 
se de båda vattenarmarna och det grönskande Kullaberget 
emellan dem. När man ser på Sundet, tycker man, 
att det är så blått, som något vatten kan vara, men så 
vänder man sig och ser på Skelderviken, och den är ännu


»Porten» vid Kullen.


mera blå. Var man går på de många skogsstigarna, blir 
man glad, när man ser denna härliga vik skymta fram.

Och Öresund en sommardag — det är en tavla så 
livlig, att vi ej på många ställen kunna få se något 
liknande! Fartyg av alla möjliga slag — lustjakter, 
lastskutor, krigsfartyg, stora ångbåtar — gå var dag förbi 
Kullen. Det är roligt att se på flaggorna och veta, att 
där kommer en tysk, där en engelsman, där en amerikanare. 
Somliga dagar, när det är vindstilla eller ogynnsam 
vind, samlas här i norra delen av Sundet flera hundra 
fartyg. Så kommer det en frisk bris — då hissas seglen 
och flaggorna upp, och hela skaran försvinner.




9. Höganäs.

När man kommer till Höganäs, ser man genast på de 
höga, rykande skorstenarna, de många fabriksbyggnaderna 
och arbetarbostäderna, att man nalkas en ort med 
stor industri.

Något, som särskilt faller i ögonen, är en mängd 
stora, bruna rör, som ligga utbredda eller uppstaplade 
på marken. Först veta vi inte riktigt, vad de skola 
tjäna till, men om vi tänka efter, så komma vi nog 
ihåg, att vi ofta sett alldeles likadana rör, när en gata 
har tagits upp. I städerna läggas de ned i jorden 
under gatorna för att leda bort smutsvattnet, och på landet 
användas de för att leda bort vattnet från åkrarna, då 
man »täckdikar». Nu få vi se, att dessa rör tillverkas 
här i Höganäs.

Höganäs har stenlagda gator och många bodar, det 
ser ut som en stad. På torget framför kyrkan står 
en staty av den man, som satte arbetet i Höganäs


Höganäs fabriker.


riktigt i gång, greve Ruuth. Den statyn är gjord 
av glaserad lera, och det passar ju bra i lerkärlens 
hemort.

Det märkvärdigaste att se i Höganäs är stenkolsgruvorna. 
I en hiss fara vi ned genom ett schakt. Det 
är en underlig syn, som möter oss där nere, när vi stiga 
ur hissen. Ett fyrfat — d. v. s. en stor järnskål, som vilar 
på en hög ställning och är fylld med kol — sänder 
ut ljus och lågor i gruvan, som annars skulle vara 
alldeles mörk. I detta ljus ser man en oredig mängd av 
män, pojkar, hästar och vagnar. Och överallt är det ett 
hojtande och skrikande. Man blir riktigt rädd att bli 
kullknuffad och nedtrampad i vimlet. Var arbetare har 
en gruvlampa fäst framtill på sin mössa, och med 
tillhjälp av den tar han sig fram i de mörka gångarna.

Nu vilja vi gärna se, hur det går till att bryta 
kolen; det sker på ett ställe inne i gruvan långt 
ifrån schaktets mynning, men man kan åka dit på en hästspårvagn. 
Det är en liten, öppen vagn med ryggstöd i mitten 
och säten på ömse sidor. Under pojkarnas rop och hojtande 
fara vi åstad. Gången är låg, ty själva det lager av 
berget, som innehåller kol, är ganska tunt. Därför finns 
det inte heller här sådana där högvälvda rum, liknande 
salar, som finnas i andra gruvor. Men om gångarna 
äro låga, så äro de i stället så mycket längre, och 
därför måste man använda spårvagnar. Det finns här nere 
stall för hästarna; de kunna naturligtvis inte som 
människorna få komma upp ovan jord varje afton, utan en 
gruvhäst får hela sitt liv vistas i gruvan, såvida han 
inte blir sjuk och därför måste föras upp. Men 
gruvhästarna kunna ändå bli ganska gamla, och det har 
hänt, att en häst vistats nere i djupet i 20 år. På 
de senare åren har man i de skånska stenkolsgruvorna 
börjat använda elektriska spårvagnar, och dessa äro nu de vanligaste.

När vi kommit fram till »arbetsrummet», se vi, hur arbetarna hålla på att 
borra och hacka loss stenar. Stenen i bergväggen tyckes vara mycket lös, 
och om man ser noga efter, märker man liksom band, som ligga ovanför 
varandra. När vi se ett band, som är en eller ett par decimeter brett och 
som har en svart glans, då veta vi, att det är kol. Den matta stenen, som
ligger i lager mellan stenkolsbanden, är skiffer. Längst under ligger en 
sorts grå eller svart sten, som mycket liknar skiffer men som kallas 
eldfast lera. Arbetarna bryta loss stycken både av kolet och av den 
eldfasta leran, och så staplas de upp på vagnar och köras bort till
schaktet.

Ibland händer det, att arbetarna få fram ett stycke kol, som alldeles ser 
ut som en trädstam, och mycket ofta ser man i skiffern tydliga avtryck 
av ormbunksblad. Hur kan det komma sig? — Jo, också. här ha 
geologerna underbara saker att berätta.

Här, där vi nu stå i gruvan, flera hundra fot under den nuvarande jordytan, 
bredde sig en gång i solskenet en sumptrakt. Men där växte ormbunksträd 
och andra växter, som numera endast finnas i de varma länderna, och säkert 
var där också mycket hett. Växternas blad föllo av och blevo liggande på 
den leriga marken, leran hårdnade med tiden och blev skiffer, men
denna gömmer troget bilden av det tunna blad, som multnade för millioner år 
sedan. Och deträd och buskar, som växte i sumptrakten, förvandlades till kol.

Men så måtte det ha kommit en tid när dessa sumptrakter blevo översvämmade 
av havet och massor av sand hopades över växterna, och som minne därav har 
man den sandstenen, som ligger ovanpå stenkolslagren. 

Ovanpå sandstenen ligger åter ett tjockt lager av grus, sand
och lera, som isen långt senare förde med sig.

I andra länder, som t. ex. England, är det mycket gott om stenkol, men i 
Sverige finns det endast i Skåne. INär man började på allvar bryta stenkol i 
de skånska gruvorna, väntade man sig stor vinst därav. Men det blev mindre, 
än man hade tänkt. De flesta kollagren ligga djupt under jorden, så att man 
måste borra djupa schakt för att komma åt dem, och detta kostade
mycket pengar. Därför att själva kolbanden äro så tunna, måste man också 
spränga ofantligt långa gångar för att få tillräckliga mängder kol. Och så till 
på köpet äro de skånska kolen ett mycket sämre bränsle än de engelska, de 
äro inte så hårda, och när de brännas, lämna de mycket aska efter sig. Folk 
ville därför inte betala mycket för de skånska kolen, och arbetet i
gruvorna lönade sig just inte. Men så hittade man på, att om man alldeles i 
närheten av gruvorna anlade fabriker, så kunde de drivas ganska billigt, 
eftersom man hade så bekväm tillgång till stenkol. Och ett utmärkt 
råmaterial hade man ju också  alldeles till hands, nämligen den eldfasta 
leran. Ty av denna kan man tillverka tegel och lerkärl, som bättre än
annat lergods kunna tåla både hetta, köld och fuktighet.

Nu tillverkas i Höganäs massor av eldfasta tegelstenar, som bland annat 
användas till ugnar, där metaller skola smältas och där det därför blir en 
oerhörd värme. Av lera tillverkas också de rören, som vi nyss talade om 
och som begagnas till avloppsledningar, vattenledningar och
till täckdikning.

Om vi känna på ett av dessa rör, märka vi, att dess yta är hal och blank 
som porslin; det beror därpå, att röret har blivit »glaserat». Sedan rören 
ha blivit formade

av leran, sättas de in i en ugn för att brännas, och i 
den kastar man in  koksalt. I ugnen är så hett, att 
saltet genast förvandlas till ångor, som se ut som en vit 
rök.  Vissa beståndsdelar i saltet och i leran förena sig 
med varandra och bilda ett tunt överdrag, som  liknar 
glas och därför kallas glasyr.

I Höganäs tillverkas också många slags krukor och 
burkar, vackra vaser och  andra prydnadssaker av lera. 
Somliga av dessa äro mångfärgade och glaserade, 
andra äro rödbruna och matta.



10. Öresund.

Öresund är en av de viktigaste vattenvägar i Europa 
ty därigenom gå de  flesta fartyg, som ämna sig från 
Kattegatt till Östersjön eller tvärtom. Visserligen kan man 
också genom Stora och Lilla Bält komma från Östersjön 
till Kattegatt, men Oresundsvägen är  genare, och Bälten
äro i många avseenden icke så lämpliga för sjöfart.

Icke heller Öresund är så lätt att komma igenom, 
i  synnerhet södra delen är  uppfylld av många farliga 
grund.  Ett av dessa, som ligger mellan Malmö och  
Skanörhalvön,  heter Bredgrund, och över det står vattnet 
på ett ställe  endast 1,2 m. högt. Detta  gör, att alla 
fartyg här måste  gå fram med stor försiktighet, och 
farlederna, måste vara noga  utprickade. Om man reser 
mellan Malmö och Köpenhamn,  kan man inte låta bli att 
ge akt på  sjömärken av olika slag, som stå i vattnet. 
Bland annat får man ibland  höra ett ljud  liksom en 
klockringning nere från vattnet; det  kommer från ett 
sjömärke, som är  försett med ringningsapparat. I denna



Öresund.


grunda del av Öresund finnas dock två rännor, där 
vattnet är något djupare:  Drogden mellan
Saltholm och Amager och Flintrännan mellan Skåne och Saltholm. 
Drogden har  hittills varit den stora stråkvägen för fartyg, ty 
Flintrännan ansågs förr nästan  osegelbar, men på sista
tiden ha svenskarna låtit rensa upp den och sätta sjömärken 
vid alla grund,  så att nu kunna fartygen fara också den vägen.

När ett vattendrag är så grunt som södra delen av Öresund, 
kan man ha rätt  att undra, om det inte beror därpå, att här förut 
varit land. Så är också fallet. Geologerna  tro, att för icke så
länge sedan, dock säkert före vår tideräkning, måste Skåne och 
Själland ha  hängt ihop, så att Östersjön då var en stor insjö med 
sött vatten. Det är möjligt, att vattnet  från Östersjön då
sökte sig väg ut till havet genom tvenne floder och att Drogden och 
Flintrännan ingenting annat äro än de dalar, som dessa floder 
grävde ut i det, som var land på den tiden.

Så lär oss geologien, att det, som nu är land, en gång, ja, 
kanske många  gånger, har varit havsbotten, och å andra sidan, 
att det, som nu är havsbotten,  förut har  varit land. Det har varit 
en evig växling: än har havet så småningom stigit och förvandlat 
landet till havsbotten, än har havet sjunkit och landet höjt sig. 
Alltså har inte ens själva  jordskorpan, som vi tycka
vara det oföränderligaste av allt, varit orörlig, utan också den har under 
tidernas längd förändrat läge.

Men vi måste tänka oss, att alla dessa förändringar försiggått oerhört 
långsamt. I jordens historia äro tusen år som ett ögonblick.

*



GOTTLAND.



1. Visby.

Långt ute i Ostersjön, nästan mitt emellan Sverige och Ryssland, ligger den 
stora ön Gottland.

Far man till Gottland från Stockholm, så reser man på kvällen och kommer 
fram vanligen
tidigt på morgonen. Den första gången man fått se Visby, den glömmer man 
aldrig! En stad,
uppklättrad på en brant strandklippa, med rader av hus ovanför varandra och 
omkring den en
grå stenmur med stora torn på, en sådan mur, som städer hade i gamla dar -- 
och så nedanför
allt detta det blåa havet. Det ser ut, som om stenmuren också höll på att 
klättra uppför
berget, och den ser på en gång så gammal och så stark ut. Det är som en 
stad ur en saga.

Så komma vi närmare. Vi se stora massor av grönt och lövverk innanför 
muren, ty Visby är
en trädgårdarnas stad. Det, som mycket faller i ögonen inne i staden, är 
S:t Nikolaus' ruin,
som vänder mot havet sin nakna gavelmur med två runda, rosettformiga 
nischer. Det går en
sägen, att på den tiden Visby var en mäkta rik stad skall det i dessa 
nischer ha suttit stora,
skimrande ädelstenar -- så kallade karbunklar --, som lyste långt ut på havet.


Visby med S:t Karins kyrkoruin och stora torget.


Högt uppe på berget utanför muren resa sig mot

himmeln tre väldiga, enstaka stenpelare - det har varit stadens galge. Det 
var nämligen
vanligt i gamla tider, att missdådare hängdes strax utanför staden, och man 
tyckte det var
bra, att galgen syntes vida omkring, så kunde de, som hade något ont i 
sinnet, tänka på
straffet och akta sig.

Men vi låta våra ögon lämna staden och följa kusten, som sträcker sig norr 
och söder om den.
Vad den är olika den kust, som vi lämnade i går! Här finnas inga öar och 
skär, inga runda
kullar, utan landet stiger upp tvärt som en mur med bara en smal 
strandremsa nedanför.
Rätt långt i söder se vi en udde skjuta ut, det är det berömda Högklint. 
Hela Gottland är
egentligen en stor klippa, och det är kanten av denna, som vi se höja sig 
ur vattnet. Eftersom
Gottlands kust är nästan rak och på de flesta ställen varken har skärgård 
eller vikar, är det
ont om hamnar. Vid Visby finns inte heller någon naturlig hamn, och vid 
somliga vindar är
det ganska svårt för ångbåtar att lägga till. Man har fått lov att bygga en 
»vågbrytare», det
vill säga en stenmur, som går långt ut i vattnet och håller vågorna undan, 
så att det innanför
den blir likasom en liten, lugn vik, där skeppen kunna ligga.

Så gå vi upp i staden. Sådana besynnerliga gator! Backiga äro de, ty staden 
har ju klättrat upp
på klippbranten, och smala äro de, och husen äro underliga. Somliga av dem 
äro höga stenhus
och kunna ha ända till sju våningar. De vända gaveln åt gatan, och 
gavelspetsen är uthuggen
liksom i trappsteg. Bredvid ett sådant där stort, ståtligt hus kan det 
ligga ett mycket litet och
tarvligt, som är nyare. Ibland får man också se gamla trähus, som äro 
byggda så, att den övre
våningen

skjuter ut ovanför den undre. Detta var i forna dar ett vanligt sätt att 
bygga, och det hade den
fördelen, att man på en helt liten tomt ändå kunde få rätt gott utrymme i 
övre våningen. Men
vi kunna lätt förstå, hur mörk gatan skulle bli, när husen från båda sidor 
liksom sträckte sig
ut emot varandra och skymde för solen. Ibland händer det, att bäst som vi gå 
på en gata,
komma vi in under ett valv. Det har uppkommit så, att man byggt en gång 
mellan två hus
tvärs över gatan.

Det är just inte mycket körande i Visby, men när det någon gång inträffar, 
att två vagnar
mötas på en sådan där smal gata, då få de gående klämma sig alldeles platta 
intill husväggen
eller springa upp på någon trappa. Ganska ofta går gatan ett långt stycke 
fram längs en mur,
som ser ganska hög och dyster ut, alldeles som man tänker sig en 
klostermur; men en och
annan lummig trädgren eller en ranka av frodig murgröna skvallrar om att 
det, som ligger
därinnanför, är en trädgård. Och det är roligt att få titta in i en sådan 
trädgård i Visby.
Mullbärsträd och valnötsträd får man ofta se där inne, präktiga rosor 
frodas, och murgrönan
kläder murarna med sina tjocka, gröna mattor och klättrar också gärna 
uppför trädens
stammar. Den växer så ivrigt och hastigt, att man får lov att hejda och 
skära den, för att den
ej skall ta överhand. Det finns ett gammalt hus i Visby - det så kallade 
Burmeisterska huset -
, som har hela sin gavelsida täckt med murgröna, det är bara fönsterna, 
som hållits fria.
Det är säkert den största murgröna, som växer i Sverige, åtminstone norr om 
Skåne.

Visby har ingen enda sådan där vanlig, rak och tråkig gata, utan alla äro 
de mer eller mindre
backiga

och slingriga. De finaste husen ligga på de nedersta 
gatorna, på de översta  högt uppe på klinten ligga 
nästan bara små hus, många av dem alldeles tätt intill 
stadsmuren; det finns till och med hus, som använda 
stadsmuren till sin ena vägg och ha vedbod och  uthus i
en fördjupning i muren. Många av dessa små hus se 
så trevliga och  egendomliga ut: de ha svarta, tjärade 
väggar, och bjälkarna, som bära taket, sticka ut ett
stycke utanför husväggen. Detta är ett mycket 
gammaldags sätt att bygga. Ibland är ett hus så lågt, att en 
person, som inte alls är lång, når över fönstren och


Visby stadsmur.

i jämnhöjd med taket. I rummen är det nog omöjligt för en vuxen person att 
stå rak, men
hemtrevligt ser det ut där inne, nästan alltid står det blommor i de små 
fönstren, och ibland
hör en liten, liten trädgård till det lilla huset. I de låga rummen kan det 
nog vara kvaft och
trångt, men om den, som bor där - ofta är det en fattig gumma -, går ut i 
trädgården, ser hon
nedanför sig hela bergssluttningen med hustak, trädtoppar, ruiner och havet 
där framför.
Det är en utsikt,
som inte många palats kunna bjuda på.

Men det vackraste och egendomligaste i Visby är ändå de många kyrkruinerna. 
Under sin
mäktigaste tid hade staden 17 kyrkor och kapell. Nu för tiden har den nog 
af en kyrka; huru
kommer det sig då, att den förr behövde så många? Ja, det hänger ihop med 
Visbys historia,
och därför måste vi berätta litet om den.

Redan under den tid, då folken i Norden voro hedningar, var det mycket 
livlig handel mellan
dem och Ryssland. Det fanns en stad i Ryssland, som hette Novgorod men som 
nordborna
kallade Holmgård, och den var särdeles rik på dyrbara varor, av vilka många 
hämtades ända
från Konstantinopel eller »Miklagård», den tidens största och präktigaste 
stad. Vägen till
Novgorod var både lång och krånglig och besvärlig, ty den förde över sjöar 
och floder och
förbi vattenfall, men gottlänniugarna kände väl till den och foro ofta dit 
och bytte varor med
köpmännen i Novgorod. En stor del av dessa varor sålde de sedan till de 
folk, som bodde
omkring Ostersjön.

På grund av denna handel samlades mycket folk och stora rikedomar till 
Gottland. Ännu i
denna dag händer det litet emellan, att en bonde, som går och plöjer på sin 
åker, märker, att
en guldring fastnat på

plogbillen eller att han kör igenom en samling 
dyrbarheter, som ligga där nere i jorden. Än är det armringar och dyrbara 
spännen, än är det en hel
samling mynt. Och på många av dessa mynt har man känt igen bilder av 
grekiska kejsare, och
då vet man, att de ha kommit från Konstantinopel; andra åter äro komna ändå 
längre ifrån, ty
de äro prydda med arabiska bokstäver. På Nationalmuseum finns det massor av 
sådana mynt,
som äro hittade i Gottlands jord, och de äro det bästa beviset för hur stor 
handel
gottlänningarna hade under 800- och 900-talet.

Den som ville ha några av de dyrbara varor, som komme från Novgorod och 
Konstantinopel -
präktiga pälsverk, vax, fina tyger, smycken och dylikt -, han begav sig 
till Gottland, ty där
fanns det stora förråd av allt sådant. På den tiden var man ännu ganska 
rädd för långa
sjöresor, och därför brukade sjöfarande, som ämnade sig från Sverige, Norge 
eller Danmark
till Ryssland, gärna stanna över på Gottland, ty ön ligger ju så bra till, 
nästan mitt i
Ostersjön. Når t. ex. Olav Haraidsson blev fördriven från Norge av de 
upproriska bönderna
och måste fly till Ryssland, steg han i land på Gottland, och det tros, att 
han var den förste,
som predikade kristendomen på ön. Längre fram i tiden, när de nordiska 
länderna och även
Gottland hade blivit kristnade, komme fortfarande många främlingar till ön; 
nu kommo även
pilgrimer, som ämnade sig först till Konstantinopel och sedan till det 
heliga landet.

Gottlänningarna finge emellertid inte länge ensamma färdas på vägarna till 
Novgorod. Köpmän
från tyska städer började taga del i den ryska handeln, som var så 
inbringande. Många bosatte
sig fördenskull i Visby, många andra stannade där på väg till Ryssland. 
Dessa

köpmän, som gjorde så långa färder i främmande länder, voro utsatta för 
många faror, och
därför slöto de ett förbund, att de överallt, var de träffades, skulle 
hålla ihop och hjälpa
varandra mot fiender. Detta förbund fick sedan namnet Hanseförbundet, och 
eftersom det hade
uppkommit i Visby, var denna stad i början den förnämsta av de många 
städer, som slutit sig
till förbundet. Allt detta gjorde, att här blev mycket liv och rörelse, och 
på 1100- och 1200-talet fanns det ingen stad i Sverige, som på långa vägar kunde jämföras med 
Visby, vad handel
beträffar. I hamnen lågo en mängd fartyg, lastade med dyrbara varor, på 
gatorna trängdes
köpmän och hantverkare, processioner av präster och munkar, och man hörde 
ett surr av
olika språk. Det språk, som man oftast hörde, näst gottlänningarnas eget, 
var naturligtvis
tyskan. Visby var, kan man säga, på denna tid till hälften en tysk stad. 
Särskilt träffade man
ofta köpmän från Lybeck och Danzig. Som ett minne om denna tid heta ett par 
av Visby gator
»Lybska gränd» och »Danzigergränd». Om handeln med Ryssland påminner en 
annan liten
gata, som heter »Novgorodsgränd».

Under denna tid byggdes i Visby de många kyrkorna, som nu ligga i ruiner, 
och de rika
köpmännen uppförde åt sig sådana där höga stenhus med trappformiga gavlar, 
som vi förut
talat om. Att dessa hus gjordes så stora och rymliga, berodde också därpå, 
att köpmännen
använde åtminstone ena våningen som magasin.

Men om Visby var rikt, så var det också ett lockande byte att erövra, och 
många gånger blev
det intaget och plundrat. Tiderna voro oroliga, och det blev allt värre och 
värre; det var väl
behövligt, att borgarna gjorde sina murar allt högre och starkare. Hurudan

stadsmuren från början var, kan man dock ännu se på somliga ställen. Det 
var tinnar på den
och nedanför dem på inre sidan en gång, som kallades »väktaregång». På 
denna gång gingo
skyttar och höllo vakt; de kunde därifrån se ut över havet och landsbygden 
och märka, om
fiender voro i antågande. Här och där finns det ännu kvar några 
stenplattor, som ha hört till
golvet av denna skyttegång. Men sedan blev muren försedd med höga, starka 
torn och
tillbyggd, så att den skulle bli ännu säkrare.

Många krig ha gott1änningarna varit med om, men det de minnas bäst och 
talat mest om är
det, som den danske konungen Valdemar Atterdag företog mot dem år 1361. Han 
steg i land
några mil söder om Visby och utkämpade i närheten av staden ett slag med de 
gottländska
bönderna; de blevo slagna, och staden gav sig. Till minne av de fallna 
gutarna upprestes på
slagfältet ett stenkors, som ännu står kvar i den s. k. »korsbetningen».

Det säges, att Valdemar satte upp tre stora ölkar på torget och befallde, 
att borgarna skulle
fylla dem med guld och smycken; om de icke gjorde det, skulle konungen 
bränna upp staden.
En sägen berättar, att han i sin iver att samla byte också tog ner från 
Nikolauskyrkan de
stora karbunklarna, som skulle ha varit infattade där. Så lastade han alla 
skatterna på ett
skepp och ville skynda sig hem till Danmark. Men när han kom utanför 
Karlsöarna, uppstod
en förfärlig storm, skeppet förliste, och hela den dyrbara lasten sjönk. 
Sjöfarande trodde
länge därefter, att när det var riktigt lugnt och klart väder, kunde man 
utanför Karlsöarna se
något rött skimra nere på havsbottnen, och det skulle vara de märkvärdiga 
ädelstenarna.


Någonting, som skadade Visby ännu mer än kung Valdemars öfverfall, var, att 
det sedan under
ett par hundra år fördes många sjökrig och drevs mycket sjöröveri i 
Ostersjön. Sjörövarna
slogo sig ofta ned på Gottland, och öns invånare sleto mycket ont under 
denna tid. Handeln gick
tillbaka, vänskapen med de tyska städerna tog slut, och stadsborna blevo 
fattiga.

Den allra värsta plundring, som övergick Visby, företogs av dess forna 
vänner lybeckarna.
En sondagsmorgon år 1525, när stadsborna voro i ottesången, kom plötsligt 
en lybsk flotta
och landsatte en stor här, som trängde in i staden. Ännu ser man, att en 
del av den norra
mursträckan blivit förstörd, och det säges, att det var där, som lybeckarna 
revo ned muren
och kommo in i Visby. De brände då upp hela norra delen av staden och  
även Nikolauskyrkan
och det klostret, som den hörde till.

Sen den tiden började de många kyrkorna att förfalla, och visbyborna hade 
ej råd eller lust
att reparera dem. På Gustav Vasas tid talade folk redan om Visby som ett 
märkvärdigt
exempel på huru en präktig och rik stad kan förfalla. Flera av kyrkorna 
blevo alldeles
förstörda på det sättet, att när stadsborna skulle bygga nya hus, tyckte de 
det var bekvämt att
plocka bort stenarna i kyrkorna och bygga med dem. Men de kyrkor, som fingo 
vara kvar,
utgöra nu såsom ruiner Visbys skönhet och stolthet.

S:t Karin anses vara den vackraste av dem. Man kan inte annat än bli 
högtidligt stämd, när
man träder in i detta gamla tempel. En gräsmatta med vilda buskar och 
blommor bildar
golvet, från vilket de smärta pelarn stiga upp; taket är borta, men blickar 
man uppåt, ser
man, hur de fina, gråa valvbågarna avteckna sig

som strimmor mot himlens blå. De äro så lätta och bräckliga, att det nästan 
ser ut, som om
stenarna balanserade i luften, och det förefaller som ett under, att de 
icke falla ned. Ibland
har det hänt, att ett litet träd - en liten rönn - på ett underligt sätt 
slagit rot bland de
vacklande stenarna och står och svajar där uppe liksom triumferande, att 
den, som är så
liten, har kunnat komma sig så högt upp i världen. Det är, som om Gottlands 
rika växtvärld
hade velat göra allt för att pryda S:t Karin. Den sticker små blommor in i 
alla sprickor, den
sätter en nyponbuske här och en rönn där, och den har låtit frodiga 
murgrönsrankor klänga
omkring fönstren i koret, så att man ännu bättre ser, hur förtjusande 
vackra de äro, dessa
fönster, som en gång voro munkarnas stolthet. Men på den tiden sutto 
troligen granna glas
infattade i dem, och hela kyrkan var säkert prydd med guldglänsande 
helgonbilder och
färgrika tavlor; nu finnas där inga andra färger än växternas grönska, de 
gamla murarnas
gråa och himlens blåa färg.
Men månne det inte är ännu vackrare så?

S:t Nikolaus är större, den har mera av taket i behåll och ser ej så lätt 
och luftig ut som S:t
Karin. Genom en trång, brant trappa i själva muren kan man komma upp på 
taket. Om man
med förbundna ögon fördes dit upp, skulle man aldrig kunna gissa, att man 
var på ett
kyrktak: en gräsbeväxt mark, full av snår och taggiga buskar, till vänster 
någonting, som
ser ut som en kulle, bildad av hopvräkta stenar - det är ett av kyrkans 
valv - och till höger
en mur, som löper ut i en trekantig spets, det är Nikolaus' stora gavelmur 
med de
rosettliknande nischerna. Att denna mur har kunnat stå ut med alla oväder 
och stormar, som
rasat över den, det är märkvärdigt och visar bäst, hur starkt

och stadigt de gamla munkarna kunde bygga. Däruppifrån har man utsikt 
över hela staden:
man sr, hur muren med sina torn sluter sig liksom skyddande kring alla de 
många små
husen, de grönskande trädgårdarna och de allvarliga, gråa ruinerna, och 
sedan, så långt
blicken når, ingenting annat än havet, som en vacker sommardag är så 
tindrande blått, att det
nästan gör ont i ögonen.

En mycket egendomlig ruin är Helge-Andskyrkan. Under medeltiden kallade man
barmhärtighetsanstalter, där fattiga och sjuka togos upp, för 
»helgeandshus». Också i Visby
fanns en sådan anstalt och en särskild kyrka, som hörde till den, och det 
är denna, som ännu
finns kvar, fast i ruiner. Det är en underlig kyrka, ty den är liten och 
rund och byggd i två
våningar med en öppning i golvet mellan våningarna, så att de, som stodo i 
den övre våningen,
kunde följa med en gudstjänst, som försiggick i den nedre. Också i 
Helge-Andskyrkan kan man
gå upp på taket, och det ser ut som en liten, förvildad trädgård; där finns 
till och med en bänk
i det gröna, och på försommaren kan man kanske till minne plocka sig en 
liten bukett av vilda
blommor där uppe.

Som vi nyss talade om, blev norra delen av Visby förstörd av lybeckarna, 
och där funnos
sedan i långliga tider fält och åkrar med gärdesgårdar - en underlig syn 
innanför en
stadsmur. Men nu ligger i denna del av staden den utmärkt vackra botaniska 
trädgården.
Sällan får man se syrener, hagtorn och gullregnsträd bära blommor till ett 
sådant överflöd
som här, och dessutom finner man träd från södra Europa, såsom plataner, 
cypresser och
mandelträd.

Att dessa växter kunna trivas beror på att Gottland har sitt klimat för 
sig, som är rätt olikt
det svenska

fastlandets. Hösten är mycket mild. I september är det full sommar och ofta 
det behagligaste
väder man kan tänka sig, och ännu i november hålla rosenbuskarna på att 
blomma. Det är
denna milda höst, som gör, att både mullbär och valnötter mogna i Visbys 
trädgårdar. Vintern
är blåsig men inte mycket sträng; blir det 10 grader kallt, anses det vara 
något oerhört.
Östersjön fryser nästan aldrig till på det sättet, att isen bildar som ett 
sammanhängande
golv, men det brukar bilda sig stycken av is, s. k. isflak, och när det 
stormar riktigt, händer
det, att dessa isstycken vräkas ihop ovanför varandra till höga vallar och 
ofta göra det mycket
svårt för fartygen att ta sig fram. Förr brukade det vara långa tider på 
vintern, då ingen post
kunde komma mellan Visby och svenska fastlandet, men nu, då man har 
ångbåtar i stället för
segelbåtar, händer sådant mycket sällan. Det stormar förskräckligt om 
vintrarna, vågorna
bli stora, stora som berg, tycker man, med en kam av vitt skum på toppen 
och rulla mot
stranden med dån och rassel. Teglen blåsa ned från taken, och människor, 
som äro ute, kunna
knappast stå på sina ben.

Längs efter muren, mellan denna och stranden, går en vacker promenadväg, 
omgiven av
planteringar och många träd. När det är häftig storm, slå vågorna alldeles 
över dessa träd.
Har det då under en sådan stormnatt varit riktigt kallt, så kan det hända, 
att när visbyborna
på morgonen komma ned till stranden, få de se träden med alla sina grenar 
och kvistar stå
överdragna av ett skimrande ishölje - det är som att vandra i bergakungens 
sal bland
gnistrande kristaller.

*

Någonting, som man aldrig tröttnar på, är att sitta nere vid stranden och 
se de stora, breda
vågorna komma den ena efter den andra, se, hur vattnet med ett lustigt 
fräsande liksom
springer upp mellan stenarna och så nästa ögonblick med samma fart suges 
tillbaka.

Men det är också roligt att leta bland stenarna vid stranden. Där hitta vi 
t. ex. en snäcka, men
vi se snart, att det inte är en vanlig snäcka, utan att den är av sten; så 
hitta vi vidare en sorts
gråa koraller, som tydligen också äro av sten. Om de riktiga snäckorna vet 
man, att det för
kort tid sedan har funnits levande djur i dem, men i dessa snäckor har det 
inte funnits något
djur på oerhört lång tid, kanske inte på millioner år. Det är så länge 
sedan, att vi människor
knappast kunna tänka oss en så lång tid. Så mycket veta vi, att det här en 
gång fanns ett helt
annat hav än Östersjön och att det vimlade av djur, vilka voro helt olika 
dem, som leva i de
nutida haven. Det havet kallar man silurhavet. Där funnos inte sälar, inte 
valar, inte många
fiskar men en oerhörd mängd snäckor, koraller och underliga kräftdjur. 
Somliga arter av
dessa kräftdjur voro ofantligt stora, ända till 1-2 meter långa; alltså 
kunde de största av
dem ha en kroppslängd, som var större än en människas. De glupskaste och 
farligaste djuren,
som funnos då för tiden, voro dock de s. k. ortoceratiterna, vilka voro 
släkt med
bläckfiskarna men hade nedre delen av sin kropp omsluten av ett hårt skal.

Skalen av silurhavets många djur blevo efter hand nedbäddade i havsbottnen. 
Efter tusentals
år voro leran och slammet på bottnen förvandlade till sten, och skalen hade 
också blivit
förstenade. Lämningar av förstenade, urgamla djur kallar man petrifikat.

Trilobit.

Bland Gottlands petrifikat hittar man mycket ofta
några, som se ut alldeles som trådknappar, det är en
sorts koraller. Ett annat petrifikat påminner mycket om
en brun böna; det, som liknar bönans två halvor, har varit
två skal, och emellan dem har det bott ett djur, som
varit släkt med kräftorna. Men det finns en sorts
petrifikat, som är mera sällsynt än dessa, och lyckas man
hitta ett sådant, känner man sig riktigt stolt; det kallas
trilobit och hör till kräftdjuren. Det finns trilobiter i
alla möjliga storlekar, från dem, som äro ett par tum
långa, till dem, som icke äro större än ett knappnålshuvud.
Man ser tydligt, hur dessa djur voro skapade: att
de hade ryggen delad i tre avdelningar på längden,
och på somliga kan man också iakttaga, hur märkvärdigt
väl utvecklade ögonen voro. Trilobiterna hittas oftast
hoprullade, så att stjärten ligger invid huvudet;
troligtvis intogo de en sådan ställning för att skydda sig

mot sina fiender. Bland dessa voro nog ortoceratiterna de farligaste.

Trilobiterna äro intressanta, därför att många av deras kroppsformer äro så 
väl bevarade i
försteningen, att man riktigt kan föreställa sig, hur djuren sågo ut, när 
de levde. Och så äro
de så oerhört gamla! Det fanns trilobiter i havet, innan det fanns 
ortoceratiter och långt
innan det fanns fiskar. Vi tycka, att Visby murar äro gamla, men vad betyda 
några
århundraden mot de millioner år, som ha förflutit, sedan trilobiterna 
simmade omkring i
silurhavet! Man nästan hisnar, när man tänker på hur underbart det är, att 
trilobiten, vars
förstenade kropp vi kunna hålla i vår hand och leka med, har kommit till 
oss med bud från
skapelsens tidiga morgon, då detta lilla djur var en av de fullkomligaste 
bland skapade
varelser.

*

Hela Gottland är uppbyggt av kalkstenar och skiffrar, som avlagrats i 
silurhavet.

Om man går upp på Gaigberget, får man en bra föreställning om hurudana 
kalkberg bruka
vara. När man kommit upp ett stycke, befinner man sig på en slät, jämn yta, 
så klättrar man
upp en bit till och kommer på en annan likadan slät yta, som ligger högre 
upp. Där uppe på
klipphällen växer endast fint, kort gräs och låga, blommande växter, som 
bilda en den
behagligaste matta för fötterna. Det är en mark, där vem som helst kan få 
lust att springa och
hoppa. Vanligtvis är det torrt här uppe på berget, vilket beror därpå, att 
kalkstenen, som är
porös, d. v. s. full av små, små hål, suger i sig regnvattnet, som faller på 
den. Vattnet,

som så sipprar ned i berget, löser ofta upp kalkstenen och bildar i bergets 
inre en mängd
sprickor, hålor och grottor; och ofta kommer det ut ifrån bergets sida och 
bildar källor. På
grund av torkan och bristen på mylla är gräset, som växer här uppe, lågt 
och kort; men
sådant gräs tycka fåren mycket om. Som det finns många torra 
kalkstensplatåer på Gottland,
ha gottlänningarna alltid lagt sig mycket vinn om fårskötsel.

Gottlänningarna förstå också att dra nytta av själva kalkstenen. När den är 
vacker och
färgrik, brukar man polera den och göra bordsskivor, brevpressar och andra 
saker av den.
Men en viktigare användning av kalkstenen är cementtillverkningen.

Strax söder om staden vid Kopparsvik ligger en byggnad med höga skorstenar, 
det är Visby
cementfabrik. Cement göres, som vi veta, av lera och kalk; men i stället 
för lera kan man
också använda skiffer, som inte är något annat än lera, hårdnad till sten. 
Skiffer finns i
klipporna utanför Visby, där den ligger under kalkstenen, och helt nära 
fabriken ligger ett
stenbrott, där kalkstenen brytes.

Det är mycket omständligt att tillverka cement. Kalkstenen och skiffern 
malas tillsammans
till pulver. Detta pulver fuktas och formas till stycken, som se ut som 
tegelstenar. Dessa
torkas först och sättas sedan in i en ugn att brännas vid mycket stark 
värme. Sedan malas de
sönder och få återigen form av pulver; detta packas in i tunnor, och så är 
cementet färdigt att
säljas.

Av cementpulvret får man ett starkt murbruk, och cementet har dessutom på 
senare tider
fått en allt större användning som en billig och bekväm ersättning för 
sten; sålunda
tillverkas därav gångbanor för gator, golv

i byggnader och mycket annat. Det gottländska cementet säljes inte endast i 
Sverige utan
också utomlands, t. ex. till Ryssland.



2. Gottländska landsbygden.

Gottland är på det hela taget ett slätt land; när man åker där, är man inte 
mycket besvärad. av
backar. Då och då reser sig visserligen en höjd, en s. k. »klint». Den är 
vanligen så
beskaffad, att den sluttar långsamt på ena sidan, så att man helt omärkligt 
kommer allt högre
upp och slutligen ser, hur berget är tvärt avskuret och slutar med en 
brant. Från en sådan
klint kan man ha en god utsikt över landet. Man ser då, att Gottland är väl 
uppodlat, det är
gott om öppna fält och inte långt mellan gårdarna; men där finns också 
skog. Skogen och den
odlade bygden växla tämligen jämnt. Något annat, som också faller i ögonen, 
är, att kyrkorna
ligga så tätt. Från ett berömt utsiktstorn, som ligger omkring en mil från 
Visby och heter
Jakobsberg, kan man sålunda räkna inte mindre än 27 kyrkor. Under 
medeltiden, då
gottlänningarna voro rika, satte de sin ära i att bygga det ena lilla 
templet vackrare än det
andra. Kanske beror mängden av kyrkor också därpå, att vägarna på den tiden 
voro dåliga, så
att folket inte alls skulle ha kommit till sin kyrka, om den hade legat 
långt borta. I våra dagar
skulle gottlänningarna inte behöva ha så många kyrkor, ty nu finnas många 
och präktiga
landsvägar, och dessutom går det järnvägar i flera riktningar över ön. Också 
är det
nuförtiden här som i Skåne, att samma präst predikar i ett par kyrkor.
När man i torrt väder åker på Gottlands landsvägar, står det som hela moln 
av vitt mjöl
omkring vagnarna; det är kalkdammet, som ständigt påminner om att vi 
befinna oss på
kalkstensgrund. På åkrarna växer det än vete, än råg, än korn. Gottland är 
sedan gammalt
känt för att vara en av Sveriges förnämsta vetebygder. Korn odlas mycket 
och användes till
malt för ölbrygd, det gottländska kornet anses vara alldeles särskilt 
utmärkt för detta
ändamål. Om Gottland inte hade någon annan jordmån än de nakna kalkklippor, 
som vi förut
beskrivit, skulle naturligtvis ingen säd kunna växa där. Men nu är det så 
väl, att den stora
isen har gått fram även över Gottland, och den har malt sönder kalkstenar 
och skiffrar,
släpat dit grus och stenar också från andra trakter och på många ställen av 
ön lämnat kvar en
bördig lera. Det är gallska troligt, att en resande, som inte förstod sig på 
saken, skulle tycka,
att de gottländska åkrarna sage rätt magra ut. Säden är nämligen mycket 
kort. Det beror på
den torra jordmånen och det tämligen torra klimatet. Men den är lika bra i 
alla fall; om den
har mindre halm, så har den så mycket mer kärna.

Det som utgör ett bekymmer för den gottländske lantbrukaren är, att det 
vanligtvis kommer
så litet regn på våren och försommaren, just då det som bäst behövdes. Nog 
syns det ibland
moln på himmeln, och då blir han glad och hoppas på en uppfriskande skur, 
men nej, molnen
tyckas inte unna en enda droppe åt den törstiga ön utan driva bort och 
utgjuta sitt överflöd i
havet eller på fastlandet. Det är så mycket värre, som det på Gottland 
kommer mycket värme
från själva marken; ty kalkklippan, som ju alltid ligger under åkerjorden, 
blir om
sommaren starkt upphettad av solen. Under sådana torra år vill

säden inte skjuta fart, gräset blir brunt och uppbränt, de stackars 
blommorna och träden,
som växa vid landsvägarna, stå alldeles överhöljda och nästan kvävda av 
damm. Men kommer
det bara regn, så växer allting frodigt i den sköna sommarvärmen, och säd. 
och frukter ha god
tid att mogna under den milda hösten. Just därför att Gottland har så 
bördig jord och så milt
klimat, har man på senare tiden jämte säd på många ställen börjat odla 
vitbetor; de gå
mycket bra till, och lantbrukaren förtjänar mer på dem än på säd. Men det 
är här liksom i
Skåne svår! att få arbetsfolk till att rensa och sköta om betorna.

På Gottland finnas icke många herrgårdar, den mesta jorden äges av bönder. 
En gottländsk
bondgård är ganska olik de vanliga svenska bondgårdarna. Boningshuset är 
ett vitt
envåningshus av sten, ofta med rött tegeltak. Uthuslängorna äro däremot 
merendels byggda av
trä och ha ofta tak, som tyckas vara gjorda av halm men i verkligheten bestå 
av en sorts
vass, som växer i myrarna på Gottland och kallas »ag». Förr i världen voro 
nog också
boningshusen på Gottland byggda av trä och täckta med ag. Det kan man förstå 
därav, att det
finns gårdar, som ha det lustiga namnet »Stenstuga». Man kan vara säker på 
att ett sådant
namn skulle inte en bonde ha givit sin gård, om det inte hade varit något 
rart och ovanligt fint
att ha ett hus av sten. Rödmålade stugor med vita knutar och fönsterposter, 
som äro så
vanliga i det övriga Sverige, förekomma inte på Gottland, och om man 
händelsevis skulle
träffa på någon sådan, kan man vara säker på att ägaren inte är gottlänning 
utan är kommen
från Småland eller någon annan del av fastlandet. Framför boningshuset 
ligger en vacker,
välvårdad trädgård med blommor, 
bärbuskar och många fruktträd. Gottland är nämligen en 
utmärkt fruktort. På många ställen äro fruktträd 
planterade vid landsvägarna, och frukten brukar få sitta kvar, 
vilket är ett vackert bevis på folkets ärlighet.

Förr -- ända till de senaste åren -- kunde gottlandsbonden 
inte hålla sig med många kor, ty hans jord passade 
inte för gräsväxt, och han hade ont om halm och hö. 
Men på sista tiden har man börjat odla vitbetor och 
tillverka socker på ön, och lantmännen ha i »betmassan» 
fått ett gott foder; dessutom ha många av Gottlands 
myrar blivit torrlagda, och på dem trivas foderväxter 
utmärkt. På grund av dessa förändringar kunna bönderna 
nu ha flera kor än för några år sedan.

På Gottland finnas en sorts trädbevuxna ängsmarker, 
som äro förtjusande vackra, de s. k. lövängarna. Där 
se vi grupper av lummiga lövträd -- ekar, björkar, lindar, 
almar, lönnar -- samt en mängd hasselbuskar och 
vilda äppelträd. Träden stå inte mycket tätt utan ha 
gott utrymme att breda ut sina grenar och se så 
frodiga och välvuxna ut; mellan dem ligga mjuka, 
saftiga gräsmattor, prydda med en rikedom av blommor. 
Det hela liknar en park. Bland blommorna fästa vi oss 
särskilt vid de många »orkidéerna». Av dessa egendomliga 
växter finnas här en mängd olika slag, med vita, 
sammetsgröna, röda eller violetta blommor. Ganska ofta 
träffar man här sällsynta växter, som inte finnas i 
det övriga Sverige. 

Gottlänningarna tycka själva mycket om sina ängar 
och samlas där gärna till samkväm och lekar. Förr 
brukade det alltid vara riktig fest, när gräset skulle 
slås på en löväng. Grannarna bådades upp att hjälpa 
till, så att all traktens ungdom kom tillsammans. Först 
arbetade man flitigt, men när ängen var avmejad, kom 
hustrun i gården åkande ut med traktering, och så blev 
det kalas och sedan lekar och munterhet. Därvid 
brukade männen roa sig med »park», »varpa» och 
andra idrottslekar. Dessa lekar äro mycket gamla, 
men gottlänningarna ha aldrig glömt bort dem, utan 
det ena släktet efter det andra har genom dem övat 
sin vighet och styrka. Numera har man på de flesta 
ställen på Gottland lagt bort seden att gemensamt slå 
ängarna och sedan hålla slåtterfest, men lekarna idkas 
fortfarande. Gottlänningarna tycka också mycket om 
musik, och ofta sjunga de, när de komma tillsammans.

Den gottländska allmogen har i allmänhet en mycket 
god bildning, och skillnaden mellan de olika klasserna 
är inte så stor som i andra landskap. De hålla mycket 
på sin ö, och förr betraktade de sig nästan som ett folk 
för sig.

När två gottlänningar tala med varandra, är det 
inte lätt för en person från fastlandet att förstå vad 
de säga. Det är, som om det vore ett främmande språk: 
underliga tonfall och underliga ord. Gosse heter på 
gottländska »sårk», en tacka kalla de för »&#275;i», igelkotten 
kalla de för »pinnsvin». En tjärdal, där man tillverkar 
tjära, har ett så besynnerligt namn som »såjde», vilket 
ju låter riktigt utländskt. Ordet nej uttalas som »naj», 
och i stället för ja säger en gottlänning »jå». Att 
gottländskan är så egendomlig, beror nog därpå, att 
gottlänningarna bott på en avlägsen ö och därigenom blivit 
skilda från de andra nordiska stammarna. Därför ha 
de behållit kvar många ord och vändningar, som våra 
förfäder brukade men som de andra svenskarna lagt 
bort. Dessutom har det säkert kommit in i deras språk 
åtskilliga ord från de främmande folk, som de haft 
handel och umgänge med. Somliga tro till och med, att ett 
och annat grekiskt ord kom in i gottlänningarnas språk 
på den tiden de hade så mycket handel med Konstantinopel 
eller Miklagård, som då var en grekisk stad.

*

Gottland är icke rikt på vattendrag, och de få åar, 
som finnas, ha om sommaren mycket litet vatten och 
torka ibland alldeles ut. Däremot är det gott om myrar 
-- eller rättare har varit, ty nu ha, som vi förut 
nämnt, många av myrarna blivit utdikade och förvandlade 
till bördiga fält, där foderväxter, vete eller 
vitbetor växa. Den forna myrmarken har på Gottland 
visat sig vara så god jordmån, att maken inte finns på 
många ställen i Sverige.

De ouppodlade myrarna äro särskildt kända för den 
egendomliga »agen», som förekommer på dem. Det är ett 
högt, styvt gräs, ganska likt vassen, med mycket hårda och 
vassa blad. När det blåser i en agdunge, hörs det ej som ett 
susande utan som ett rassel. Agen undantränger nästan 
alla andra växter och bildar stora och täta dungar. För 
att komma åt att meja den brukade folket ibland gräva 
diken och staka sig fram på dem och på de små sjöar, som 
bruka finnas i myrarna. Härvid begagnade de en sorts 
mycket lustiga båtar, som sågo ut som askar, flata i 
bottnen och med rätt uppstående väggar. Sedan agen 
hade blivit avmejad, förvarades den i »aghus», små 
lador med tak av ag, vilka stodo här och där i myren. 
Agtaken ansågos vara bra, därför att de varade länge 
och därför att vattnet rann av dem, men de äro mycket tunga, 
så att det behöves tjocka och grova takbjälkar för att 
bära upp dem. Om det var riktig foderbrist ett år, kunde 
det hända, att bonden också använde agen till föda åt 
kreaturen, men därtill är den ej vidare lämplig, eftersom 
bladen äro så styva och vassa. Vid de små sjöarna i 
myren levde många fåglar, änder, sothönor, beckasiner, 
och när bonden var ute på myren för att skörda agen, 
passade han ofta på att skjuta några andungar för att 
ta med sig hem till stek. I vattnet gingo gäddor, 
abborrar och många andra slags fiskar. Pojkarna kunde 
ibland roa sig med att fiska på det enkla sättet, att 
de passade på en gädda, som stod stilla vid stranden, 
smögo en snara om hennes kropp och drogo upp henne.
Sålunda tjänade nog myren folket, som bodde omkring, 
till både nytta och nöje, men naturligtvis blir det 
mycket mera inkomst av jorden, när myren kan förvandlas 
till åker.

När man reser på Gottland, färdas man också ofta 
genom skog, mest tallskog. Det är vanligen mycket litet 
jord, som träden ha att växa i; ibland stå de så gott som 
på nakna klipphällen och skjuta ned sina rötter i dess 
sprickor. De gottländska tallarna ha ett ganska egendomligt 
utseende. Andra tallar bruka, när de trivas väl, 
skjuta upp och bli mycket höga samt kvista sig, så 
att större delen av stammen blir kal och grenarna endast 
bilda en krona i toppen, men de gottländska tallarna 
äro låga med utbredda och yviga grenar, som gå långt 
ned på stammen.

Gottland har sedan gamla tider varit berömt för sin 
skog och utskeppade förr mycket trävaror, särskilt tjära, 
som ansågs vara den bästa, som fanns då för tiden; nu 
har skogen blivit illa medfaren, men ännu utföres ganska 
mycket trävaror från ön. Skogarna användas ofta till 
betesmark; i somliga delar av Gottland få hästar gå fria 
i skogen och beta året om, både sommar och vinter, 
det är de små nätta gottlandshästarna, som ofta på 
fastlandet få heta »ölänningar». De kallas av gottlänningarna 
»skogsruss» -- russ är nämligen ett gammalt ord, som 
betyder häst -- och bli mycket starka och härdiga 
genom sitt fria liv ute i skogen. En tid höllo skogsrussen 
på att dö ut, men på senare tiden har man lärt sig 
sätta värde på dem för deras snabbhet, styrka och 
härdighet.

Strandhed med får i Öja.

Det finns trakter av Gottland, som äro ännu ödsligare 
än dessa tallskogar och där klippan är så bar, att 
det är, som om man gick på ett stengolv. Men fast 
det ser kalt ut, växer alltid något litet gräs i 
springorna, och till och med på dessa nakna ställen får man 
se får gå och beta. På en sådan hed syns det här 
och där ett litet, grått hus. Det kallas »gift» och är 
uppbyggt för fårens skull. När det är oväder, kunna de 
krypa in dit och få skydd. För övrigt sköta de sig själva, 
och olika bönders får beta om varandra. Men vart djur 
har ett märke i öronen, som visar, till vilken gård det 
hör. I oktober månad lagar man, att alla de får, som beta 
på en trakt, bli samlade; det går till så, att några män 
rida omkring på heden och jaga dem tillhopa i en flock. 
Då bli lammen märkta i öronen, och de djur, som skola 
slaktas, väljas ut. Gottlands fårkött är berömt för att 
det är så fett och välsmakande, och en massa fårkroppar 
skickas var höst med ångbåtarna från Gottland till 
Stockholm.

*

Om man reser utefter Gottlands kuster, får man se 
mycket, som är egendomligt. Åkrarna äro här så fulla 
av sten, att man ibland tycker det knappast syns någon 
jord emellan, och ändå växer där bra säd. Folket säger, 
att stenarna inte skada utan tvärtom göra nytta, 
därigenom att de hålla jorden fuktig. Det låter 
besynneligt men kanske kan det förklaras därav, att som 
de flesta stenarna bestå av kalksten, ha de förmåga att 
suga upp vattnet. Dessa steniga strandåkrar gödslas med 
tång, som här på Gottland kallas »släke». Att hämta upp 
denna tång är ett mycket mödosamt arbete. Man måste 
passa på en dag, då vågorna drivit mycket släke till 
stranden. Vagnar köras ut i vattnet, och där stå män 
och kvinnor i vågsvallet och försöka med rakor samla 
upp tången och kasta den i vagnarna. Den lägges sedan 
i en stor hög på land, och där får den ligga en tid, 
till dess den bredes ut som gödning på åkrarna.

När man ser på gårdarna här vid kusten, förvånar 
man sig ofta över de höga och väldiga tak, som folket 
bygger på sina uthus; de äro så höga, att ibland 
tyckes huset endast vara ett tillbehör till taket. Detta 
ser ut att vara av halm men består oftast av ag.

Men så visa sig ibland en annan sorts byggnader, 
som inte likna några vi förut ha sett. De äro små och 
alldeles vita, till formen antingen runda eller med en 
fyrkantig nedre del och ovanpå den en hög huva. De se 
så främmande och ovanliga ut och påminna om gravar 
och hus, som man ser på tavlor från Osterlandet. Dessa 
underliga, vita byggnader, som sticka av så vackert mot 
en klar, blå himmel, äro ingenting annat än kalkugnar. 
Nuförtiden äro de flesta inte längre i bruk, men förr 
har man i dem bränt kalksten till kalk. Kalk behöves till 
många ändamål, i synnerhet till murbruk, och de 
gottlänningar, som bo vid kusten, ha sedan långliga tider 
tillbaka brukat skeppa ut kalk till andra trakter. 
Numera bygger man kalkugnarna på ett helt annat sätt, 
och dessa gammalmodiga stå kvar endast som ett minne 
och som en underlig prydnad för landskapet.

På Gottlands nordöstra kust finns det ett par vikar 
med öar utanför, vilket annars inte brukar förekomma 
vid de gottländska kusterna. Vid en av dessa vikar 
ligger den livliga handelsplatsen Slite, som har en utmärkt 
hamn. Där finns rätt mycket att se, bland annat 
kalkstensbrott och en kalkugn av nyare slag. På väg till 
stenbrottet gå vi över en platå, som skimrar i de 
grannaste blåa och gula färger; det kommer av den gulblommiga 
solvändan och en ört, som heter blåeld, vilka båda 
växa här i stora massor.


Från stenbrottet föras de lösbrutna stenarna på en 
bro över vägen till kalkugnen. Den nedre delen av 
ugnen är ganska vid, den övre är smal och har form 
av ett stort rör. Man lägger in stenen genom den övre 
mynningen av detta rör -- liksom man gör med malmen 
i masugnen --, och så kommer den ut, bränd, genom 
en öppning i ugnens nedre del. Då är den inte längre 
kalksten utan kalk och är så skör, att den går sönder, 
om man bara helt lätt knackar på den. En arbetare är 
sysselsatt med att lägga in kalkstycken i små tunnor; 
han är mycket noga med att tunnorna äro täta och 
att locket sluter fast till. Man får nämligen vara 
särdeles försiktig med sådan här »osläckt kalk», som 
den kallas. Det kunna vi bättre förstå, om vi gå in 
i en »kalklada», som finnes i närheten. På ena sidan 
ligger här osläckt kalk, på den andra sidan en sorts 
kalk, som är finare och pulverformig, det är den »släckta». 
I golvet finns en liten bassäng med vatten. Låt oss nu 
ta en bit osläckt kalk och doppa den i bassängen! Den 
blir så het, att den nästan bränns, och ändå var det 
kallt vatten vi doppade den i. Vi kasta den på 
marken, och där ligger den och liksom puttrar och 
kokar och faller till sist sönder i pulver. Det blir 
därvid så stark hetta, att arbetarna, som äro sysselsatta 
vid kalkugnen, ibland bruka koka sin mat över 
sådan där het kalk. Detta kommer sig av att vatten 
och kalk äro två ämnen, som äga särdeles stor frändskap 
till varandra och därför förena sig med häftighet. 
Att föra osläckt kalk på fartyg kan vara ganska farligt, 
ty om det kommer vatten på den, kan hettan bli så 
stor, att fartyget fattar eld. Här i kalkladan »släcker» 
man nu kalken genom att hälla vatten över den och röra 
om med en raka; när den så fallit sönder, är den inte 

Raukar vid Länna nära Slite. Till vänster kalkugn.

längre farlig att forsla, men i stället tar den mycket 
mera plats.

I Slite hamn ligga vanligtvis utländska fartyg, som 
skola ta in last av kalk och även av bräder, ty trakten 
omkring är ganska skogrik.

Om man promenerar i Slite nära kalkbruket, när 
skymningen faller på, tycker man alldeles det ser ut, som 
om en skara jättar stode uppställda på den gröna 
sluttningen ett stycke ofvanför stranden. Det är ensamma, höga 
klippblock, som tagit så underliga former. Man tycker sig 
på somliga se både näsa och haka, och en kallas också 
»gubben», en annan »gumman». Sådana pelaraktiga klippor 
finnas pa många ställen vid Gottlands kuster, folket 
kallar dem »raukar». De äro de sista kvarlevorna, liksom 
ruinerna av större klippmassor. Där de nu stå, har 
förut varit en sådan där sammanhängande klippvägg, 
som vi se på andra ställen av Gottland. Under tusentals år 
ha vågorna rullat stenar mot denna klippvägg, till dess 
de lösare delarna av den blivit alldeles förstörda. Men 
det har i klippväggen funnits liksom en kärna av 
hårdare sten, den har vågorna icke kunnat förstöra, och så 
har den blivit stående som en »rauk».

Vid de gottländska kusterna finnas många fisklägen. 
De bestå av en mängd helt små stugor, vanligen av sten 
och ordnade i riktiga gator, liksom i en liten stad. Vid 
fisklägena klagas det allmänt över att fisket är dåligt 
nuförtiden, mycket sämre än förr i världen. Ofta äro 
de män, som här sköta fisket, inte yrkesfiskare utan 
bönder, som endast på en kort tid bege sig ner till 
fiskläget. Strömming och torsk äro de fisksorter, som mest 
fångas. 

*


Det som gör det både roligt och lärorikt att resa på 
Gottland är, att hela ön -- inte endast Visby -- är så 
rik på gamla historiska minnen. Alltsen det funnits 
människor i Norden, har Gottland varit bebott, och både från 
stenåldern och järnåldern finnas en mängd minnesmärken. 
Ett av de märkvärdigaste bland dessa är Torsburgen, 
som ligger ganska nära östra kusten. På avstånd ser man 
endast en skogig höjd, och en god stund, innan man 
kommer fram, färdas man genom en skog, som ser ganska 
vanlig ut och lika väl kunde ligga i Uppland eller 
Södermanland. Men så med ens reser sig framför oss ur skogen 
en skinande, blåvit klippa, infattad av frodiga granar, 
som växa både på toppen och vid foten. Det är en av 
den jättelika »borgens» sidor. Torsburgen är nämligen 
ingenting annat än en ensamt liggande klint med nästan 
rund omkrets och på de flesta ställen branta, lodräta 
väggar. Den är som en av naturen danad fästning, vilken 
de gamla vikingarna förstodo att taga vara på. Man ser 
på ett ställe jordvallar, uppkastade den ena framför den 
andra, och där berget icke var tillräckligt brant, byggdes 
väldiga murar, av vilka delar ännu finnas kvar. Dessa 
murar tyckas ha varit så stora och höga, att tusentals 
människor måste ha arbetat på dem, och de passa så 
väl ihop med berget, och när man inte undersöker alltför 
noga, kan man inte se, vad som är berget och vad som 
är muren. Det säges också, att det går en lönngång genom 
berget från den övre platån ned till foten. Säkert har här 
under vikingatiden förvarats mycket dyrbart byte och 
kämpats många häftiga och blodiga strider.

Kommer man, när man reser på Gottland, förbi en 
lantkyrka, stannar man gärna för att se på den. De äro 
både gamla och vanligtvis mycket vackra, dessa små 
kyrkor, särskilt bruka de ha fint arbetade portaler. Det 
syns, att gottlänningarna under medeltiden kostade mycket 
på sina kyrkor och att det fanns byggmästare och 
stenarbetare, som gjorde sitt arbete med lika stor 
omsorg och kärlek, antingen det var fråga om en stor 
domkyrka eller en liten sockenkyrka på landsbygden.

Gottland har den hedern att ha lämnat en stor del av 
den sten, varav Stockholms slott är uppfört. Men det är 
inte kalksten utan sandsten, och den har tagits från 
stenbrott i Burgsvik i södra delen av ön. Från Burgsvik 
utskeppas fortfarande mycket sandsten både till 
fastlandet och främmande land. Det är en ovanligt vacker 
sten, i vilken det är särdeles lätt att hugga ut bilder 
och prydnader. Det visste de gamla byggmästarna, och 
Öja kyrka i närheten är helt och hållet byggd av sandsten 
och prydd med de vackraste bildhuggerier.

Här i trakten ser man också ofta gamla hus, som ha 
tak av sandstensflisor. Sådana hus se egendomliga ut, 
ty de tunga stenarna måste läggas så, att de ha mycket 
liten lutning, och därigenom kommer taket att se nästan 
platt ut -- en riktig motsats till de höga, spetsiga 
agtaken.



3. Karlsöarna.

På Gottlands västkust ligger Klintehamn, som liksom 
Slite har en god hamnplats och ganska mycket handel. 
Från Klintehamn ser man långt ute i havet två ljusa 
berg sticka upp -- det är Karlsöarna. Om det är en 
vacker sommardag, kan man ej tänka sig en härligare 
färd än att segla dit ut. Vänder man sig åt väster, 
ser man ingenting annat än den vida, öppna, blåa 
Östersjön, däröver det blåa himlavalvet och emellan dem 
ett par höga, nakna klippor med raka och skarpa 

»Stormasar» å Stora Karlsö.


former och med den allra finaste elfenbensliknande färg. 
Det är så vackert men på samma gång så olikt allt 
vad vi äro vana att se i Sverige, man skulle nästan 
kunna tro sig vara långt bort i Södern, på Medelhavet.

När vi sedan närma oss Lilla Karlsön, se vi raukar 
med de mest besynnerliga former -- en t. ex. som alldeles 
liknar ett hundhuvud --, och vi märka också, att klippan 
är urgröpt av grottor, den ena invid den andra. Vi fara 
vidare och lägga till vid Stora Karlsön. Där är ett 
obeskrivligt vimmel av sjöfåglar; en skara skrikande 
måsar hålla ivrigt på att fiska, ty ett strömmingsstim 
står just nu i vattnet, de låta inte alls skrämma sig 
av de besökande människorna, utan deras långa vingar 
flaxa tätt omkring våra huvud. Karlsöarna äro ett 
riktigt tillhåll för fåglar, där häcka tordmular, skarvar, 
ejdrar och måsar.

Där vi stiga i land, är det en gräsbeväxt sluttning 
nedanför klippan. Återigen måste vi fröjda oss 
över det granna färgspelet: den starkt gröna sluttningen 
mellan de blå vågorna och den vitgråa klippan, 
som djärvt och majestätiskt avtecknar sig mot himmeln. 
Mitt på klippväggen syns en grön fläck, det är murgröna, 
som växer omkring ingången till en grotta. Klippväggarna 
äro inte så jämnt branta, som de se ut på afstånd, 
utan de ha en mängd avsatser, liksom smala hyllor, på 
vilka man kan vandra långa sträckor. När man går där, 
har man rikligt tillfälle att plocka petrifikat. På många 
ställen består berget nästan helt och hållet av sådana; 
det är en sort, som ser ut som rör eller pipor av sten. 
Alla dessa rör ligga hopgyttrade härs och tvärs och 
hållas ihop av något, som liknar lera. Hela massan 
är så lös, att man kan plocka sönder den med fingrarna. 
Rören utgöra delar av ett slags djur, som kallas enkriniter 
eller liljestjärnor. Dessa djur levde också i silurhavet. De voro närmast 
släkt med
sjöstjärnorna, och man skulle nästan kunna tänka sig dem som en sorts 
sjöstjärnor på långa
skaft. Skaften sutto fast vid havsbottnen och voro bildade av en mängd små 
leder av kalk, som,
när djuret var levande, voro mycket rörliga. Upptill satt munnen, och den 
var omgiven av
långa armar, med vilka liljestjärnan fångade sju föda. När dessa armar voro 
slutna till
varandra, hade de en viss likhet med en outslagen lilja. Ibland, men mera 
sällan, hittar man
också ett mycket vackert petrifikat. som ser ut som en blomknopp, det är 
den övre delen av
en liljestjärna.

I nutidens hav äro liljestjärnorna ganska sällsynta, men i silurhavet 
förekommo de i väldiga
massor. Det måtte ha tagit sig underligt ut, när de sutto på havsbottnens 
stenar tätt intill
varandra och de långa skaften med en förunderlig smidighet böjde sig efter 
vattnets rörelse.
Skaftet till en enda liljestjärna bestod av hundratals kalkleder; när 
djuret dog, föllo de ofta i
sär och samlades i massor på havsbottnen, där de så småningom ombildades 
till kalksten.

Har man klättrat upp för klippbranten, kommer man ut på en jämn platå, 
beväxt med kort
gräs. Den är ännu behagligare att gå på än kalkplatåerna på själva 
Gottland, ty här har man
havet på alla sidor, det är, som om man befunne sig på ett stort fartyg. 
Där uppe ligger en
fyr, och bredvid den har fyrmästaren i en sänka en liten trädgård, där det 
växer grönsaker
och bärbuskar.

Det finns en mängd grottor på Stora Karlsön, men den märkvärdigaste av alla 
heter »Stora
Förvar». För att komma dit ifrån den vanliga landningsplatsen, klättrar man 
uppför en
ganska brant och stenig strandsluttning; så ser man två avrundade klippor, 
som luta emot
varandra


Grottan »Stora Förvar» å Stora Karlsö.

och bilda liksom ett valv, det är ingången till grottan. Den yttre delen av 
denna är mycket vid
och hög, men längre in smalnar den av till en gång, som går djupt in i 
berget. För några år
sedan kunde man se mycket besynnerliga saker där inne. I väggarna sutto 
benpipor och stora
lårhuvud sammanpackade nästan lika tätt som petrifikaten i bergväggen, som 
vi nyss talade
om. Några ben stucko rakt ut ur väggen. På ett par ställen syntes tydliga 
spår av gamla
eldstäder. Denna grotta har under stenåldern varit bostad för människor, 
och man har funnit
ofantligt mycket lämningar efter dem, kvarlevor efter deras måltider och 
bitar av deras
redskap och vapen. Av de många benen har man kunnat se, att grottans 
invånare hade boskap,
vars kött de åto. Men bland benen äro också människoben, och somliga av 
dessa äro kluvna så,
som man gör, när man vill ta ut märgen, och därför tror man, att de, som 
bott i grottan,
varit människoätare. Vilken utmärkt bostad stenåldersmänniskorna skulle 
tycka sig ha
funnit i denna djupa grotta! Och när vi stå under det mäktiga, naturliga 
valvet, bildat av
klipporna, tänka vi, att det vi här sett alldeles motsvarar våra 
föreställningar om en
stenåldersboning.

Den jorden, i vilken alla dessa lämningar funnos, är nu borttagen och förd 
till Stockholm, för
att vetenskapsmännen skulle kunna undersöka allt, vad där fanns.

*

För omkring trettio år sedan gingo hundratals får och betade på Karlsöarna. 
Både sommar och
vinter gingo de ute och skötte för det mesta sig själva. De trivdes bra här 
och blevo feta, men
de voro också utsatta för många faror. Ibland kunde det hända, att ett får 

klättrade ner på en smal avsats för att komma åt gräset, som växte där, och 
sedan inte kunde
klättra upp igen. Kom dä en människa och ville försöka kasta en lina om det 
stackars djuret
för att dra upp det, så blev fåret vanligen ännu mera förskräckt och 
ramlade ned och bröt
nacken av sig. Det hände också annars ganska ofta, att fåren trampade 
miste, så att de föllo
ned från en avsats och slogo ihjäl sig. En morgon vandrade några resande 
omkring på ön och
funno ett far, som låg döende och i svåra plågor nedanför en brant klippa. 
De sköto faret, för
att det skulle slippa plågas längre. På kvällen kommo de förbi samma 
ställe, och då hade
rovfåglarna redan hackat ut fårets ögon och ätit upp en del av dess kropp.

På vintrarna sleto fåren ofta mycket ont. De fingo med framfötterna sparka 
upp snön för att
komma åt det vissna gräset därunder, och härvid blevo deras fötter ofta 
sårade och blodiga.
Om nätterna kröpo de in i några av öns många grottor, och där voro de ju 
skyddade som i ett
stall. Men ibland hände, att det blev snöyra på natten och stora snödrivor 
hopades utanför
ingången till grottan; fåren kunde då inte taga sig ut och måste svälta 
ihjäl. När det hade varit
sådant väder, brukade fårens ägare, om dc möjligtvis kunde det, bege sig ut 
till ön och skotta
undan snön framför grottan. Då hade de också med sig halm och hö, så att de 
stackars
uthungrade djuren kunde få äta sig riktigt mätta. Men många gånger var det 
så svårt att
komma över från Gottland till Karlsöarna, att fåren blevo lämnade at sig 
själva, och da dogo
många av hunger.

En vinter lade sig isen riktigt, så att man kunde både gå och köra på den 
till Karlsöarna. Då
vandrade ett par rävar ut till den ena av dessa öar, slogo sig ned

där och dödade en mängd av fåren. Bönderna, som rådde
om såren, ställde till jakt och skallgång efter rävarna, men dessa hade så 
många gömställen
på ön, att man inte lyckades komma åt dem. Då beslöto bönderna att i 
stället föra fåren bort
från ön. De försökte locka dem med en släde, som var fylld med hö och halm. 
Den kördes ut på
isen åt Gottland,till, och litet emellanåt kastades litet foder ut åt 
fårskocken, som följde
efter. Men när man lyckligt och väl hade kommit ungefär halvvägs till 
Gottland, var det, som
om fåren hade förstått listen. De stannade med ens, sträckte på halsarna 
och gåvo upp ett
enstämmigt bräkande, och så vände de om och rusade med stora språng hem 
till sin ö.
Bönderna hade då ingen annan råd än att göra ännu större ansträngningar för 
att få rävarna
fällda, och slutligen lyckades det.

Detta var för övrigt inte den enda gången, som rävarna farit illa fram med 
fåren här.

Nuförtiden är det endast på Lilla Karlsön, som det finnes får, och de 
vistas där bara om
somrarna. På hösten föras de hem till Gottland. Denna flyttning är ganska 
besvärlig; man
måste binda fåren, innan de föras ner i båtarna.

På Stora Karlson vimlade det en tid av harar, som man hade planterat in för 
jaktens skull,
men de förökade sig alltför hastigt och förstörde de trädplanteringar, som 
höllo på att växa
upp. Därför blevo de till största delen utrotad, och nu är det endast 
sjöfåglarna, som husera
på ön. För dem passa alldeles utmärkt de många hyllor och avsatser, som 
finnas på
Karlsöarnas klippväggar. På de otillgängligaste ställena häcka stora massor 
av tordmular och
siligrisslor. Dessa fåglar äro vita fram och svarta på ryggsidan, och när 
man ser dem
kappraka med styv hållning stå i

rad på sin avsats, ser det ut, som om de vore klädda i
vit väst och svart  frack. På ett ställe ser man den ena
fågeln efter den andra flyga in i en skreva och försvinna
i  berget. Det är en koloni på många hundra siligrisslor,
som ha tagit sin bostad i en grotta, där ingen
människa kan komma åt dem.



SMÅLAND.




Taberg.

1. Skogar och mossar.

Taberg är ett bland de egendomligaste berg, som 
finnas i Sverige. Det är så olikt de rundade kullar eller 
åsar, som man i allmänhet ser i Småland, och man blir 
därför riktigt häpen, när man plötsligt står nedanför 
en hög, alldeles brant bergvägg, som stänger för hela 
landskapet. Den översta delen av berget skjuter ut 
och liknar nästan en näbb. Själva stenen är svartgrön 
och ser mycket mörkare ut än den gråsten, som bildar våra flesta berg; det 
allra underligaste
med Taberg är också, att det består helt och hållet av järnmalm.

Nere vid bergets fot ligga svarta slagghögar efter masugnar, vilket visar, 
att här förr varit
en livlig verksamhet med järnets bearbetning. Nuförtiden brytes obetydligt 
med malm vid
Taberg, ty den är icke så beskaffad, att det lönar sig.

För att bestiga berget går man upp på den nordliga sidan, vilken är mera 
sluttande, och
kommer så genom en vacker skog till sist upp på en platå, som stupar ned 
med den förut
omtalade branten. Här uppe är en storartad och vidsträckt utsikt, och här 
kan man få ett
ganska bra begrepp om Småland. Skog, skog i oändlighet, avbruten av små, 
blänkande
vattenspeglar -- det är det intrycket vi få. Ja, Småland är skogarnas och 
sjöarnas land. Bara i
Jönköpings län finns det 840 sjöar och gölar, och det är väl ingen 
människa, som vet namnen
på dem alla. Vad vi inte se så bra här är, att det också är åarnas och 
mossarnas land. Det
småländska höglandet är högst i norra delen av landskapet, och därför 
strömmar vattnet
därifrån ned at Halland, Skåne, Blekinge och till Smålands östersjökust. 
Ett par åar rinna
också ned till Vättern, men de äro helt korta, därför att höglandets 
sluttning till Vättern är
kort och brant. Om vi sett, hur efter ett regnväder bäckarna strömma ned 
från alla sidor av
ett berg, så veta vi ungefär, huru vi skola tänka oss vattendragen, som 
komma från
småländska höglandet, fast här är allting så mycket större och det är åar i 
stället för bäckar.

I detta våta Småland finns det vatten också i en annan form, nämligen en 
otalig mängd av
mossar och kärr. Dessa ha sedan gammalt varit lantbrukaren till
stort bekymmer: inte kunde de odlas, och de gjorde dessutom skada genom att 
sprida kyla
omkring sig. Småland har ett hårt klimat, frostnätter förekomma ofta här 
både under våren
och sensommaren. På de åkrar, som ligga i närheten av mossar, blir grödan då 
oftare
förstörd än på andra ställen. På den sista tiden har man dock lärt sig, hur 
man skall bära sig
åt med mossar för att torka ut dem och förvandla dem till äng eller åker, så 
att det bekymret är nu ganska mycket undrat.

Men så har smålänningen något annat att kämpa emot -- den oerhörda mängden 
av stenar, som
finnas i hans jord. Dessa stenar har naturligtvis den stora landisen fört 
med sig, den har
skräpat till i Småland, kanske mer än i de flesta andra landskap. De 
småländska åkrarna äro
vanligtvis mycket små, bara små lappar, omgivna av skog och ljungfält, och 
på själva åkern
brukar det ligga stora stenhögar, som ofta äro bevuxna med björkar och 
tallar. I somliga
trakter av Småland ser åkern ut bara som en jordremsa, som nästan ormlikt 
slingrar sig
omkring stenrösen. Därför har man sagt på skämt, att där »är stenen regel 
och jorden
undantag». Småland har också alltid varit ett av Sveriges fattigaste 
landskap, och folket har
sedan gamla tider fått lära sig att arbeta hårt, att leva med yttersta 
sparsamhet och att finna
utvägar att förvärva det dagliga brödet. Men under detta stränga och 
försakande liv har smålänningen
fått en ovanlig seghet och uthållighet. Han är vanligtvis mager och senig, 
och det syns på
honom, att han är livlig och rörlig både till kropp och själ.

Något, som det framför allt gäller att dra nytta av i Småland, är skogen. 
Innan järnvägarna
kommo, hade smålänningarna svårt att bli av med sitt timmer och virke; man 
tyckte, att
skogarna stodo och ruttnade bort
till ingen nytta. Därför var det vanligt att svedja somliga skogsmarker, så 
att man fortare
och bekvämare än genom att röja kunde få öppen mark till att så litet säd 
och gräs på.
Svedjande har sedan urminnes tider brukats mycket i alla Sveriges skogiga 
landskap.

Till svedjeland eller »fålla», som det hette i Småland, utvaldes en 
skogsmark, som inte var
alltför stenig och där det växte tämligen grova träd. Först fälldes alla 
barrträd, som växte på
fållan, och de fingo ligga kvar på marken tills vidare. Så kom turen till 
lövträden, men av
dem ville man genast draga nytta. De lövrika kvistarna sattes i stackar och 
torkades, sedan
kördes både veden och det torra lövet hem. Nu hade man fått bränsle och 
slöjdvirke, och lövet
användes till foder åt får och kalvar. Men barrträden, som lågo kvar ute på 
fållan, fingo ligga
och torka ända till nästa sommar. Då sattes eld på alltsammans, och de 
mindre trädstammarna
brunno fullkomligt upp, endast de grövre stammarna lågo kvar, svarta och 
kala. Hela fållan
var svart utan ett grönt strå. Men marken var täckt av aska, och den gödde 
jorden. Nu såddes
där på hösten råg oh följande vår timotej i rågen. Det såg egendomligt ut på 
ett sådant
svedjefält, där säden växte omkring de svarta stubbarna. När rågen skulle 
skördas, kunde
man ej använda lie för de många stubbarnas skull, utan man måste skära av 
den med
handskära. Trädstammarna brukade man först på vintern såga sönder, varpå 
man förde
virket till kolmilan. Ett par av de följande åren växte det gräs på fållan, 
och betet var bättre,
än det hade varit före bränningen, men snart nog trängdes gräset ut av 
ljungen. Efter några
år började trädplantor spira upp, men det dröjde mycket länge -- omkring 
50 år --, innan
skogen på ett svedjeland åter kunde bli till nytta.
Fordom var svedjande vanligt överallt i Småland. Men nu har folket lärt sig 
förstå, vilken
stor misshushållning det är att för lång tid förstöra skogen och i utbyte 
endast få ett par års
magra skördar. Någon gång kan man väl ännu få se röken stiga upp från ett 
svedjeland, men
det är då vanligen i någon avlägsen bygd långt från järnväg.

En viktig näring var också kolningen. Detta hänger tillsammans därmed, att 
det förr i
Småland fanns många järnbruk, som nu äro nedlagda, och träkol användes där vid
masugnarna för att smälta järn.

Också de gamla trästubbarna, som tyckas vara alldeles onyttiga, kunde användas, nämligen till tjärbränning. Denna näring har alltid idkats i Småland, 
och ännu i dag skickas det härifrån en mängd
tunnor med tjära till städerna vid kusten.

I Småland ha de många järnvägarna kanske mer än i något annat landskap 
ändrat om alla
förhållanden. Nu kan bonden med lätthet få sälja sin skog. Virket betalas 
bra vid sågverken,
snickeri- och trämassefabrikerna, som anlagts vid åarna här litet varstans 
och som drivas
av vattenkraft. Men på många ställen har man varit alltför ivrig att 
förtjäna på skogen, den
har blivit liksom en pung, som bonden griper till, så snart han behöver 
pengar. Får det
fortgå på detta sätt, är det fara för att stora sträckor bli skoglösa.

Till de gåvor, som skogslandet ger sina invånare, höra skogsbär. Särskilt 
är Småland rikt på
präktiga lingonmarker. Allra tätast växer lingonriset på sådana ställen, 
där man huggit ned
skogen utan att svedja. Lingon ha alltid utgjort en viktig del av 
smålänningarnas föda. På
många ställen fingo kvinnor och barn förr långa tider igenom icke någon 
annan mat än

»krösenamos» -- lingon nedstötta i mjölk -- och potatis. Om det fanns något fläsk 
i huset, måste
mannen ha det, när han var ute på sitt tunga arbete i skogen.

Tack vare järnvägarna kunna smålänningarna numera skaffa sig en inte så 
liten inkomst på
sina lingon. När bären äro lagom mogna att plockas och hela lingonmarken 
prunkar med sina
högröda bärklasar, då blir det glada dagar för barnen. På många ställen går 
hela familjen ut,
försedd med korgar, och så stannar man ute på lingonmarken hela dagen och 
plockar. Om
lingonen växa riktigt tätt, kan det hända, att en person kan plocka 80--100 
liter på en dag.
Sedan rensas bären och läggas i trälådor, som sändas till närmaste 
järnvägsstation. Det har
hänt, att på en helt liten gård familjen kunnat förtjäna över tusen kronor 
på lingonplockning
under en sommar, och riktigt fattiga hushåll ha kunnat sälja för ett par 
hundra kronor var.
Den största delen av lingonen går till Tyskland, och där beredes det vin och 
sylt av dem. På
hösten kan man vid järnvägsstationerna i Småland se den ena vagnen efter 
den andra fullastad
med lingonlådor. Men det växer mycket mer lingon i skogarna, än vad 
tyskarna kunna köpa
upp, och för några år sedan grundades ett par stora fabriker, där lingon 
och även andra
skogsbär beredas till sylt och saft, som sedan säljes till utlandet. En av 
dessa fabriker ligger
i södra Småland, i Lidhult.

En smålandsbonde har vanligen också några skogsmarker, som kunna användas 
till bete.
Gräset där är magert, men i alla tider ha smålänningarna ändå på dessa 
skogsbeten brukat uppföda oxar.

När kalvarna äro ett år gamla, släppas de ut i skogen och få gå där hela 
sommaren. Ingen vaktar dem, utan
de få sköta sig själva; husbonden ser bara till dem en och annan gång och 
lagar, att de komma
åt något vatten. Fast betet är ganska klent, bli de ändå starka och duktiga 
under den långa
vistelsen i det fria. När de ha blivit 2 eller 3 år gamla, köras de in till 
dragoxar, och sedan
äro de färdiga att säljas. Men den sista sommaren få de en tid vila sig och 
gå och beta på en
skogsäng, så att de bli feta, innan de skola föras på marknaden i september 
eller oktober. Där
köpas de av oxhandlare, som sedan sälja dem i andra landskap. De småländska 
oxarna äro
alltid eftersökta, därför att de äro starkare, härdigare och uthålligare än 
andra dragdjur -- de
ha inte blivit bortskämda i sin ungdom.

*

Liksom skogen i våra dagar visat sig kunna vara smålänningen till mer nytta 
än någonsin
förr, så visar också jorden möjlighet att kunna giva mer än förut, sedan 
man börjat förstå
sig på att odla torvmossar.

Vill man lära sig, hur det går till att odla upp mossar, bör man bege sig 
till Flahult, som
ligger nära Taberg, litet mer än en mil från Jönköping. Det är ett ödsligt 
landskap, som
möter oss där: mörka, barrskogsbevuxna höjder omkring en stor, flat 
högslätt, som till stor
del är upptagen av mossar.

Man skiljer mellan två olika slag av sumpmarker: sådana, där växtligheten 
till största delen
består av vitmossa, kallas för mossar, och sådana, där det mest växer 
starrgräs, kallas för
kärr eller myrar. Av båda slagen får man torv, som kan användas till 
bränsle, men
mossarnas torv är mycket sämre, och de äro också svårare och mindre lönande 
att odla. Det
vi se här vid Flahult är en vitmosse.
De flesta människor tycka nog, att det är något obehagligt och ruskigt med 
en sådan där mosse.
Den är varken land eller sjö, varken fast eller flytande, och så är det ju 
det, att den inte bara
är ful, utan man vet, att den ligger där och sänder kall och fuktig luft 
över trakten omkring.
Mossen är inte alldeles slät utan uppfylld av tuvor; på dem är det litet 
torrare, och där har
den förnöjsamma ljungen slagit sig ner. På somliga tuvor växer också en och 
annan tall, men
de äro små och se förkrympta och sjukliga at och tyckas ropa högt om hur 
svårt det är för ett
stackars träd att uppehålla livet i all denna fuktighet. Det enda vi se på 
mossen, som gör ett
litet gladare intryck, är tuvdunet, som växer här i stora mängder och låter 
vinden leka med
sina vita, silkeslena tofsar. Om vi ta litet vitmossa och krama den, så 
forsar vattnet mellan
fingrarna, alldeles som när man kramar en svamp. Det är just det egna med 
vitmossan, att
den suger i sig vatten; den är försedd med en oändlig mängd små, små rör 
och håligheter, som
hålla kvar vattnet. Därför blir det allt fuktigare och fuktigare i en skog, 
där vitmossan en
gång har börjat växa och frodas.

Men här vid Flahult få vi också se präktiga havreåkrar, där det förut har 
varit mosse, och
dessa åkrar ökas för vart år. De äro ett tröstande bevis på att de onyttiga 
och skadliga mossarna kunna alldeles skapas om. 
Men mycket arbete kostar det. Först gräver man djupa
diken för att leda bort vattnet från den bit av mossen, som skall odlas; 
sedan, när jorden
blivit torr, måste den plöjas och jämnas på så sätt, att man tar upp 
tuvorna och fyller med
dem de hålor, som finnas på många ställen. Sedan kör man sand på och 
sprider den väl över
hela fältet och så till sist kalk och gödsel. Ofta brukar man de

Mossar vid Flahult före odlingen.


Mossodling vid Flahult.
första åren så ärter på en sådan mossåker, ty ärtväxter ha den egenskapen, 
att de goda jorden.
Därefter sås havre eller gräs, och av en så behandlad mossodling får 
lantbrukaren ofta de allra präktigaste skördar.

Sverige är ofantligt rikt på mossar och myrar, sådana finnas i de allra 
flesta av våra
landskap, men allra mest i Småland, Dalarne och Norrland. I Jönköpings län 
utgöra de mer än
1/8 av hela landet. På sista tiden ha tänkande män alltmer blivit 
övertygade om att det är
stor skada, att en så dryg del av Sveriges jord skall ligga onyttig, och 
det finns nu en
förening, Svenska mosskulturföreningen, som arbetar på att lära folket dika 
ut och odla
mossar och myrar eller att på annat sätt dra gagn av dem. Det är denna 
förening, som låter
odla mossarna vid Flahult för att göra försök, som sedan lantbrukarna kunna 
få nytta av.

Om också en myr eller mosse inte kan odlas, kan man, som vi nämnt, få torv 
av den. Om denna
är av god beskaffenhet, duger den bra till bränsle i stället för ved och 
kol, och vid flera av
våra järnvägar eldar man med torv. Av den sämre torv, som bildas i 
vitmossar, kan beredas
en mycket nyttig vara: torvmullströ. Den strös i ladugårdar under 
kreaturen, och som den
har förmågan att suga i sig fuktighet, håller den ladugården torr och ren; 
dessutom användes den till många andra ändamål.

Särskilt i Småland har uppodling av torvmossar tagit stor fart, och det 
finns socknar, som
därigenom på de sista åren ha fått dubbelt så stort område av åkrar, och 
ängar, som de förut
haft. Många lantbrukare få sina allra bästa skördar på mossodlingar. Men 
ofantligt stora
områden av sumpmarker ha ännu ej blivit rörda. Det finns somliga, åsom 
Dummemosse och Storemossen i
nordvästra Småland, som sträcka sig över milsvida ytor. I våra dagar, när 
arbetslönerna äro
så höga, är det alltid en stor kostnad att odla upp mossar, men därför ger 
staten ibland
penningunderstöd till sådana företag.



2. Till Värnamo och Bolmen.

Vid Taberg börjar Lagan. Om vi resa med den järnvägen, som följer Lagans 
dal, komma vi
genom ett riktigt småländskt landskap, där täta skogar omväxla med mossar, 
på vilka man
endast ser några strödda, mariga tallar. Vi fara förbi sågverk och se 
oupphörligt stora upplag
av virke, av vilket det mesta skall föras till trämassefabriker, Det finns 
många sådana i
Småland. Trämassan säljes sedan till både svenska och utländska 
pappersbruk, där den
förvandlas till papp eller papper. Tillverkningen av trämassa har tagit 
stor fart i Sverige på
senare tiden. Det är en stor fördel, att därtill kan användas sådant mindre 
och sämre virke,
som ej duger till bjälkar eller bräder. Dessutom lämpar sig till 
pappersmassa bäst virke av
gran, som eljest i träindustrien har mindre värde än fur.

När vi komma litet längre söder ut, ser landet 
öppnare, vänligare och mera bebott ut, vi närma oss 
Värnamo. Det är bara en köping men ändå sedan gammalt en av de viktigaste 
orterna i det inre av
Småland. I forna dar fanns det nämligen två stora stråkvägar, som förde 
från Skåne och
Halland upp genom Småland. En av dessa gick från Halmstad efter Nissan och 
kallades
Nissastigen, den andra följde Lagan, och denna väg togo nog de flesta 
resande. Båda vägarna
möttes i »Junaköping»; därifrån var det sedan lätt att på Vättern komma 
till både Väster- och Östergötland, 
och då var man mitt i Sverige. Som Värnamo ligger ungefär 
mitt emellan
Jönköping och gränsen till Skåne, stannade många resande där, och det blev 
tidigt en handelsplats och huvudort för bygden omkring.

Nu har Värnamo blivit en viktig järnvägsknut, i synnerhet sedan det fått 
järnväg också till
Göteborg. Det är riktiga gator och många bodar i köpingen, men den delen, 
som ligger vid
Lagan, ser mycket lantligt trevlig ut med sina lummiga trädgårdar. I 
Värnamo finnas flera
fabriker, bland dem två större möbelfabriker och en mekanisk verkstad. Två 
gånger om året
hålles marknad i köpingen, och då samlas dit en mängd bönder, som bjuda ut 
oxar och andra
kreatur, saint uppköpare från olika håll. Hela den stora marknadsplatsen år 
full av en
råmande och bölande skara. Dessutom kan man här få köpa hemmagjorda 
järnvaror -- såsom
spadar, hackor, yxor, arbetsvagnar --, vävnader från Skåne och 
Västergötland, enkla
glasvaror och mycket annat. Till marknaden samlas mycket folk, ända till 
3,000 à 4,000
människor, till största delen ungdom, som roar sig med att åka karusell och 
köpa karameller.

Förr varade marknaden i flera dagar och var en riktig folkfest för hela 
Småland. Allmogen i
trakten omkring brukade räkna tre stora högtider på året: jul, påsk och 
»Värnamo marknad». Men nu är marknaden 
här ej mera betydande än på många andra håll. Handeln är
varken så livlig eller folklivet så brokigt och glatt som fordom, och 
ortens befolkning talar
med både stolthet och saknad om marknadens flydda glans.

Strax söder om Värnamo mynnar Lagan ut i sjön 
Vidöstern, och trakten  häromkring är ganska vacker,
barrskogen omväxlar med lövträd, och man ser här och var ståtliga ekar. I 
allmänhet är det
så i Småland, att jorden är mera bördig och naturen mera vänlig och leende 
i närheten av de
stora sjöarna. På östra stranden av Vidöstern ligger ett gammalt herresäte, 
Toftaholm. Det är
inte alls gott om herrgårdar i Småland, allra minst i västra delen; av dem, 
som funnits här
förr, ha de flesta blivit styckade och jorden övergått till bönder.

Det mera bördiga landet tar slut strax söder om Vidöstern. Lagans dal är 
mycket mager och
inte lämplig för åkerbruk, som floddalar eljest bruka vara. Vid en station, 
som heter
Vittaryd, lämna vi järnvägen och bege oss av väster ut för att få se 
Bolmen, som är den
största sjön i södra Sverige. Först komma vi då igenom en trakt, som är 
mycket fattig på
skog. Stora, vida ljunghedar breda ut sig runt omkring. Bland ljungen växer 
det mycket enar,
och dessa äro ofta utmärkt vackra: höga, pyramidformiga och se ut som 
riktiga träd. Men
mellan ljunghedarna visar sig så helt oväntat en liten backe, där det växer 
några bokar eller
ekar; det påminner oss om att vi befinna oss i södra Sverige och i det 
område, där boken ännu
kan trivas. Dessa trakter ha inte alltid varit ljunghedar, de ha fordom 
haft stora skogar av
bok och ek, och det säges, att på den tiden funnos här herrgårdar, där 
adelsmän bodde. Men
skogarna förstördes, både genom vårdslöshet och genom de blodiga krigen med 
Danmark på
1500-talet, och nu tog ljungen överhand. »Ljungryorna», som de kallas, 
kunna inte
användas annat än till betesmark, och det är inte ett gott bete, som de 
lämna. Kreaturen tycka
om ljungen, när den är späd, men den grova ljungen äta de inte; dock växer 
det alltid något
gräs på ryan, och det är egentligen detta de leva på. För att göra betet 
bättre har det varit bruk att då
och då sätta eld på ljungen. Detta förstörde de unga trädplantorna, som 
hade spirat upp på
heden. Nu för tiden börjar man lägga bort detta ljungbrännande, och det ser 
ut, som om
skogen skulle växa upp av sig själv på många ljungmarker. Vi se också, hur 
folket på olika
sätt kämpar med ljungen: på et ställe se vi en liten skogsplantering, på 
ett annat ställe håller
en man på att bryta upp ett stycke ljungmark till åker. Han gräver upp och 
vänder jorden, så
att myllan kommer upp och ljungen ner; nästa år skall han plocka bort 
stenarna, säger han.

I denna trakt, där naturen är så fattig, finns det ändå nätta och trevliga 
gårdar. Låt oss nu gå
in och hälsa på i en sådan! Boningshuset är rödmålat med vita knutar och 
har en liten
förstubro, vars tak är prytt med några utskärningar. Om en stuga inte har 
förstubro, så
brukar det åtminstone finnas ett litet särskilt tak över dörren. Omkring 
stugan ligger en
trädgård med päron-, äpple- och körsbärsträd samt bärbuskar. I trädgården 
stå flera
bikupor, och de ha glasdörrar, så att man kan ha det nöjet att riktigt se, 
hur bina arbeta där
inne. Bin trivas mycket bra här i närheten av ljungheden, ty ljungblommorna 
äro rika på
honung. Ett par halvvuxna gossar tyckas ha bina om hand, och de berätta 
med stolthet, att ett par av kuporna ha de själva gjort.

Nu få vi gå upp på vinden och se, huru mycket dukar och sängkläder som mor 
och flickorna ha
tillverkat. De måtte vara bra flitiga om vintrarna, ty det är ett stort 
förråd av alla sorters
vävnader, som finnes där uppe, och gångkläderna, äro också hemvävda, både 
mannens och
kvinnornas. Sen få vi äta middag, och fast detta är en helt liten gård, 
har man många goda
saker att bjuda på: gott bröd, honung, präktig mjölk, färska ägg, 
kalvdans och körsbärssylt. På ett bord stå en mängd porträtt av släktingar och 
bekanta, som äro i
Amerika. En annan nemmansägare, som vi tala med, har varit i Amerika i 
flera år men har
kommit tillbaka för att övertaga sin fädernegård och tänker nu med kraft 
försöka arbeta upp den.

Om en främling från ett rikare land kom resande här och såg alla dessa 
ljunghedar och små,
stenuppfyllda åkrar, så skulle han inte kunna förstå, vad människorna levde 
av. Och ännu
mer förvånad skulle han bli, om han finge komma in i en sådan här ordentlig 
och prydlig
stuga och se, hur folket med, ihärdig flit kunnat skaffa sig nästan 
välstånd.

Sedan vi lämnat denna gård, fara vi förbi en gumma, som håller på att torka 
lin. Odling och
beredning av Iii) förekommer nämligen allmänt i denna trakt.

Vi fortsätta väster ut till Bolmen. På vägen dit se vi på långt håll ett 
vitt fält lysa fram
mellan de mörka skogarna - det är et flygsandsfält. Också detta slag av 
ofruktbara marker finnes i Småland.

Vill man åka på landsväg här, får man inte vara bekväm av sig; det är att 
oupphörligt hoppa
ur och öppna grindar, ty jordlotterna äro små och hagarna många. När man 
kommer fram till
Bolmen, förändras åter landskapet, och det är en intagande tavla, som 
ligger framför oss: en
stor och ståtlig sjö med klart vatten, vackra, för det mesta skogiga 
stränder och en mängd öar
och holmar. Där vi stanna vid Tannåker, finna vi en stor och präktig lund 
av högväxta ekar
och bokar. På en ås invid stranden ligga flera urgamla gravhögar, och det 
sägs, att en konung
Tann och hans kämpar ligga begravna där. Befolkningen är övertygad om att 
det i hednatider
har legat ett konungasate här vid sjön, troligen på Bolmsön, den största
av Bolmens öar, som är mycket rik på minnesmärken.
Många tro också, att denna Bolmsö är densamma, som i sagan om Hjalmar den 
hugfulle
omtalas som Angantyrs hemort. Hur det än må vara med dessa sägner, så är 
det nog säkert,
att trakten vid Bolmen tidigt var bebyggd, ty då människor först bosatte 
sig i Norden,
brukade de gärna slå sig ned kring de stora sjöarna, där dc kunde ha 
tillgång till fiske.

Bolmen är en mycket fiskrik sjö, där finns fisk av många olika slag: 
abborre, sik, gädda,
lake m. fl. För att fånga laken begagnar man ett fiskesätt, som är både 
egendomligt och
urgammalt. På förvintern, när isen är genomskinlig, går man ut på den och 
passar på laken,
när han kommer simmande under isen, då slår fiskaren till honom i huvudet 
med en klubba,
så att han blir bedövad, varefter det är lätt att taga upp honom.

Ett särdeles viktigt fiske, som också bedrives vid Bolmen, är ålfisket vid 
Skeen. Detta ställe
ligger vid den lilla å, genom vilken Bolmen har sitt utlopp till Lagan. 
Ålen är en fisk, som
företar långa vandringar. Ungarna komma till världen ute i havet och stiga 
sedan uppför åar
och älvar långt inåt landet till insjöarna, där de sedan leva en tid men 
aldrig fortplanta sig.
När ålarna blivit vuxna, vända de tillbaka till havet, och då passar man på 
att fånga dem,
strax sedan de lämnat en sjö. Det finns många goda ålfisken i Småland, men 
detta i Skeen är
känt sedan många hundra år tillbaka.

I Bolmen finnas en mängd holmar. Förr trodde man, att det var jämnt 365, 
och det berättas
följande saga om dem. Det var en riddare, som hette Ebbe. Han hade trolovat 
sig med en
jungfru i denna trakt, men innan han firade bröllop med henne, ville han ut 
och strida i
främmande land. Hon gav honom det dyraste löfte
att troget vänta på honom i sju år. Men innan de sju åren hade gått, 
övertalade hennes moder
henne att svika site löfte och att fira bröllop med en annan brudgum. På 
själva bröllopsdagen
kom riddar Ebbe hem för att hämta sin brud. När han fick veta sveket, blev 
han så vred, att
han dödade först jungfruns moder och sedan henne själv och brudgummen. 
Sedan dess hade
han ingen ro för svåra samvetskval, han reste ända till Rom, och där fick 
han av påven
förlåtelse för sin synd. Men ännu hade han ej fått frid i sitt hjärta, utan 
så fort han kommit
hem, hastade han till domaren, bekände sitt brott och bad honom bestämma 
det straff han
borde lida. Denne dömde honom till att, smidd i tunga kedjor, färdas 
omkring på Bolmen ett
helt år och att sova en natt på var och en av sjöns holmar. När han hade 
slutat denna
botgöring, föllo kedjorna av sig själva från honom, och han fick en hastig 
död. Då förstodo
alla, att Gud hade förlåtit honom och att han blivit salig.



3. Hur smålänningen strävar och arbetar.

Att Bolmen en gång ansågs som en viktig medelpunkt, märker man bäst av 
namnen på d
härad, som omge den. Det härad, som ligger väster om sjön, heter Västbo, 
det mitt emot Östbo
och det som ligger i söder Sunnerbo. Både Västbo och Sunnerbo härad äro 
kända för sin
magerhet. Denna del av Småland har också i forna tider fått lida mycket av 
att vara
gränslandskap till Danmark. Ty de stora stråkvägarna till Skåne och Halland 
gingo ju efter
Nissan och Lagan, och när det var krig, bröto danska härar in i landet 
efter dessa vägar samt
härjade och brände både kyrkor och gårdar.
Ibland kunde de stora mossarna göra nytta vid sådana härjningståg. En gång 
kommo danska
soldater till en by, där alla stridsdugliga män voro borta och endast 
kvinnor, barn och
gubbar voro kvar. Men dessa funno på råd och togo sn tillflykt till ett par 
öar i en stor
mosse, och där blevo de i lugn, tills fienderna hade tågat bort.

På de små åkrarna i Västbo ligga stenarna och trängas med varandra. 
Åkerbruket har också
länge skötts på ett mycket enkelt och gammaldags sätt. Det finns socknar, 
där det ännu för 50
år sedan var något mycket ovanligt att se en riktig plog, utan den steniga 
jorden brukades
med »ärjekrok» och träpinneharv. Nuförtiden kan man ibland få se en riktigt 
vacker
havreåker i Västbo, men då är den vanligen en uppodlad mosse. Ofta ser man 
en ko spänd för
plogen, ty hennes ägare har inte råd att låta henne stå och göra ingenting. 
Av det smör, som
kärnas i gården, kommer sällan något på bondens eget bord, utan det samlas 
till försäljning.

Invånarna i dessa trakter ha aldrig kunnat leva på sitt lantbruk utan ha 
måst skaffa sig
inkomster på andra sätt. Nu är det här som på så många ställen i Småland, 
att befolkningen
skaffar sig ökade förtjänster genom skogen. Den, som inte har skog att 
sälja, skaffar sig
arbete med att fälla skog eller köra timmer.

En annan inkomstkälla, som dock numera börjar på att taga slut, är 
upptagandet av
myrmalm. Så kallar man en sorts malm, som finns på bottnen av många bland 
Smålands sjöar
och myrar. Man vet, att det var sådan malm, som våra hedniska förfäder 
bearbetade och
gjorde vapen av --, det var ju så mycket lättare att komma åt myrmalmen än 
att ta upp järn
ur gruvorna. För att bearbeta myrmalmen funnos förr en mängd masugnar och
järnbruk i Småland, men de flesta av dessa äro nu nedlagda. Den upptagna 
myrmalmen ser
ibland ut som klumpar eller kakor, ibland som små korn.

En näring, som riktigt hör hemma i Västbo, är tillverkningen av metalltråd 
och allehanda
småsaker, som kunna göras därav. Så kan man få se, hur en allmogeman, som 
har en bäck på
sina ägor, bygger ett litet skjul och sätter upp där några enkla maskiner, 
som drivas av
bäcken. Denna lilla fabrik av allra enklaste slag är ett tråddrageri, där 
det tillverkas
metalltråd av gammalt skrot. Hela det lilla verket skötes av en karl. 
Tråden säljes ofta till
Västergötland, där man gör kardor av den; men den användes också till 
hyskor och hakar,
hårnålar, siktar och enkla penningbörsar, vilket allt förfärdigas i trakten.

Västbons händighet och förmåga att taga vara på allt är något alldeles 
märkvärdigt och var det
förr ännu mer. Av kreaturens horn brukade man göra skedar, av deras hår och 
svansar
gjordes rep, pisksnärtar, grova filtar och hästtäcken, som såldes på 
marknaden. I mången
bondgård tillverkas än i dag hemma alla redskap till husbehov, och många 
gånger hinner
folket också med att göra något därutöver till försäljning.

Men all denna sparsamhet och omtänksamhet räcker inte till att skaffa bröd 
åt alla, som växa
upp i bygden. De unga männen utvandra vanligtvis om sommaren och taga 
arbete som
stenhuggare, hamn- eller järnvägsarbetare. Många utvandra också för alltid 
till Amerika.

*

Också Sunnerbo härad, ljunghedarnas land, hör till 
det magraste Småland, och där saknas till och med på
stora sträckor det, som annars utgör Smålands rikedomar, nämligen skogen. 
De ödsliga
ljunghedarna, där det är långt mellan gårdarna, anses som goda jaktmarker, 
särskilt är där
mycket gott om orrar. Orren nöjer sig gärna med sådan föda som de späda 
skotten av ljung,
enbär, lingon och dylikt, därför trives han här.

I Sunnerbo är det ganska vanligt, att endast gammalt folk och minderåriga 
finnas vid
gårdarna och att de ensamma få sköta lantbrukssysslorna. Så fort barnen ha 
gått och läst, ge
de sig nämligen ut för att söka arbetsförtjänst. Många av de unga männen 
äro i Norrland och
flotta timmer i älvarna eller arbeta vid sågverken, och kvinnorna bruka 
arbeta på betfälten i
Skåne och Danmark. Ofta händer det, att bondsönerna, när de bli vuxna, ge 
sig av till
Amerika, och om det går bra för dem där, bruka de sända hem pengar till 
sina fattiga
föräldrar, så att dessa kunna betala sina skulder och få litet lugnare 
dagar. Smålänningarna
äro mycket fästa vid sin hemort, och lyckligtvis händer det ej sällan, att 
de, som vandrat ut
till Amerika, stanna där blott en tid, tills de sparat ihop så mycket 
pengar, som de tycka sig
behöva för att kunna leva mindre bekymmersamt, och sedan komma hem igen och 
sköta sin gård.

Många av sunnerbofolket slå sig på handel, särskilt med kreatur; de köpa 
upp oxar, kor och
svin, som de sedan sälja till olika delar av landet. Det är också vanligt, 
att hemmansägare
köpa smågrisar från Skåne och göda dem, tills de bli riktigt feta; då 
säljas de med god
förtjänst, mest till Norrland. Andra resa omkring och handla med tyger, 
strumpor, tröjor,
järnvaror, korgar, seldon m. m. Dessa kallas »gårdfarihandlande». En stor 
del av de varor,
som de bjuda ut, äro tillverkade i hemorten.
Det sydvästligaste hörnet av Småland, som gränsar 
till Skåne och Halland, heter Markaryd. Det kallas 
så, därför att det var gränsland till Danmark, och gräns 
hette förr »mark»; »ryd», som så ofta förekommer i namn 
på orter, betyder röjning och antyder alltså, att man 
en gång på detta ställe måst röja skogen för att kunna 
odla. I Markaryd har folket sedan gamla tider brukat 
som hemslöjd tillverka vävskedar. Nu har här anlagts 
en fabrik, där man kan göra en vävsked på 7 minuter. 
Det är ju ganska eget, att dessa redskap, som tillverkas 
i detta lilla hörn av Småland, utföras till många 
främmande länder -- t. ex. till Ryssland och Ungern -- och att 
tillverkningen går till hundratusentals kronor årligen. 

Många bönder i Småland hava snickeri till binäring 
och kunna tillverka enkla möbler: liggsoffor med lock, 
bord, pinnstolar och gungstolar, som sedan säljas på 
marknader. Träslöjden passar särskilt bra för Småland, 
därför att där på de flesta ställen finnes tillgång till 
lämpligt virke, både av björk, ek, al och fur. Det är dock 
numera så, att en mängd saker av trä, som folket förut 
slöjdat i hemmen, tillverkas på fabriker. Smålänningarna 
ha t. ex. sen gammalt brukat till slättborna i Skåne och 
Halland sälja träskor, som de gjorde av alvirke. Nu 
finns det i Ljungby köping två fabriker för träskor och 
läster. Något annat, som tillverkas i ganska stor skala, 
är de enkla trälådor, i vilka man packar in lingon, som 
skola sändas med järnväg.




4. Stenbrohult och Värend. Sägner om trolltyg.

Det är det egna med Småland, att mitt uppe i all 
magerhet och fattigdom kommer det plötsligt ett

vackert och leende landskap med lövdungar och saftig grönska. 
Ett sådant landskap finner man vid Möckelns stränder. 
Mot en bakgrund av mörka barrskogshöjder se vi 
frodiga dungar med ekar, lindar, bokar och andra lövträd 
samt ängsmarker med en rikedom av vilda blommor. 
Sjön är uppfylld av vackra holmar, och landet skjuter ut 
i uddar och näs.

På en höjd vid en vik av sjön ligger 
Stenbrohults kyrka och strax invid prästgården. När man 
hört ett ortnamn, som slutar på »hult» -- och det göra 
bra många namn i Småland --, då vet man, att där 
finns eller har funnits lövträd i trakten, ty »hult» 
betyder lövskog. Denna fläck av Smålands jord har ett 
särskilt intresse för varje svensk, ty här tillbragte 
Karl von Linné, den store naturforskaren, sin barndom. 
Han var född i komministergården vid Råshult, 
vilken ligger ett stycke från  kyrkan, men när han var 
två år, blev fadern kyrkoherde i Stenbrohult och 
flyttade hit. Här lärde Karl sig älska växter och blommor, 
både dem, som fadern hade planterat i sin trädgård, 
och de vilda, som han fann i skogen och på ängen. 
Det fanns inte en fläck i denna nejd, som han inte strövade 
igenom, och i hela sitt liv mindes han, att den 
växten fanns på kvarnbacken, den vid fähuset, den vid 
bäcken. Han älskade så mycket blommorna, att han 
kallade dem för sin »ungdoms lekesystrar». Linné blev 
berömd och ärad och hade rest vida omkring i främmande 
land, men han tyckte ändå, att han inte hade sett något 
fagrare än Stenbrohult med dess mörka barrskogar, dess 
leende lövdungar och blomsterrika ängar, och han längtade 
alltid tillbaka dit.

Ser man på åkrarna i Stenbrohults socken, märker 
man nog, att man är i det magra Småland, ty fälten

äro små och stenrösen många. Resande, som komma förbi, 
bruka med förvåning se på en åker, där det höjer sig 
ett torn i form av en jättelik sockertopp, som bara består 
av stenar, mycket ordentligt och konstrikt lagda på 
varandra. Det måtte vara ett minnesmärke, tänka de. 
Ja, det är också ett minnesmärke men endast över en 
odlares flit. Här bodde en gästgivare, som var mycket 
ivrig att plocka stenarna ur sin åker, men så ville han 
också, att folk riktigt skulle se, hur mycket arbete han 
hade haft, och därför byggde han upp detta torn.

Ett litet stycke från Stenbrohults kyrka vid en å, 
som sedan faller ut i Möckeln, ligger Diö. Där fanns 
förr ett järnbruk, och järnet tillverkades av sjömalm, 
som togs upp från Möckelns botten. Detta bruk har nu 
blivit nedlagt. I stället får den lilla ån driva andra 
verk och fabriker och bland annat en fabrik, där det 
tillverkas leksaker. Det är den berömda Gemla leksaksfabrik. 
Därifrån härstamma de roligaste av de leksaker, 
som komma på de svenska barnens julbord. Vid 
den fabriken förstår man att taga vara på det allra minsta. 
Vi se en liten träbit, som vi tycka inte kan duga till 
något utan bara är att kasta bort, och så ta de skickliga 
arbetarna och de märkvärdiga maskinerna hand om den, 
och den blir en den allra näpnaste leksak. Vid Gemla 
tillverkas också ritklotsar, räkneramar och andra 
liknande saker, som användas i skolorna.

Fast Kronobergs län är ungefär dubbelt så stort 
som Halland, finns där bara en stad, Växjö. Men det 
är en bland Sveriges äldsta städer och huvudorten 
i det gamla Värend, en av de tidigast bebyggda trakterna 
i vårt land. Det var länge nästan som ett litet rike för sig, 
skilt från de kringliggande nejderna genom stora, obebodda

skogar. Denna gamla bygd omfattade den delen av 
småländska höglandet, som sluttar mot Blekinge.

Invånarna i Värend voro ett stoltare släkte än de 
andra smålänningarna och ansågo sig vara mycket för 
mer än de. De voro stolta över sina lagar, sin självständighet, 
sina minnen och behöllo länge kvar gammaldags 
seder och bruk i kläder, levnadssätt och bostäder. 
Med sina grannar, de danska blekingarna, lågo de ofta 
i strid, och detta gjorde, att de fingo något vilt i lynnet. 
Ännu på 1800-talet var det så vanligt, att ett gästabud 
slutade med blodiga slagsmål, att kvinnorna, när de 
foro till ett bröllop, plägade taga svepning med sig. 
I Värend brukades också den hårdhänta lek, som kallas 
»bältesspänning».

Värend har många historiska minnen: det var där 
den helige Sigfrid predikade kristendomen, och det var 
där, som Blända kämpade så tappert mot danskarna. För 
att försvara trakten fanns ett befäst slott, Kronoberg, vid 
Helgasjön strax norr om Växjö. Numera återstår av 
slottet blott en mycket vacker, nästan övervuxen ruin; 
inne på den forna borggården står en flera hundra år 
gammal, jättestor ek, som överskuggar hela gården.

Den fruktbaraste och viktigaste delen av Värend 
var den, som ligger omkring de tre sjöarna Helgasjön, 
Åsnen och Salen. Man ser här på allt, både att jorden 
är bördigare än på andra ställen i Småland och att 
den längre varit under odling. Det är en mycket 
bestämd skillnad mellan Sunnerbo stora, glest befolkade 
ljungmarker och denna bygd med tätt liggande gårdar och 
kyrkor, präktiga lövskogsdungar, ofta nästan stenfria 
åkrar och saftiga klöverfält; här ser riktigt välmående ut.

Söder om Åsnen har fruktträdsodling på senare tider 
tagit mycket fart, här förekomma fält med bortemot

tusen päron- och äppleträd. I Åsnen ligger en ö, som 
heter Sirkön. Där finnas hela ängar med nästan inga 
andra träd än fruktträd: äpple-, päron-, plommon- och 
körsbärsträd. Dessa träd äro ursprungligen vildaplar, 
på vilka man sedan inympat ädlare fruktsorter. Vi kunna 
tänka oss, hur underbart vackert det skall vara här 
på våren, när alla träden stå i blom.

*

I Småland har det alltid funnits många sagor om 
troll och jättar och andra underliga ting. Om det ligger 
stora stenblock i närheten av en kyrka, så är det 
en jätte, som slungat dit dem för att krossa »den vita 
kon» -- så kallade jättarna kyrkan, därför att det satt 
en klocka i den, som det ringdes med. På ett ställe 
finns det en liten sandås, som heter Tumlinge; den har 
fått det namnet därav, att det var en jätte, som hade 
fyllt sin vante med sand, och så tömde han här ut så 
mycket, som fanns i vantens tumme.

I bergen bo troll med trollkvinnor och barn. Bland 
gammalt folk finns det ännu de, som säga sig hava sett 
dem, talat med dem, smakat på deras brygd eller »givit 
dem julklapp». Trollkvinnorna vilja ofta byta till sig 
ett människobarn, och då röva de en liten vacker gosse 
eller flicka ur vaggan och lägga i stället dit sin egen, 
fula trollunge. När så modern märker, att det är 
något galet med barnet, är det ingen annan råd än att tända 
upp en stor eld och låtsa, att hon tänker bränna upp 
trollbarnet. Då blir trollmodern förskräckt, kommer med 
buller och brak och hämtar sitt barn och lägger tillbaka 
det, som hon hade rövat.


På ett ställe i Värend fanns det ett stenröse, i vilket 
voro gömda stora skatter av silver och guld, som 
vaktades av en drake. När det var soligt, brukade draken 
ibland ta upp skatterna och breda ut dem på röset. 
Då kom en gång en kvinna förbi och såg, hur det glänste 
av silvret och guldet. Hon skyndade dit för att rycka 
till sig av dyrbarheterna men kom bara åt att ta några 
få smycken; draken försvann genast med det andra. Hon 
var så ledsen, att hon inte hade haft ett stycke stål 
med sig, ty hon var säker på att om hon hade kastat det 
mitt ibland skatterna, så hade de blivit kvar.

Det finns i Småland mängder av gravhögar från 
hednatiden, men förr trodde folket, att det var farligt att 
röra i dem. Så fort en man tog sig för att gräva i högen, 
sade de, började det att brinna i byn, och så måste 
han förstås kasta spaden och skynda sig hem för att 
släcka.

På ett ställe berättas en underlig historia om en 
kyrkklocka. Den stränge Gustav Vasa behövde pengar 
och lät gå ut ett påbud, att folket skulle lämna till 
kronan sina överflödiga kyrkklockor. I en socken 
försäkrade folket, att de hade blott en enda klocka, och den 
fingo de då behålla. Men de talade osanning: de hade en 
klocka till, »lillklockan», som de hade gömt på bottnen 
av en sjö. När nu kungens utskickade voro borta, gingo 
socknemännen gladeligen till sjön för att hissa upp sin 
kära »lillklocka». De fingo lyckligt och väl tag i henne, 
de halade och halade, klockmalmen lyste som guld i 
vattenbrynet -- men så föll hon plötsligt ned igen, och 
aldrig fingo socknemännen se henne mera. Klockan ville 
ej komma tillbaka till människor, som hade ljugit och 
bedragit för hennes skull. 


5. Småländska bruk och fabriker.

Nordost om Växsjö ligger Uppvidinge härad. Det är en högslätt med skog och 
många
sumptrakter, vilken hör till de ödsligaste och kargaste delarna av hela 
Småland. Här
upprinna Lyckeby och Ronneby åar samt 
Alsterån, som faller ut i Kalmar sund.

Folket lever till stor del på skogsbruk. Om vintrarna arbeta de i skogen 
och köra fram
timmer och ved till de många sågverken och glasbruken, som finnas här. En 
vinter, då det
faller litet snö, så att skogsvägarna ej bli farbara, anse de därför värre 
än ett missväxtår.
Men på många ställen har man farit illa fram med skogen, och det är riktigt 
bedrövligt att se
det ena stora fältet efter det andra, där endast stubbarna stå kvar, ibland 
svärtade av elden.

I detta äkta skogsland finnes en rik djurvärld. Där är så gott om älgar, 
att folket nästan
tycker de göra skada. Ty de bita av skotten på de unga träden och beta 
ibland av säden på
åkrarna. Helt nyligen fälldes på ett enda år 200 älgar i Uppvidinge. Där 
finnas också rådjur samt mycket orrar och tjädrar.

Åkerbruket kan inte inbringa mycket här, det är därför väl, att folket har 
tillfälle till
arbetsförtjänst vid de många bruken. Bland dessa är det kända pappersbruket 
Lessebo, som
är berömt för sina tillverkningar av fint skriv- och postpapper.

Något egendomligt för Uppvidinge är de många glasbruken, som äro talrikare 
här än i någon
annan del av Sverige. Det allra största av dem är Kosta. Där tillverkas 
alla möjliga sorter av
fint slipade glasvaror, som
äro mycket berömda för sin prydlighet och säljas också till utlandet. I 
London har Kosta bruk
egen butik med utställning av sina tillverkningar. De mindre bruken pläga 
tillverka var sitt
slag av glasvaror, så att vid ett tillverkas bara buteljer, vid ett annat 
medikamentsflaskor,
vid ett tredje fönsterglas. Somliga av dessa bruk äro anlagda av arbetare.

När man gör glas, tillreder man först en så kallad glasmassa. Den göres av 
sand, kalk, soda
och några andra ämnen, som smältas tillsammans med glasskärvor. Vid stark 
värme är
massan som en tunn vätska, men vid mindre värme blir den seg. När nu en 
butelj skall
tillverkas, tar arbetaren ett långt ihåligt järnrör, som har ett munstycke 
av trä, och doppar
det i glasmassan, så att det fastnar en liten klump på rörets nedre ända. Så 
sätter han röret
till munnen och blåser. Då uppstår en liten kula, alldeles som när man 
blåser såpbubblor.
Arbetaren svänger denna kula runt på det besynnerligaste sätt, den blir 
större och liknar
nästan en stor, stor droppe. Den föres nu in i en träform för att få den 
rätta rundningen, en
annan arbetare närmar sedan en järnstång och trycker med den in flaskans 
botten, så att den
får det utseendet som buteljbottnar bruka ha. Slutligen bildas den tjockare 
ringen kring
buteljens mynning därigenom, att man lindar liksom en remsa av 
glasmassa omkring den. Nu är buteljen färdig.

Det är besynnerligt att se glaset vara så mjukt och så lätt anta olika 
former.

När ett fönsterglas skall tillverkas, blåser arbetaren ut en stor, avlång 
blåsa, endast mycket
större än vid buteljtillverkningen. När blåsan vidgat ut sig tillräckligt 
och fått
cylinderform, skäres den upp med diamant och värmes med sprickan uppåt; 
härvid böjer den ut sig
och blir en flat skiva. Med ett glatt bräde av trä stryker man sedan ytan, 
så att den blir slät
och fin, och kanterna jämnas med en sax. Saxen är ett viktigt och flitigt 
använt verktyg i glasbruket.

Det går åt mycket bränsle vid glastillverkningen, och kanske är det den 
rikliga tillgången på
ved i Uppvidinge, som givit anledning till alla dessa små glasbruk.

*

Många industriella anläggningar finnas också i östra delen af Jönköpings 
län. Det är en trakt
med ett virrvarr av skogar, småsjöar, mossar och forsande åar. Landskapet 
blir vackert,
när de höga tallarna och granarna stå kring en liten klar sjö, tröstlöst 
och ödsligt ser det åter
ut, när man kommer till mossarna med deras fattiga, enformiga växtlighet.

I flera av sjöarna är det särdeles gott om kräftor, och befolkningen kan på 
eftersommaren
göra sig en ganska god inkomst med att fånga dem. Många tusen tjog kräftor 
säljas årligen
över Sävsjö järnvägsstation till olika håll, mest till Danmark och 
Tyskland; i Hamburg och
Berlin ätes mycket svenska kräftor, som kommit från Småland.

De många vattendragen lämna drivkraft till en mängd sågverk, kvarnar, bruk 
och fabriker.
Av de senare äro de flesta snickeri- och möbelfabriker. Det vore inte likt 
smålänningarna,
om de skulle skicka bort allt det virke, som de få ur sina skogar och 
hagar, utan att bearbeta
det. Att ta vara på allt och inte förakta det lilla är ett genomgående drag 
för den småländska
hemslöjden, och det går, igen också i fabriksväsendet.
Är det inte ganska underligt, att en stor fabrik har till sin förnämsta 
tillverkning en så liten
enkel sak som trådrullar? Detta är fallet i Forserum. Därifrån säljas 
trådrullar -- även
pilleraskar och andra svarvade saker -- både till de flesta länder i Europa, 
till Nord. och
Sydamerika och Australien.

Vi närma oss Jönköping, och fabrikerna bliva större. Vid en av de korta 
åarna, som från det
småländska höglandet rinna norr ut till Vättern, ligger Huskvarna. Som 
höglandet stupar
brant ned, bildar ån flera vitskummande forsar, och dessa, omgivna av den 
mörka skogen,
bilda ett särdeles vackert landskap. Men dessa fall ha redan sedan ett par 
tre hundra år fått
göra nytta för industrien. Nu lämna de drivkraft till ett stort gjuten, det 
största i
Skandinavien, och en mekanisk verkstad, där det tillverkas gevär, 
symaskiner, spisar, kaminer och mycket annat.

Vid Huskvarna användes engelskt järn, vilket beror därpå, att det svenska 
järnet inte lämpar sig så bra till gjutning av finare föremål.

Om vi få göra ett besök i verkstäderna och se, hur det går till vid 
tillverkningen av en
symaskin, måste vi häpna över allt det arbete och all den omtanke, som 
nedlägges på en sådan.
En symaskin består av ungefär 275 olika smådelar, som sättas ihop, och med 
varenda liten
del ha flera arbetare haft att göra.

Själva samhället Huskvarna ser ovanligt trevligt ut, ty de många arbetarna 
bo i nätta villor,
omgivna av trädgårdar, och där sköta de om sina blommor, när de äro lediga 
från
fabriksarbetet. Det är en glädje att se de prydliga, små husen med de 
välvårdade trädgårdarna
och veta, att det är arbetare, som ha lyckan att rå om all denna trevnad.
Huvudorten i hela detta fabriks- och slöjdområde
är Jönköping.


Johan Edvard Lundström.

När man kommer resande till Jönköping, tänker man knappast på att detta är 
en stor
fabriksstad, man tänker bara på hur vackert det är. Ty Jönköping har ett 
särdeles härligt läge  på en smal och låg
landremsa mellan Vättern och ett par småsjöar och med stupande, skogiga 
höjder i öster och
väster. Här uppkom
mycket tidigt en stad, ty förr i världen brukade de allra
flesta, som reste från mellersta Sverige till Skåne och Halland, fara 
sjövägen över Vättern,
och då låg Jönköping så bra till både som rastort och som handelsplats.

Staden har nu omkring 70 fabriker, och bland dem aro de båda 
tändsticksfabrikerna, som i
sitt slag äro de största i världen. Den äldsta av dem grundlades av Johan 
Edvard Lundström,
en ovanligt kraftfull och uppfinningsrik man och det var han, som först 
lyckades med
tillverkningen av fosforfria tändstickor. Detta var en stor förbättring, ty 
de stickor med'
svavel och fosfor, som förut begagnades, voro eldfarliga och giftiga, och 
arbetarna, som voro
sysselsatta i fabriken, ledo ofta skada till sin hälsa. De fosforfria 
tändstickorna fingo genast
stor efterfrågan och såldes vida omkring i utlandet. Ännu för några år 
sedan var det så, att
vart on svensk kom, om det än var till Amerika eller Japan, öfverallt fann 
han svenska tändsticksaskar.

Hur tändstickorna tillverkas hålles hemligt, men på senare tider har man 
dock lyckats göra
liknande tändstickor i andra fabriker i Sverige, och i utlandet försöker 
man också att göra
efter dem. Gör man ett besök i en av tändsticksfabrikerna, skulle man kunna 
tro, att det vore
en hel stadsdel med en mängd olika fabriker man hade framför sig. Ty så 
många byggnader och
så många höga, rykande skorstenar är det. Vi se också oerhört stora upplag 
av gråaktiga
trädstammar; det är aspar, av vilka man tar virket till stickorna. Det är 
eget att se dessa
stora stammar och veta, att de snart skola förvandlas till en otalig mängd 
små, tunna stickor.
Aspvirket införes från de ryska Östersjöländerna.

I Jönköping ligger en annan stor och omtalad
fabrik, som också anlades av J. E. Lundström, nämligen 
Munksjö, där det tillverkas papp och omslagspapper. 
Papperet tillverkas i allmänhet av cellulosa, som är 
en sorts trämassa. Denna måste först kokas och renas, 
sedan blir den hackad och liksom söndersliten av 
maskiner, som äro försedda med en mängd knivar. Genom 
hackningen blir hela massan som en tjock välling, och 
man kan inte längre se, att den egentligen består av 
trä. Medan massan är i detta lösa tillstånd, 
tillsättes lim. Det är detta, som gör papperet glatt; utan 
lim skulle det bli luddigt som läskpapper. Massan går 
genom den ena maskinen efter den andra och blir så 
småningom stadigare och mer sammanhängande; det 
beror därpå, att de fina trådarna eller fibrerna, som finnas 
i cellulosan, nu börja tvinna sig om varandra, och då bildas 
papperet. Men när man först ser, att det närmar sig 
till att bli papper, är det ännu mycket vått och måste 
torkas på flera sätt, bland annat genom att dragas 
över varma filtar. När papperet är färdigt, kommer 
det fram ur en maskin i en enda lång, sammanhängande 
räcka liksom tygvåderna ur en vävstol, och så klippes 
den av på tvären och längden, också genom en maskin, 
så att arken bildas.

Pappen göres för det mesta av lump, d. v. s. gamla, 
nötta tyger och lappar, som eljest inte duga till någonting. 
Nuförtiden användes ofta papp till taktäckning och är 
därför en mycket efterfrågad vara.

Munksjö papp och papper säljas mycket i utlandet, 
till och med i de främmande världsdelarna. Det har hänt, 
att svenskar, som varit i Japan, ha fört med sig hem 
papper, som de trodde vara mycket märkvärdigt, därför 
att det var tillverkat där borta i det främmande landet, 
men när de kommo hem, upptäcktes det, att det var 
Munksjö papper, fastän japanerna hade tryckt och färgat 
det, så att det ej var lätt att känna igen.



6. Grenna och Visingsö.

Det är något förnämt över Grenna och hela trakten 
däromkring, något som inte alls är likt det övriga 
Småland. Ståtliga herrgårdar, såsom Västanå och Vretaholm, 
omgivna av stora, härliga parker, ligga i stadens närhet, 
och på höjden ovanför skymtar den fina, vita ruinen av 
Brahehus. Naturen är storslagen. Om vi komma från 
Jönköping, ha vi till höger en hög, brant bergvägg, 
nedanför den ligger Grenna med alla sina trädgårdar, och 
mellan staden och Vättern utbreder sig en strimma jämnt, 
odlat land, en liten strandslätt. Grenna ser ut, som 
om det riktigt ville vara i fred: det har krupit 
ner under berget för att få skydd för blåsten, och 
det har liksom dragit sig ett steg tillbaka från 
Vättern, där så många människor färdas. Grenna är 
också en fredlig trädgårdsstad, en stad där man aldrig 
hör lokomotivens visslingar och där det om sommaren 
doftar av rosor på gatorna. Ett barn skulle tycka, att 
Grenna på högsommaren vore ett riktigt paradis, ty 
i trädgårdarna stå stora bigarrå- och körsbärsträd, som 
digna av frukt, krusbärsbuskarna sticka sina bärtyngda 
grenar ut på gatan, och på päronträden lysa de röda 
grennapäronen, som ej mogna förrän till vintern.

Från Grenna behöva vi blott gå några steg, så stå 
vi uppe på den branta bergmuren och se vid våra fötter 
en av de vackraste utsikter i Sverige: Vättern med 
Visingsö i mitten. 

Grenna.  Med utsikt över Vättern.

Vad den skiftar i färgen, den underliga sjön! Där 
nere i Grennas hamn är vattnet alldeles klargrönt, längre 
ut är det djupblått, och utanför Visingsös norra udde 
är det åter ljusgrönt. Jämn och slät, endast litet högre 
på mitten, tyckes Visingsö ligga och simma på vattnet. 
Om det är på sensommaren vi stå här uppe på Grennaberget, 
se vi den mellersta delen av ön med sina många 
sädesfält lysa som en enda sammanhängande, guldgul 
matta, vilken bjärt sticker av mot de djupgröna skogar, 
som täcka öns södra del. Bakom denna färgrika 
tavla resa sig på Vätterns västra strand mörka, 
allvarliga, skogklädda berg. Visingsö ser ut som en bit av 
ett vänligt, bördigt slättland, som händelsevis blivit 
kastat hit mellan Smålands berg.

När man stiger i land på Visingsö, ser man genast 
ett par nakna gavelväggar av sten, omgivna av lummiga 
träd. Det är mulen av det stora slottet Visingsborg, 
där en gång de mäktiga grevarna Brahe bodde. Det 
dröjde nära hundra år, innan det blev färdigt, men så 
var det också det präktigaste slott, som ägdes av 
någon adelsman i Sverige. Den mäktigaste av Brahesläkten 
var greve Per Brahe d. y.; det var han, som gjorde 
slottet färdigt. Det måtte ha varit vackert att se dess 
torn och koppartak spegla sig i Vätterns klara vatten. 
Han anlade också Grenna, som då för tiden hette 
Brahe-Grenna, och byggde på berget ovanför staden ett 
jaktslott, Brahehus. Det passade så bra för greve Brahe att 
bo på Visingsö, ty då var han mitt i sitt grevskap; dit 
hörde nämligen delar av Västergötland, Ostergötland och 
Småland, som lågo omkring Vättern.

På Visingsborg hade greve Per de präktigaste salar 
och gemak samt dyrbara samlingar av böcker och tavlor, 
ty han var en mycket kunnig och bildad man. Han 
ville också, att hans underhavande skulle få upplysning 
och kunskaper, och därför inrättade han på ön 
en lärdomsskola och dessutom ett tryckeri. Greve Per 
styrde som en kung i sitt grevskap; han dömde över 
sina underhavande, och invånarna på Visingsö kunde 
han till och med döma till dödsstraff. Men härligheten 
på Visingsborg blev icke långvarig. Per Brahe dog just 
i lagom tid för att slippa vara med om reduktionen, 
som berövade så många adelsmän deras rikedomar. Ett 
år efter hans död fick hans brorson, Nils Brahe, som 
var hans arvtagare, veta, att Visingsborg och hela 
grevskapet icke längre var hans utan kronans. Han 
lät då packa ihop en del av de dyrbarheter, som 
funnos där, och förde dem till Skokloster, vilket slott 
han också rådde om och som han fick behålla. Visingsö 
var sålunda statens egendom. Längre fram under Karl 
XII:s tid kommo många ryssar såsom fångar till 
Sverige, och en del av dessa blevo inkvarterade på Visingsborg. 
Så en dag år 1718 uppkom det eld i slottet, och 
det blev i grund förstört. Folket trodde allmänt, att 
elden var anlagd av de ryska fångarna. Slottet hade 
då stått färdigt icke mycket mer än 50 år.

Från slottet gå vi till en skog, som ligger i 
närheten. Genom denna gå breda, raka, gräsbevuxna 
gångar, och träden äro nästan alldeles lika stora; det 
är en planterad skog. Ekar och granar växa bredvid 
varandra, men ekarna ha en helt annan form än den 
vanliga, de äro höga men smala och ha inga grenar 
nedtill utan endast på stammens övre del. Att ekarna ha 
växt på detta sätt beror därpå, att man från början 
har planterat granar mellan dem, därav ha de tvungits 
att skjuta upp i höjden, och deras nedre grenar ha fallit 
av. När ekarna ha vuxit upp och blivit lagom höga, 


Visingsborgs slottsruin.

fällas granarna, och sedan få ekarna tillfälle att breda 
ut sig. Denna skog ser ju stelare ut än en, som har 
vuxit upp på naturligt sätt, men den är ändå vacker, 
de raka stammarna bilda liksom ståtliga pelargångar, 
och om försommaren är där inne ett jubel av tusentals 
fågelstämmor, det är, som om hela luften vore fylld av 
kvitter och sång. Ekskogen äges av staten, och den 
planterades för några och sjuttio år sedan för att skaffa 
förråd av virke till krigsfartyg. Man hade nämligen funnit, 
att ekar trivdes särskilt väl på Visingsö. Nuförtiden 
bygger man krigsfartyg av järn, men ekvirket 
kan komma till nytta på många andra sätt.

Det ligger en mängd mindre gårdar på Visingsö, 
och till dem höra alla de många åkrarna, som upptaga 
öns mitt. Gårdarna se nätta och välmående ut, alla 
omgivna av trädgårdar, där det växer blommor och 
fruktträd. Trädgårdsskötsel idkas som näring på ön och 
härstammar från greve Pers tid. En äpplesort, som 
heter »greve Pers bordsäpplen», odlas allmänt i trädgårdarna.

Den, som kommer på besök till Visingsö, tycker, 
att där är ljuvligt att vara; ön är så grön 
och lummig och bördig, och det är en sådan stillhet 
över den med dess skogar och dess fågelsång. Det är 
ett nöje bara att gå ned till stranden och se på det 
förunderligt blanka, genomskinliga vattnet.

Mycket roligt är det att göra en roddfärd längs 
efter öns östra strand söder ut. Då får man se, att strandens 
klippor på många ställen bilda alldeles vågräta plattor, 
som likna trottoarer. Klipporna bestå av sandstenar 
och skiffrar, och det är vågorna, som ha nött av 
dem på detta sätt. På somliga ställen gå djupa grottor 
in i strandklipporna, och ibland  ha vågorna 


Det inre av Visingsö kyrka.

svarvat till en klippa, så att den liknar nedre delen av ett 
runt fästningstorn. Vättern har alljämt stulit av ön; 
man vet, att den har varit större förr. När vi svänga 
om förbi Visingös södra udde, se vi åter ett torn, som 
reser sig längst ute vid stranden, men det är verkligen 
byggt av människohänder. Tornet, som nu ligger så 
ensligt och övergivet här, har, säges det, varit en del 
av en konungaborg, som hette Näs. Under en del av 
medeltiden gick det livligt till vid Visingsös sydliga udde. 
Massor av grant prydda båtar lade till här, och på stranden 
redo skaror av riddare med blanka rustningar och 
långa lansar. Det var också ett ställe, där det var 
lämpligt för svenska konungar på den tiden att 
uppehålla sig. Ville de resa till Västergötland, foro de på 
Vättern till Hjo, och på östgötasidan stego de i land 
vid Hästholmen, där det fanns en god hamn, vilket 
annars är sällsynt vid Vättern. Ville konungen återtåga 
söder ut till Danmark för att anfalla eller för att 
försvara sig, gick den närmaste vägen dit över 
Junaköping. Den mest berömde av de konungar, som höllo 
hov på Visingsö, var Magnus Ladulås, vilken också 
dog här.

Det berättas, att på norra udden av Visingsö också 
har legat en borg, där konungar bott i en ännu avlägsnare 
forntid. Men Vättern översvämmade den delen av 
ön, och det, som finnes kvar av den gamla borgen, ligger 
nu på sjöbottnen. Ett stycke från stranden höjer sig över 
vattenytan en stor sten, och det sägs, att den fordom 
skall ha legat på slottets borggård.

Om hur Visingsö blev till berättar en saga, att det 
en gång var en jätte, som bodde med sin hustru på Vista 
kulle, en bergspets vid Vätterns smålandsstrand. En 
gång blevo de båda bjudna på bröllop till en jätte, som 

bodde på Kinnekulle. De togo då ett enda hopp över 
Vättern till Hjo. Men när de skulle begiva sig hem, 
förklarade jättekvinnan, att hon icke orkade göra om 
det långa hoppet, och då ryckte jätten upp en torva jord 
från Hjotrakten och slängde den ut mitt i Vättern, så 
att hustrun fick kliva på den och så kom torrskodd hem 
till Vista kulle.



7. Något om Vättern.

Det finns ingen sjö i Sverige, som folk har 
undrat så mycket över som Vättern. Man har undrat 
över dess stora djup; förr trodde folket, som bor vid dess 
stränder, att den var alldeles bottenlös, åtminstone voro 
de säkra på att det var farligt att försöka mäta djupet. 
De trodde, att sjöjungfrun inte tyckte om, att man 
ville, utforska hennes rike och att den, som försökte det, 
skulle drunkna. Nu vet man, att Vättern på de djupaste 
ställena är mer än 100 -- ända till 120 meter -- djup. 
Så djup är ingen av de andra stora sjöarna i Sverige, 
och endast en och annan fjällsjö i Lappland är ännu 
djupare. Vättern har också, utom sitt stora djup, flera 
andra likheter med en fjällsjö. Den ligger högt över 
havet mellan bergsryggar och har samma förunderligt klara 
vatten, som fjällsjöar i allmänhet ha. På många ställen 
i Vättern är vattnet så genomskinligt, att man vid lugnt 
väder kan se ett föremål, som ligger på bottnen, där det 
är 10--14 meters djup; i de flesta andra sjöar är vattnet 
så orenat, att man inte tydligt kan se bottnen på större 
djup än ett par meter.

Vi ha redan nämnt, hur vattnet skiftar i färgen: 
ibland tycker man det är grönt, ibland blått, ibland 
nästan stålgrått, men alltid har det denna obeskrivliga 
genomskinlighet och renhet, som kommer oss att tänka 
på en källa.

Någonting egendomligt för Vättern är dess stora 
nyckfullhet: den ena stunden ligger vattnet spegelblankt, 
den andra börja vågorna gå höga. Samma ombytlighet 
visar sjön om vintern, då isen helt plötsligt kan bryta 
upp. Det har hänt, att fiskare, som varit ute och metat 
i en upphuggen vak på isen, vid ett sådant tillfälle i en 
hast befunnit sig drivande omkring på lösa isstycken 
och med knapp nöd kunnat rädda livet. Ibland börjar 
vattnet utan någon synlig orsak att svalla och fräsa, det 
kallar folket för »sjöskott». Någonting annat, som ökar 
det trolska med Vättern, är, att man så ofta ser hägringar 
på dess stränder.

En olikhet mellan Vättern och de flesta andra svenska 
sjöar är, att den är fattig på öar och har mycket 
få hamnar.

Som vattnet vid stränderna är djupt, i synnerhet 
i södra delen av sjön, finns det mycket litet vass, och 
detta återigen gör, att Vättern ej är så fiskrik, som man 
annars skulle förmoda om en så stor sjö. I vassarna 
bruka nämligen fiskarnas yngel uppehålla sig, ty där 
finna de skydd och föda. En mycket vacker och på samma 
gång välsmakande fisk, som dock trives särskilt väl i 
Vättern, är rödingen, en släkting till laxen. Den hör 
egentligen hemma i fjällbygder och tycker därför om kallt, 
klart och djupt vatten. Större delen av året lever rödingen 
på stort djup, men efter midsommar brukar han vandra 
in i vikarna, och man kan då stundom få se honom blänka 
till i vattenbrynet. En annan fisk, som förekommer ganska 
allmänt i Vättern, är laken, vilken mest fångas om 
vintern. Man fiskar också lax, i synnerhet i norra delen 
av sjön.

Fågellivet är inte heller särdeles rikt vid Vättern; 
det är lätt att förstå, att de steniga, branta stränderna 
icke kunna erbjuda någon trevnad åt sjöfåglar, som tvärtom 
älska bankar och en sank, grund strand.

Vättern och dess närmaste stränder, i synnerhet den 
södra delen med dess omgivningar av branta bergväggar, 
ser alldeles ut som en jättestor klyfta, vilket den i 
själva verket också är. Det har nämligen funnits en 
tid, då troligtvis den östra och västra bergväggen hängde 
ihop och bildade en platå. Men så en gång, många tusen år 
tillbaka, skedde en stor instörtning, varvid ett stycke av 
jordskorpan -- det som nu utgör Vätterns botten -- rasade 
ner. Sådana stora instörtningar ha skett på många ställen 
av jorden och bero därpå, att jordens inre, som är 
glödande, så småningom svalnar och därvid krymper ihop. 
Man har gissat, att det fortfarande skulle vara rörelser 
i jordskorpan under Vättern och att dessa skulle vara 
anledning till »sjöskotten», som vi förut talade om.

Vättern har ganska många tillflöden, men de äro 
alla mycket obetydliga; den avflyter genom den 
vattenrika Motala ström till Östersjön.



VÄSTERGÖTLAND.




Kinnekulle, sett från Vänern.

1. Kinnekulle.

Norra Västergötland, Skaraborgs län, är till större 
delen ett jämnt lågland, bördigt och tätt bebyggt. Över 
slätten höja sig några berg, som ha en högst egendomlig 
form. De äro icke rundade som våra vanliga gråstensberg 
utan platta upptill, alldeles som om  någon hade huggit
av toppen, och så sänka de sig ned till slätten i avsatser 
liksom stora trappsteg. Dessa avsatser kan man dock icke


alltid se från slätten, därför fäster man sig mest vid att 
det är skogiga höjder av en besynnerlig, regelbunden form, 
som ligga så underligt fristående på slätten. Det märkvärdigaste 
av dessa berg är Kinnekulle. På avstånd ser det 
alldeles grönt ut till följd av den skog och de många 
trädgårdar, som finnas där, men kommer man närmare, 
märker man snart, att det på Kinnekulle också finns 
stora, öppna, bebyggda marker. Det är ett stort berg, 
14 kilometer långt från den ena ändan till den andra 
samt 7 kilometer brett, och där finnas icke mindre än 
fem kyrkor. Tre hela socknar få rum på berget och 
dessutom delar av fem andra.

Vi börja att bestiga Kinnekulle från den södra 
sidan. Här märkas särdeles tydligt de där avsatserna 
eller trappstegen, som vi nyss talade om. Man går upp 
för en backe, så kommer man på slät mark, men ser 
framför sig åter en höjning -- det är den andra avsatsen, 
och det är fem sådana stora trappsteg på Kinnekulle.

Den första höjningen kallas sandstenskleven -- med 
»klev» menar folket här i trakten en brant backe -- och 
här består berggrunden av sandsten. Alldeles på branten 
av denna första avsats ligger en liten, gammal kyrka, 
en av de äldsta i Sverige, Husaby. Det är en ovanligt 
minnesrik ort, ty man tror, att Olov Skötkonung blev 
döpt här och att han sedan lät bygga upp en kyrka på 
denna plats.

Om denne kung går det här många sägner och 
berättelser. Det säges, att han blev döpt i en källa, som 
väller fram ur sandstenen invid kyrkan, att han har 
bott i ett rum i kyrktornet samt att två gamla stenkistor, 
som stå på kyrkogården, skulle vara hans och hans 
gemåls likkistor. Berättelsen om källan kan mycket väl 
vara sann men icke den om kistorna och om tomrummet; 
dock är det mycket möjligt, att Olov Skötkonung bott 
här någon tid, ty sedan han blev kristen, trivdes han 
bättre i Västergötland än i det hedniska Uppland.

Kring Husaby är avsatsen mycket bred, ända till 2 
kilometer, samt mycket bördig och väl odlad. Denna 
nedersta sluttning av Kinnekulle blev säkerligen bebyggd 
långt före de högre delarna av berget. Där uppe finnas 
många ställen med namn, som sluta på ordet »säter», t. ex. 
Gössäter, Hönsäter, Hjälmsäter, och detta tyder på att 
bönderna nerifrån brukat skicka sin boskap dit upp för 
att beta. Sandstensterrassen stupar mot slätten med en 
brant klippvägg, som man kan följa nästan runtom hela 
berget.

Den västra sidan av Kinnekulle är den vackraste, 
och därför bege vi oss dit, när vi lämnat Husaby. 
Vägen stiger sakta, och snart ha vi kommit upp på den andra 
terrassen. Nu ha vi sandstensterrassen under oss, och 
den är här på västra sidan för det mesta skogbeväxt, 
och nedanför breder sig Kinnevikens blåa spegel; till 
höger se vi en brant, rak klippvägg, som, där den ej skymmes 
av träden, lyser fram med en bjärt, röd färg, vilken 
vackert bryter av mot grönskan. Långt ovanför denna 
brant reser sig en skogig höjd, som nästan ser ut som ett 
berg för sig, men det är Kinnekulles topp, Högkullen. 
Det är präktiga, frodiga åkrar och ängar här på den andra 
terrassen, ty jordmånen är mycket bördig. Kinnekulle 
har en rikedom av fruktträd, särskilt körsbärsträd, och 
många av dessa äro så gott som vilda. De söndagar 
under sommaren, när körsbären äro mogna, de så kallade 
»bärsöndagarna», går det livligt till här uppe, ty då 
samlas hit ungdomen från bygderna runt omkring. De komma 
för att mot en mycket ringa penning få äta sitt lystmäte 
av körsbär och dessutom träffa varandra och roa sig. 


Medan vi gå här på den andra avsatsen, se vi på 
ett ställe, hur rök stiger upp, som man tycker från 
själva marken. Omkring ligga stora grushögar, som 
äro så bjärt eldröda, att de lysa på långt håll. Röken 
kommer från kalkugnar, där man bränner kalksten till 
kalk. Detta är en ganska viktig industri på Kinnekulle, 
och allting är så bra iordningställt för den. Den bergart, 
som bildar den andra avsatsen, kallas för alunskiffer, 
och den ligga inbäddade en mängd runda eller avlånga 
stenar, som folket kallar »orsten». Dessa stenar bestå av 
kalksten, och om man slår sönder en sådan, finner man 
vanligen i den en mängd försteningar, antingen 
hela djur eller delar av dem, i synnerhet är det gott 
om de underliga kräftdjur, som vimlade i de forntida 
haven och som kallas trilobiter. Att orstenen hade 
värde, därför att den kunde brännas till kalk, det hade 
invånarna på Kinnekulle länge vetat, men de tyckte, 
att det var dyrbart att anskaffa ved till bränsle 
för kalkugnarna, och att skiffern kunde duga till 
något, det hade de aldrig trott. När de höllo på att bryta 
sten i ett stenbrott, kastade de alltid bort skiffern, som 
de helt föraktligt kallade »kråkberg». Men nu har man 
funnit, att skiffern kan bli till mycket gagn, ty den 
innehåller kol och kan användas till bränsle vid 
kalkbränningen. Denna går till på det sättet, att helt nära 
ett stenbrott lagar man i ordning en ugn, och i den 
lägges varvtals skiffer och kalksten. Så tänder man 
eld på skiffern i nedre delen av ugnen, lågorna sprida 
sig snart över alla varven, och skiffern glöder som kol. 
Så får det brinna några dar, ibland längre, och sen tar 
man ut kalken, som då är bränd. Skiffern, som förut 
var svartgrå, har nu fått den nyss omtalade röda 
färgen. Den brukar ofta användas till grusning av vägarna 
och gör dessa rödaktiga.


Kalkugn på Kinnekulle.

Vi fortsätta vägen och komma fram till herrgården 
Råbäck, som är berömd för sin park, där det finns de 
ståtligaste blodbokar och valnötsträd samt en gammal ihålig 
ek, som är så stor, att dess inre bildar en hel kammare, 
där omkring 11 personer kunna få rum. Helt nära 
Råbäck ligger Kinnekulles turisthotell, ovanligt täckt, 
inbäddat i grönskan. Strax invid hotellet ligga Munkängarna, 
som egentligen icke äro ängar utan präktiga 
lövlundar. Ekar, askar, lindar växa här, stolta och raka, 
invid varandra, och högt över våra huvud fläta de 
tillsammans sina kronor till ett lövtak, som skänker skugga 
och svalka även den hetaste sommardag. Marken är 
betäckt av buskar och en gles matta av oftast bredbladiga 
växter. Luften är fylld av stark löklukt, ty den vitbloinmiga 
ramslöken växer här i stora massor. Det är något 
så obundet och fritt över växtligheten, träden äro 
yppigt lummiga, och örterna ha ostört fått leva sitt 
undangömda liv där inne i skuggan.

Munkängarna ligga alldeles nedanför kanten av den 
tredje terrassen, och när vi genom dem komma fram till 
den berömda Mörkeklevs grotta, få vi se på nära håll 
samma röda klippvägg, som vi förut under vår färd 
på landsvägen sett skymta på avstånd och som av 
befolkningen kallas Rödstenskleven. När man betraktar den 
närmare, ser man, att stenen består av tunna skivor 
eller lager, som ligga ovanpå varandra och skjuta ut 
olika långt, så att hela klippväggen blir liksom taggig. 
Det är lätt att se, att denna bergart är kalksten. 
Rödstenskleven kan man också följa runtom hela Kinnekulle 
utom på ett eller annat ställe, där den är täckt 
av grus. Här vid Mörkeklev är den urholkad och bildar 
en grotta, och ovanför grottan är berget rundsvarvat, 
på det sättet som är vanligt med kalkklippor vid 
havsstränder och som vi mycket väl känna igen från 
Gottland. På flera andra ställen på Kinnekulle ser man 
liknande klippformer. Det är ju egendomligt, att berget 
kan vara bildat på detta sätt här mitt inne i skogen, 
långt från stranden.

Från Munkängarna är det icke långt till Hellekis, 
en ståtlig herrgård med lummiga parker och alléer, som 
också bära vittne om Kinnekullejordens bördighet. 

Den röda kalkstenen är endast nedersta delen av ett 
stort kalkstenslager, som bygger upp Kinnekulles tredje 
trappsteg och som har en tjocklek av över 50 meter. Denna 
kalksten bildar en jämn och slät platå, som sträcker sig 
omkring södra, östra och västra Kinnekulle. På denna 
slätt går också en landsväg fram, »den övre vägen». Här 
se vi ett helt annat slags landskap än det, som fröjdade 
våra ögon där nere. Här är kallt och ödsligt, kalkstenen 
ligger på många ställen bar utan all mylla, och 
endast några få växter ha satt sig fast i bergets springor. 
Landskapet påminner om Ölands alvar och om hedarna 
på Gottland. Kringströdda stenhällar visa, att sten brytes 
litet varstans. Mitt i ödsligheten ligger Västerplana 
kyrka. I dess närhet ligger berget så bart, att man 
verkligen kunde tro sig vandra på en stenlagd gård. 
Västerplana kyrka är gammal och användes icke mera, 
i stället går folket till Medelplana kyrka, som ligger 
ett stycke längre i norr, där den värsta ödsligheten börjar 
ta slut. Mitt emot på östra sidan av berget ligger Österplana 
kyrka på en alldeles liknande naken kalkstensslätt. 
Det är klart, att de tre kyrkorna ha fått sitt namn av 
den jämna terrass, där de ligga.

Man behöver endast betrakta en kalkstensbrant på 
Kinnekulle för att förstå, att människor snart skulle 
komma på den tanken att bryta denna sten. Den låter ju 
så bra klyva sig i plattor, som man kan stenlägga med 
eller använda till golv. Också vet man, att det på 
Kinnekulle har funnits kalkstensbrott redan under 
medeltiden. Då var det allmänt bruk att ovanpå gravarna 
lägga en stenhäll, och i denna var ofta inhuggen en bild, 
som föreställde den döde. Till sådana hällar passade 
kalksten särskilt bra, därför att det går lätt att hugga ut 
bilder i den. Den mesta kalksten, som bröts på Kinnekulle, 
användes till sådana gravstenar, och därför kalla stenarbetarna 
ännu i dag ett visst lager av kalkstenen, som är 
särskilt fast och lämpligt för brytning, »likhäll». Nuförtiden 
begagnas kinnekullekalksten till trappor, till 
trottoarer, till prydnadssten för byggnader och till många 
andra ändamål. Men den sten, som användes härtill, 
är icke den röda, som ligger bar i rödstenskieven, utan 
en av annat slag, som är grå till färgen.


Ortoceratit.

När stadsborna gå i sina trappor, trampa de ofta 
på sten från Kinnekulle. Var och en, som har ögonen med 
sig, har ibland sett i trappstenarna några långa, 
besynnerliga tappar, liksom avdelade i flera fack. »Stenkolvar» 
kallar folket dem, och de äro förstenade kvarlevor 
av ortoceratiter, dessa urgamla djur från silurhavet, som 
vi förut ha talat om. Nedre delen av deras kropp 
var omsluten av ett långt, tappformigt skal, och detta 
stod lodrätt i vattnet, medan de simmade omkring och 
fångade sin föda. Liksom bläckfiskarna hade de 
troligen långa, köttiga armar, med hvilka de omslingrade 
och dödade andra djur, som de förtärde. De kunde bli 
så stora, att somliga hade ett skal, som var tre meter 
långt. Man kan väl undra på, huru de buro sig åt för 
att med detta tunga skal röra sig i vattnet, men deras 
kropp var så underbart inrättad, att skalet ej blev så 
tungt. Det är, som vi nyss nämnde, indelat i flera kamrar; 
ortoceratitens mjuka delar fyllde inte upp alla dessa, 
utan allteftersom djuret växte till, flyttades kroppen 
ut till de yttre kamrarna, och de inre fylldes med luft, 
vilket gjorde, att skalet blev lättare. En tid voro 
ortoceratiterna skapelsens herrar, men så småningom blevo de 
undanträngda av fiskarna. Den kalkstenen, i vilken 
ortoceratiterna förekomma så tätt, kalla de lärda ortoceratitkalksten, 
och det är den, som bildar Kinnekulles tredje 
terrass. 

Ovanför kalkstensterrassen reser sig Högkullen, tvär 
och brant. Den nedre delen av densamma består av skiffer, 
den översta av trapp eller diabas. När man börjar 
bestiga den, kommer man åter i en helt annan omgivning. 
Det är ett riktigt skogslandskap, här och där litet 
öppen mark med åker och äng och ett litet nätt torp, 
men för det mesta är marken beväxt med höga granar, 
som se lika kraftiga och friska ut som lövträden på 
Munkängarna. På branta skogsstigar komma vi fram till 
toppen, och på vägen plocka vi upp en bit trapp och se, 
att den är en mörk, tät sten, som är olik både de 
sandstenar, kalkstenar och skiffrar, som vi sett förut på 
Kinnekulle. I trappen förekomma inga petrifikat.

På toppen finns det ett utsiktstorn, och därifrån 
ser man vida omkring åt alla håll. Man ser Lidköping, 
Mariestad och Skara, och i sydost skymtar man till och 
med Omberg vid Vättern. Nedanför våra fötter utbreder 
sig Västergötland med sina skogar, sina åkrar, sina 
slingrande åar och sina underliga terrassformiga berg. 
Häruppifrån ser man riktigt, att Billingen, Mösseberg, 
Ålleberg och de andra Västgötabergen äro nära släkt med 
varandra och med Kinnekulle. Alla äro de tillplattade 
upptill, och de flesta sluta på ena sidan med en tvärt 
avskuren brant och på den andra med en långdragen sluttning. 
Det där tvärskurna hos dem gör dem så olika 
våra vanliga gråstensberg. Man vet också, att alla dessa 
berg till sitt inre äro bildade på samma sätt som 
Kinnekulle. Längst bort i väster stänges utsikten av ett 
par av de andra syskonbergen, Halle- och Hunneberg. 
Dessa två tyckas härifrån vara skilda åt bara av ett 
djupt hak, och raka och branta, som de resa sig där borta 
vid ingången till Västergötland, se de ut som väldiga 
murar av en gammal fästning.

*

Låt oss nu, medan vi stå här uppe, tänka litet på 
huru dessa besynnerliga berg ha uppkommit.

Sandstenen, kalkstenen och skiffrarna, som ligga 
så ordentligt i varv på varandra, ha bildats på 
bottnen av ett hav, och att detta hav var silurhavet, 
kunna vi förstå på de försteningar av t. ex. trilobiter 
och ortoceratiter, som finnas i Västgötabergen. Trappen, 
som ligger överst på Kinnekulle och flera av de andra 
bergen, kan icke ha bildats i vatten, utan den har bildats 
av lava eller liknande ämne, som slungats upp ur jorden 
under något vulkanutbrott. Nuförtiden förekomma ju 
aldrig vulkanutbrott i vårt land, men så har det icke 
alltid varit. Detta vulkanutbrott skedde troligen, medan 
det, som nu är Västergötland, ännu var sänkt under 
vet. Så småningom drog sig vattnet undan, och det, som förut varit 
havsbotten, blev nu torrt
land.

Nedanför Kinnekulle består berggrunden nuförtiden av gråsten, men i denna 
uråldriga
forntid sträckte sig samma slags sandstenar, kalkstenar och skiffrar, som 
vi nu finna i
Västgötabergen, över stora områden och bildade troligtvis en stor slätt.

Det ena årtusendet gick efter det andra, jorden täcktes av växter och 
befolkades av djur. De
siluriska bergarterna, som äro ganska lösa, förstördes så småningom av 
frosten, av sand och
stenar, som floderna förde med sig, och på andra sätt. Förstörelsen gick så 
långt, att till sist
voro dessa bergarter liksom bortskrapade, och den hårda gråstenen, som de 
underst vilade
på, blev synlig. Men här och där stodo kvar liksom några ruiner av 
silurhavets avlagringar,
och det är de nuvarande Västgötabergen. - Men varför ha just de blivit 
bevarade? Jo,
troligen därför, att här voro de lösa bergarterna övertäckta av trappen, 
som är mycket hård
och hade tjänat som skydd för dem.

Efter långa tidrymder - fråga icke hur långa, ty det veta vi ej - blev här 
dött och ödsligt, den
stora isen täckte landet, över den stucko blott några bergstoppar upp här 
och där, men en av
dessa var Högkullen.

Åter hoppa vi över några årtusenden... isen har dragit sig tillbaka, 
nedanför Kinnekulle
svallar havet, den övre delen av berget är förvandlad till en ö, och 
vågorna slå mot
kalkstensterrassens väggar. Nu förstå vi, varför dessa på somliga ställen 
äro så
rundsvarvade.

Så småningom sjönk vattnet, Kinnekulles nedersta terrasser blefvo torra, 
och slutligen
visade sig hela Västgötaslätten med ungefär samma utseende, som den nu har.

Hädanefter skulle människan gripa in i dess historia.


2. Västgötaslätten. Svältorna.

Södra och norra Västergötland utgöra de största motsatser till varandra. 
Landet i norr
omkring de platta Västgötabergen är en av Sveriges bördigaste slätter och 
bästa sädesbygder.
På grund av den goda jorden bosatte människor sig här mycket tidigt, och 
landet är fullt av
minnen från den allra äldsta forntiden. I början av medeltiden var norra 
Västergötland nästan
den förnämsta bygden i Sverige, åtminstone den som bäst följde med sin tid. 
Där infördes
kristendomen först, där uppfördes de första kyrkorna, och ett av Sveriges 
första kloster,
Varnhem, byggdes här vid foten av Billingen. De medeltida konungarna, som 
ej hade någon
bestämd huvudstad, bodde ofta i Skara eller på någon borg där i närheten, 
och på
Västgötaslätten utkämpade de många blodiga strider. Man kan knappast färdas 
en mil i norra
Västergötland utan att höra ett namn, som är bekant från Sveriges historia. 
Genom Västergötland gick den stora stråkvägen, som förde till Västerhavet, till 
Danmark och till
Norge, och Skara blev en så viktig och betydande ort, därför att det låg 
invid denna väg. Den
tiden kunde man på Skara gator den ena gången få se ståtliga riddersmän och 
präster, som
voro på väg till det övre Sverige, kanske hade bud att framföra till 
konungen, en annan gång
långa tåg av hästar, som buro tunga bördor klövjade på ryggen. Nu är Skara 
inte längre någon
medelpunkt för handel och samfärdsel, utan det är en liten lugn och fredlig 
gammaldags stad,
som varje svensk gärna besöker för dess minnens skull och för att se dess 
gamla, mycket vackra domkyrka.

Västgötaslätten är tätt odlad med åker vid åker. Den säd, som mest odlas 
här, är havre, som användes
till foder åt nötkreatur och hästar. På sensommaren är slätten rutig av de 
många fälten:
åkrarna med den mognande höstsäden lysa gula, havrefälten stå ännu gröna, 
och
trädesåkrarna ligga mörka emellan. Flera åar ringla sig långsamt fram genom 
slätten. Alltid
ser man något av landskapets många terrassformiga berg, vilka i allmänhet 
äro skogklädda
och bilda ett behagligt avbrott mot det jämna slättlandet.


Brödbakning.

Om vi så förflytta oss till trakten omkring Herrljunga, vilket olika 
landskap vi då få se!
Marken översållad av stora stenar, vilt kastade omkring huller om buller, 
alldeles som om några jättar nyss hade haft en
väldig strid här och begagnat stenar som kastvapen. 
Mellan stenarna växer ljung men, ingen skog. Det är 
det dystraste och ovänligaste landskap man kan se. Nu 
befinna vi oss i den trakt, som för sin ofruktbarhets 
skull har fått namnet Svältorna. De utbreda sig emellan 
järnvägsstationerna Herrljunga, Vårgårda och Ljung.

På somliga ställen ser det icke fullt så dystert ut, 
där äro stenarna icke så stora, och marken buktar sig i 
höjder och sänker, alltid beklädda med ljung; men 
ödsligt är det i alla fall, och nästan aldrig ser man på dessa 
milsvida sträckor en stuga. Svältorna äro så gott som 
obebodda. Dock har här förr varit en skogstrakt; det 
vet man därav, att man i mossar har funnit tjocka 
trädstammar, och det händer också, att man träffar på en 
gammal stuga, byggd av det präktigaste ekvirke. De 
skogar, som funnits här i forna dagar, bestodo nämligen 
av ekar. Det har gått här som på så många andra 
ställen, att skogen höggs ned och landet blev en 
ödemark. Nu har man börjat plantera tallar på Svältorna, 
och dessa upptaga ett mycket mindre område nu, än de 
gjorde för en femtio år sedan.




3. En stad, som blev till mot sin vilja.

Om vi följa Herrljunga--Boråsbanan söder ut, komma 
vi snart in i Viskans dalgång. Nu blir allt förändrat 
igen: ett vackert berglandskap med skogiga höjder, 
med sjöar och forsar. Vi befinna oss också i Västergötlands 
högland, som hänger tillsammans med småländska 
höglandet. Trakten omkring städerna Borås och Ulricehamn 
utgör den högsta delen av detta bergland. Här 
upprinna Tidan och Lidan, Viskan och Ätran. Eget är,
att Tidan och Ätran, som sedan flyta åt så skilda håll, 
upprinna endast en halv kilometer från varandra.

Det västgötska höglandet påminner i många fall 
om det småländska. Det har överflöd på sjöar och 
myrar, och ännu är där på de flesta ställen gott om 
barrskog. Förut funnos här präktiga bokskogar, som födde 
stora hjordar av svin, men dessa skogar föröddes. 
Jordmånen är i allmänhet stenig och mager, och alltsen gamla 
tider ha invånarna omöjligt kunnat livnära sig med 
åkerbruk. Därför brukade de tillverka träsaker -- skålar, 
slevar och dylikt -- samt vävnader och smiden. Varorna 
fördes omkring och såldes av män från samma trakt, 
så kallade »skålknallar».

Dessa gårdfarihandlande vandrade med sina varor 
på ryggen från gård till gård och kommo till nästan alla 
trakter av Sverige. Men detta sätt att idka handel var 
egentligen icke tillåtet efter lagarna. Vart stånd skulle 
nämligen sköta sitt arbete: de, som voro borgare i 
städerna, skulle idka handel, och bönderna skulle bruka 
jorden; all handel skulle försiggå i städerna, och lantborna 
skulle komma in dit, när de ville göra uppköp. Därför 
blevo handlandena i städerna mycket förbittrade på dessa 
bönder från södra Västergötland, som vandrade omkring 
och togo handeln ifrån dem. Vad hade bönder med handel 
att göra? tyckte de. De klagade därför många gånger 
hos konungen över västgötaböndernas olagliga »landsköp», 
som det kallades.

När Gustav II Adolf en gång var i Göteborg, fick 
han åter höra dessa klagomål från köpmännen, och då 
-- berättas det -- skickade han bud, att han ville tala 
med några av de förnämsta bönderna från skålknallarnas 
bygd. När de kommo inför konungen, sade han dem, att 
nu finge de välja mellan två ting: antingen skulle de sluta 
med handeln, eller också, om de ville fortsätta den, måste 
de bygga en stad, bli borgare i den och betala sådan skatt 
som andra handelsmän i riket. Då ursäktade bönderna sig och 
sade, att de hade så litet och så ofruktbar jord, att de icke 
kunde nära sig av den, utan därför måste de fara omkring och 
sälja, vad de med sina händer hade tillverkat. Då svarade 
konungen: »Hela Ingermanland står öde, där behövs bönder, gån 
ut och betänken eder!» Bönderna fingo nu gå ut i ett annat rum 
och överlägga; de förstodo, att om de inte lydde konungen, skulle 
de bli skickade långt bort till Ingermanland, som nyss hade 
blivit erövrat från ryssarna. Det ville de till intet pris vara 
med om, det vore ju landsförvisning. Och när de sedan åter i
nsläpptes till konungen, förklarade de, att de ville rätta sig 
efter hans vilja, bygga en stad och bosätta sig där.

På detta sätt kom Borås till. Ståthållaren på Älvsborg, Nils 
Stjernskjöld, bestämde platsen, där staden skulle ligga, och 
den fick till vapen två ullsaxar. Den låg mitt i den bygden, 
varifrån skålknallarna utgingo, och det var nu konungens mening, 
att alla sådana skulle bosätta sig i staden. Han ville också, 
att de, som tillverkade gårdfarivarorna skulle flytta in i 
Borås, och därför befallde han, att det ej fick finnas några 
hantverkare på närmare håll än 4 mils avstånd från staden. 
De, som blevo borgare i Borås, fingo stora rättigheter och 
privilegier: de skulle få fara omkring i hela riket, var de 
ville, och sälja sina varor, vilket icke var tillåtet för 
köpmännen i andra städer. Men det gick ändå trögt med böndernas 
övergång till stadsbor. De, som idkade gårdfarihandel, voro 
också spridda i icke mindre än 7 härad -- Ås, Veden, Gäsene, 
Redväg, Bollebygd, Mark och Kind -- och det var ju ingen 
möjlighet, att de allesammans


kunde flytta ihop i Borås. Inte heller kunde det hindras,
att det fortfarande bodde många hantverkare i trakten
omkring Borås på mindre än 4 mils avstånd. Med dessa hade myndigheterna 
mycket besvär.
Några få år efter stadens grundläggning befallde Gustav II Adolf, att om de 
icke förpassade sig
in i staden och bosatte sig där, skulle »de tagas i knektehopen», d. v. s. 
göras till soldater och
sändas ut i krig. Smederna i synnerhet voro uppstudsiga och ville på inga 
villkor bli
stadsbor. En gång hotades de med att om de inte flyttade in till sin stad, 
skulle de mista alla
sina verktyg, och deras smedjor skulle rivas ned. Slutligen gick det så, 
aft en hel mängd
slöjdare och gårdfarihandlande läto skriva sig i Borås och betalade skatt 
som borgare där men
fortsatte att bo på landet.

På 1700-talet blev det lag på, att inte endast boråsborna utan invånarna i 
alla de
nyssnämnda sju häradena skulle äga rätt att färdas omkring i riket och 
bjuda ut varor, som
hade tillverkats i bygden.

Gårdfarihandlandena voro fortfarande mycket illa sedda av köpmännen i andra 
städer, och
dessa klagade ideligen hos konungen och hos riksdagen över all den förtret 
de ledo genom dem.
De voro också avundsjuka för alla privilegier, som Borås hade fått. 
Jönköping, Lidköping och
Växjö klagade, men märkvärdigare var, att till och med det avlägsna Visby 
blandade sig i
saken och bittert beklagade sig över att västgötarna kommo ända bort till 
deras ö och
förstörde handeln för de infödda köpmännen. Myndigheterna togo nästan 
alltid parti för Borås
och svarade, att västgötarna hade rätt till denna handel och att det 
fattiga folket behövde den
för att kunna livnära sig.

På 1700-talet och åtminstone första hälften av 
1800-talet var skålknallen en egendomlig företeelse, som var välbekant överallt 
på svenska
landsbygden. Ofta gick han till fots med stora tygrullar på ryggen, täcken 
och ylleschalar på
armen. Ett alnmått hörde också till hans utstyrsel och ibland en 
ringklocka, varmed han
tillkännagav sin ankomst. När han kom till en by, samlade sig i synnerhet 
kvinnorna
omkring honom, sågo på hans varor och pratade. 


Västgötsk gårdfarihandlare.

Knallen var munvig och talade bra för det han bjöd ut, han 
visste också att
berätta många nyheter från andra orter. Om köparna inte hade reda pengar 
till hands, så gav
han dem gärna gods på kredit. Räkenskaper förde han inte och kunde 
vanligtvis inte skriva,
men han hade utomordentligt gott minne, och olycklig den,

som inte betalade sin skuld till honom. Knallen kom tillbaka och krävde, 
ända till dess han
fick ut sin fordran.

En och annan av dessa gårdfarihandlande blev till mycken nytta för sin 
hemort, ty när han
slutade sina vandringar, slog han sig med kraft på åkerbruket och kunde då 
offra pengar
därpå; dessutom hade han under sina färder sett mycket och införde nu nya 
redskap och nya
brukningssätt.

Nuförtiden, när vem som helst får idka handel och det är så gott om 
ångbåtar och järnvägar,
är västgötarnas gårdfarihandel starkt i avtagande, men alldeles slut är den 
ännu icke.



4. Slöjdbygden.

Träslöjden hade uppkommit redan i de stora bokskogarnas tid. Då var det 
vanligt, att de
fattiga gingo i skogen och fällde utan lov stora träd för att få virke till 
baktråg, skålar och
fat. Detta ansågs icke som något brott på den tiden, då skogen hade så 
litet värde. Man tror, att
namnet »skålknalle» uppkom just på grund av de många träskålarna, som de 
kringresande
västgötarna bjödo ut.

Sedan de stora skogarna försvunnit, började emellertid vävningen få mer 
betydelse än
träslöjden. Det var i början mest vävnader av linne och hampa, som 
tillverkades. Först i
början på 1800-talet började kvinnorna väva tyger av bomullsgarn, men sen 
tog denna
tillverkning så stor fart, att den blev den förnämsta i trakten. Numera 
tillverkas det
omkring 9-12 millioner meter handvävda bomullstyger årligen, och 
befolkningen har därav
en inkomst av nära 900,000 kronor per år. En


orsak till denna förändring ligger däri, att linet är besvärligt att sköta 
och bereda, då
bomullsgarnet däremot erhålles för ganska billigt pris.

Vid tillverkningen av bomullstyger går det ofta till på det sättet, att en 
man, som har litet
pengar, en »förläggare», som det kallas, köper upp garn och skaffar 
mönster, och så lämnar
han detta till en väverska och ger henne en viss betalning för var meter 
hon väver. Invånarna
i Mark bruka räkna sin inkomst i alnar väv och icke i spannmål som andra 
bönder. De flesta
förläggare ha många väverskor, som arbeta för dem. Detta arbetssätt 
användes i synnerhet i
Marks, Kinds och Vedens härad. I många små stugor höres vävstolen dunka 
hela dagen
igenom, hustrun i huset väver det flitigaste hon kan för att få bröd åt de 
små. Ofta bruka
mannen och barnen hjälpa till med att spola.

I synnerhet under den första tiden voro nog förläggarna ofta kärva 
affärsmän, som behandlade
väverskorna ganska hårt och betalade dem så litet som möjligt. Det var ofta 
bönder, ibland
gårdfarihandlande, som blevo förläggare. En flitig arbeterska, som satt vid 
sin vävstol hela
dagen, kunde förtjäna högst 50 öre per dag, många gånger mindre. Nu har en 
väverska det
något bättre, hon kan förtjäna bortemot 90 öre eller 1 krona om dagen; det 
är visserligen ej
mycket, men hon är ändå glad att kunna utföra arbetet i hemmet och ej 
behöva gå ifrån sina
barn.

Numera finnes det i denna samma trakt en mängd fabriker, där man har 
vävstolar, som
drivas av maskiner. De flesta av dessa fabriker ligga i Borås, men det 
finns också en hel
mängd på andra orter. Rydboholm, Fritsla, Rydal äro stora fabrikssamhällen 
med tusentals
invånare vardera. Utom väverier finnas på dessa platser

också spinnerier, där man tillverkar det garn, som 
behöves för vävstolarna, samt färgerier. Ingen annan svensk 
ström driver så många fabriker som Viskan.

Sven Eriksson.

Den äldsta av dessa stora anläggningar är den vid 
Rydboholm. Den anlades av en man från Mark, som 
hette Sven Eriksson, och hans namn är känt av alla 
i knallebygden. Hans mor var den första väverska, som 
började väva tyger av bomullsgarn.



Ett västgötahem.


När han var 18 år, beslöt han att bli förläggare. 
Men det bomullsgarn, som han behövde, ville han inte 
köpa i andra hand, ty han tänkte, att han kunde få det 
för bättre pris, om han själv köpte det i Göteborg. Varpå 
han tog en matsäckspåse på ryggen och gick till fots 
den långa vägen till denna stad. När han kom hem 
igen, hade han gått 12 mil, och på ryggen bar han två 
buntar bomullsgarn. Dessa garnbuntar bleve grundplåten 
till den stora förmögenhet han sedan förvärvade sig.

Sven Eriksson lämnade ut sitt garn till väverskorna 
och vandrade sedan själv omkring för att sälja tygerna. 
Han hade alltid goda varor och hade ett raskt och glatt 
sätt, vilket gjorde, att han fick många kunder. En stor 
dag, som han aldrig glömde, var den, när han hade 
råd att köpa sig en häst, så att han slapp att själv 
bära alla tygbuntarna. Affären ökades efter hand så, 
att han antog allt fler och fler väverskor, och en tid 
voro de 1,500.

Men han ville driva verksamheten i ännu större skala, 
han ville ha milliontals alnar väv att sälja, och så 
anlade han ett litet stycke söder om Borås vid ett av 
Viskans vattenfall Rydbohoims mekaniska väveri. 
Något senare anlade han vid Viskafors stora fabriker, allt 
för vävnader eller industri, som står i samband med 
vävning. Genom alla sina anläggningar skaffade Sven 
Eriksson bröd åt tusentals familjer i sin bygd. Han var 
god mot sina många arbetare och hjälpsam mot de fattiga. 
Själv blev han till sist millionär och ägde sexton gårdar; 
men oaktat sin rikedom var han mycket enkel. Han ville 
inte kallas »herre» utan var stolt över att vara en svensk 
bonde, och länge sedan han blivit en rik och ansedd man, 
gick han klädd i markbornas folkdräkt.

Sedan fabriksverksamheten väl var börjad här, i 
bygden, utvecklades den allt mer och mer, och nu finnes det 
i Borås 97 fabriker. Maskinerna i väverierna skötas mest 
av kvinnor, och om man går en kväll på Borås' gator, 
ser man hela skaror av unga flickor strömma ut från 
fabrikerna. Många unga kvinnor tycka det är roligare 
att arbeta i fabriken tillsammans med så många kamrater 
än att väva hemma, och en tid kunde man nästan vara 
rädd för att hemvävnaden skulle försvinna.

Så har det lyckligtvis icke gått, utan många väverskor 
fortsätta att ta emot arbete i sina hem. Fabrikstygerna 
kunna ju tillverkas mycket fortare och äro 
därför billigare än de handvävda, men dessa äro mycket 
varaktigare och ofta vackrare, och därför har det på 
sista tiden blivit stor efterfrågan på hemvävda linne- och 
bomullstyger.

Kvinnorna i dessa härad utföra också ett annat slags 
hemarbete: de sticka på stickmaskin strumpor, lösa 
delar till ylletröjor och andra ylleplagg, vilka därefter 
sättas ihop och göras färdiga på en fabrik. Många kvinnor 
ta också hem sömnad och förfärdiga olika klädespersedlar. 
Dessa säljas sedan färdiga i bodar i Borås och även på 
andra håll.

Den gamla träslöjden, som sedan urminnes tider 
idkats i denna trakt, fortlever ännu i flera socknar. I 
synnerhet tillverkas en mängd enkla möbler, som för 
oerhört billigt pris säljas runt omkring i mellersta 
Sverige. Dessutom slöjdas här allahanda husgeråd av trä, 
såsom skedar, slevar, ämbar, baljor. I andra socknar 
åter förfärdigas bleckkärl och kardor; ofta har var socken 
sin särskilda tillverkning. All den tid, som lämnas ledig 
från åkerbruket, användes till denna hemslöjd, och hela 
familjen hjälpes åt i arbetet, så att även barnen tidigt 
få börja vara med. Därigenom uppövas händighet och 
färdighet, så att arbetet går mycket fort. Detta är också 
nödvändigt, ty eljest skulle förtjänsten bli alltför ringa, 
då slöjdföremålen ju äro ytterst billiga.

En trakt, som inte hör till de sju häradena men som 
ändå har mycket stor hemslöjd, är Kullings härad, som 
ligger norr och söder om Alingsås. Här sker en stor 
tillverkning av olika slags korgar. Små handkorgar av 
halm och spån försäljas härifrån ända upp i Norrland vid 
norska gränsen; större korgar, dels för potatis och fisk, 
dels för kol förfärdigas även i stor mängd. Kolkorgarna 
användas av järnvägarna, och det har hänt, att 150,000 
korgar blivit uppköpta på ett år. En annan socken i 
samma härad tillverkar mattor och kassar av tall- och 
granspån. Träskotillverkning förekommer också här liksom 
i Småland. 

Tack vare denna utvecklade hemslöjd äro delar av 
den fattiga bygden i södra Västergötland lika tätt 
befolkade som Västgötaslatten.




Ölands alvar, strax utanför Borgholm.

KALMAR SUND OCH ÖLAND.

De kuststräckor, som ligga på var sin sida om Kalmar 
sund, äro mycket olika varandra. I väster småländska 
kusten, liksom sönderhackad i en mängd uddar och öar, 
i öster Ölands kust, en rak, rätlinig klippvägg med en 
sluttning nedanför, alldeles utan skärgård. En annan 
olikhet, som vi kunna se vid en blick på kartan, är, att 
på den småländska sidan av Kalmar sund mynna en 
mängd bäckar och åar, under det att så gott som inga 
vattendrag rinna ned från Öland. Till utseendet 
påminner Ölands kust om Västgötabergen, och Öland är 
också liksom dessa uppbyggt av sandsten, skiffer och 
kalksten. Öland är egentligen ett enda berg av samma slag 
som Billingen och Kinnekulle, fast med den skillnaden att 
det är mycket längre och bredare och att det stiger upp ur 
havet. Det är huvudsakligen kalkstenslagren, som bilda 
den branta klippmuren. Denna kallas Västra landborgen. 
Bakom den utgöres hela ön av en platå, som jämnt 
och sakta sluttar mot öster.


Kalmar slott från landsidan.

Kalmar sund har i alla tider varit en viktig stråkväg 
för både handelsskepp och krigsflottor. Därför byggde 
svenskarna mycket tidigt vid den smalaste delen av 
sundet staden Kalmar och invid denna en stark borg. 
Som den låg så nära danska kusten, blev den snart ett 
av de viktigaste fästen i hela Sverige. Kalmar slott 
var både en fästning och en konungaboning; svenska 
konungar och prinsar vistades där ofta, och under Erik 
XIV och Johan III blev det förskönat och på det praktfullaste 
inrett. Nuförtiden är ju Kalmar icke någon gränsstad, 
och slottet har ingen betydelse som fästning, men det 
är ännu med sin väldiga storlek och sina många torn en 
prydnad för Kalmar sund och ett ståtligt minnesmärke 
från flydda tider.

Kalmar slott från sjösidan.

Kalmar stad har fortfarande livlig handel, i synnerhet 
med spannmål. Till dess hamn komma stora fartyg, 

lastade med säd, i synnerhet vete, som förts från främmande länder, ofta 
från främmande
världsdelar. En stor del av denna säd males i Kalmar på en ångkvarn, som är 
den största
kvarn i Sverige, och mjölet säljes sedan till olika delar av vårt land.

Men man ansåg under medeltiden, att också Öland behövde en borg, och där 
byggdes Borgholm
på ett ställe av kusten, där kalkstensklippan är särdeles hög och 
framskjutande. Det var ett
läge, som på den tiden var mycket lämpligt, ty den branta klippan gjorde 
borgen svår att
intaga. Nu ligger det endast en ruin där uppe på klippan, men den är en av 
de vackraste i
Sverige. Slottets mur ser nästan ut som en fortsättning av klippbranten, 
men denna är här
undangömd av täta skogsdungar, skogen klättrar upp och smyger sig intill 
slottets gamla,
gråa murar och skjuter upp en grön flik här och en där, så att den ståtliga 
ruinen ligger
mjukt inbäddad i den yppigaste grönska. Därigenom försvinner det dystra och 
ödsliga intryck
man annars skulle få av detta storartade slott, som nu ligger där utan tak, 
med nakna murar
utan alla prydnader och med tomma fönsteröppningar.

Nedanför slottet ligger den lilla staden Borgholm, som för att vara en stad 
är mycket ung,
bara hundra år. När man från staden vill komma upp till slottet, går
man först genom en vacker eklund. Omkring ekstammarna slingrar sig 
murgröna, och under
träden växa täta snår av hagtorn, slån- och nyponbuskar. Det är skuggigt 
och igenväxt här
inne, luften är fylld med blomdoft och en egendomlig lukt av multnande 
blad. Komma vi in i
skogen en sommarmorgon, ljuder oss till mötes en mångstämmig kör av 
allahanda sångfåglar,
och komma vi hit en försommarkväll, få vi höra de många 
näktergalarna, som bygga i snåren, sjunga sina hänförda kärlekssånger, 
Sluttningen nedanför
landborgen är för övrigt upptagen av frodiga åkerfält och ängar, ty här 
utgöres berggrunden
av skiffer, som bildar en mycket bördig jordmån.

Snart skjuta röda klippor fram i grönskan, vi ha kommit till 
landborgsbranten, som bildas
av kalksten. Sedan man gått upp för några trappor i kalkstenen, är det, som 
om man med ens
hade blivit förflyttad till en annan värld. Man befinner sig på en vid 
slätt utan träd, öppen
för alla himmelens vindar. Det är alvaret. En vacker sommardag är här gott 
att vara: man
andas frisk havsluft, genomvärmd av solen och blandad med en behaglig 
kryddoft från timjan,
som växer här i stora mängder. Kalkklippan ligger nästan naken, endast 
beväxt med mycket
små och låga växter, men här och där har berget spruckit sönder, och i 
sprickorna och
skrevorna titta några buskar - mest enar och nyponbuskar - fram. Här finnas 
inga åkrar,
inga ängar, inga gårdar, men människotomt är här icke, ty Borgholm är en 
badort, och
badgästerna vistas mycket på alvaret för att njuta av den friska, stärkande 
luften. De krypa
ned i skrevorna och söka av buskarna få litet skydd för blåsten och det 
flödande solljuset.

Från alvaret kommer man med några steg till slottet. Från denna sida, 
slottets baksida så att
säga, ser man, vilken stark fästning det förr har varit och hur det har 
varit skyddat av
vattengravar och bastioner. Många blodiga strider ha här utkämpats mellan 
svenskar och
danskar, och fästningen har flera gånger blivit intagen av fiender. Nu äro 
de forna
vattengravarna torra, och i dem växa täta, yppiga snår av hagtorn och vilda 
rosenbuskar,
omsvärmade av hundratals granna 


Borgholms slottsruin. Teckning av Kreuger.

fjärilar; det påminner oss om det slott, där prinsessan Tornrosa sov sin 
hundraåriga sömn.
Slottet är ofantligt

rymligt med en mängd salar och gemak, som nu äro
alldeles tomma och där vinden fritt sveper igenom. Men en härlig utsikt har 
man från
slottets övre våning: åt norr ser man långt bort den runda, underliga ön 
Jungfrun, som ofta
hägrar och tycks upplyftad i himmelen, i söder, på andra sidan sundet, ser 
man vid klart
väder Kalmar slott. Det är lätt att föreställa sig, vilken präktig, 
verkligt kunglig boning
Borgholms slott förr har varit. Johan III, »den store byggmästaren» bland 
Sveriges
konungar, lät i grund bygga om det och bodde här ofta. Det sägs, att han 
utanför slottsmuren,
högt uppe, lät bygga ett par terrasser, som planterades med gräs och 
blommor, och där
brukade han om sommaraftnarna sitta med sin gemål för att njuta av utsikten 
och höra
näktergalarna sjunga i ekskogen nedanför. Karl X bodde här ett par år under 
den tid han var
tronföljare, och han trivdes så väl på Öland, att han, sedan han hade 
blivit konung, många
gånger längtade tillbaka dit. Karl XII har också varit på Borgholm. I ett 
rum ser man ännu
hans namnteckning, som han med spetsen av sin värja inristat i muren. Efter 
hans tid förföll
slottet, och i början av 1800-talet härjades det av en eldsvåda, som 
förstörde bjälkarna och
inredningen. Naturligtvis har i slottet funnits en mängd dyrbara möbler och 
husgeråd, men
allt sådant är försvunnet; mycket brann upp vid eldsvådan, och det andra 
blev genom
vårdslöshet förskingrat.

*

Som vi nyss sågo vid Borgholm, är det en mycket stor skillnad mellan den 
del av Öland, som
ligger nedanför västra landborgen, och platån, som utbreder sig ovanför 
denna. Och likadant
är förhållandet utefter 
nästan hela ön; kustbältet, d. v. s. sluttningen nedanför landborgen, är täckt 
med åkrar och byar
och ser på sina ställen riktigt lummigt ut; det bildar också en av de allra 
bördigaste bygder i
Sverige, och det är bara skada, att det är så smalt, i allmänhet endast ett 
par kilometer brett.
De bönder, som ha sina åkrar på sluttningen, bo inte alltid där nere, utan 
ofta hade de sina
hus uppe på landborgen eller på en vall av sand och sten, som går strax 
innanför denna. Till
var by brukar höra en lång rad av väderkvarnar, som stå på denna sandvall. 
När man ser
Öland på avstånd, synes ibland ingenting annat än en rakt avskuren, 
långsträckt höjd, på
vilken det står en mängd väderkvarnar. Folk har skämtat mycket över 
ölänningarnas många
väderkvarnar; men vinden är en kraft, som kan göra nytta, och som det 
blåser nästan jämt på
ön, ha ölänningarna velat begagna sig av den. De kunna inte ha 
vattenkvarnar, ty på Öland
finns det inga forsande strömmar, och de bäckar, som finnas, äro inycket små 
och obetydliga
och torka för det mesta ut om sommaren.

Man brukar indela Öland på längden i tre delar: 
det västra kustbältet nedanför västra landborgen, 
mittlandet och östra kustbältet nedanför den s. k. östra landborgen. Denna 
består icke av en
klippbrant utan är en vall av sand och stenar, som havet har kastat upp, 
och den är så låg, att
på många ställen märker man den knappt utan tycker, att mittlandet sluttar 
jämnt ned till
Östersjön. Själva kustbältet i öster ser inte heller så lummigt och frodigt 
ut som det västra
och bildar intet bestämt avbrott till mittlandet.

Söder om Borgholm har Öland två stora landsvägar. Den ena av dem är anlagd 
på östra
landborgen och den andra på den nyss omnämnda västra sandvallen. 
Endast på ett par ställen äro dessa huvudvägar förbundna med varandra av 
vägar, som gå
tvärsöver ön.

Mittlandet är det bredaste men magraste av Ölands bälten, och där utbreda 
sig alvarets nästan
nakna platåer. Men dessa upptaga ej hela mittlandet. Om man t. ex. från 
Borgholms alvar ger
sig av öster ut, blir landskapet genast litet olika: små fält, inhägnade 
med stengärdesgårdar,
och ett och annat litet hus börja visa sig. Denna trakt, som ligger närmast 
intill alvaret, ser
ohyggligt stenig ut. De små åkrarna äro så fulla av stenar, att man inte 
förstår, hur någon säd
kan växa där, och dock har det varit ännu värre, vilket vi kunna se därav, 
att en väldig
stenhög ligger uppstaplad i ett hörn. Omkring åkern går en stengärdesgård, 
och intill denna
ligger ett litet uthus, helt enkelt byggt av platta kalkstenar, »flis», som 
det här kallas,
upplagda på varandra utan murbruk.

Allt är grått i grått, huset och gärdesgården, och de gå alldeles över i 
varandra. Så komma
naturligtvis ett par kvarnar, de äro byggda av trä men stå på stenhögar. 
Ibland kan man till
och med få se själva stugan till hälften byggd på samma sätt som uthuset av 
flis utan
murbruk - och med. den andra hälften av trä. I så fall bo människorna I 
trähuset och getterna
och grisarna i den hushalvan, som är uppförd av sten. Kring stugan ser man 
dock alltid litet
grönt - några buskar och blommor -, det enda som lyser upp I allt detta 
gråa.

*

De mera välbärgade bland befolkningen bo i allmänhet tillsammans i byar, 
men sådana finnas
inte I de allra stenigaste trakterna. Vid östra landsvägen ligga däremot en 
mängd byar.
Byggnaderna äro oftast

lagda så, att alla ladorna ligga invid landsvägen och äro sammanbyggda till 
en länga. Denna är
ofta ofantligt lång. En by, som heter Långlöte, är särskilt beryktad för 
sin ladulänga, som har
en längd av nära en kilometer. Folket tycks hålla på att längan riktigt 
skall hänga ihop, ty om
det uppstår en lucka emellan ett par av ladorna, sätta de dit en liten mur. 
Detta byggnadssätt
har den stora fördelen, att det skaffar skydd mot blåsten. Genom en port i 
ladulängan kommer
man in på gårdsplanen. Tvärsöver den går en stenlagd väg fram till 
boningshuset. På ena
sidan om den ligger ladugarden och på den andra stallet; vi se en brunn med 
stenkar, en
gödselstack, ett eller annat päronträd, åtskilliga husdjur, särskilt många 
gäss. Olänningarna
föda upp gäss, som ofta säljas till andra trakter. Boningshuset är vanligen 
ett ganska litet
envåningshus av trä. På ena sidan ligga kammare och kök, på den andra 
gästsalen, som ej har
eldstad Framför huset stå ofta en rad solrosor, och bakom det ligger en 
trädgård med
fruktträd av olika slag, däribland ofta valnötsträd. Fruktträden trivas 
mycket bra på Öland,
och invånarna börja nu intressera sig för att driva fruktodling i större 
skala.

Ölänningarna ha kvar den gamla svenska allmogeseden att ställa till stora 
och dundrande kalas
vid sådana tillfällen som bröllop och begravning samt - husförhör. Vid en 
begravning bjudas
gästerna på frukost kl. 9, och sedan, när jordfästningen är slut, återvända 
de till gården och
trakteras med middag. Stora hästskobord stå dukade i gästsalen, och vid dem 
sitta gästerna -
männen på den ena sidan och kvinnorna på den andra - noga ordnade efter 
rang och värdighet
med prästen och prästfrun på hedersplatserna. Maten består av många rätter, 
och följande
matsedel är den vanliga, : först kokt, salt ål

med ättika, så köttbullar med någon söt pudding, därpå 
stek och potatis, sedan kokt fläsk, så fruktsoppa och till 
sist kräm med »klenbakelser».

Det finns mycket roligt och egendomligt att se i 
en öländsk by, om den också ibland inte utmärker sig 
för så särdeles stor renlighet och ordentlighet. Vanligen 
finns det mycket flera kvinnor än män i byn. Männen 
ha tagit tjänst som sjömän eller också utvandrat 
till Amerika. Detta gör, att på många ställen få 
kvinnorna sköta åkerbruket och släpa med de tyngsta 
sysslorna, som eljest karlar bruka utföra. Men också många 
kvinnor utvandra; där det är flera döttrar i en gård, bruka 
åtminstone de äldsta av dem lämna hemmet. Ölänningen 
är i allmänhet livlig och tycker om äventyr och 
ombyte, jorden kan inte räcka till för alla unga, som växa 
upp på ön, inte heller är det där lätt att skaffa sig 
annat arbete. Allt detta förklarar utvandringen.

I trakten omkring östra landborgen är jorden i 
allmänhet bördig, men den är också uppfylld av stenar. 
Det är gott om stengärdesgårdar, och ser man landskapet 
från ett kyrktorn, tycker man, att de ligga så tätt som 
revbenen på en fisk. Dessa gärdesgårdar uppföras här 
på ett eget sätt: stenarna läggas helt löst på varandra, 
och muren är så gles, att dagern lyser tvärt igenom den. 
När en ovan vandrare vill kliva över och sätter foten på 
en sten, blir det ett rammel och skrammel av stenarna, 
och troligtvis ramlar han själv också. Det är ett 
talesätt på Öland, att »när en kråka går över stenmuren, 
så rasar den en halv mil bort». Men i all denna stenighet 
växer dock en präktig säd. Öland för ut spannmål, 
i synnerhet korn, som anses vara nästan lika gott som 
det skånska och gottländska.

Något som man icke kan upphöra att förundra sig 
över, är väderkvarnarna. Det är så gott om dem, att på 
somliga ställen kan man på en gång se ända till 30. 
Det hör till, att var bonde skall ha sin egen kvarn, förr 
skulle till och med var och en ha två, den ena för att 
mala brödsäd, den andra för att mala gröpe åt kreaturen. 
Nuförtiden mala de flesta sin brödsäd på ångkvarnar, 
och de små kvarnarna användas bara för gröpe. Många 
av dem äro mycket förfallna: än är den ena vingen 
avbruten, än hänga de murkna bräderna omkring kvarnen 
som trasorna på en fattig tiggare, ibland har en hel flock 
starar slagit sig ner på kvarnvingen och bildar liksom en 
mörk bård till den. I skymningen se kvarnarna riktigt 
spöklika ut, och folket tror också, att »de underjordiska» 
hålla till i dem.

På Öland regnar det inte mycket, mindre än i alla 
andra svenska landskap. Molnen drivas ofta av 
östanvindarna förbi ön och upplösas inte i regn, förrän de träffa 
på det småländska höglandet. Ölands luft är särskilt 
hälsosam och behaglig att inandas, därför att den på 
samma gång är torr och dock har havets friskhet med 
sig. Men för jordbruket kan torkan dock vara ogynnsam, 
och ölänningarna äro alltid om somrarna rädda att 
få för litet regn. Hösten är mild och särdeles vacker, 
vintern är inte kall men förfärligt blåsig, i synnerhet 
på östra sidan. Särskilt svårt är det, när det är 
snöstorm, »fok», som det kallas här. Olycklig den, som då 
är ute på långa färder, ty det finnes ju så gott som intet 
skydd för stormen på Ölands öppna, jämna platå. Det 
är nästan omöjligt att se, var man är, och det hände en 
gång efter en svår snöstormsnatt, att en man fanns 
ihjälfrusen i sin släde strax invid sin egen gård. Snön lägger 
sig inte i ett jämnt täcke utan hopar sig i drivor på 
sådana ställen, där det är mera lä. Det blir därför aldrig 
särdeles gott före. När snön ligger, brukar folket inte 
köra de vanliga vägarna utan taga sig fram över sådana 
ställen, där det ligger mest snö. Man kör ofta tvärs över 
stengärdesgårdarna och bryr sig inte om, att stenarna 
knastra och ramla under medarna.

*

Öland har mycket länge varit bebott, det kan man 
förstå av de många fornminnen, som finnas på ön. Det 
var så lätt att härifrån företaga både plundringståg 
och handelsfärder, och därför samlades under forntiden 
stora skatter och rikedomar på Öland. Från denna tid 
finns det kvar flera borgar, och den märkvärdigaste 
av dem ligger på mittlandet, nära mitten av ön. Den 
heter Ismanstorp. För att komma dit går man genom en 
stor hassellund. Lundar av lövskog finnas nämligen här 
och där på mittlandet, de bestå ofta av hassel men också 
av andra lövträd. Från Öland utskeppas, som vi veta, 
mycket hasselnötter, de bekanta, utmärkta »ölandsnötterna».

Ismanstorps borg är nästan cirkelrund och omslutes 
av en bred stenmur, som på yttersidan stiger lodrätt 
upp men inåt bildar en sluttning. Ifrån ringmuren utgå 
en mängd andra, mindre murar, som mötas i mitten, så 
att borgens inre blir avdelat i en mängd olika små 
områden. Man tror, att boningshusen lågo på dessa och att 
den fria platsen i mitten användes till ett slags torg, 
där invånarna samlades och rådplägade. Ändamålet med 
sådana borgar var troligen, att befolkningen i krigstid 
skulle kunna flytta dit in med sin boskap och sina 
dyrbarheter. På intet annat ställe i Sverige finns det någon 
borg av detta slag, som är så fullständigt bevarad som 
den i Ismanstorp. Nu är hela platsen innanför ringmuren 
beväxt med en riktig urskog av ek och hassel.

Ett stycke från Ismanstorp, nära Högsrums kyrka, 
finns det också märkvärdiga fornminnen, bland annat 
en »skeppssättning». Ute på heden ser man stenar satta 
i jorden, så att de tydligen avbilda ett skepp; en gråsten 
i mitten skall föreställa masten. Troligtvis har någon 
stor och mäktig hövding här fått sin grav. I samma 
trakt ligger ett ställe, som heter »Odens flisor». Man 
antar, att där har varit ett offerställe, där det 
blotats till Oden.

Dessa ställen, som vi nu talat om, ligga ungefär 
mitt på ön, efter längden räknat, men om vi fortsätta 
längre söder ut på mittlandet, komma vi till det stora, 
egentliga alvaret. Borgholms alvar är nämligen bara en 
liten provbit på alvarnaturen, här ha vi den i mycket 
större skala. Det stora alvaret är omkring 4 mil långt 
och i allmänhet ¾ mil brett.

Om man står på en höjd nära västra landborgen 
har man en egendomlig syn: på en gång ser man i väster 
kustbältet med sina åkrar, ängar och lummiga lövdungar 
och i öster den nakna ödemarken, där på vida sträckor 
ingen människoboning finnes. Här uppifrån ser alvaret 
ut som en brun slätt med gröna ränder, som bilda rutor.

Den växt, som vanligtvis bildar det gröna i dessa 
ränder, är ett kort gräs med hoprullade, borstlika blad. 
Det ser mycket torrt ut, men ändå utgör det en älsklingsspis 
för fåren och kallas därför också fårgräs. Där 
kalkhällen ligger bar utan all jord, växer antingen ingenting 
eller också endast lavar, mossa och rödbladig fetknopp. 
På försommaren lysa stora sträckor av alvaret i 
guldgult; det kommer av solvändans gula blommor. Den är 
också en mycket förnöjsam växt, som drar sig fram 
på de allra torraste ställen av alvaret. De växter, som 
vi träffa här uppe, ha mycket litet jord att växa i, vattnas 
sällan av regn och få på en gång utstå starkt 
solsken och nästan ständig blåst. De ha därför svårt att 
uppehålla sig och lida så att säga av både hunger och 
törst. Också äro de små och låga, mycket mindre än 
samma växter bruka vara, när de leva under bättre 
förhållanden, och flera arter, som eljest växa upprätt, krypa 
här efter marken.

Alvaret på Öland. Efter målning av Nils Kreuger.

Alvaret har en ganska stor rikedom på örter, fast 
de äro små och oansenliga, men buskar förekomma bara 
i de djupaste sprickorna, och träd finnas inte alls. 
Alla de växter, som leva på alvaret, måste kunna 
spara på vatten, och eftersom avdunstningen sker genom 
bladen, äro dessa hos alvarväxterna inrättade på det 
märkvärdigaste sätt, så att de lämna ifrån sig så litet 
vatten som möjligt. De äro vanligtvis mycket smala, 
ofta äro de läderartade, ibland håriga, ibland slemmiga, 
allt för att de skola skyddas för torkan.

Några större vilda djur finns det naturligtvis inte 
på alvaret, men bäst som man går där uppe, skrämmer 
man upp en hare, som med långa skutt flyr undan och 
sedan sätter sig på bakbenen för att se, om någon fara är 
på färde. På våren och försommaren är luften fylld av 
fågelsång, ty en mängd lärkor ha sina bon i tuvor på 
alvarets kanter, och när de en vacker vårdag svinga sig 
upp mot höjden, blir det ett tusenstämmigt jubel, som 
man aldrig kan få höra i en odlad bygd. Bäst som det 
är, höra vi en underligt klagande ton och märka, att 
den kommer från en gulspräcklig fågel med svart väst, 
som står på en sten och vippar. Han flyger strax över 
till en annan sten, står också där och vippar lika 
oroligt och utstöter samma sorgliga läte. Det är 
ljungpiparen, en äkta alvarfågel, som ölänningarna också kalla 
för »alvaregrim». Fast alvaret på det hela är ytterligt 
torrt, finns det dock en och annan vattensamling samt 
några områden, som äro fuktiga. På sådana ställen finnas 
i mängd de vackra tofsviporna. Om vårarna är 
tofsviphanen mycket lustig att se på, när han roar sin hona 
med att tumla om i luften och göra alla möjliga 
flygkonster.

I södra Sverige finns det väl icke någon så enslig 
trakt som det stora alvaret på Öland. Här kan man gå i 
dagar utan att träffa en människa. Man känner sig 
riktigt ute i fria naturen, omfläktad av havsvindar, med 
det stora, vida himlavalvet över sig, under fötterna den 
jämna, torra klippmarken, som lockar att gå och gå i 
oändlighet, och inga andra ljud i öronen än fåglarnas 
kvitter och insekternas surrande. Då och då visa sig 
några kor, en flock hästar eller en stor fårhjord. Djuren 
avteckna sig mot synkretsen med en besynnerlig tydlighet. 
Ibland ser det ut, som om de vore lyfta upp över 
jorden och hängde i luften -- det är en hägring.

Alvaret användes till betesmark, och hästar och får 
trivas här förträffligt. Hästarna få, så länge de äro föl, 
gå ute nästan hela året om. Ölänningarna lägga an på 
hästuppfödning. Varje år hålles en stor hästmarknad 
i Borgholm, och då säljas många hästar till andra landskap. 
Förr har på Öland funnits en särskild ras av mycket 
små hästar, som kallades »ölänningar», men denna 
ras har fått dö ut, ty de små hästarna voro icke starka 
nog till det tunga arbetet med jorden.

Djurens spillning uppsamlas noga, ty eftersom det 
är så ont om skog här, är veden mycket dyr, och 
fattigt folk eldar därför med godsel.

Långt ute på alvaret får man också ofta se en hel 
skara med gäss, som låta alvargräset sig väl smaka.

Innan vi lämna alvaret, måste vi fråga oss: hur 
kan det komma sig, att berget ligger bart här i södra 
delen av Öland, då mittlandet däremot längre i norr är 
täckt med så pass mycket jord, att både skogslundar och 
åkrar kunna förekomma? -- För att förstå detta måste 
vi åter tänka på landisen. Denna har en gång övertäckt 
också Öland, och på de ställen, där den har lämnat kvar 
morän, finns det jord, men på andra ställen ligger klippan 
bar, och där blir det alvar.

* 


Den sydligaste delen av Öland har sandmark, och 
här finns -- det som på Öland är så ovanligt -- en 
rätt stor skog, den så kallade Ottenby lund. Den består 
av lövträd, mest ekar, under vilka det är en särdeles 
blomsterrik mark, och om vårarna kan man här plocka 
massor av de skönaste liljekonvaljer.

Ölands södra udde nedanför denna skog är ett 
riktigt paradis för fåglar. Vattnet är här långgrunt, det 
finns sanka, gräsbevuxna strandängar och utanför små 
låga holmar. Vågorna vräka ihop stora tångbankar, som 
flyta invid stranden; det är just vad som behöves, för 
att simfåglar och vadare skola trivas riktigt väl.

Redan på försommaren är det ett rikt fågelliv på 
udden, ty spovar, vipor, beckasiner, snäppor, brushanar 
och flera olika slag av andfåglar häcka här. Men det är 
ändå ett intet mot vad man kan få se på sensommaren 
och hösten, då en mängd fåglar företa sin stora flyttning 
söder ut till varmare länder. Många flyttfåglar ha 
alldeles bestämda stråkvägar, som de alltid följa, och 
bestämda ställen, där de slå sig ned för att vila och 
äta. En sådan rastort är Ölands södra udde.

Allra mest fåglar samlas där en dag, då det blåser 
stark ostlig vind, som driver de fåglar, vilka »sträcka» 
över Östersjön, mot Öland. När då en människa kommer 
nära fågelsvärmarna och de flyga upp, blir det ett 
brusande och ett dån som av ett väldigt vattenfall. Den 
ena flocken efter den andra av flyttande vadare susar 
förbi över våra huvud. Vadarna ha i allmänhet bråttom, 
de stanna ej länge på Öland, och somliga göra intet 
uppehåll alls. Många slå sig dock ned för att stärka sig 
med en god måltid. Så se vi några, som först stanna en 
stund för att vila ut efter färden och sedan på sina höga 
ben vada ut i det grunda vattnet och taga sig ett 
duktigt mål av spigg. Under tiden plocka andfåglarna i 
tångbankarna, där det finns massor av en liten fluglarv, 
som är för dem en särdeles läcker spis, och grågässen 
beta gräs på ängen.

Somliga fåglar, som t. ex. de svarta tärnorna, komma 
i flockar på flera tusen. Där de slå sig ned på 
stranden, syns knappast marken, det är fågel vid fågel. 
De plocka i gräset en stund, så lyfter sig hela flocken 
på en gång, virvlar omkring i luften, sänker sig 
strax åter ned och fortsätter måltiden, som består av 
gräshoppor. Så flyga de upp och fortsätta ut på långfärd. 

Det är också gott om flyttande småfåglar, i synnerhet 
svalor, som här samlas till mönstring, långt innan färden 
över havet skall företagas. Men de kunna inte leva 
ett lugnt och bekymmerfritt liv, ty deras fiender, 
hökar och falkar, ha följt med dem och döda många.

En stor del av våra småfåglar, såsom finkar, starar 
och lärkor, flytta icke förrän längre fram på hösten, 
när nätterna ha blivit mörka. De svärma då omkring 
fyren, som står där ute på udden, törna ofta emot fyrlyktans 
glasväggar och ligga om morgnarna bedövade eller 
döda på den altan, som går omkring lyktan.

Till och med vår allra minsta fågel -- kungsfågeln 
-- vågar sig över havet. Flockar av kungsfåglar stanna 
ofta på Ölands södra udde för att vänta på medvind. 
Färden över havet är dock ett alltför stort vågstycke 
för dessa små, svaga väsen -- om det blir motvind eller 
storm, kunna de ej hålla sig uppe utan falla ned i havet, 
och det har hänt, att man efter en stormnatt har hittat 
tusentals döda kungsfåglar på södra Ölands strand.

*


På södra Ölands västkust ligger ett bruk för 
tillverkning av cement, som utföres härifrån, liksom från 
andra kalktrakter i Sverige. Till cementet använder man 
här i stället för lera den alunskiffer, som ligger under 
kalkstenen. Liksom på Kinnekulle bränner man också 
kalksten, varvid alunskiffern användes som bränsle.

Man har i alla tider brutit kalksten på Öland, och 
både Borgholms och Kalmar slott äro till stor del byggda 
av sådan. De flesta stenbrotten ligga i västra 
landborgen på en sträcka norr om Borgholm. Ofta ägas de 
av bolag, men bönderna bryta också sten själva och 
sälja den till bolagen, som sedan skeppa ut den till andra 
orter. Om man gör besök i en gård i dessa trakter, får 
man ofta höra, att »far är i berget», vilket betyder, 
att han håller på att bryta sten. Somliga stenar slipas 
också av bönderna själva eller »skuras», som det kallas 
här. Ett »skurverk» består av en kretsformig ränna 
av sten, i vilken det finns sand och vatten; i en träställning 
sätter man fast den nybrutna stenen, som skall gå 
runt i rännan och därigenom bli slipad. Ibland sättes verket 
i gång av en häst, som är spänd för en lång stång och 
som ideligen går runt; ibland får vinden, som man så 
mycket drar nytta av på Öland, förrätta också detta 
arbete, och då har skurverket en överbyggnad med 
kvarnvingar och kallas »skurkvarn» eller »väderskurverk».

Den mesta stenen utföres från Sandvik, där det finnes 
både stora stenbrott och en god hamn. Här får man se, 
hur kalkstenshällarna hyvlas liksom de vore av trä och 
hur skickliga arbetare hugga ut i stenen blad och frukter 
och andra bildverk, som skola användas till att pryda 
en eller annan ståtlig byggnad. Ölandsstenen användes 
för övrigt till trappor, golvsten, trottoarbeläggningar 
och mycket annat.


Den nordligaste delen av Öland är liksom den 
sydligaste skogbeväxt. På båda ställena är berggrunden 
täckt av sand och grus och bildar en jordmån, där skog 
trives. Den nordliga skogen heter Böda kronopark och 
är mer än en och en halv mil lång. Det är mycket vackra 
resliga granar och tallar, som växa här på en mark, 
beklädd med ljung och lavar. I skogen är det särskilt 
gott om mårdar, och där finnas också några älgar. Dessa 
ha för ett par år sedan kommit simmande över ifrån 
fastlandet. Här i norr slutar Ölands kust med klintar, som 
gå ut till havet och på somliga ställen äro utsvarvade, 
så att de påminna om Gottlands raukar. För övrigt är 
stranden stenig och fågellivet därför icke så rikt som 
på den södra udden.

*



HALLAND.



1. Ryorna och kustslätten.

När man från Småland reser in i Halland på den 
banan som följer Nissans dalgång, kommer man först 
genom ett ganska vackert landskap, mera brutet än i 
Småland, med forsar och vattenfall, här och där litet skog av 
ek och bok men ofta ljunghedar. Att detta icke är 
något särdeles bra jordbruksområde, kan man genast 
se. Om vi stiga av järnvägen och resa ett stycke inåt 
landet, skola vi också finna, att marken är ganska full av 
stora stenar, liksom i Småland. Kommer man litet 
längre söder ut i östra Halland, träffar man stora, 
skoglösa vidder, som se riktigt tröstlösa ut och som 
bestå antingen av ljunghedar eller av mossar. De
ljungbeväxta markerna kallas också i Halland ryor.

Det har icke alltid i dessa trakter varit så ödsligt, 
som det är nu. I mossarna finner man ofta trädstammar, 
och av gamla beskrivningar vet man också, att det fanns 
skog här förr i tiden. Men skogen blev förstörd, dels 
genom skogseldar, dels genom härjningar i krigstider och
genom svedjande. Det var, när skogen försvann, som 
ljungen bredde ut sig.

Den enda nytta bönderna ha av ryorna är, att de 
kunna användas som betesmarker åt får. Om de lämnades 
i fred, så gick det ändå an, då skulle så småningom skog 
komma av sig  själv, ty några frön föras alltid med 
vinden. Ofta ser man också en mängd telningar spira 
upp på heden, och om de finge växa upp, kunde de 
så småningom kväva ljungen. Men olyckligtvis brukar
folket litet emellanåt sätta eld på denna. Då brinna 
också de späda trädplantorna upp, och det värsta är, 
att själva myllan ofta blir förstörd på samma gång. 
Folket gör så för att få bättre bete åt fåren; efter 
branden spirar det verkligen upp ett fint gräs, som 
fåren tycka om. Men om några år är ljungen framme 
igen, och det är svårare än förut att få skog att växa där.

Detta hörn av Sverige, där Skåne, Halland och 
Småland stöta ihop, är mycket fattigt, och där har alltid 
ljungsvedjande varit i bruk; ännu för några år sedan 
kunde man,  om man stod på en större höjd där i 
trakten, ibland få se, hur eldarna flammade runt 
omkring i alla tre landskapen. Det ser hemskt ut på 
sådana ställen, där det har svedjats år efter år, så att till 
sist all mylla blivit förstörd och stenarna ligga där 
svarta och bara. Vid Knäreds kyrka i södra Halland 
kan man riktigt se, hur det tar sig ut, när skogen blivit 
utrotad; kyrkan ligger på en höjd, som nu är alldeles kal 
och utsatt för blåsten.

På senare tider har folket dock insett, hur oklokt 
det är med detta ljungbrännande, och på flera ställen 
har man börjat plantera skog på ryorna. Detta är icke 
alls något otacksamt företag, ty fast marken är stenig, 
passar den mycket bra för skog, och både granen, tallen 
och boken kunna trivas här. Där man har försökt med 
skogsplantering, har man funnit, att det oftast är bäst 
att börja med granen, därför att den växer fortare och 
kväver ljungen; sedan kan man plantera bok i 


granskogen, Här finnas också mycket sandiga marker, där 
tallen går bäst till. Skogsplanteringen anlägger man helst 
nära någon äldre skog, så att de späda plantorna få skydd 
av de stora träden, i synnerhet för de nordliga och västliga 
vindarna. En viktig sak är, att icke fåren få beta i planteringen, 
ty de göra mycken skada genom att rycka upp små träd eller 
bita av späda skott.

I östra Halland finns det också en mängd myrar. Många 
av dem ha förut varit sjöar, och ofta ligger det en liten 
tjärn kvar i myren. Nuförtiden försöker man på många 
ställen att förvandla myrarna till ängar eller åkrar, och 
det är riktigt rörande att se, hur en liten gård ibland kan 
ligga mitt i en stor myr. Mycket arbete och mycket tålamod 
vill det till för att odla upp en sådan. Men det lönar sig 
bättre här än i många andra trakter av vårt land, ty södra 
Halland har ett gott klimat, och så finnas här flera järnvägar, 
vilket är en mycket viktig sak för lantbrukaren.

Om man ställer sig på en höjd nära Veinge kyrka, 
kan man tydligt se, vilken skillnad det är mellan västra 
och östra Halland: i öster se vi ödsliga ljunghedar, 
mycket få odlade marker och endast här och där 
några små, fattiga stugor, i väster se vi ett bördigt, jämnt 
land, som påminner om Skåne, med frodiga sädesfält 
och översållat med tätt liggande gårdar. Det senare är 
Hallands kustslätt. Utanför slätten tar den så vackert 
rundade Laholmsbukten vid med sitt klara, blåa vatten. 
Kusten är jämn och låg, utan klippor och öar. Vända vi 
oss åt söder mot skånska gränsen, är utsikten stängd 
av en jämn, långsträckt höjd — det är Hallands ås. Den 
är liksom en jättestor bom, som Skåne har skjutit för sitt 
område. Här på slätten är det mycket ont om både sjöar 
och torvmossar, men några åar slingra sig sävligt fram


i bukter över det jämna landet. Gårdarna påminna till 
sitt byggnadssätt ganska mycket om de skånska, de äro 
visserligen oftast av trä, men de bestå liksom i Skåne 
av låga längor, byggda i fyrkant. Gården är 
vanligen omgiven av en grupp träd, som sticker av mot 
den för övrigt trädlösa slätten.

Hallands kustslätt är numera en av Sveriges bördigaste 
trakter. Men för inte längre sedan än 60—70 år tillbaka 
ansågs hela Halland för ett magert och fattigt landskap. 
På slätten består jordmånen på de flesta ställen av sand, 
och ingen undrade därför på att åkerbruket stod ganska lågt. 
Några vete- eller klöverfält såg man inte alls till, och rågåkrarna 
voro skrala. När skörden var undanstökad hemma — och 
det var snart gjort —, brukade bondsönerna och drängarna 
vandra ner till Skåne och hjälpa till med tröskningen, och sedan 
kommo de hem med litet spannmål som arbetslön. Folket var 
så fattigt, att när det blev missväxt, måste staten giva dem 
understöd, för att det ej skulle bli riktig hungersnöd.

Närmast kusten är marken täckt av flygsand. Som 
skogen hade blivit förstörd, drevs sanden allt längre 
inåt land och förstörde åkrarna vitt omkring. Ibland 
hände det, att hela hemman blevo alldeles begravna 
under sand. När »sandflykten» var riktigt svår, brukade 
folk från de kringliggande socknarna komma tillsammans 
och bygga höga gärdesgårdar av granris, vilka beströkos 
med tjära. Vid dessa stannade sanden och bildade höga 
vallar, som tjänade åtminstone till något skydd. När 
gärdesgårdarna hade blivit alldeles betäckta av sanden, 
byggde man på dem, så att de blevo ännu högre. Ingen 
trodde, att det på dessa fattiga flygsandsfält någonsin 
skulle kunna växa annat än ljung och magert gräs.

Vid mitten av 1800-talet hade skickliga lantbrukare 
blivit övertygade, att den magraste jordmån kan bli 
fruktbar, om den på ett lämpligt sätt uppblandas med 
märgel, vilket, som vi veta, är detsamma som kaikhaltig 
lera. Om märgeln måste forslas långa vägar till åkrarna, 
så kan den bli så dyr, att det inte alls lönar sig att 
använda den; men för hallänningarna var det så bra 
ställt, att de hade märgel i sitt eget landskap, ofta under 
den magra sanden. När man borrade i marken, fann 
man nästan överallt på kustslätten under ett tunt lager 
av sand ett mycket djupt lerlager, och denna lera 
befanns också vara kalkhaltig. De lantbrukare, som 
hade stora egendomar, började ta upp märgel och 
breda ut över sina åkrar. Var och en kunde se, att 
skördarna förbättrades av märglingen, och snart följde 
de mindre lantbrukarna exemplet, och det dröjde inte 
länge, förrän Hallands kustslätt var liksom förvandlad. 
Nu får man där se de frodigaste åkrar med vete, klöver 
och havre, och åkerbruket i denna trakt kan icke blott 
föda befolkningen utan också lämna ett ganska stort 
överskott till försäljning.

Till och med flygsanden har kunnat omskapas till 
fruktbar jordmån. Man kan nu mitt i flygsandens område 
få se nyupptagna åkrar, där säden växer frodig och 
präktig, och alldeles invid dem det nakna sandfältet, där 
knappast ljungen kan taga sig fram. Det  är märgling och 
gödsling, som ha åstadkommit denna stora förvandling. 
I ingen annan del av Sverige har märglingen gjort så 
mycket nytta som i Halland, men naturligtvis har 
därtill kommit en omsorgsfull skötsel av åkerbruket 
också i andra avseenden.

En man, som hade mycken förtjänst av denna utveckling, 
var ryttmästaren P. von Möller, som ägde 



Tångkörning vid halländska kusten. Efter mâlning av Nils Kreuger.

gården Vapnö nära Halmstad. Av det, som han berättat om 
denna egendom, kan man riktigt se, hur mycket lantbruket 
under den sista tiden gatt framåt. Han visste, att år 1770 
lämnade Vapnö gård 670 tunnor spannmål; 1870 
— hundra år därefter — uppgick skörden till 4,000 tunnor 
om året. Men de följande åren tog han ivrigt itu med märglingen, 
och 1880 skördade han 12,700 tunnor.

Förändringen blev stor också för de små gårdarna, 
som begagnade märgel på sina åkrar. Ett år kunde man vid 
en gård här på halländska kustslätten se två havreåkrar, 
som lågo bredvid varandra. Den ena var icke märglad, och 
på den var havren 9 à 12 centimeter hög; på den andra, som 
var märglad, nådde den till 59 centimeters höjd.


För övrigt bruka kustborna i Halland också göda 
sina åkrar med tång, och ofta ser man på den 
grunda stranden bönder komma körande med 
stora lass av tång, som de hämtat upp ur vattnet, 
på samma sätt som det brukas på Gottland.

För att hejda flygsandens spridning har man numera 
funnit ett mycket bättre medel än gärdesgårdarna, 
nämligen plantering av skog. På många ställen vid 
kusten finnas nu stora barrskogar, som hålla fast sanden. 
Många av dessa planteringar ha utförts av folkskolebarn.



2. Varifrån har sanden och leran kommit?

Den östra delen av Halland kan aldrig förvandlas 
till ett blomstrande åkerbruksland, ty där består marken 
mest av grus och stenar och där saknas de djupa lerlagren, 
som ge kustslätten dess bördighet.

För att förstå orsaken till denna skillnad få vi åter 
tänka oss tillbaka till den tiden, då Sverige var övertäckt 
av en stor landis, sådan som ännu finns på Grönland. 
Under en tid låg den yttre randen av isen över östra 
Halland, och strax nedanför utbredde sig havet, som 
dåförtiden var ett ishav. Det, som nu är Hallands kustland, 
var då havsbotten. Från isen strömmade en mängd älvar. 
Uppe i fjällen finns det ju också nuförtiden is och isfloder, s. k. jöklar, 
som ligga kvar hela året om. Den, som har stått nedanför en 
sådan jökel, har nog också sett, hur under isväggen öppnar 
sig ett valv av is, och ut från detta kommer en älv, som inte 
har klart utan grått eller brunt vatten. Det, som gör vattnet så 
grumligt, är, att det för med sig en hel mängd mycket fint stoft. Detta




Karta över det forna ishavets utbredning i Halland och södra Västergötland.


har uppkommit av de stenar, som isen krossat sönder, 
medan den rört sig framåt. Under istiden fanns det 
nu en mängd sådana älvar, som störtade ner från landisen 
och utgöto sitt grumliga vatten i havet. Det fina stoftet följde 
med ut i havet, och först där vattnet var någorlunda djupt 
och lugnt, sjönk det ned på bottnen och bildade lera. 
Havsbottnen var ursprungligen ojämn, där funnos höjder 
och dalar och sänkor, men isälvarnas slam hopades i 
sådana massor, att till sist blevo dalarna och sänkorna 
fyllda, och bottnen förvandlades till en jämn slätt. Vi måste
tänka oss, att det ena århundradet gick efter det andra, 
och alltjämt strömmade isälvarna ut i havet, medförande 
mer och mer slam.

Sedan kom det en annan tid med andra förhållanden.


Moränlandskap, öster om Derome. Halland.


Klimatet blev mildare, och isen smälte och krympte 
ihop allt mer och mer. På samma gång började landet 
höja sig och havet dra sig tillbaka. Detta skedde 
också helt långsamt och omärkligt. Det, som förut 
hade varit strandbotten, blev land, och det djupare 
området utanför blev strandbotten. Detta fortgick 
oupphörligt, så att landet alltjämt ökades ut åt väster till; 
och alltså har varje landremsa av Hallands kustslätt 
någon tid varit strand. Den del av havsbottnen, som för 
varje gång låg närmast stranden, blev överhöljd av sand, 
som sålunda täckte den förut avsatta leran. Från landet 
strömmade nämligen även då en mängd älvar, och dessa 
förde, som älvar bruka, med sig både sand och fint slam. 
Men som sanden är ganska tung, måste vattnet vara i 
stark rörelse för att föra den med sig, och därför sjunker 
den till bottnen invid stranden, då däremot det fina stoftet, 
som bildar leran, föres mycket längre ut. Eftersom nu 
strandbältet ständigt flyttades från öster till väster, så fick 
också den nuvarande kustslätten ett lager av sand ovanpå 
alla de lager av lera, som förut hade hopats där.

Den nuvarande havsbottnen utanför Halland är en fortsättning 
på slätten, och därför är vattnet långgrunt, särskilt utanför 
mellersta och södra delarna av landskapet.



3. Halmstad och Falkenberg. Laxfisket.

Det ser ut på kartan, som om Halland skulle ligga 
särdeles bra till både för fiske och för handel. Det har ju 
en lång kuststräcka vid det fiskrika Kattegatt, och mitt 
emot ligger Danmark. Och så har det sina älvar, Viskan,



Ätran, Nissan och Lagan, som komma från Smålands och 
Västergötlands skogstrakter. Men kusten är så beskaffad, 
att Halland icke har kunnat draga så stor fördel av sitt 
läge. Endast utanför norra Halland finns det skärgård, 
annars ligger kusten alldeles bar utan skydd för stormarna, 
och vattnet är mycket långgrunt, vilket i hög grad försvårar 
sjöfarten. Det är en stor svårighet för fiskarna, att det finns 
så få mindre hamnar, så kallade »fiskehamnar», där de kunna 
lägga till. För att få istånd en sådan, måste man bygga långa 
hamnarmar ut i havet; så kommer det en våldsam storm, 
vågorna slå sönder hamnarmen, och hamnen är förstörd. 
Fiskarna kunna därför sällan lägga sig till med större fiskarfartyg 
utan måste nöja sig med små båtar, som de kunna dra upp på 
land. Alla de halländska städerna utom Varberg äro därför 
anlagda vid en åmynning, som erbjuder ett slags hamn. Men 
det är mycket bekymmer också med dessa hamnar, ty de äro 
ständigt utsatta för att grundas igen av den myckna sand, som 
älvarna föra med sig.

Bäst är det dock för Halmstad, ty där har man med stort 
besvär lyckats hålla hamnen i stånd, och staden har 
ganska stor sjöfart. Halmstad är en gammal stad, som f
örr har varit omgiven av murar. Dessa äro nu nedrivna, 
men en hög port står kvar, och på den står årtalet 1905. 
Det året var Kristian IV kung i Halland, ty detta landskap 
hörde då liksom Skåne till Danmark. Om samme konung 
blir man också påmint genom ett gammalt besynnerligt hus, 
som ligger i en annan del av staden. Det är beklätt med 
grön, glaserad tegelsten, sådan som brukas i Holland 
och kallas »klinker», och det säges, att kung Kristian 
hade låtit bygga det, för att hans gemål skulle bo där, när 
hon var i Halmstad.



Halmstad.

Staden ligger icke vid havet, utan man har ett gott 
stycke att gå för att komma dit. Nära havsstranden ligger 
en tallskog, som man planterat för att binda sanden; hit 
vandrar stadens befolkning ut för att bada och andas 
havsluft. Nere vid hamnen ligga stora upplag av timmer 
och gatsten, vilka skola lastas på fartyg och föras bort.

Halmstad har mycket varor att exportera: spannmål, 
kreatur och smör från det bördiga kustlandet samt timmer 
från en stor del av Smålands och Västergötlands 
skogsbygder, som genom järnvägar äro förbundna med 
staden. Halmstad har dessutom många fabriker. Förr var 
staden också bekant för »haimstadslax», som fångades 
i Nissan, men detta fiske har nu nästan tagit slut, och den 
mesta laxen fångas i Lagan och Ätran. Vill man se, hur det 
går till vid det halländska laxfisket, bör man därför resa till 
Laholm eller Falkenberg.

När man reser med järnväg från Halmstad till Falkenberg, 
far man fortfarande genom Hallands kustslätt, men landskapet 
är här mera omväxlande. I öster, åt Småland till, skymta 
skogklädda höjder, och rakt framför oss se vi en långsträckt 
bergås, som går i öster och väster och liksom klipper av slätten. 
Vi fara förbi flera sådana åsar och se, hur landet genom dem 
blir delat i en hel rad små slätter, avstängda från varandra. 
Åsarna äro klädda ibland med ljung, ibland med skog och göra 
därför ett skarpt avbrott mot slätten nedanför. Inte sällan se 
vi ett stenbrott gapa i bergen. I Halland liksom i flera svenska 
landskap brytes sten, som utföres till Tyskland och Danmark 
för att användas till gatsten. Denna stenbrytning är för Halland 
en mycket viktig industri.

Den lilla staden Falkenberg ligger nedanför en sådan bergås, 
som är klädd med ljung. Det är en liten gammal


Gamla bron vid Falkenberg.
och ganska underlig stad. En tung stenbro är slagen 
över Ätran, och på den kan man ofta få se turister — 
engelsman eller skottar — stå och meta lax. På den ena 
sidan om bron sticker det upp en besynnerlig byggnad, 
som ser ut som en sockertopp, det är en »ria», där man 
torkar den havre, som skall exporteras från Falkenberg. 
På den andra sidan om bron ser man en mycket förfallen 
ruin, som är återstoden av en gammal medeltidsborg, 
Falkenbergshus. Ovanför bron är Ätran omgiven av 
lummig grönska, men går man nedåt ån, kommer man 
till hamnen. Där får man — liksom vid Halmstad — se 
uppstaplade stora högar av gatsten och så massor av 
»pitprops», som användas till stöd i de engelska kolgruvorna, 
vidare annat virke, som skall förvandlas till pappersmassa, 
samt spannmål. Endast små ångbåtar kunna gå upp till 
Falkenberg, och nere vid mynningen är ett muddringsverk 
i fullt arbete. Det behövs, ty oupphörligt hopas det 
sandmassor i farleden.

Utanför åmynningen ser man ställningar av pålar 
nedslagna I vattnet, och mellan pålarna sitta garn; 
det hela är ett fiskeredskap, som användes till att 
fånga laxarna, innan de gå uppför ån. Det är för övrigt 
inte bara laxar, som fångas av de halländska fiskarna. 
Många fiskare ge sig långt ut på havet, ibland ända till 
den danska ön Anholt för att fiska torsk och kolja. Om 
höstarna infinner sig sillen, något tidigare än den kommer 
till Bohuslän.

Vi vända oss nu ifrån havssidan och gå åter upp till staden. 
Om det är en vacker sommarkväll, kunna vi passa på att 
se, hur det går till att fiska lax i själva ån. Omkring 2 kilometer 
ovanför staden bildar Ätran en fors, och nedanför den se vi en 
»laxgård», ett stängsel här och där försett med ett slags kistor, i vilka



Anordning för laxfiske vid Falkenberg.
laxen fångas. Ofta ser man på ån en liten eka med två 
män i. Den ene — en engelsman — står upprätt med ett 
långt metspö i handen. Nu sjunker metspöet, han har 
fått ett napp av en duktig lax. Genast passar hans roddare 
på att sätta ned en håv i vattnet. Nu blir det riktigt spännande
— engelsmannen drar in laxen, släpper sedan efter och 
låter honom gå en bit, drar in igen och fortsätter på detta sätt 
ganska länge, ända tills laxen blir trött, då det går lätt att 
fånga honom i håven. Detta tycker engelsmannen är ett så 
stort nöje, att det inte gör honom någonting, att han inte själv 
får behålla sin dyrbara fångst. Den lax, som fångas vid 
Falkenberg, är nämligen inte fiskarens utan stadens 
egendom. Och ändå få de, som meta, betala en viss 
summa pengar om året till staden för sin metningsrätt.

Men vi få kanske se ett annat särdeles egendomligt sätt 
att fiska. Vi gå längs Ätrans strand i en förtjusande 
parkliknande plantering, det skymmer, och månen börjar 
komma upp. Då höra vi ett sakta plaskande och se två 
mycket små båtar glida utför ån, den ena helt nära den 
andra. I vardera båten sitter blott en man, som med ena 
handen paddlar med en åra och med den andra — den som 
är vänd mot kamraten — håller i någonting, som ligger i 
vattnet. Båtarna skiljas åt ibland, men så komma de åter 
nära varandra; hela tiden hålla de ihop på något sätt, så 
att inte den ena kommer längre neråt strömmen än den 
andra. Om en stund se vi ett annat par likadana små båtar 
stilla glida utför älven, allt under det de närma sig och skiljas. 
Det ser ut som en underlig lek. Men plötsligt rycka de upp 
någonting i en av båtarna, så höra vi några klubbslag, det 
var en lax, som blev fångad och nu dödades. Laxen hade 
fastnat i ett garn, som befinner sig mellan båtarna och som



Laxfiske med spö.
fiskarna draga med sig, under det de ro utför ån. 
Detta fiske kallas draggarnsfiske.

Varje morgon klockan 1/2 9 hålles det auktion på 
laxarna, och den, som bjuder mest, får köpa dem. 
På de sista åren har staden arrenderat ut fiskerätten; 
vinsten på laxfisket tillfaller då den, som har arrendet, 
och fiskarna erhålla lön för sitt arbete.

En stor del av de laxar, som fångas här, vandra 
sedan till ett röken. Tittar man in i ett sådant, ser 
man ett rum fullt af rök och med en stor ugn, och i 
taket hänga laxarna, som skola rökas. Röken är så 
stark, att den, som är ovan därvid, inte länge kan 
stanna där inne. Det är ett ganska svårt arbete att 
röka lax, så att den blir riktigt god. Man måste ständigt 
passa på, att det inte blir för hett, ty då bli laxarna 
liksom stekta och köttet faller sönder, så att det inte 
kan skäras i vackra skivor. Röken åstadkommes av 
enriskvistar. Denna rökta lax går sedan i handeln 
under namn av halmstadslax.







BOHUSLÄN.




Utanför Strömstad.

1. I skärgården.

Bohuslän har en mycket sönderskuren kust. Där är 
ett virrvarr av vikar och sund, öar, holmar och skär.

En av de största vikarna heter Gullmarsfjorden. 
Alldeles vid inloppet till denna ligga mittemot varandra 
de kända badorterna Lysekil och Fiskebäckskil. Båda 
ha de från början varit fiskelägen, men Lysekil har växt 
allt mer och mer, och nu har det nyligen blivit stad. 
Fiskebäckskil däremot är mera lantligt och påminner 
ännu i mycket om ett fiskeläge.



Nere vid stranden ser man en mängd små röda hus, 
byggda på stenar ute i vattnet, och emellan dem skjuter 
det ut tätt med långa bryggor. Dessa röda hus 
kallas sjöbodar. Varje familj har en sådan, och där 
förvaras fiskredskap och åtskilliga andra saker. Längre 
ut i fiskelägets lilla hamn ses vanligen några segelfartyg 
ligga för ankar. Ovanför sjöbodarna och bryggorna 
ligger liksom en liten stad bland klipporna. Det finns 
egentligen bara en gata, och den är mycket backig; för 
övrigt ligger det klipphällar mellan husen. Dessa äro 
i allmänhet små men snygga och trevliga och alltid 
omgivna av en liten trädgård. Det är icke lätt at få 
träd och buskar att växa här, ty dels är det ont om 
jord, och dels är den ständiga blåsten skadlig för 
växtligheten. Invånarna få ofta med mycket besvär bära 
jord till den nakna klippan. Också anlägga de gärna sin 
trädgård i någon sänka, där den har litet skydd för 
stormen. De större trädgårdarna ligga därför oftast som 
i gropar, vilket gör, att de äro ganska fuktiga. 
Skärgårdsbon är icke bortskämd med blommor och grönska, 
och han är glad, om han kan ha några syren- eller 
körsbärsträd att fägna sina ögon med. Stockrosor äro 
mycket omtyckta, sådana ser man i varenda liten 
trädgårdstäppa.

Det är en härlig luft här ute. Visserligen blåser det 
för det mesta, men blåsten är aldrig skarp och bitande 
som inåt land utan mild och ljumt fuktig. Om sommaren 
blir det heller aldrig så hett som i det inre landet 
och om vintrarna aldrig så kallt. För den sköna luften och 
de präktiga badens skull komma många badgäster hit.

Här vid västkusten är det ett nöje bara att stå 
vid stranden och se på vattnet, ty det är så klart och 
genomskinligt, och när det är lugnt, ser man tydligt 
allt, som försiggår på bottnen. Och det finns så mycket 
att skåda på bottnen här, ty i det salta havet leva 
en mängd växter och djur, som ej kunna trivas i 
insjöarnas söta vatten.

Låt oss gå ut på en av de många bryggorna 
vid sjöbodarna och titta ned! Vi bli nog icke 
ensamma, ty ortens barn och ungdom tycka mycket 
om att vara på bryggorna. Det är den livligaste delen 
av fiskeläget. Här stå gossarna och spana efter något 
nytt: om något fartyg är på väg att komma in eller 
om något håller på att gå ut ur hamnen, ty allt sådant 
intresserar dem i allra högsta grad. Men vi ställa oss 
nu och titta rätt ned i vattnet. Där se vi på bottnen 
en tovig massa av växter, somliga brungröna, andra 
rödbruna eller gräsgröna; somliga ha breda blad, andra se ut 
bara som ett tjockt ludd, framför allt ser man liksom 
hela skogar av tång. Också stenarna äro alldeles betäckta 
av växter.

Se, nu sticker det fram ur den gröna massan ett 
par gul- eller grönaktiga klor, de röra sig och sparka, 
nu kommer hela djuret fram, det är en krabba. Krabborna 
äro mycket löjliga att se på, de tyckas vara så 
livliga och ombytliga. Där går nu en och promenerar helt 
långsamt, varken framåt eller baklänges utan på sned, 
som krabborna bruka, hon kliver så varsamt och 
betänkligt med sina många ben. Men bäst som det är, 
kommer det liv i henne, och benen börja sprattla så 
fort, så fort, hon har väl fått syn på något byte, eller 
kanske är det en annan krabba, som har väckt hennes 
vrede eller nyfikenhet. Låt oss nu kasta ut ett stycke 
kött eller något fiskavskräde i vattnet vid bryggan! 
Å, sådant liv det blir ibland tången och sjögräset! Där 
man minst väntar det, sticka gröna klor fram. Först 
komma två små krabbor, de fatta tag i var sin ända 
av köttbiten och slita och rycka med riktig ilska, men 
så skrider med värdighet fram ur sitt gömsle en stor 
krabba, väl dubbelt så stor som var och en av de andra. 
Då ta de små till flykten, och den stora sätter sig helt 
lugnt att förtära sitt byte, och det är roligt att se, hur 
behändigt hon tar födan med klorna och för den till 
munnen.

Fiskeläge i Bohuslän.

Men vi se många andra sorters djur. Där glänser 
en röd sjöstjärna så vackert mot den gröna bottnen. 
Hon är icke orörlig hon heller, hon trevar omkring med 
den ena armen, liksom om hon letade efter något. Vi 
tänka på hur underligt det är, att detta djur har ögon 


i ändan på sina armar -- kanske sjöstjärnan nu håller 
på att se sig om. Uppe i vattnet är det också livligt, där 
kila några små gröna kräftdjur fram och tillbaka över 
tångens toppar. De ha så tunna skal, att de nästan 
äro genomskinliga. Det är räkor; de bli liksom andra 
kräftdjur röda, när de kokas.

Men här kommer en ståtlig ål med ormlika rörelser, 
han buktar sin kropp i ringlar och skjuter med fart in 
i ett hål under bryggan, där han försvinner. De djur, 
som kanske mest falla i ögonen, äro maneterna. Där 
ha vi den blå maneten, som ser ut nästan som en upp 
och nedvänd glasskål, och där är den stora röda, 
blodfärgade med en massa långa trådar, som hänga ned från 
dess undersida. Den ser obehaglig ut, och det är icke gott 
att komma i beröring med den, när man badar, ty 
trådarna bränna som nässlor. På de där stora maneterna 
bildas riktigt som ett rum innanför trådarna, och man 
har på senare tider lagt märke till att ute i havet taga 
de små torskungarna sin tillflykt dit. Det är liksom deras 
barnkammare.

Icke alltid är bottnen så betäckt av växter som 
den är här nere vid bryggorna. Nu skola vi gå till ett 
annat ställe av stranden, där bottnen består av sand och 
växtligheten är glesare. Här kunna vi se, att stenarna, 
som ligga på bottnen, äro alldeles fullsatta med snäckor; 
vi se också, att strändernas klippor äro klädda med snäckor 
ända upp till vattenbrynet. Ovanför detta kan det nog 
finnas snäckor men endast skal, ty djuren äro döda. På 
bottnen ligga rätt många musslor, sjöstjärnorna med 
sin granna, röda eller blå färg lysa upp här och där, 
och krabborna promenera. Nu tycks själva sanden röra 
sig -- se, där glänsa ett par ögon! Det är en liten 
rödspotta, som har grävt ner sig i sanden, så att endast 
stjärten och ögonen synas. Nu kommer hon upp och 
simmar omkring, hennes rödfläckiga skinn gör henne 
så lik sanden, så vi förstå, att hon lätt kan gömma sig 
för sina fiender. Litet högre upp vimlar vattnet av 
hela stim med småfisk. Här kommer en större, något 
silverglänsande fisk, det är vitlingen. Där vattnet är 
någorlunda djupt, se vi en särdeles ful fisk, som håller sig 
nära bottnen. Det är rötsimpan eller ulken. Han har 
ett brett huvud, besatt med taggar, och stora, grant 
färgade fenor. -- Det är så mycket liv och rörelse och så 
mycket att se på i vattnet, att man kan stå timtals 
och titta utan att tröttna.

På djupare vatten finns det ännu mycket fler och 
mycket större djur, men där kan man icke se dem. Där 
finnas bland annat humrar, sjöborrar, större sorters krabbor 
och de besynnerliga sjöanemonerna, som äro djur 
men se ut som blommor, fastsittande på stjälkar. Sådana 
djur kan man få se i det stora akvariet vid Kristineberg, 
strax väster om Fiskebäckskil.

En not är utsatt ett stycke från stranden men ini 
hamnen. På kvällen ser man karlar komma och dra 
upp den i land. När den kommer upp, ser man en mängd 
sprattlande fiskar, mest rödspottor och vitlingar. Sådan 
fisk äter man också dagligen här vid västkusten. En 
mängd maneter ha också fastnat i noten; när de kommit 
upp på land, ta de sig inte alls så bra ut som i vattnet 
utan se ut bara som orediga slemmassor.

*

Men nu måste vi ut och segla, ty detta är det största 
nöje man kan ha här ute. Det är en varm och solig 
sommardag, blå är himmeln, blått är vattnet men med litet 
vitt skum på vågorna, på några ställen lysa bergen i rött; 
det är så granna färger, att det riktigt sticker i ögonen. 
Vi ha frisk vind, seglen svälla, båten lägger sig på sidan, 
och det fräser och skummar om den, den stampar, när 
den möter vågorna. En segelbåt är nästan som en levande 
varelse, och det är inte underligt, att en skeppare tycker 
om sin båt.

Den ena holmen efter den andra fara vi förbi, alla 
äro de skoglösa. Somliga bestå av skrovliga och kantiga 
klippor, andra äro glatta och hala, nästan som glanskis, 
och så släta, att man tycker man skulle kunna åka 
kälkbacke utför dem. Man ser tydligt, hur skären äro 
rundade på landsidan och mera branta på den västra sidan 
-- det är landisen, som har hyvlat dem så. Till formen 
likna de ofta korvar eller säckar, och ett skär heter 
också »Humlesäcken».

På de riktigt blankslipade klipporna växer inte 
gräs, inte mossa, ingenting. Men eljest finnas på nästan 
alla holmarna ändå här och där små fläckar med gräs, 
och på detta gräs leva fåren, som äro dessa öars enda 
invånare. Men också de vistas här endast om 
somrarna. Deras ägare äro bönder, som bo inåt landet, de 
betala en liten summa för fårbetet till de skärgårdsbor, 
som rå om öarna. Fåren föras dit ut på våren och 
få alldeles sköta sig själva hela sommaren. När hösten 
kommer, hämtas de tillbaka. När man ifrån segelbåten 
ser dessa får springa omkring bland klipporna, har man 
svårt att fatta, hur de kunna få tillräckligt bete för 
att uppehålla livet, och dock säges det, att de trivas 
och frodas mycket bra. Det beror därpå, att det lilla 
gräs, som finnes, är gott och närande.

Kring holmarna kretsa en mängd sjöfåglar, i synnerhet 
måsar och tärnor. De senare likna rätt mycket 
måsarna men skilja sig från dessa sina släktingar därigenom, 
att de ha längre stjärt, smalare vingar och lättare, 
behagligare rörelser. Det är ett riktigt nöje att se en tärna 
flyga, plötsligt dyka ned och fånga sitt byte -- en räka 
eller en liten fisk -- och sedan förtära det, ty alla 
rörelser utför hon med stort behag. Nu blir ett vilt 
skrikande och flaxande bland måsar och tärnor. Vad står på? 
En falk simmar där uppe i luften, och det är han, som 
vållar förskräckelsen. Här och där se vi också flockar av 
mörka ejderungar, men de granna ejderhanarna finnas 
icke här, de ha dragit ut längre till havs. Ejdern är 
ganska vanlig vid västkusten, men folket bryr sig icke 
om att taga vara på dunet. Kanske få vi också se 
tejsten eller tobisgrisslan, en stor fågel, som är alldeles 
kolsvart med en vit fläck på vingarna och korallröda 
fötter. Ibland sticka sälarna sina trubbiga nosar upp 
ur vattnet, men det få vi nog icke se i dag, ty det 
blåser för mycket.

Under den tiden sillfisket är igång, kan man få 
se underliga gäster i dessa farvatten, ty då komma ofta 
valar hit. De leva av sill och följa därför efter sillstimmen. 
Men också eljest händer det, att en och annan 
val förirrar sig i skärgården. Så kom ett år själva 
midsommardagen en val in i Fiskebäckskils hamn.

Det är en livlig farled, som går här förbi Lysekil, 
ofta är fjorden alldeles full av segel. Vi se många 
jakter, som ligga djupt, så att man kan se, att de ha en 
mycket tung last -- det är sten. Man bryter nämligen 
sten här litet varstans i klipporna. Och som det på 
Danmarks och norra Tysklands slätter är ont om sten, 
har det, som vi förut nämnt, på flera håll i Sverige 
uppstått en livlig handel med denna vara. Det är ju 
ganska underligt, att i mången tysk stad skulle vi, fast 
Skär och bränningar.

vi vore i främmande land, trampa på svenska stenar. 
Det är icke endast gatsten, som utföres härifrån, ty 
den bohuslänska stenen är ovanligt vacker, och större 
block därav bruka användas till plattformer utanför 
kyrkor, fotställningar till bildstoder m. m. Många 
människor få sin bärgning genom denna stenindustri, men man 
tycker dock det vore skada, om de vackra bergen skulle 
alltför mycket hackas sönder.

Det idkas också en livlig handel med Norge, och 
därifrån komma en mängd seglare. I den del av Norge, 
som gränsar till Bohuslän, är det gott om skog, och där 
ligga många sågverk. Därför fara bohuslänningar dit 
med sina jakter och hämta avfall från sågverken, vilket 
sedan säljes som bränsle vid fiskelägena och där är mycket 
välkommet, eftersom det i skärgården är så ont om skog.

Där kommer en jakt med tvåtungad flagga, det 
är en tulljakt. På den fara tulltjänstemännen omkring 
och se till, att det betalas tull ordentligt för alla sådana 
varor, som inte få införas fritt från utlandet.

De flesta männen i Fiskebäckskil och många i 
Lysekil äro hela sommaren upptagna med att göra handelsresor 
dels till Norge, dels till Danmark och Tyskland. 
De göra en resa på en eller ett par veckor; så komma 
de tillbaka, äro hemma ett par dagar, och så bär det 
av ut igen. Detta livet på sjön tycka de om, och de 
flesta av deras söner vilja också bli sjömän och 
skeppare. De börja tidigt att öva sig. När de äro helt små, 
göra de små leksaksbåtar och låta dem segla i 
vattenpussarna, och så få de följa med sina fäder på segelturer, 
och ofta får man se en helt liten pys, som redan kan 
sköta styret i en stor båt.

Om vi ha god vind, kunna vi segla till ett fiskeläge, 
som heter Gullholmen. Det är ett mera egentligt 
fiskeläge än Lysekil och Fiskebäekskil, ty här lever befolkningen 
bara på fiske och inte på badgäster. Den lilla 
byn ligger uppe på berget, men nere vid stranden se vi 
den långa raden av sjöbodar, var och en med sin utskjutande 
brygga. På detta sätt bildas en  mängd små, små 
hamnar, och i dem ligga roddbåtarna. Ovanför sjöbodarna 
ligga de små husen, liksom kastade huller om buller 
bland klipporna. Även här finnes litet grönt vid 
husen; ofta är det icke mer än en smal rabatt med 
litet blommor, t. ex. stockrosor och dalior, men det 
gläder ändå ögat. De flesta hus i fiskeläget äro bara 
små nätta stugor, men det finns flera stora och prydliga 
hus, som också ägas av fiskare, ty mången gång 
händer det, att en fiskare kan förtjäna så mycket på 
sitt arbete, att han blir förmögen.

Men vad är det för ljusa föremål, som de hängt upp 
vid sjöbodarna? På långt avstånd ser det nästan ut som 
tvättkläder. Skulle hela fiskeläget ha ställt till med byk? 
Sådana där vita skynken ligga också strödda omkring 
på klipporna. När vi gå närmare, se vi, att det är 
stora fiskar, som äro upphängda och utlagda till 
torkning. Gullholmens invånare göra nämligen om 
somrarna långa färder bort till avlägsna farvatten, där de 
fånga torsk och långa. De stora fiskar, som flaxa här för 
vinden, äro alltså inga bohuslänningar utan ha rest 
långa vägar för att till sist hamna i detta lilla fiskeläge.

Innan vi ge oss på hemväg, göra vi en titt in i 
ett par sjöbodar. Där nere går det livligt till. Fiskelägets 
barn äro samlade där och ha så roligt med att springa 
på ett par lösa bräder från den ena boden till den 
andra. I sjöbodarna finnas också många märkvärdiga saker 
att se på. Där ligger en rad av hummertinor, vilka äro 
gjorda av spjälor och se ut som burar. Dessa förser man
med bete -- ett fiskhuvud eller ett stycke av en fisk 
--, och så sänkas de ned på bottnen på sådana ställen, 
där vattnet är ganska djupt. Humrarna låta då 
av betet locka sig att krypa in i tinan. Vidare finnas 
här torkade fiskhuvud och fiskmagar samt en 
sorts besynnerliga fiskar med en stjärt, som liknar en 
lång svans -- de kallas rockor. Torkade hajar få vi 
också se, men icke dessa stora hajar, som äro farliga 
för människor, utan en mindre sort, som är ätbar. Bland 
annat se vi ett rödbrunt segel, som är upphängt till 
torkning. Det har fått denna färg, därför att man har »barkat» 
det, d. v. s. lagt det i en blandning av granbark och 
vatten. Ett sådant segel tål väta bättre än andra och 
är därför bra att ha, i synnerhet om vintern. Inne i 
sjöboden stå kar med salt och annat, som användes vid 
fiskens beredning.

Nere vid stranden ligger ett stort rött hus, som 
man genast ser ej liknar de vanliga fiskarstugorna, 
det är ett salteri. På ett annat ställe finnes en ansjovisfabrik. 
Ansjovis är egentligen ett slags mindre sillsort, 
vars rätta namn är skarpsill. En del skarpsill fångas 
vid bohuslänska kusten, men största delen hämtas från 
Norge. Nu på sommaren har man ingen ansjovis att lägga 
in, men man har sysselsättning med att tillverka de 
lådor, som ansjovisen skall läggas i.

Uppe på höjden av klippan står en hög ställning 
med en trappa och bredvid  den ett litet hus. Den 
ställningen kallas »lotsgalgen». Vid Gullholmen är 
nämligen lotsstation, och litet emellan måste en lots gå upp 
i galgen för att se efter, om det syns till något fartyg, 
som ger tecken, att det önskar lots.

Det är vackert vid Gullholmen en afton som nu, 
då solen glittrar i fönstren på de små stugorna, där de 
ligga upptornade över varandra på berget, och sjöbodarna 
lysa blodröda mot det blå vattnet och jakter och 
roddbåtar sakta gunga i den lilla hamnen. Och vackra se 
de ut, de många segelbåtarna, som nu med den mojnande 
vinden begiva sig av på hemväg. Seglen se i skymningen 
så stora och så vita ut, som om de vore vingar till sagolika, 
jättestora fåglar.




2. Det inre Bohuslän: sprickdalarna, åkerbruket.

Vill man se, hur det ser ut i det inre Bohuslän, 
kan man fara efter Gullmarsfjorden inåt landet. Den 
går i nordost och sydväst liksom nästan alla de 
bohuslänska fjordarna; den är mer än 2 mil lång men 
oftast bara 2 à 3 kilometer bred. Både segelbåtar och 
ångbåtar kunna ta sig fram där, ty det är det egna 
med Gullmarsfjorden, att den är särdeles djup, mycket 
djupare än vattnet omkring öarna i skärgården. 
Stränderna bestå av branta berg, men mellan klipporna i 
skydd för stormen gömmer sig här och där en dunge 
av frodiga träd, och bland dem skymtar ett hus och kanske 
en trädgård.

Om man stiger i land vid ett sådant ställe, kommer 
man in i en liten väl odlad dalgång med åkerfält och 
stugor och lövträd, särskilt ekar men ibland också 
bokar. Träden växa ofta tätt intill klippan, och det är, 
som om de tryckte sig intill den för att få skydd mot 
stormen. Och skydd behöves verkligen. De träd, som 
växa fritt, ha av havsstormarna blivit hårt böjda inåt 
land, och ofta äro de liksom svedda på den sidan, som 
vetter åt havet. Nere i bottnen av dalen rinner en 
liten å eller bäck, som nästan är dold av alar och pilar. 
Många av dessa bohuslänska dalar äro mycket vackra 
men göra ett vilt, nästan dystert intryck. Ty fast bergen 
icke äro så särdeles höga, äro de på flera ställen så branta 
och överhängande, att de riktigt skymma solen och göra 
det mörkt i dalen. Gårdarna ligga ofta tätt intill en 
framskjutande klippa, de, liksom träden, tyckas på detta 
sätt vilja gömma sig undan stormen. Det finnes icke 
mycket jord i dessa små sänker mellan bergen, men den, 
som finnes, består av lera och är mycket bördig, vilket 
man väl märker på växtligheten i de frodiga 
trädgårdarna.

I den yttre delen av fjorden äro själva bergen alldeles 
kala liksom ute i skärgården. Men det är eget att se, 
huru de så småningom bli klädda med växtlighet, 
allteftersom man kommer längre ifrån havet. Först 
kommer ljungen, den slår sig ned i alla små sprickor och 
avsatser och gör ofta klipporna på ett så lustigt sätt rutiga. 
Lavar breda ut sig i mellanrummen, sedan kommer en 
och annan buske till. Komma vi ännu längre in i 
kustlandet, få vi se både buskar och träd växa uppe på själva 
bergen, men ljungen tar dock oftast mer plats än skogen.

Bohuslän har tidigt varit bebott; det kan man förstå 
av de många urgamla gravar och andra minnesmärken, 
som finnas här. I närheten av Gullmarsfjorden finnas 
några särskilt märkvärdiga s. k. hällristningar. För att 
komma till dem stiga vi i land vid ett ställe, som heter 
Holma. Här se vi lummig lövskog och åkrar och ängar 
med saftig grönska. Från stranden bär vägen uppför över 
kala berg, som se ganska dystra ut, men så ned igen 
till en liten slätt, som är tätt bebyggd, och där vi se 
Brastads vackra kyrka, byggd av granit. På den lilla 
bit vi nu gått ha vi fått en rätt bra föreställning 
om hur det ser ut på många ställen i Bohuslän. Det
är en ständig växling mellan mer eller mindre kala 
bergplatåer och små dalar eller slätter, och landskapet ger 
ett besynnerligt intryck av på en gång fattigdom och 
bördighet.

Ett litet stycke från Brastads kyrka i en hage 
visas de märkvärdiga hällristningarna. Det är 
figurer, som äro uthuggna i klippan på så sätt, att varje 
streck bildar en fåra eller en ränna; därför synas de 
bättre, om man häller litet vatten på klippan. 
Hällristningarna föreställa en mängd olika saker: djur med 
horn, flera skepp med krigare, en man, som håller i 
handen något, som ser ut som en hammare, vidare 
underliga fåglar och andra besynnerliga figurer. Människorna 
äro tecknade alldeles på samma sätt som barn bruka, 
när de rita gubbar: med en rundel till huvud och 
två streck, som föreställa ben. Skeppen däremot äro ofta 
riktigt väl avbildade. Det, som gör dessa hallristningar så 
märkvärdiga är deras ålder. De äro ännu äldre än 
vikingatiden, och man tror, att de härstamma från den tid, 
då folket här i Norden gjorde sina vapen av brons. Dessa 
bilder äro troligen mer än två tusen år gamla, och 
det är ju inte litet intressant att på detta sätt få veta 
något om människor, som levde för så länge sedan. Och
inte bör man undra på att de ej kunde rita bättre.

Ofta ser man i Bohuslän stenkummel uppresta på 
bergens högsta punkter. De bruka vara lagda så, att 
man från dem har utsikt både över en odlad dalbotten 
och över fjärdar och sund. De synas vida omkring och 
tjäna de sjöfarande till landmärken. Dessa stenkummel 
äro gravar, och i dem vila gamla kämpar, som troligen 
levde på hällristningarnas tid.

Längst in böjer Gullmarsfjorden helt tvärt av i 
annan riktning och skickar en gren, Förlefskilen, in i 

landet nästan rakt åt norr. Där Förlefskilen slutar, vidtar 
en dal, som också går i norr och söder. Denna dal är 
mycket märkvärdig, ty den går upp genom hela Bohuslän 
ända till norska gränsen och är så besynnerligt rak. 
Längre i norr upptages dalen av de båda underliga
sjöarna, södra och norra Bullaren. De äro långa och smala, 
på sina ställen inte bredare än en stor älv, de ha 
mycket djupt vatten, ända till 44 meter, och på många 
ställen äro de omgivna av brant stupande stränder. Här 
är en vild men storartad och vacker natur. Norr om 
norra Bullaren fortsätter samma dalgång lika rakt, 
och nu flyter i den en liten som faller ut i Idefjorden. 
Denna fjord går också i norr och söder och har 
samma långa och smala form som Bullaren-sjöarna. 
Det är alltså samma dal från Gullmarsfjorden ända till 
Idefjorden, fast den är upptagen av så många olika 
vattendrag. Den förefaller som en enda jättestor klyfta,
vilken är delvis fylld med jord, delvis med vatten. Det 
finns andra sådana där raka dalgångar i Bohuslän, och 
ofta är det så, att man precis ser, hur en fjord fortsättes 
av en dal och ibland av en sjö.

Man tror, att många av dalarna och fjordarna ha 
uppkommit på det sättet, att det varit stora jordbävningar, 
och därvid har bergmassan brustit sönder, så 
att det bildats djupa sprickor. Somliga av dessa 
sprickor gå på längden som Bullaren-sjöarnas dal; andra 
gå på tvären i nordost och sydväst. Ibland ha två 
sådana sprickdalar mötts och korsat varandra, och då har
det uppkommit en liten slätt.

När man står på en höjd i det inre av Bohuslän, 
ser hela landskapet också ut som en enda stor bergmassa 
med många sprickor. Man skulle kunna tänka sig, att 
denna trakt vore nästan utan åkerjord och så gott som 
obebodd. Men när man reser omkring i landskapet, märker 
man ändå, att det inte är så litet jord, som finns 
där; dalarna äro trånga, och sänkorna äro små, men 
de äro i stället så ofantligt många.

Öster om Bullaren-sjöarna finns en trakt, där 
bergmassan ej är så söndersplittrad utan bildar en 
sammanhängande platå, som kallas Kynnefjället. En stor del 
av detta fjäll är skoglöst, som Bohusläns berg för det 
mesta äro, men en annan del är skogbeväxt och utmärker 
sig för en ovanligt rik och storslagen skogsnatur. Det 
är till stor del genom människornas oförstånd, som 
Bohuslän har blivit så fattigt på skog; man vet, att också 
där har det funnits präktiga skogar, ty i torvmossarna 
har man hittat stora trädstammar. Och nuförtiden 
har man i flera trakter av Bohuslän försökt att plantera 
träd, och det tycks lyckas ganska bra.

På många ställen i Bohuslän har man funnit stora 
bankar, ibland hela kullar, bildade av skal efter snäckor, 
musslor, sjöborrar och andra havsdjur. Folket använder 
detta skalgrus till fyllning av vägar, och ibland 
ha de lagt ut det på åkrarna för att göda jorden. Man 
tyckte det borde vara ett gott gödningsämne, eftersom 
dylika skal till största delen bestå av kalk. Men ofta 
hade det inte så god verkan, som man hade väntat, och 
det var mest därför, att skalen voro så hårda och inte 
vittrade sönder. Människor, både lärda och olårda, ha i 
långliga tider undrat och förvånat sig över dessa 
bohuslänska skalbankar, ty man hittar dem ofta långt 
in på torra landet och ibland högt uppe på bergen, och 
ändå kan ju vem som helst förstå, att de ursprungligen 
måste ha avlagrats på havsbottnen.

I våra dagar är det inte så svårt att förklara deras 
förekomst, ty nu vet man säkert, att stora delar av 
Sverige i långliga tider legat under havet och att detta också 
varit fallet med Bohuslän. Vetenskapsmännen ha också 
undersökt skalen i skalbankarna, och då ha de funnit, att 
många av skalen tillhöra sådana djur, som inte leva i 
Kattegatt nuförtiden men som däremot finnas i kallare
hav, t. ex. utanför Grönland. Detta var en mycket 
viktig sak att få veta, ty då visste man på samma gång, 
att det havet, som övertäckte Bohuslän, en tid var lika 
kallt som Ishavet. Det är just de skalen, som härstamma 
från dessa urgamla tider, som äro så hårda. Under den 
tiden Bohuslän låg under havet förde älvarna ner i 
sänkorna och dalarna en mängd lera, och det är den, som 
nu bildar åkerjorden. Sedan höjde sig landet så 
småningom. Det var en tid, då de nuvarande bergen voro 
skär och de nuvarande dalarna voro fjordar och sund; 
det är därför inte underligt, att dalar och fjordar, sänkor 
och sund äro så lika varandra till formen.

Att jorden i de trånga, bohuslänska dalarna 
vanligtvis är så bördig kommer sig av att det på många 
ställen är märgel under leran. Bohuslänningen 
slipper också att bryta sten i sina åkrar, som 
smålänningarna och norrlänningarna få göra, ty här finns 
mindre morängrus än i de flesta andra delar av Sverige. 
Vanligtvis kunna hela sänkor odlas ända upp intill
berghällen. Folket tar också väl vara på varje jordlapp, 
ofta får man se en liten, liten åker med havre eller 
potatis ligga på en så brant sluttning, att det är riktigt 
svårt att förstå, hur ägaren bär sig åt för att plöja och 
så där uppe. Det sädesslag, som mest odlas, är havre. 
Förr brukade bohuslänningarna baka sitt bröd av havre, 
men nuförtiden användes den mest till kreatursfoder. 
Dessutom odlas det i Bohuslän mer bönor än i någon 
annan del av Sverige.


Åkerbruket är ej alltid så väl och så tidsenligt 
skött, som det kunde vara, och det beror nog därpå, att 
bohuslänningen har så mycket annat arbete, som lockar 
honom från arbetet med jorden. Framför allt fisket, ty 
många bönder ute i skärgården äro fiskare på samma 
gång, och på senare tider ha också stenhuggerierna kommit 
till, och många män arbeta där. På många ställen skötes 
jorden mest av gubbar och minderåriga.



3. Kärringön.  Storsjöfisket.

I den yttre skärgården på en liten holme ligger 
ett fiskeläge, som heter Kärringön. Ända till de senaste 
åren har det varit mycket ensligt och avstängt från den 
övriga världen, och sällan kom någon främling dit. Den, 
som skriver detta, kom en sommar tillsammans med några
vänner seglande dit på en liten lastskuta.

När vi lade till vid bryggan, samlades en hel 
folkskara, i synnerhet kvinnor och barn, för att beskåda oss -- 
det var för dem tydligen en mycket ovanlig syn att se 
främlingar, och vart vi sedan gingo, traskade en skara 
nyfikna barnungar hack i häl efter oss. Här var kalt 
och naket med besked, och klipporna mellan husen voro så 
hala, att man riktigt löpte fara att halka omkull. På 
ön finnes icke så mycket jord, som kunde räcka till en 
potatisåker en gång, men husen hade ändå sina små 
täppor, omgivna ny fina, putsade staket. I täpporna 
växte endast krusbärsbuskar och litet blommor. Fiskeläget 
hade en gästgivargård, och där blevo vi mottagna med 
största vänlighet. Vad maten beträffar, var det just 
inte mycket att välja på, det fanns knappt något annat 
än makrill och potatis. Mjölk var det mycket ont om, 
ty på denna kala ö finns det icke något bete för kor. 
Gästgivarmor sade oss, att de om sommaren brukade hyra 
en ko. Invånarna här leva mest på fisk, potatis och 
kaffe.

I skymningen gingo vi ut för att se oss om. Vi 
njöto av den härliga luften, den renaste och mjukaste 
man kan tänka sig. Bäst som det var, fingo vi syn 
på en besynnerlig ställning där uppe på berget: ett 
skjul med tak men utan väggar. Under det hängde 
en mängd ljusa kroppar, som sattes i rörelse av vinden 
och dinglade mot varandra. Det lät riktigt hemskt, när 
det knakade och rasslade i kedjorna, som de voro 
upphängda med. Hela ställningen liknade, så här i 
skymningen sedd, en galge, och man kom att tänka på den 
där folksagan om gossen, som inte kunde bli rädd och 
som fick sitta under en galge, där det hängde lik av 
avrättade missdådare. Men så illa var det inte här. En 
galge var det verkligen, men det var prästens 
»långgalge», en inrättning som han ställt till åt sig för att 
bättre torka sina långor. Långorna äro mycket stora 
fiskar, och prästen brukade få de största av alla, som 
fångades. Därför kan man förstå, att de i skumrasket 
kunde få en avlägsen likhet med människokroppar.

Dagen därpå sågo vi oss mera om. Nog gör Kärringön 
skäl för namnet »fiskeläge», ty fisk såg man överallt, 
fisk låg utbredd på klippan och hängde på träbockar, 
överallt luktade det fisk, man tyckte sig riktigt inandas 
fisk, och fisk fingo vi också till mat. Under de tre dagar 
vi voro där hunno vi med att äta både kokt makrill, stekt 
makrill, makrillsoppa och makrillpudding.

Invånarna voro mycket angelägna att visa oss öns stora 
märkvärdighet och stolthet, nämligen prästens trädgård 
eller »park», som de kallade den. Det var inga träd i den 
parken, blott några låga buskar och så här och där några 
gröna fläckar, men det var vackert nog att ha kunnat 
åstadkomma så mycket på denna alldeles kala klippa. Det 
hade gått så till, att öns invånare hade burit dit all jorden. 
Det hade de gjort för att visa sin tillgivenhet och 
tacksamhet mot sin präst. Alla visste, att han gärna ville ha 
en trädgård, och var och en, som önskade visa honom en
vänlighet, kom med ett förkläde fullt av jord och skakade 
ut det på klippan, och så hade till sist denna trädgård 
kommit till stånd.

Det var ett eget förhållande mellan kärringöborna 
och deras dåvarande präst, pastor Simon. Han var för 
dem något mycket mera, än prästen eljest brukar vara 
för sina församlingsbor. Nära fyrtio år hade han varit 
där ute. När han först kom dit, voro fiskarna mycket 
okunniga och fallna för slagsmål och dryckenskap. Han 
predikade för dem, höll skola med dem -- ty det fanns 
ingen skola på ön -- och vann snart en stor makt över 
dem. De sågo, att han ville dem väl, fast han var 
mycket sträng, och de märkte också, att han var en 
modig man. En gång under en häftig storm syntes ute 
på havet ett fartyg, som höll på att förlisa; det gällde 
att försöka rädda besättningen. Pastorn uppmanade ett 
par av fiskarna att giva sig ut, men de nekade, ty de 
tyckte, att det såg alltför farligt ut. Då ropade pastorn: 
»Ä' ni sådana stackare, så ger jag mig ut själv!» -- och 
med detsamma hoppade han i båten. Då skämdes fiskarna 
och gåvo sig ut. Sedan den stunden hade de den 
djupaste aktning för sin präst. Genom hans inflytande 
hade de förut vilda kärringöborna blivit alldeles ovanligt 
nyktra, ordentliga och gudfruktiga. Aldrig hör man en 
svordom på ön, aldrig ser man en berusad man, ja, folket 
berättade, att om barnen händelsevis finge se en full karl, skulle de tro, 
att han vore
vansinnig. Också har välståndet stigit och fiskarna blivit ganska 
välbärgade. Allt detta är ett
märkvärdigt exempel på vad en enda man kan uträtta.

Kärringön är lotsstation. Då vi skulle gå till lotsgalgen, blåste det 
duktigt, och på de hala,
blanka klipporna kunde vi knappast stå på benen. Vi kommo att tänka på hur 
svårt det skulle
vara att gå här ute under de rasande höststormarna. »Händer det inte, att 
ni blåser omkull,
när ni går här?» frågade vi den unga kvinnan, som följde oss. »Jo, ofta», 
svarade hon. Hon
berättade oss, att många kvinnor brukade stå här ute med tungt sinne och 
oroligt spana efter
det fartyg, som skulle föra hem deras män och söner. Icke sällan händer 
det, att en fiskare
»blir borta», som det heter, och lämnar hustru och barn efter sig i sorg 
och fattigdom. I
gästgivargården vistades en liten flicka, vars far hade drunknat. Vår 
värdinna hade tagit upp
henne som fosterdotter och tänkte hädanefter sörja för henne. På det 
sättet hjälpte
kärringöborna varandra.

*

Kärringöborna idka om sommaren storsjöfiske, det vill säga fara långt ut på 
Nordsjön för att
fiska långa.

Medan vi voro där, kom just ett fiskarfartyg hem från en sådan färd. 
Fartyget låg förankrat
vid en klippa ett stycke utanför fiskeläget. Vi rodde dit ut för att bese 
det och språka med
fiskarna. Det var ett ganska stort fartyg. Också var det inte en enda 
fiskare, som rådde om
det, utan de hade slagit sig ihop tolv om ett fartyg, så att de delade både 
kostnaden för detta och
inkomsterna

av fisket. När vi kommo fram, sago vi, hur fiskarna just höllo på med att 
dela de långor, som
de hade fångat på den sista färden. Det var starka, härdade gestalter med 
öppna, vänliga
ansikten. De voro klädda I oljekläder och hade sydväst på huvudet. Utom de 
tolv ägarna till
båten hade de tagit med sig ännu en
man, en s. k. »löskarl», och dessutom en kökspojke.
Dessa två skulle också ha sina andelar av fångsten, och därför lades 
långorna i fjorton högar.
Långorna voro naturligtvis icke alla lika stora, och vid delningen voro 
karlarna mycket noga
med att allt skulle gå riktigt rättvist till, så att inte den ene fick bara 
stora långor och den
andre bara små. Dessutom brukade de efter var färd lägga av en del åt de 
fattiga och en del åt
prästen.

Medan de tolv ägarna sålunda delade fångsten, höll löskarlen på med att 
spola däcket, och
kökspojken skurade kaffepannan, som var större än någon vi förr hade sett. 
Kökspojken hade
till uppgift att laga maten, hålla kokkärlen rena och borsta oljekläderna; 
han var en
halvvuxen gosse och fick vara med för att vänja sig vid livet på sjön. Det 
var därför icke
samma gosse, som ständigt var kökspojke på fartyget, utan än fick den ene, 
än den andre
fiskaren taga sin son med.

Ombord såg allting fint och putsat ut. Lastrummet, där långorna lågo, var 
fernissat och
genom skiljeväggar delat i flera rum. Vi frågade fiskarna, huru stor fångst 
de hade fått, och
de svarade, att denna gång hade de fått 160 långor var. De berättade 
vidare, var de hade gjort
sin fångst: det var långt ute på stora havet, på Nordsjön mellan Norge och 
England, ungefär
25 mil väster om den norska staden Bergen. Från fiskeplatsen till närmaste 
land hade de två
dygns resa, och där de lågo och fiskade, sågo de ingen fyr, ingenting som 
påminte om 

människoboningar. »Vi visste inte, om gräset växte med roten uppåt eller med 
toppen uppåt»,
sade en av fiskarna skämtsamt. Vi frågade, om de hade böcker med sig. »Ja 
visst», svarade de,
»vi ska väl inte leva som hedningar heller». Och så visade de oss en låda, 
där de hade
psalmböcker och postilla men också andra böcker. Somliga dagar hade de god 
tid till läsning,
ty ibland var det sådant väder, att de icke kunde fiska. Ofta läste de då 
en och samma bok om
igen en sju, åtta gånger. Om söndagen läste de endast i postillan och 
psalmboken.

Vi undrade, hur de kunde veta, när de voro framme vid den rätta 
fiskeplatsen. De svarade, att
de togo sig fram med hjälp av kompassen, och så hade de ett annat medel att 
taga reda på, var
de befunno sig: de undersökte nämligen havsbottnens beskaffenhet. Därtill 
använde de ett
mycket tungt lod, detta beströks med smör och sänktes sedan ner till 
bottnen. Härvid fastnade
något av bottnens sand eller lera vid lodet, och därav kunde fiskarna 
bedöma, var de voro. När
de hade kommit till sin fiskeplats, lågo de stilla ett par veckor och 
fiskade.

Vi fingo också veta, vad de ha till mat på sina fiskefärder. Var karl har 
med sig ett bestämt
mått kaffe och dessutom bröd; till 2 mål om dagen få de ej annat än kaffe 
och bröd, men till
ett mål äta de alltid färsk fisk. Brännvin hade de inte med sig, som 
fiskarna hade brukat förr.

Det är egentligen långa, som de fiska. Långan är släkt med torsken men har 
en längre och
smalare kropp, (len kan bli ända till 2 meter lång. I Bohuslän får man 
ibland se en karl bära
en långa så, att fiskens huvud ligger över hans axel och stjärten släpar på 
marken. Långan
lever på ganska djupt vatten och vistas

nära bottnen. Hon är en mycket glupsk fisk, som mest lever på flundror och 
humrar och
andra djur, som hålla till på havsbottnen. Hennes kropp är inrättad till 
att tåla det oerhörda
trycket av havets vattenmassa, och därför kommer den alldeles i olag, när 
hon kommer upp
ur vattnet: ögonen pressas ut ur hålorna, och magsäcken tränger ut genom 
munnen. Fiskarna
bruka döda det stackars djuret med ett snitt i strupen.

Långorna fiskas med ett slags långrev, som kallas backor. De bestå av ett 
mycket tjockt tåg,
som hålles vågrätt flytande i vattnet. Från detta hänga lodrätt ned en 
mängd finare rep, så
kallade »känsor», vart och ett försett med flöte samt nedtill med en krok. 
Betet består av
kött av makrill, sill eller helgeflundra, det gör nästan detsamma, 
vilketdera det är, ty långan
har god aptit. Backan är ett ofantligt stort fiskredskap; när en hel backa 
är utlagd, är den
mer än 1 mil lång och har över 1,900 krokar. För att man bättre skall kunna 
sköta den, är
den också uppdelad i mindre delar, som knytas ihop, när den lägges ut. Det 
är inte bara
långor, som fastna på krokarna, utan också ibland hajar och rockor, men de 
äro inte
välkomna.

Sedan fisken är fångad, öppnas den, levern och rommen tages ut, och litet 
salt lägges in.
Levern och rommen läggas i tunnor, och därav gör man sedan tran och kaviar. 
Den egentliga
rensningen få kvinnorna göra hemma i fiskeläget.

Så ligga fiskarna där ute på havet i veckotal och tycka visst icke, att det 
är tråkigt, tvärtom,
alla trivas så väl på sitt fartyg, det är för dem som ett hem.

Sedan vi riktigt besett fartyget, rodde vi tillbaka till fiskeläget och 
stannade nere vid
bryggorna, där kvinnorna nu som bäst höllo på att rensa 
långor. Det var roligt att se på, ty det gick med stor färdighet och vana. En 
kvinna tog en långa,
skar upp den, klämde med tummarna ut ögonen och kastade dem ned i vattnet. 
Sedan tog hon ut
hjärtat och de andra inälvorna. Allt kastades ned i vattnet, och nu blev 
det liv bland tärnor
och måsar, hela skaror av dessa fåglar kretsade skrikande kring kvinnorna 
och slogos om dc
utkastade godbitarna. En annan kvinna, som stod bakom, tog emot den rensade 
långan, skar
bort ryggraden och vek ut fiskens båda sidor, så att den fick den platta 
form, som man alltid
ser hos torkad fisk. Hon tog också ut simblåsan, vilken torkas och blir 
»klarskinn», som
man använder vid kaffekokning. Sedan kastades fiskkropparna ned i vattnet, 
där de fingo ligga
några timmar för att sköljas.

Därpå vidtager saltning och torkning. Den fisk, som både saltas och torkas, 
blir saitlånga
eller kabeljo, och det var sådan, som vi sago ligga utbredd på klipporna 
till torkning. Där får
den alltid ligga i fred, det händer aldrig, att någon rör en annans fisk. 
De långor, som skola
användas till lutfisk, saltas icke utan bara torkas. Man brukar vid 
torkningen spänna ut dem
med spjälor, som sättas på tvären över fiskkropparna. Detta kallas här för 
att »spira», och
den sortens fisk kallas spillånga. Man kan också använda torsk eller rockor 
till lutfisk. Sedan
fisken blifvit färdigberedd, förvaras den i sjöbodarna, till dess kvinnorna 
på hösten resa in
till Göteborg eller Uddevalla för att sälja den.

Då vi lämnade Kärringön, tänkte vi, att när vi på julafton sutto i våra 
lugna hem och dto vår
lutfisk, skulle vi erinra oss allt det besvär och alla de faror, som den 
kostar de duktiga
fiskarna i Bohusläns skärgård.
Mollösunds fiskeläge på Orust i Bohuslän.
Nuförtiden ha badgästerna hittat vägen också till Kärringön, men det är 
dock fortfarande ett
äkta fiskeläge.

Storsjöfiskct har på den sista tiden ändrats så, att de flesta fiskarna ha 
dragit sig längre
väster ut till närheten av Shetlandsöarna, norr om Skottland.

För att vara ett hav är Nordsjön mycket grund. De stora havens djup går 
till tusentals meter
men Nordsjöns för det mesta bara till 100-200 meter, och på sina ställen 
är det ännu
mycket grundare. Men på Nordsjöns botten går det längsefter Norges västra 
och södra kust
en ränna eller liksom en väldig, djup dal, som på sina ställen är 500-600 
meter djup.
Denna underhavsdal kallas »norska rännan», och den är den djupaste delen av 
hela Nordsjön.
Väster om norska rännan höjer sig havsbottnen ganska brant och bildar vad 
man på land
skulle kalla en platå eller högslätt. Sådana delar av havet, där bottnen 
ligger högt och vattnet
därför är grundare, kallas bankar.

Nu brukar alltid fisket lyckas bäst i närheten av sådana ställen, där en 
bank stupar ned i det
djupare havet. De fiskeplatser, som de bohuslänska fiskarna förr sökte upp, 
lågo just på
gränsen mellan den norska rännan och banken väster därom. Men så började 
fisket här bli
dåligt, och då togo fiskarna från läget Mollösund sig för att fara ända 
bort till Shetlandsöarna.
Norr och väster om dessa öar tar banken slut, och vattnet blir mycket 
djupt. På dessa bankar
kunde de göra mycket rikare fångst, och snart följde de andra lägenas 
fiskare efter. Denna
förändring gick

så mycket bättre för sig, som de svenska fiskarna just vid samma tid kommo 
i tillfälle att
skaffa sig större och bättre fartyg, än de förut hade haft. De engelsmän, 
som idka fiske i
Nordsjön, ha nämligen börjat att vid fisket använda ångbåtar, och därför 
sålde de till
svenskarna för ganska billigt pris de fartyg, s. k. kuttrar, som de förut 
begagnat. Nu får man
jämt i de bohuslänska fiskelägena se kuttrar med sådana engelska namn som 
»Mercy»,
»Fortunate», och det är inte många i fiskeläget, som veta, vad dessa 
konstiga namn betyda.

Från de flesta lägen företaga nu fiskarna var sommar två eller tre färder 
till Shetlandsöarna,
och på bankarna däromkring ligga om somrarna minst 70 svenska fiskekuttrar. 
I närheten
av Shetlandsöarna är det ibland ett riktigt vimmel av fiskarfartyg, mest 
skotska och
holländska, men dessa sysselsätta sig denna tid med sillfångst. När det är 
hård storm på
havet, måste fartygen gå in i några av Shetlandsöarnas hamnar, och då kan 
det hända, att vid
ett litet läge där samlas på en gäng ända till 15,000 personer. Det brukar 
inte uppstå gräl
eller slagsmål mellan fiskare av olika nationer, utan allt går mycket 
ordentligt till. De
svenska fiskarna ha här i de främmande farvattnen mer än en gång väckt 
uppmärksamhet
genom sin djärvhet och genom sin förmåga att sköta sina båtar i vild storm, 
och därvid ha
skottarna kommit att tänka på de gamla vikingarna från Norden, som också de 
hört mycket
talas om.

På sensommaren bruka de flesta storsjöfiskarna bege sig till Doggersbank i 
den sydligare
delen av Nordsjön, där de fiska makrill.

Det har kommit mycket fart i det bohuslänska storsjöfisket på de sista 
åren, och allt går i
större skala och mera affärsmässigt än förr. När nu fiskekuttrarna

komma hem till läget, tagas de emot av uppköpare, och så blir det ett 
ivrigt köpslående, som
kan räcka en hel dag, om huruvida en »våla», d. v. s. 10 fullstora långor, 
skall kosta 10
eller 9 kronor. När köpet väl är avslutat, taga uppköpare hand om fisken 
och bestyra om
rensning och saltning, men arbetet utföres som förut av kvinnorna.



4. Sillfisket.

När det lider fram i september, börjar skärgårdsbefolkningen redan göra sig 
i ordning till
sillfisket, de syna sina notar och garn och begiva sig ut på holmarna för 
att tjära dem. Där gå
de nu, svarta om händerna och svarta i ansiktet också, och doppa de stora 
notarna eller
»vadarna», som de kallas, i en stor kittel full med tjära, hvarpå de lägga 
dem ut på klipporna
för att torka. Tjäran är dyr, säga fiskarna, och det är ej heller 
underligt, ty den hämtas ända
från Norrland. Många av de tjärtunnor, som kastas i Norrlands älvar, få 
alltså resa ända till
västkusten. Och så se vi här, som i så många andra fall, hur den ena delen 
av vårt stora land
får tjäna den andra.

Ju längre det lider fram mot hösten, dess mer går skärgårdsbons alla tankar 
kring sillen.
»Kommer den eller kommer den inte? Skall det bli gott eller dåligt 
sillfiske i år?» så fråga
sig alla.

Sillen är så att säga ganska nyckfull. I goda sillår kommer den i oerhörda 
skaror, och det har
ibland varit så gott om sill, att man knappt vetat, var man skulle göra av 
den, och då har man
till och med använt den till gödsel på åkrarna. Ett annat år är fisket 
däremot sämre,

så dåligt, att fiskarna förtjäna högst obetydligt. Därför väntar man med 
spänning. Så kommer
det underrättelse, att sillstimmen stå där ute i havet -- då blir det 
glädje, men man hoppas
nu också, att de skola komma in i fjärdarna. Nu gäller det att ta reda på 
var stimmen stå.
Några karlar fara ut i roddbåtar och låta ett snöre, som har en blyklump i 
ändan, släpa efter
i vattnet. Om man då har kommit in i ett stim, känner man knyckar i snöret, 
då blyklumpen
sjunker ner genom den packade sillmassan. Är det en mörk natt, då marelden 
lyser, är det
mycket lätt att få rätt på sillen. Om man slår med en rorkult i vattnet, 
där ett stim står,
lyser det plötsligt till där nere på djupet liksom en stor vitskimrande 
flamma, det är
marelden, som glittrar, när sillarna bli skrämda och hastigt vända på sig. 
Där ett stim går
fram, är vattnet alldeles fullt av sill; sillarna stå över och under 
varandra liksom i många
lager.

Man fångar sillen på många olika sätt. På hösten,
i början av fisketiden, idkas det mycket fiske med 
drivgarn. Med garn menas ett nät med rätt grova maskor, som sättes ut i 
vattnet, så att det står
rätt upp och ner som en vägg. När nu sillarna stöta emot denna vägg, köra 
de sina huvud in i
maskorna, och när de sedan vilja komma loss, kunna de inte, ty de ha 
fastnat med gälarna.
Detta fiske försiggår i öppna havet, två eller tre mil utanför kusten. 
Därtill använder folket
sina allra bästa båtar, ty annars skulle det vara farligt att ligga så 
långt ute under det
ombytliga och stormiga höstvädret. Garnen äro medelst en lång tross 
fastbundna vid fartyget
men få annars driva för vind och ström. De läggas ut på kvällen och dras 
upp tidigt på
morgonen.

Ett annat slags garn, stågarn eller sättgarn, 
Drivgarnet tages upp.
användas för mindre djup. De stå kvar på samma ställe och hållas fast genom 
ett ankare.
Ovanför garnet sitter på en stång en lykta, så att man från mötande fartyg 
skall kunna se det
och gå ur vägen.

När ett garn drages upp och vittjas, får man ta i varenda sill för att 
lossa den från maskorna,
vilket tar mycket tid. Man får inte heller med garnfiske sådan massa av 
sill, som man kan
fånga i vadarna, men den man får är större, bättre och fetare och blir 
därför också bättre
betald.

De år, då sillen går långt in i skärgården, fångar man den i vikarna med 
landvad. Det är en
not, som sättes ut i en vik, så att den når från den ena stranden till den 
andra och liksom
stänger in viken. När vaden skall tommas, drar man den först allt närmare 
land, och sillarna
följa med och bli till sist tätt, tätt hoppackade i den vattenmassa, som är 
instängd mellan
vaden och stranden. Sedan fara fiskarna ut i små båtar och hämta upp sillen 
med en stor håv,
som ser ut som en jättestor flughåv.

*

Det är på senhösten och vintern, som sillfisket pågår. Vill man få en 
föreställning om detta
fiske och allt det liv och arbete det medför, så bör man en dag i november 
eller december
resa ut till skärgården.

Det är livligt i farlederna, vi se både ångbåtar och segelbåtar. 
Segelbåtarna se liksom litet
allvarsammare, ut nu än under sommaren, ty de ha nästan alla de bruna, 
barkade seglen, som
bättre än de vita kunna tåla väta.

Nu möta vi en jakt, lastad med sill. Karlarna,
som äro ombord på den, kasta litet fisk i vattnet, och genast omsvärmas 
jakten av en väldig
skara skrikande måsar, som slåss om bytet. Det rödbruna seglet och de ljusa 
fågelflockarna
sticka av mot den mörka, moindigra himmeln, och vi se, att västkusten är 
vacker också på
vintern.

Att det är vinter, märka vi just inte mycket. Luften är mild, is och snö se 
vi inte alls till,
och när vi gå i land, hitta vi rätt många vilda blommor i bergsskrevorna.

Vid en vik håller man på att tömma en landvad. Det är mycket roligt att se 
på. Vaden har nu
halats in nära land och omsluter liksom en liten sjö. I den är vattnet 
alldeles tjockt av sill.
Fiskarna sänka ned i vattnet den stora håven - man kan verkligen säga, att 
den är en
jättehåv, ty den rymmer en tunna eller, mer. Den kan naturligtvis ej lyftas 
upp på vanligt
sätt, utan den halas upp av flera karlar med tillhjälp av block och rep. 
Tung är den, karlarna
hala av alla krafter, men de sjunga och se glada ut, vattnet forsar ur 
håven, när den lyftes
upp, de sillar, som ligga överst, hoppa och skutta - nu välter den hela 
sitt innehåll i jaktens
lastrum! Och nu sänks den igen och kommer åter upp, fylld till brädden med 
sill! De sillar,
som fallit ur och ligga vid relingen, fortfara länge att hoppa och röra 
sig, det gör en ont om de
stackars djuren. Men de, som komma under och få en hel massa över sig, dö 
nog ganska snart.
På detta sätt håller man på länge, ty en sådan vad kan rymma en stor massa 
sill, ibland kan
man fylla 3-5 jakter med innehållet av en enda vad. Under tiden gå karlar 
och plocka ut
torskar, som kommit in i vaden. Dessa fiskar jaga sillen och följa därför 
efter den. Om vaden
släpat efter bottnen, 
händer det också, att några rödspottor kommit med. Ortens pojkar äro i högsta 
grad intresserade
av fisket, de hålla sig framme och taga sig en och annan sill, som de 
muntert kasta boll med.

Men det finns ett annat fångstsätt, som nuförtiden är det allra mest 
givande, snörpvad-fisket.
Snörpvaden kallas så, därför att både dess överkant och underkant äro 
genomdragna av starka
tåg, och med tillhjälp av dem kan man rynka eller »snörpa» ihop hela noten. 
Snörpvaden
användes endast långt ute på öppna havet, den lägges ut i en båge, så att 
den sluter om hela
stimmet, och så snörpes den och dras ihop. Sillen hämtas upp på samma sätt 
som ur
landvaden med en stor håv. Man har alltid vetat, att den bästa sillen fanns 
där ute, men med
vanliga segelbåtar är det alltför farligt och osäkert att fiska på det 
sättet. På de allra senaste
åren ha fiskarna skaffat sig motorbåtar, så att de kunna komma fram, både 
när det är
motvind och när det är vindstilla, och sedan dess ha de kunnat ge sig 
längre ut på havet och
göra mycket större fångster. En snörpvad är så stor, att den skulle kunna 
svepas om hela
Stockholms slotts fyrkant, och den kostar flera tusen kronor. Motorn och 
båtarna kosta också
mycket pengar. Därför bruka omkring 15 fiskare slå sig ihop om en vad och 
tillhörande
båtar; ett sådant bolag kallas ett »vadlag».

En vinterdag, när det är lugnt och vackert väder, kan man på en gång se 
flera hundra
fiskarbåtar utanför bohuslänska kusten. Snörpvadfisket är i högsta grad 
spännande. Om allt
går väl, kunna fiskarna få omkring 300 tunnor på en gång i vaden, men det 
kan också lätt
hända någon olycka. När vaden dras ihop, sprattla och kämpa sillarna 
alldeles förtvivlat för
att komma loss,
Fiskmåsar följande fiskarflotten.
och ibland händer det, att hela stimmet på en gång med samlad kraft kastar 
sig mot vadens
botten, så att den brister och sillarna bli fria. Vid en sådan händelse 
kunna fiskarna förlora
ett par tusen kronor.

En gång under ett sådant fiske hade männen just snörpt ihop vaden och 
skulle börja att hämta
upp sillen. Då blev det med ens en besynnerlig oro i vaden, det var 
någonting i den, som
ryckte till flera gånger så våldsamt, att båtarna voro nära att kantra. Så 
krasade det i vadens
ena sida, och plötsligt dök en stor val upp ur sillmassan. Han hade följt 
med sillstimmet och
hade råkat in i vaden, han också. Men nu hade han sprängt ett stort hål i 
vaden, och genom det
flydde alla sillama ut i havet.

ibland händer det också, att vaden har blivit för tung och sjunker och drar 
med sig båten, då
måste fiskarna i hast besluta sig för att offra den dyrbara fångsten och 
kapa vaden.
Snörpvadfisket kräver mycken vana och skicklighet, och de riktiga 
yrkesfiskarna bruka göra
narr av bönderna, därför att de ej kunna kasta ut vaden riktigt.

För att rädda fiskare, som äro i fara att drunkna, uppehåller sig under 
fisketiden en
kanonbåt i dessa farvatten. När fisket för dagen är slut, får man se 
kanonbåten komma
ångande i spetsen för en hel mängd tungt lastade silljakter, som den 
bogserar i land.

Om man frågar fiskarna, vad de tycka om sitt arbete, säga de vanligtvis, 
att de tycka, att det
är trevligt och omväxlande. Men nog kan det ibland vara duktigt kallt att 
sitta ute på havet
mitt i vintern. Visserligen är här mycket mindre kallt än inåt landet, men 
det blir ändå
bistert, därför att det blåser så mycket. Fiskarna måste vara väl klädda 
för att skydda sig för
kölden
ytterst ha de byxor och rock av oljeduk, vilket bäst skyddar för vätan. De 
ha en sorts tjocka,
hemstickade vantar med två tummar på varje vante; de äro gjorda så, därför 
att man skall
kunna vända dem, när de ha blivit våta på undersidan. Det är också 
egendomligt, att dessa
vantar äro stickade av ull, som blivit uppblandad med människohår. Fiskarna 
påstå, att detta
har den verkan, att vantarna icke kyla, när (le bli våta, utan då tvärtom 
värma mer än
eljest.

*

Men nu skola vi se, vad det blir av sillen, sedan den är fångad, och därför 
göra vi ett besök i
Marstrand.

Vad Marstrand är olika nu mot på sommaren! Där är liv och rörelse vid 
kajen, men nu är
det icke sysslolösa badgäster, som gå och promenera i sina fina kläder och 
undra, om de skola
ge sig ut på en liten segeltur i någon av de många prydliga båtarna. Nej, 
nu är det sillen, som
är kung i Marstrand, alla tänka blott på honom.

I hamnen ligga samma båtar, som badgästerna segla uti om sommaren, men nu 
äro de fyllda
med en silverskimrande last av sillar. På kajen stå en mängd kvinnor och 
unga flickor,
klädda i oljedukskjolar, uppställda i rader framför långa bord och hålla på 
med att lägga sill
i lådor. Vi ställa oss bredvid en silljakt och se på, huru karlarna lasta 
ur den. En fiskare står
nere i lastrummet och har ända till midjan sjunkit ner i sillmassan. Man 
tycker det ser
underligt ut, att han kan stå på sillen; ibland lär det också hända, att han

sjunker och sjunker ända ner till halsen, så att det ser ut, som om han 
skulle få sillen över
huvudet på sig, och då måste kamraterna komma till och hjälpa upp honom. 
Det ser nästan ut,
som om sillarna levde, ty de tyckas oupphörligt röra sig, men det beror 
mest på at de glida
undan, därför att de äro så hala. Den mannen, som står i lastrummet, har i 
handen en sorts
spade, med vilken han fyller en stor korg med sill, och den bäres upp på 
kajen till
kvinnorna. Det glittrar av de silverglänsande sillfjällen på korgen, på 
marken, på karlens
gula byxor, på kvinnornas oljedukskjolar, överallt. Kvinnorna taga genast 
hand om sillarna
och packa in dem i de trälådor, som stå framför dem. I somliga lådor strös 
litet salt på sillen,
i andra icke. Denna sill skall nämligen utföras färsk till Tyskland eller 
andra främmande
länder. En del därav rökes i Tyskland. När lådorna ha blivit fulla, spikas 
de igen; det gå litet
hastigt och slarvigt till väga, så att ett huvud sticker ut här, en stjärt 
där. Det är bråttom, ty
vid kajen vänta ångbåtarna, som skola föra sillådorna till Lybeck eller 
Stettin.

När det blir mörkt på kvällen, ser det helt ståtligt ut på kajen, ty den 
upplyses av elektriskt
ljus. Kvinnorna, som packa lådorna, ha dessutom bredvid sig stora bloss, 
som svaja av och an
för blåsten utan att släckas. Det är en egendomlig syn, när det klara 
elektriska skenet och de
oroliga, fladdrande lågorna från blossen belysa den glänsande sillen och de 
flitiga mannen och
kvinnorna. Det ligger något glatt över det hela, över denna flitigt 
arbetande skara i den friska
havsluften.

Det är icke all sill på långt när, som i färskt tillstånd skickas utrikes, 
en stor del lämnas till
salterierna.
Sillen packas in.

Ty salt sill utgör, som vi veta, en mycket viktig del av det svenska 
folkets föda, och många
fattiga leva nästan endast av salt sill och potatis.

Mitt emot Marstrand på Koön se vi en stor byggnad, utanför vilken det 
ligger fullt med
tunnor. Det är ett salteri. Vi begiva oss dit för att se på saltningen. 
Flera kvinnor hålla på att
rensa sillen och taga ut inälvorna. Så snart de taga i en sill, känna de, 
om det är en »tomsill»
eller en »fetsill», ty det är endast de senare, som skola saltas. Fetsill 
kallar man sillen, när
den innehåller rom eller mjölke, den är också fetare och anses mycket 
läckrare och bättre än
tomsillen. Fetsill fångas med garn. Den sill, som vi sågo packas. ned i 
lådorna, var tomsill.

Sedan sillarna blivit rensade, packas de ned i tunnor på så sätt, att (le 
ställas upprätt, hårt
tryckta mot varandra. Men saltningen är icke därmed slut, ännu återstår 
mycket arbete;
sillarna skola sedan ligga ett par veckor ute i luften, därpå läggas i 
saltlake och så packas
omigen. Det är alltså mycket besvär med saltningen. Kvinnorna, som hela 
dagen igenom hålla
händerna i saltlaken, få ofta sår på händerna.

Vid stranden nedanför salterierna lastas i en pråm stora massor av 
sillavskräde, vilket
användes som gödningsämne. Här och där i skärgården finnas också fabriker, 
där man
krossar sönder sillarna och av dem tillverkar ett fint pulver, som kallas 
»sillguano» och
som är ett mycket kraftigt gödningsämne. Det är dock endast, när det är 
mycket gott om sill,
som man använder den på detta sätt; när fisket ej har varit så givande, 
måste
guanofabrikerna stå.

Sillfisket är av stor betydelse för Bohuslän och bidrager i hög grad till 
befolkningens
välstånd. Många
män få arbete med själva fisket, och många kvinnor sysselsättas med sillens 
rensning och
inläggning, och dessutom förtjäna alla de, som tillverka fiskredskap, 
tunnor och dylikt. Så är
tillverkningen av tunnor en ganska viktig industri för Uddevalla stad.

Sedan snörpvadfisket och motorbåtarna kommo i gång, har sillfisket blivit 
alltmer
inbringande, och år 1906 gav det en ren inkomst av omkring 6 millioner kr.

Men det är det besynnerliga med sillfisket, att man icke kan lita på att 
det skall räcka, ty
man vet sedan gammalt, att det brukar vara en tid och så upphöra igen. I 
slutet av förra
århundradet och början av detta hade Bohuslän således en fiskeperiod, då 
man fångade
ofantligt mycket sill och folket förtjänade mycket penningar, men 1809 
försvann sillen till
invånarnas stora sorg och bedrövelse. Först vintern 1877-1878 kom den 
tillbaka, och sedan
dess har det varit sillfiske, fastän mer eller mindre rikligt. Man har 
märkt, att det vanligen
är omkring 60-70 år mellan två sådana fiskeperioder. Varpå beror nu denna 
föränderlighet
hos sillen, och varför kommer han icke alltid till bohuslänska kusten? 
Denna fråga ha de
lärde mycket tänkt på, men ännu ha de icke funnit något säkert svar på den.

En sak, som man också har undrat på, är varför
sillen kommer just om vintern och varför den även
under sillperioden är ganska ombytlig, så att den somliga år kommer i 
massor in i vikarna
och andra år inte alls visar sig där. Nu är man nästan säker på att detta 
sista hänger ihop med
havsströmmarna.

Många föreställa sig kanske, att allt vatten i Kattegatt skulle vara av 
samma beskaffenhet,
vara t. ex. lika salt och lika tungt. Men så är inte fallet. Genom havet gå 
strömmar, det vill
säga vattenmassor, som röra sig i en

viss bestämd riktning liksom floderna på land. I Kattegatt förekommer dels 
en ström, som
kommer från Östersjön, dels en ström, som kommer från Nordsjön och 
Atlantiska havet.
Dessa strömmar röra sig med ganska stor hastighet; så kan den senare ibland 
flyta fram med
ungefär samma fart som Norrström. Det vattnet, som kommer från Östersjön, är
naturligtvis mindre salt, ty i Östersjön mynna så många floder. Det är 
därför lattare än det
saltare havsvattnet och flyter följaktligen ovanpå detta. I Kattegatt 
finnes således en ytström
med mera utspätt vatten och en underström med saltare vatten från det stora 
havet.

Man har på senare tider kommit underfund med att havsströmmarna inverka 
mycket på
fiskarnas levnadssätt och på deras vandringar. Somliga fiskar följa med 
strömmarna och
andra gå mot dem. De flesta av de havsfiskar, som fångas av människor, 
uppehålla sig mest i
det undre, saltare vattnet; detta innehåller också mer näring för dem än 
det andra.

Fram på hösten frysa de norrländska älvarna till, och då minskas ytströmmen 
från Östersjön
och underströmmen blir däremot mäktigare. Vattnet från Atlanten, 
»bankvattnet», som det
ofta kallas, kommer då mera in till Bohusläns kuster. Som sillen just på 
hösten brukar
infinna sig utanför Bohuslän, anses det vara ganska troligt, att 
sillstimmen följa med den
atlantiska underströmmen. Och som det olika år finns mer eller mindre 
bankvatten inne i
vikarna, kan det hända, att det är detta, som avgör, om sillstimmen gå 
längre in eller endast
hålla sig ute i havet.

Ångbåtarene tar in last av sillådor.




5. Fiskmarknad i Uddevalla.

Uddevalla ligger i ett äkta bohuslänskt berglandskap, 
och i utkanterna av staden ser man sådana där 
branta, överhängande klippor, under vilka det blir 
mörkt och dystert, och många hus ligga alldeles intill 
dem. Staden har en god hamn och har därför ganska 
mycket handel. På kajerna ligga trävaror uppstaplade, 
särskilt »pitprops», som utföras till England.

En dag i början av september är det livligt i 
Uddevalla, ty då hålles fiskmarknad. I hamnen ligga 
bredvid varandra en mängd fiskarjakter, väl femtio 
eller mer. Om vi fråga, varifrån de äro, få vi höra 
namnen på välbekanta fiskelägen som Gullholmen, Mollösund, 
Kärringön m. fl.

Ofta är det kvinnorna, som komma med jakterna; 
de ha inrett åt sig ganska trevligt ombord, 
seglet är nedtaget och hängt tvärsöver aktern, så att 
det bildar ett tält, och därunder sitta nu gummorna 
och gubbarna och ordna och ställa med sin fisk. 
Dessemellan röka  de pipa, dricka kaffe och språka med 
vänner och bekanta. Var jakt är som en handelsbod, där 
det säljes torkad fisk. Det finnes många sorter av den 
varan. Först och främst spillångan, som är så torr och 
tunn, att den ser ut som ett stycke skinn och man 
knappt skulle kunna ana, att det finns en enda bit kött 
på den. Och dock är det den, som användes till den 
bästa sortens lutfisk och som då är så lös och läcker. Och 
så finnes där saltlångan; den ser ut att ha litet mer kött 
på sig, ty den är icke så mycket torkad, det är den, 
som mest användes till kabeljo. Dessutom är det 

varjehanda smått och gott, som hänger till beskådande: de 
lustiga rockorna, som man också kan få lutfisk av, 
buntar med klarskinn och massor av långa, torra slamsor, 
som kallas fiskmagar och som fattigt folk kokar soppa 
på. En mängd torra fiskhuvud äro också till salu.

På kajen stå silltunnor med saltad norsk sill, ty den 
svenska sillen räcker inte alls till för Sverige. Längre 
bort hålla en mängd kärror och lantåkdon, och kring dem 
rör sig en skara lantfolk. Bönderna skola nu köpa den 
fisk de behöva för vintern, och det är icke litet, ty 
den torra fisken utgör en både billig och närande föda, 
och på samma gång skola de passa på att få sälja något 
av sina egna varor. Där kommer en bonde med en 
säck på ryggen -- det är en besynnerlig säck att vara 
livlig, den rör sig och vrider sig, och nu kommer 
därifrån ett ängsligt pip. Då förstå vi, att det är en liten 
gris i säcken. Sådana där rörliga säckar ser man överallt 
kring hamnen, och överallt hör man de stackars grisarnas 
jämmerliga pip. På kajen gå fruar och jungfrur från den 
ena fiskarjakten till den andra. »Kom och köp hos mig, 
jag har så vackra långor!» ropa fiskarhustrurna från 
båtarna. Och jungfrurna vrida och känna på fiskarna 
och lukta på saltlångan för att känna, om den ej är 
sur, och smaka i förbifarten på en sill ur silltunnan. 
En fattig kvinna köper en hel säck full av sådana där 
fiskmagar, ty de äro så billiga.

Det är ett bråk och väsen här ute vid hamnen, 
hästarna gnägga, grisarna skrika, människorna sorla, 
prata och skratta, och många gamla bekanta, som ej ha 
sett varandra på länge, träffas. Somliga köpa tobak 
och karameller av gummor, som sälja  sådant. På 
kvällarna ser man bönderna begiva sig på hemvägen, alla 
försedda med stora förråd av fisk. Stadens invånare

ha också försett sig, och man kan hoppas, att 
fiskarhustrurna återvända med en icke så obetydlig 
penningsumma såsom lön för deras mäns trägna och farliga 
arbete.


Fyrskeppet Grisbådarna.




FRÅN ÖSTERSJÖN TILL KATTEGATT.



1. Hur Göta kanal kom till.

Ända sedan äldsta tider utgjorde det ett bekymmer 
för svenskarna, att man inte kunde ta sig fram i båt tvärsöver 
landet från Nordsjön till Östersjön, och det var 
så mycket harmligare, som det ju är så gott om sjöar 
och strömmar i mellersta Sverige. Till Lödöse och sedan 
till Göteborg kommo främmande köpmän med handelsvaror, 
men om dessa skulle föras till Söderköping eller 
Stockholm, måste man segla genom Öresund och omkring 
Skåne. Vid Helsingör fingo inga skepp komma förbi 
utan att betala tull till danskarna, och när det var krig, 
kunde de kanske icke alls slippa igenom. I alla händelser 
var denna väg mycket lång.
Man kunde också fara den inre vägen över Vänern 
och Vättern, men den var ytterst besvärlig. Först for 
man med fartyg ett stycke uppför Göta älv, men när 
man kom till vattenfallen, måste varorna lastas ur 
fartygen och klövjas på hästar, som buro dem på en väg förbi 
fallen. Den väg, som ledde förbi Trollhättefallen, Stora 
Edsvägen, som den kallades, var bekant för den livliga 
trafik, som förekom där. Hela skaror av hästar måste
hållas i beredskap för att forsla allt godset; på 1700-talet 
kunde det vara ända till 900 hästar. Sedan fördes 
godset med fartyg över Vänern, men mellan Vänern 
och Vättern kom ett långt och mödosamt stycke 
landväg, ehuru man där hade någon hjälp av sjöarna Viken 
och Bottnen. I Östergötland var det sedan samma 
besvärliga omväxling mellan land- och sjöresa, till dess 
man äntligen nådde Söderköping. Det är klart, att de 
ständiga omlastningarna gjorde forslingen av varor både 
långsam och dyr. Dessutom fingo bönderna, som bodde 
i dessa trakter, alldeles för mycket arbete med att köra 
varorna. 

Många kloka svenska män grämde sig över dessa 
förhållanden. Man kunde inte låta bli att tänka på, 
att om vattendragen bara hade varit litet annorlunda, 
så kunde en sammanhängande vattenväg genom Sverige 
ha kommit till stånd. I Västergötland var det inte långt 
mellan Tidan och sjön Viken, och om Motala ström hade 
varit mindre strid, kunde man ju på den ha seglat från 
Vättern ned till Norrköping. Och Boxen ligger ju så 
mitt för Slätbaken -- det ser nästan ut, som om både 
sjön och viken hade sträckt på sig för att förena sig med 
livarandra men så i sista stund ångrat det och dragit 
sig tillbaka. En farled just emellan Boxen och Slätbaken 
skulle ha varit av ett synnerligt stort värde, ty 
Söderköping var i gamla tider en av Sveriges allra förnämsta 
handelsstäder. Biskop Brask, som hade sin borg Munkeboda 
just vid Roxens östra ända, var mycket ivrig för 
att man skulle gräva en kanal mellan denna sjö och 
Slätbaken, och han trodde, att det ganska lätt skulle låta 
sig göra. Gustav Vasa tänkte detsamma, och han och 
biskopen skrevo till varandra om denna sak. Sedan 
hade nästan alla Sveriges stora konungar planer på
att genom en segelled förena Nordsjön och Ostersjön. 
Men det kom alltid hinder emellan, och företaget blev 
aldrig verkställt. 

På 1700-talet kom man åter att tänka på, hur illa 
det var, att det icke fanns någon vattenväg från de stora 
sjöarna till Östersjön. I norra Västergötland fanns en 
präktig skog, från vilken man brukade hämta timmer 
till master åt de krigsfartyg, som byggdes i Karlskrona. 
När detta timmer skulle forslas till Karlskrona, måste 
man flotta det i Göta älv och sedan föra det på fartyg 
genom Kattegatt och Öresund. Men många av mastspirorna 
blevo sönderslagna i Trollhättefallen, och så måste 
man vid Helsingör betala tull för timret. Detta var 
ändå alltför galet: att först nödgas begagna en så 
olämplig flottled och sedan få betala tull till ett annat 
folk för varor, som fördes från ett svenskt landskap 
till ett annat. Den gamla tanken på den stora kanalleden 
kom åter upp, det talades hit och dit om den, man 
undersökte vattendragen -- men hur det var, så blev det 
ingenting annat än planer. Det, som föreföll allra 
nödvändigast, var en kanal förbi fallen vid Trollhättan, och 
en sådan blev verkligen färdig år 1800. En av de män, 
som haft att göra med denna kanals byggande, var Baltsar 
von Platen. Han var en ovanligt kraftig och 
fosterlandsälskande man, och det var hans orubbliga beslut, 
att nu skulle det bli allvar av med den stora kanalleden. 
Han skrev och talade ivrigt för saken och vann 
många på sin sida. Slutligen beslöto regeringen och 
riksdagen att understödja byggandet av »Göta kanal», och 
så kunde arbetet börja 1810. 

Vid denna tidpunkt var Sverige ett fattigt och 
ganska olyckligt land, det hade nyss mistat Finland, 
det var utmattat av krig; åkerbruk, handel och alla
näringar lågo nere. Men Platen och många med honom 
tänkte, att om kanalen kom till stånd, skulle den 
lättade samfärdseln hjälpa upp både åkerbruk och handel 
och åter skaffa landet välmåga. Dessutom tänkte de, 
att det skulle vara en glädje och en stolthet för hela 
folket, om svenskarna nu, trots alla olyckor, kunde lyckas 
att sätta i verket den stora plan, som hade varit en 
älsklingstanke för Gustav Vasa, Gustav II Adolf, Karl 
XII och många andra snillrika svenska män. Det skulle 
bli en fredlig bragd, som visade, att svensken ännu hade 
kvar sitt storslagna sinne. Man var säker på att Göta 
kanal skulle bli en av de märkvärdigaste vattenvägar 
i Europa. 

Allt detta gjorde, att allmänheten hyste livligt 
intresse för kanalens byggande, och många enskilda 
personer satte in stora penningsummor i företaget. De 
flesta arbetarna voro soldater; tidtals var det över 6,000 
man, som samtidigt arbetade på kanalen. Platen hade 
trott, att kanalen skulle kunna fullbordas på 10 år, 
men det dröjde 22 år, innan hela sträckan blev färdig. 
Arbetet blev mycket mödosammare, än han hade tänkt; 
man måste på ett ställe torrlägga myrar, på ett annat 
spränga ned kanalbädden I berg, det var en mängd slussar 
att bygga och hamnar att anlägga. På den tiden 
fanns det ej heller så skickliga ingenjörer som nu. 
Företaget blev också mycket dyrare, än vad ämnat var, 
och ibland var det tal om att arbetet skulle avbrytas. 
Men Platen och hans medhjälpare voro ihärdiga, och 
efter 12 år var den delen av kanalen, som går genom 
Västergötland, färdig. Den invigdes med stor 
högtidlighet av konung Karl XIV Johan, som alltid hade 
mycket intresserat sig för kanalbyggnaden. Han höll ett 
tal och sade, att det gladde honom, att liksom han 
nyligen hade fått förena det svenska och det norska folket, 
så fick han nu också förena de båda hav, som skölja 
Sveriges kuster.

Tio år därefter, 1832, var äntligen också 
Östgötalinjen färdig, och då skedde en ännu högtidligare 
invigning. Men Platen var då död. 

I tal och dikter kallade man kanalen »Nordens 
underverk», »Sveriges blåa band», och det ansågs allmänt, 
att dess byggande var det största arbetsföretag, som 
någonsin utförts i Norden. 




2. En färd kanalvägen till Göteborg.

En ångbåt, som kommer från Stockholm och ämnar 
sig genom Göta kanal, viker av in i Slätbaken. Nära 
inloppet till viken se vi till vänster ruinen av Stegeborg, 
som förr var en stark fästning, anlagd till skydd för 
det viktiga Söderköping. Vid Mem komma vi in i Göta 
kanal, och ångbåten går igenom den första slussen. Snart 
märka vi, att kanalen ligger högre än det omgivande 
landet; det är ganska underligt att från båten se ned 
på åkrar och ängar. Så komma vi fram till Söderköping. 
Den är nu en helt liten stad, och det är svårt 
att sätta. sig in i att den en gång var Sveriges tredje 
handelsstad och kom näst efter Stockholm och Kalmar. 
Allt liv och all rörelse har flyttat öfver till grannstaden 
Norrköping, som nu, vad folkmängd beträffar, är 
Sveriges fjärde stad. Att den har gått så långt förbi 
Söderköping beror framför allt därpå, att Motala ström 
med sina starka forsar lämnat drivkraft till kvarnar 
och fabriker, under det att Söderköpings lilla å inte 

Göta kanal vid Söderköping.


har dugt till någonting. När man först gjorde upp planen för Göta kanal, 
var det mycket tal 
om att man skulle rensa upp Motala ström och draga segelleden fram till 
Norrköping, och de 
båda städerna grälade väldeligen om denna sak. Men det ansågs vara lättare 
att åstadkomma 
farled till Söderköping, och därför har kanalen fått den riktningen.

Vid Norsholm komma vi in i Roxen. Här i närheten låg Munkeboda, biskop 
Brasks borg, och 
vi tänka på, hur det skulle ha glatt honom att se stora fartyg glida fram 
här mitt i hjärtat av 
Östergötland. På Roxens norra strand se vi en brant höjdsträckning, som 
bildar den nordliga 
muren till Östgötaslätten, vilken ligger så väl skyddad och inhägnad mellan 
berg och höjder. I 
söder höjer sig över slätten tornet av Linköpings kyrka, en av de äldsta 
och vackraste i vårt land.

Vid Roxens västra ända se vi något, som på avstånd 
liknar en hög, bred trappa -- det är de sju Bergs slussar, 
genom vilka ångbåten skall höjas. En naturlig ström har forsar och 
vattenfall, men i en kanal 
får det naturligtvis ej finnas några sådana, utan där sker stigning och 
sänkning genom 
slussar. Ångbåten släpps in i en liten bassäng, ovanför vilken det ligger 
en annan bassäng, 
där vattnet står högre. Från ett par luckor i slussporten släpps nu vatten 
på från den övre 
bassängen till den lägre. Härigenom stiger vattnet i denna, och båten 
höjes, ända till dess 
vattnet står lika högt i båda bassängerna, då slussportarna öppnas, och 
båten glider in i den 
övre. När det är många slussar som här vid Berg, upprepas detta flera 
gånger, och ångbåten 
blir här uppehållen ett par timmar. Under tiden kunna de resande gå till 
Vreta klosterkyrka 
och se på gamla konungagravar från medeltiden.

När ångbåten lämnat Bergs slussar, komma vi in 
i en mycket vacker trakt. Kyrktorn och vita herrgårdar, 
somliga med de trevligaste, brutna tegeltak, skymta 
fram ur grönskan. Jämsides med kanalen, men djupare 
ned än den, se vi liksom en ravin, till hälften dold av 
grönska. Nu lyser det fram litet blått mellan träden -- 
det är Motala ström, som rinner där nere och som, fast 
den har alldeles samma väg som kanalen, inte har fått 
den äran att bära de stolta kanalbåtarna. Men strömmen 
kan trösta sig med att den får göra nytta för 
industrien i stället.

Bergs slussar i Östergötland.

Längs kanalens stränder växa de vackraste ekar, 
björkar, lönnar, kastanjer, så att man ofta tycker sig fara 
genom en park. Där träden stå glesare, öppnar sig en 
tilltalande utsikt över den bördiga slätten. Och 
allting hinner man se ordentligt, ty kanalbåtar gå 
långsamt, vilket de måste göra, för att ej stränderna skola 
taga skada. Om man vandrar på en landsväg här i 
trakten, är det ganska underligt att se en ångbåtsskorsten 
glida fram mellan trädtopparna; det ser ut, 
som om ångbåten gick mitt på torra landet.

Då och då möta vi en lastångare. Sådana gå också 
på Göta kanal och medföra ibland spannmål från 
Östgötaslätten, ibland tegel från de många tegelbruken här i 
trakten eller timmer från skogsbygderna.

Nu se vi under oss den lilla Norrbysjön, som är en 
utvidgning av Motala ström, och det ser ut, som om 
ångbåten skulle gå rätt ned i den. Nej, kanalen svänger 
förbi och fortsätter sedan så nära strömmen, att det är 
bara några steg emellan. Snart äro vi inne i Boren, 
och på sjöns södra strand visar sig herrgården Ulvåsa, 
som på 1200-talet tillhörde Folkungaätten och där sedan 
heliga Birgitta hade sitt hem.

Vid Borens västra ända får ångbåten åter gå igenom 
flera slussar, ty den måste höjas för att komma 
i jämnhöjd med Vättern, som ligger högre än Boren. 
Efter slussarna har kanalen åter kommit högt upp, högre än 
landet och strömmen. Sträckan mellan Boren och 
Vättern är förtjusande vacker: där nere den forsande strömmen, 
här uppe den lugna kanalen, som nu icke är fylld 
med det vanliga, grumliga kanalvattnet utan med 
ljusgrönt vättervatten, som redan det ger skönhet. Och 
så på stränderna härliga trädplanteringar, herrgårdar, 
nätta villor, ett och annat bruk -- en på samma gång 
livlig och fridfull tavla. Ofta hör man på främmande 
språk utrop av förtjusning, ty många utlänningar bruka 
på sommaren medfölja kanalbåtarna för att lära känna 
mellersta Sveriges natur. Dessa, som kanske bo i stora 
rökiga fabriksstäder, njuta av våra klara sjöar och strömmar 
och av den friska grönska, som omger dem.

Vi komma nu förbi Motala verkstad, där bland 
annat pansarfartyg tillverkas. Både verkstaden och 
Motala stad ha kanalen att tacka för sin uppkomst.

Här vid kanalbanken, i den vackraste delen av den 
omgivande parken, har Baltsar von Platen enligt sin 
egen önskan fått sin grav. Ännu som död ville han vara 
nära sitt verk. Tegnér skrev om honom:

 I sitt liv han aldrig sviktat, 
 därför, död, han vile tryggt 
 vid de böljor, själv han diktat, 
 på den strand, han själv har byggt.

Ångbåten går nu ut i Vättern, och kölvattnet bildar 
en ljusgrön strimma efter den. Snart äro vi framme vid 
Vadstena och fröjda oss åt anblicken av det stolta slottet 
Vättersborg. Gustav Vasa lät bygga det -- till stor del 
av stenar tagna från klostren i Alvastra och Skenninge 
-- och det är likt sin upphovsman, enkelt och kraftigt. 
Kanske, när han satt här och blickade från slottets 
fönster ned i Vätterns böljor, föll han i tankar och 
undrade, om det hade lyckats honom att mura Sveriges rike 
lika grundfast som denna borg.

Vadstena är nu mest en minnenas stad och icke 
på långt när så betydande, som det var på den tid, då 
det berömda birgittinerklostret blomstrade här.

Ett minne från klostrets tid är spetsknypplingen. 
Nunnorna lärde ut åt kvinnorna både i staden och på 
landsbygden denna konst, som ännu lever kvar. En 
tid var det fara för att den skulle dö ut, ty arbetet 

Baltsar Bogislaus von Platen.


betalades så litet, och folk satte icke mycket värde på 
vadstenaspetsarna. Men nu har det blivit annorlunda: 
spetsknypplingen liksom så mången annan hemslöjd har åter 
kommit till heders. Det är ett arbete, som kräver mycket 
ordning och vana; vid tillverkningen av en fin spets kan 
arbeterskan ha ett par tusen trådar att hålla reda på.

Nu fara vi tvärs över Vättern och komma till 
fästningen Karlsborg, som anlades vid samma tid som 
kanalen byggdes och som har till uppgift att försvara det 
inre av Sverige. Sedan vi kommit in i Västergötland, 
går färden länge för det mesta på sjöar och sund med 
endast en och annan liten kanalbit. Vi fara över sjön 
Viken, som är omgiven av skogiga stränder och där 
naturen är mycket ödsligare och allvarligare än på 
Östergötlands sjöar. Viken ligger högre än kanallinjens alla 
andra sjöar, så att hädanefter kommer ångbåten att 
sänkas i alla slussar.

När vi lämnat Viken, få vi färdas 3½ mil genom 
kanal, som delvis har varit mycket besvärlig att 
anlägga. På ett ställe måste den dragas fram genom 
sumpmarker, och för att skaffa en stadig botten åt kanalen var 
det nödvändigt att fylla på så mycket jord, att 
kanalbottnen nu ligger ett par meter högre än marken 
omkring. Vid Sjötorp, som har ett mycket vackert läge 
vid Vänern, tar Göta kanal slut, men tack vare Trollhättans 
kanal når »kanalvägen» ända fram till Göteborg.

Vi fortsätta över Vänern. Denna sjö gör intryck av 
att vara ett hav, och den är ju också så stor; det finns 
i hela Europa inte mer än två sjöar, som äro större än 
den. Men Vänerns vatten har inte alls samma glänsande 
genomskinlighet som Vätterns, det ser ofta grumligt och 
gulaktigt ut.

Vi ha lagt till vid Mariestad och Hellekis och kunna 
nu betrakta Kinnekulle från sjösidan och se, att berget 
också där tar sig ståtligt ut. På sluttningarna ses rök 
stiga upp ur berget -- man kunde nästan tro, att 
Kinnekulle vore en vulkan, men vi veta, att det är 
kalkugnarna på alunskifferlagret.

När vi närma oss Vänersborg, fängslas vår uppmärksamhet 
alltmer av tvillingarna Halle- och Hunneberg. 
Den översta delen av dessa berg, liksom av Kinnekulle, 
består av trapp och bildar lodrätt stupande branter, som 
ge dessa höjder ett djärvare och trotsigare utseende än 
de andra Västgötabergen. På Hallebergs södra sida finns 
en brant, som kallas »ättestupan». Det berättas, att under 
hednatiden brukade gamla män, som ej ville leva längre, 
inviga sig åt Oden och kasta sig utför denna brant.

Göta älv är till större delen segelbar, men först när 
den kommer ut från Vänern, bildar den fall och forsar, 
som måste kringgås genom kanaler. Vid de översta 
forsarna ligger Vargöns pappersbruk, ett av de största i 
Sverige. Vi ha gått genom Karlsgraven, en kanal som 
påbörjades redan av Karl IX, och så komma vi ut på 
älven. Den är mäktig och bred, flyter lugnt mellan låga, 
odlade stränder och tyckes ämna på ett lika sansat 
sätt gå sin väg fram till havet. Men länge ha vi sett 
framför oss vita skummoln, som blanda sig med den gråa 
röken från fabriksskorstenar, och alla passagerarna stå 
spanande och nyfikna på däck.

Med ens bli stränderna bergiga och branta, älven 
kläms ihop mellan stranden och klippiga öar, den skummar 
och brusar i vilt raseri. Men på de av vitt skum 
ständigt ombrusade öarna ligga fabriker med sina tunga 
byggnader, sina skorstenar och broar. Det är Trollhättan.

Ångbåten viker av in i den lugna kanalen och glider 
genom det mycket långdragna samhället. Trollhättan är 
en viktig fabriksort med 9,000 invånare -- mer än 
grannen Vänersborg -- och blir säkerligen snart stad. 
Här finnes en stor mekanisk verkstad, vars namn vi 
ofta se på lokomotiv, ett stort pappersbruk och många 
andra industriella anläggningar. Nedanför själva byn 
gå några utmärkt vackra skogspromenader, från vilka 
man mera ostört kan njuta av den storartade naturen 
och se, hur böljorna med aldrig tröttnande ursinne piska 
de röda klipporna, som stå dem i vägen. Den västra 
stranden bildas av en väldig, skogbeväxt höjd, som ännu 
så länge är fri från fabriksbyggnader. Ehuru redan 
nu så mycken industri begagnar sig av Trollhättefallens 
vattenkraft, anser man dock, att alldeles för litet av 
denna kraft är använd, och det är tal om att leda mycket 
av den till andra ställen, kanske till Göteborg.

Vid Trollhättan fångas mycket både lax och ål. 
Man passar på att taga laxarna nedanför de stora 
fallen, som de icke kunna komma över. Ålungarna, som 
annars kunna riktigt klättra uppför fall, våga sig ej 
heller uppför de stora forsarna vid Trollhättan utan gå 
upp i den så kallade Silverbäcken vid sidan av älven. För 
att hjälpa dem att komma upp har man i bäcken byggt en 
täckt ränna, en »ålledare». En del av de ålar, som samlas 
här, fångas naturligtvis, men andra köras i stora lass till 
älven ovanför fallet, där man kastar dem i vattnet, 
för att de skola få leva och växa till.

Ångbåten har emellertid på sitt stillsamma sätt 
genom slussarna kommit utför höjden och kan sedan 
fortsätta på älven, som åter har lugnat sig. Om en eller 
annan timme äro vi framme vid Lilla Edet, där älven 
gör ett mindre fall, som undvikes genom en kort kanal. 
Här gå vi igenom de sista slussarna. Vid Lilla Edet 
ses stora upplag av kort virke, ty också här finnas 
pappersbruk och trämassefabriker. Nu se vi på högra sidan 
nakna, skoglösa berg -- ett riktigt bohuslänskt landskap 
-- men närmast älven är det en remsa jämnt land. Vi 
komma till Gamla Lödöse, Göteborgs för länge sedan 
avsatta föregångare, som förr hade både kyrkor, kloster 
och slott. Förbi en annan fallen storhet, ruinen av det 
gamla Bohus, går vår väg söder ut. Allt livligare blir det 
på älven, allt tätare bebyggda äro stränderna, 
fabriksskorstenar sticka upp överallt, nu visar sig en skog av 
master och svarta ångbåtsskorstenar -- vi äro framme 
i Göteborgs hamn.




3. Göteborg.

Göteborg har varit en flyttande stad, och det dröjde 
länge, innan det kom på sin rätta plats.

Före freden i Roskilde var Sverige så gott som 
utestängt från Kattegatt och därmed från Västerhavet; det 
enda land svenskarna ägde vid västkusten var den lilla 
strandremsa, som Västergötland söder om Göta älvs 
mynning skjuter ut mellan Halland och Bohuslän. Detta 
lilla område var också för dem mycket dyrbart, de vaktade 
det som sin ögonsten.

Det var naturligt, att det måste uppstå en 
handelsstad vid Göta älv, som utgjorde den enda vattenvägen 
från Kattegatt till det inre Sverige, och därför 
hade Lödöse uppkommit och blomstrat redan under hednatiden. 
Vi tycka det är underligt, att man ville anlägga en 
handelsstad så långt in i landet, men i dessa tider, då det 
ständigt övades plundringar och strandhugg vid kusterna, 
voro städerna ytterligt rädda för havet och dess närhet, 
och det ansågs, att en handelsplats hade det bästa läget, 
om den låg vid, en segelbar flod men rätt långt från 
mynningen. Emellertid blev Lödöse uppbränt och 
förstört av fienden men uppbyggdes igen. Vid slutet av 
medeltiden började man tycka, att det var för besvärligt 
för alla främmande handelsskepp att gå så långt uppför 
älven, och Sten Sture d. ä. lät anlägga en ny stad närmare 
mynningen, strax ovanför det nuvarande Göteborg. 
Invånarna i Lödöse befalldes att flytta dit, och den nya 
staden kallades därför Nya Lödöse. Den låg på en 
ytterst farlig plats, inklämd mellan en norsk och en 
dansk provins, och för att skydda den anlades Älvsborgs 
fäste söder ut närmare mynningen. Men Nya Lödöse 
gick inte mycket framåt, och denna landsträcka fick 
aldrig vara i fred för fienden, ty när det var krig med 
Danmark, voro danskarna lika ivriga att anfalla som 
svenskarna att försvara den viktiga älvmynningen. 

Karl IX gjorde ett nytt försök och anlade på 
Hisingen en stad, som han kallade Göteborg. Denna höll 
just på att blomstra upp -- så blev den intagen och 
förstörd av danskarna.

Det såg ut, som om det vilade ett olycksöde över 
detta stycke av den svenska jorden och som om det 
vore omöjligt att få en handelsstad att blomstra här. 
Men Gustav II Adolf tog upp sin faders plan och 
föresatte sig, att nu skulle den lyckas. Under den tid, då 
han hade ett litet uppehåll mellan de många krigen, 
reste han ned till Göta älv och besåg noga trakten 
omkring älvmynningen. Det berättas, att när han stod 
på en bergkulle, som nu ligger på Göteborgs område, kom 
plötsligt en duva, som förföljdes av en öm, och slog sig 
ned vid hans fötter, liksom för att söka skydd. Detta 
tog konungen för ett gott tecken, han sträckte ut sin hand 
och sade: »Här skall staden ligga!» På den plats, som 
han hade valt, borde staden vara skyddad för överfall, ty nedanför den låg 
Alvsborgs fäste och 
strax ovanför fästningen Gullberg. Men annars kunde man tycka, att det var 
en ganska 
olämplig plats för en stad, ty marken bestod mest av kärr och sanka ängar.

Invånarna i Nya Lödöse fingo befallning att flytta över till det nya 
Göteborg, och de borgare, 
som envisades med att stanna kvar, blevo strängt efterhållna, till dess de 
lydde. Eftersom det 
hade visat sig, att svenskarna icke riktigt förstodo att sätta fart i 
handeln, inkallade Gustav 
Adolf en mängd holländare, vilka bosatte sig i Göteborg. Holländarna voro på 
den tiden det 
förnämsta handelsfolket i Europa, och det var de, som förde till Sverige de 
mesta utländska 
varorna. De inkallade främlingarna läto ej avskräcka sig av stadens sanka 
läge, ty de voro i 
sitt eget land vana vid sumpmarker. För att torrlägga marken grävde de 
flera kanaler igenom 
staden, och vid kanalerna anlades gator med rader av planterade träd -- 
alldeles som bruket 
var i de holländska städerna. Också andra främlingar, i synnerhet tyskar 
och skottar, 
flyttade in i den nya handelsstaden. Den svenska regeringen sörjde för att 
den blev starkt befäst och omgiven av vallar och gravar.

Göteborg fick verkligen en livlig handel och samfärdsel och gick raskt 
framåt samt kunde i 
krigstider försvara sig mot fiender: det syntes, att Gustav Adolfs 
västerhavsstad hade lycka med sig.

Hastigare än någonsin förut har Göteborg utvecklat sig under senare hälften 
av 1800-talet. 
Detta beror på tillkomsten först av kanalvägen och sedan av järnvägarna, ty 
härigenom har 
staden kommit i livlig förbindelse med. de olika svenska landskapen och kan 
nu utskeppa till utlandet järn från Bergslagen, smör från 

Västgötaslätten, trävaror från Dalsland och Värmland 
och mycket annat. Från Göteborg utföras nu för tiden mer varor än från 
någon annan svensk 
stad, till och med mer än från Stockholm. Däremot har Stockholm större 
införsel. På grund 
av denna utveckling har Göteborgs folkmängd tillväxt så, att den nu är 
dubbelt så stor som för 30--40 år sedan.

Göteborgs hamn bildas av älvens mynning. Där är alltid mycket rörelse och 
ett ständigt 
pipande och blåsande, när den ena ångbåten går och den andra kommer. Här 
ligga fartyg, som 
kommit från Danmark och Norge, från Storbritannien, Tyskland, Holland, 
Spanien, Förenta 
staterna och många andra länder. De flesta gå dock till och ifrån England 
och Tyskland, ty det 
är med dessa länder, som Sverige nu för tiden har den mesta handeln.

Så utföras från Göteborg en mängd trävaror till England, som är ett 
skogfattigt land. Vi känna 
igen gruvstolparna, »pitprops», som vi så ofta sett vid järnvägs- och 
ångbåtsstationer, vidare 
se vi en mängd träinfattningar till fönster och dörrar samt andra 
snickeriarbeten. Bräder 
och plank utskeppas också från Göteborg men inte på långt när i så stora 
mängder som från de 
norrländska städerna. Största delen av de trävaror, som utföras härifrån, 
utgöres av 
trämassa och arbeten från snickerifabrikerna. Tändstickor utföras årligen 
för ett värde av 
flera millioner och likaså papper. Från Göteborg utskeppas också mycket 
smör, som 
huvudsakligen går till England. I detta land bo nämligen ofantligt många 
människor, mycket 
fler än landet självt kan föda, och därför måste engelsmännen köpa matvaror 
av andra folk. 
De ångbåtar, som föra last av smör, äro om sommaren försedda med särskilda, 
kalla 
förvaringsrum, där smöret kan hållas friskt under färden över havet, och sådana 


Göteborgs hamn.


finnas också på de engelska järnvägarna, som sedan sprida det till olika 
delar av landet.

Ofta höra vi här nere vid kajen, hur det rasslar, när järnstängerna vid 
lastningen slås emot 
varandra, det påminner oss om att järn också är en av våra förnämsta 
utförsvaror.

En vara, som England äger i överflöd och som vi 
behöva till våra fabriker och till eldning, är stenkol 
och koks. De fartyg, som ha fört svenskt järn eller trä till England, bruka 
därför oftast 
komma hem med last av stenkol.

Skepp, som utfört svenska varor till Ryssland, bruka återvända med 
spannmål, lin och 
foderkakor för kreaturen; de, som gått till Hamburg eller Bremen, bruka 
hemföra bland 
annat tobak och kaffe samt många varor, som ursprungligen kommit från de 
varma länderna. 
På Medelhavet gå också fartyg, som föra svenska varor, och de komma 
tillbaka med viner och 
frukter: apelsiner, fikon, russin och mandel.

På ett ställe av kajen se vi en ofantlig mängd bomullsbalar ligga 
uppstaplade. De ha kommit 
från Amerika och skola användas i de många bomullsspinnerier och 
bomullsväverier, som 
finnas i Göteborg och Borås samt dessa städers närmaste omgivning. Bomull 
är en av de 
utländska varor, som i största mängd införas till Göteborg.

Från hamnen gå vi upp i den äldre delen av Göteborg, den som från början 
byggdes av 
holländarna och som genom kanalerna har fått en så egendomlig prägel. En 
del av dessa ha 
dock nyligen måst fyllas, därför att vattnet om sommaren blev stillastående 
och spred en 
osund luft. I denna del av Göteborg finnes liksom i Stockholm ett »Gustav 
Adolfs torg», och där 

står en vacker staty av denne konung. Han ser glad och bestämd ut och pekar 
på marken med 
den högra handen; statyn skall föreställa honom just i det ögonblick, då 
han står på berget och 
bestämmer, var Göteborg skall ligga.

Södra hamnkanalen, i Göteborg.

I bakgrunden Kristine (tyska) kyrka och Gustav Adolfs torg.

Göteborg, som låg på en så farlig plats, var förr omgivet av starka 
befästningar, vallar och 
gravar. Vallama äro nu rasade, och där de legat, utbreda sig lummiga 
planteringar; 
vallgraven är kvar och ser ut som en kanal, fast den går i egendomliga 
tvära krökningar. 
Holländarnas stad har för länge sedan blivit alldeles för trång; nya 
stadsdelar ha ideligen vuxit upp utanför 

den, och Göteborg har nu en längd av ungefär en mil. Att det är en riktig 
storstad, märker 
man på de långa avstånden, de många spårvagnarna och de många breda, 
trädpianterade gatorna.

Högskolan i Göteborg.

Göteborg har inte något särskilt naturskönt läge, men det gör dock ett 
mycket behagligt 
intryck, därför att man överallt ser ordning och snygghet och spårar
en vaken omtanke för befolkningens bästa. Det är gott om vackra parker, där 
de trötta 
stadsborna kunna få vila ut och där barnen kunna leka i friska luften, och 
det finns i 
förstäderna en mängd trevliga och billiga bostäder för fabriksarbetare. Ser 
man ett riktigt 
ståtligt hus i Göteborg, så är det ofta ett skolhus, ett 

sjukhus, ett folkbibliotek, ett sjömanshem, ett hem för gamla eller något 
dylikt. Man märker på 
allt, att Göteborgs förmögna köpmän icke endast tänka på sig själva utan 
att de vilja, att hela 
samhället skall, bli så lyckligt och väl ordnat som möjligt. En mängd av 
Göteborgs invånare 
sysselsätta sig ju med handel, men de ledande männen i staden ha önskat, 
att ungdomen måtte 
ej endast intressera sig för att förtjäna pengar utan också förvärva 
andliga intressen, och 
därför ha de grundat Göteborgs högskola, där föreläsningar hållas i olika 
vetenskaper.

En av de affärsmän, som gjort mest för Göteborgs högskola och som för 
övrigt med storartad 
frikostighet understött en mängd samhälisnyttiga och fosterländska företag, 
är Oscar Ekman.

Göteborg har många fabriker, och hela omnejden är ett tätt befolkat 
fabriksdistrikt, där det 
ena industrisamhället ligger invid det andra. Längst ut i sydvästra delen 
av staden, där det 
gamla Älvsborg låg, ligger nu den största av alla Göteborgs fabriker, 
»Carnegieska bruket», 
som innefattar sockerbruk och porterbryggeri. Det är som en liten stad för 
sig med trevliga 
arbetarbostäder och med en egen kyrka.

På Hisingen ligga många fabriker, bland andra Lindholmens stora mekaniska 
verkstad. På den 
plats, som förr intogs av Nya Lödöse och därför kallas Gamlestaden, ligga 
storartade fabriker 
för tillverkning av bomullstyger. Det är underligt att gå här i de stora 
salarna, där de 
mekaniska vävstolarna stå bredvid varandra i långa rader, och se, hur 
skytteln susar genom 
varpen och slagbommen slår till och tramporna arbeta -- allt liksom genom 
ett trolleri utan 
människohänders tillhjälp. Arbeterskorna ha inte stort annat att göra än 
att övervaka och gripa in, om något 


Konsul Oscar Ekman.


kommer i olag och lägga in nya skyttlar, när garnet är slut. Vi kunna göra oss 
ett begrepp om i 
vilken stor skala tillverkningen bedrives, när vi få veta, att 780 
vävstolar här äro i ständigt 
arbete och att vid. Gamlestadens spinneri dagligen tillverkas så mycket 
garn, att det skulle 
räcka till att nystas mer än 7 gånger omkring jordklotet.

Göteborgs museum.

Gamlestaden ligger vid Säveåns utflöde i Göta älv. Om man följer Säveån 
uppåt, kommer man 
åter förbi flera fabriker, däribland Jonsereds stora anläggningar, och 
slutligen fram till den 
mycket vackra lilla sjön Sävelången. Här reser sig en stor slottslik. 
byggnad, det är Nääs 
herrgård, och där invid ligger Nääs' slöjdseminarium, 

skolslöjdens hem. Härifrån har undervisningen I träslöjd utgått och spritt 
sig över hela den 
bildade världen. Hit ha om somrarna lärare och lärarinnor från alla möjliga 
länder kommit 
för att studera och återvänt hem icke blott med ökad kunskap utan med 
kärlek till Sverige, 
till svensk natur, svensk sång och svenskt friluftsliv. Och hur äkta svensk 
denna art av 
»slöjd» är, visar sig bäst därav, att flera främmande folk icke i sitt 
språk äga något ord 
därför utan bibehållit det svenska namnet. Det är ju roligt för oss att 
veta, att tusentals barn 
i främmande länder i sina slöjdsalar arbeta alldeles på samma sätt som 
barnen i våra skolor, 
därför att deras lärare utbildats vid Nääs.

*



