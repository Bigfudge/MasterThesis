
FÖLJETONGEN PÅ JERNVÄG.

NYTT OCH GAMMALT
AF
ORVAR 0DD.

HÄFTET I.
SVENSKA RESEINTRYCK
FRÅN DEN GAMLA GODA SKJUTSTIDEN.

1.

HELSINGBORG 1856.
F. A. EWERLÖFS BOKHANDEL.


FÖLJETONGEN PÅ JERNVÄG.

NYTT OCH GAMMALT

AF

ORVAR ODD.

HÄFTET I.

SVENSKA RESEINTRYCK
FRÅN DEN GAMLA GODA SKJUTS-TIDEN.
I.

HELSINGBORG.
F. A. EWERLÖF.
1856.


Sally B. Salomons tryck


SVENSKA RESEINTRYCK

FRÅN

DEN GODA GAMLA SKJUTS-TIDEN

AF

ORVAR ODD.

I.
FRÅN STOCKHOLM SÖDER-UT.

HELSINGBORG.
F. A. EWERLÖF.
1856.



Förord.

En förläggare, som följer med sin tid, har haft
en idé.

Han har kastat en blick öfver fäderneslandets
karta och han har sagt för sig sjelf: „För tusan!
medan vi hålla jernvägsmöten och prata om
stambanor och sidobanor, växer ju saken sjelf
oss helt obemärkt öfver hufvudet och verkligheten
skenar framom teorierna; det ena stycket jernväg
efter det andra blir färdigt, nästan utan att vi ana
det; i Nerike hafva vi redan mer än en ganska
nätt stump »öppnad för trafiken», i Helsingland
likaledes, i Vestergötland skall det icke dröja länge,
i Skåne hafva vi stumpen Malmö-Lund, och så
vidare, de flesta af våra provinser skola alltså
snart hafva åtminstone hvar sin profbit och när
dessa bitar läggas tillsamman, blir det — fem mil,
kanske tio; låtom oss då uppmärksamma tidens
tecken och vara betänkte på alla eventualiteter!
redan fruta lokomotiver i alla hörn af vårt land
och ång-flageoletten slår sin hvissling genom 
rymden, hvad fattas oss då annat, än — en
jernvägslitteratur? ... Näst lokomotivet är intet
oumbärligare för ett jernvägssystem, än
jernvägslitteraturen; alla civiliserade länder hafva från
början insett detta, de engelska railway-bibliothekerna 
utgöra också redan många hundra volymer,
de franska icke färre.  Låtom oss gifva signalen
till en svensk jernvägslitteratur!»

Mot besagda idé låter sig näppeligen något
invända.  En jernvägsresa är en välsignad sak,
tidehvarfvets triumf, o. s. v., men — medgifvom hvad
som icke kan nekas! — den är tråkig.  Medan
landskaperna ila oss blixtsnabbt förbi, utan att ögat
får tid att rätt fästa sig vid ett enda föremål, och
medan man sitter der instängd i en kupé, der icke
ens sigarrens oskyldiga tidsfördrif är tillåtet och
der sällskapet ofta utgöres af folk, hvilka endast
tala tungusiska, (hvilket icke är något
konversationsspråk), — blir man efterhand stämd till
sömn, ögonlocken draga sig blytungt tillsamman,
man erfar en känsla af «verldsförakt och ånger»,
man erkänner att man har ledsamt och man slutar
med att blifva en hypokonder.

Det är en allmän erfarenhet, att jernvägarna i
detta afseende verkligen utöfva ett mägtigt och
ingalunda hälsosamt inflytande på den menskliga 
organismen.  Såsom motgift mot detta onda
spelar jernvägslitteraturen en hygienisk roll af stor
betydelse, den eger så till vida sin «mission».


En driftig förläggare går icke länge 
funderande med detta slags funderingar.  Från
räsonnemang till handling är för honom blott ett enda
steg.  Den ifrågavarande har sålunda benäget
meddelat mig sin tanke och han har sagt mig: «Låtom
oss vara enige om att så gerna i dag, som i
morgon, söka fylla ett behof, som icke länge skall
dröja att låta sig känna! Ni skrifver, jag utger.  Vi
hafva en «mission», äfven vi.  Våra kära landsmän 
sofva mycket i alla fall; görom hvad på oss
ankommer, för att de icke skola ångra sina
jernvägar!

På detta sätt har planen uppstått till utgifvandet 
af de små häften, hvaraf detta är det första i
samlingen.  Det är naturligt, att man till en
början måst beräkna omfånget af desamma efter
ögonblickets mera knappa vilkor, det vill säga,
sjelfva de hittils färdigblifna jernvägsstumparnes
längd.  Ervalla-banan erfordrar inga «volymer»,
Malmö-banan lika litet för närvarande,
Örebro-Skebäcks icke just heller.  Man hjelper sig
tillsvidare med mindre.  Våra jernvägar hålla sig
sjelfva ännu till fickformatet och tiden mellan
stationerna kan i enlighet härmed snarare fyllas med
sidor, än med ark.  Det har sålunda varit
förläggarens mening, att indela detta «första svenska
jernvägsbibliothek» i mindre Häften, af ungefär
dettas omfång, hvilka skola utkomma fritt och
efter tidens läglighet, samt af ett omvexlande
innehåll, passande att lämpligen intagas mellan
tvenne gäspningar, likväl iakttaget, att hvarje
häfte bildar ett afslutadt helt för sig.

Skulle den anspråkslösa samlingen lyckas
vinna några läsare äfven utom kretsen af
jernvägspassagerare par excellence, har förläggaren
naturligvis så litet deremot, att han snarare stannar
derför hos publiken i en förbindelse, hvilken
endast skall öfverträffas af den, som i sådant fall
tillkommer, såsom en dyrbar pligt, äfven

 Författaren.


I.

Jag hade för längesedan tagit min ångbåtsbiljett,
min nattsäck var redan ombord, jag hade endast
att sjelf med ett steg förflytta mig från land öfver
till den väntande ångaren.  Det var en skön
julimorgon klockan sju.

I sjelfva verket slog tornuret i Riddarholmskyrkan 
precist i detta ögonblick.  »Machinen i
gång!»  Fartyget vände med gravitetisk långsamhet
näbben utåt sjön, skoflarna plaskade allt snabbare
och snabbare, ändtligen gick det med full machin.  
Det oåterkalleliga var skeddt.

En äldre aktningsvärd dam, med en fabulös
res-pirat nedhängande från ena armen och med en
icke mindre fabulös paraply i handen, hade med
tårar i ögonen tagit afsked af »vännerna på
stranden», summa sju systrar och kusiner och tretton
småslägtingar, samt gifvit dem hvardera tre
kyssar, en på hvar kind, och en dertill på munnen;
en sluten familj, som lät kalla sig
»Hofmarskalkens», hade nådigt nickat åt den galonerade
kusken, som kört herrskapet ned till
Riddarholmshamnen; och ett par pigor på fördäcket hade
viftat den sista afskedshälsningen åt sina respektive
fästmänner, hvilka för krigstjenstens hårda pligter
icke kunde få följa med. Sjelf „stod jag ensam
i lifvet«, såsom det heter i högre stil, men jag tog
en cigarr ur mitt koger, tände den med sakkännedom 
och slog filosofiskt det ena benet öfver det
andra på en af akterdäckets soffor. «Si fractus
illabatur orbis ...»

Fjärden vimlade redan af otaliga båtar,
lastade med landtmannaprodukter och sträfvande
att med sina åror eller ett lappigt segel, hvars
bruna hy sminkadas af morgonrodnadens reflexer,
hinna upp till Munkbron eller Riddarholmen, der
det hungriga Stockholm troligen redan efter
gammal vana stod och väntade på sina grönsaker, sina
frukter, sina ägg, sin mjölk, sin fisk, sina kräftor,
sitt elggräs. Bland dessa småseglare och
ökstockar — en idyllisk flotta — rörde sig med
majestätisk hållning vi och våra gelikar, vi
ångbåtar med guds nåde; «ur vägen!» hette det och
allt det der småkrafset vek vördnadsfullt undan åt
båda sidor. Detta är det nobla vid ångbåtar att
de sätta näsan i vädret och förstå att »hålla ifrån
sig»; endast det obehagliga icke var, at de äfven
någongång — pösa öfver !

Man har någongång hört delade meningar
rörande den icke ovigtiga frågan från hvilken sida
Stockholm egentligen tager sig mest fördelaktigt
ut för betraktaren utifrån. Stora auktoriteter
finnas för den åsigt, att staden framställer sig
vackrast åt Saltsjösidan, men vältaliga tungor hafva
imedlertid icke fattats, hvilka sökt tilldela företrädet
åt utsigten från Mälaren. Vare sig härmed huru
som heldst, visst är att Stockholm åfven åt
Mälaresidan är af en omvexlande och målningsslön
karakter, sådan som väl blott högst få belägenheter
erbjuda. I fonden den lågt liggande Staden, med
det kungliga slottet, lyftande sitt italienska tak
öfver de kringgränsande qvarteren, med det
genombrutna Riddarholmstornet, uppspirande i den
blå rymden, med de runda kupolerna af det gamla
knngshuset nere vid stranden, speglande sig i det
klara vattnet! På den ena sidan Skinnarvikens
bizarra bergssluttning, här och der kuperad af
fabriksbyggnader, kojor och villor om hvarandra!
På den andra Kungsholmens holländska strand, med
sina trädgårdar, inkastade mellan husen, sina
grönmålade sjöbryggor! ...

Skönast är utan tvifvel utsigten häraf en stilla
sommarmorgon, då man, såsom nu vi, på en
ångbåt lägger till sjös från Riddarholmskäen och har
tillfälle att så småningom utifrån den öppna
fjärden taga i betraktande den rika taflan, sådan den
alltmer koncentrerar sig i perspektiv, ju längre
man aflägsnar sig från landet. Ännu hafva vi, der
vi slå i aktern af fartyget och beskåda staden, till
höger om oss de stora färgerierna nedanför de
nyssnämnda Skinnarviksbergen, och åter derborta
till venster Kungsholmens respektabla garfverier.
Några ögonblick sednare, och vi hafva redan efter
hvartannat det dråpliga garnisonssjukhuset, det
löfviga Rålambshof, det smånätta Aludden, det
martialiska Marieberg på vår venstra sida, men på
motsatt håll stryker Långholmen förbi oss med
sina kala hällar och, framskymtande öfver backen,
det lilla klocktornet på korrektionshusbyggnaden,
hvilken gifvit denna oskyldiga lilla ö en så fatal
utmärkelse. Det är från denna punkt Stockholm,
åtminstone för en målare, tar sig bäst ut; de
skarpa enskildheterna försvinna här i det hela, och
afståndet är deijemte tillräckligt at gifva taflan
denna egna luft, denna «demi-teinte»,
hvarigenom ett landskap erhåller en så poetisk ton.

När man passerat tullstationen och genom det
här hopträngda sundet utkommer på nästa fjärd,
till Essingen, — detta de seglingslystna
Stockholmsboernas älsklingsställe för allahanda små
picknicker och gästabud i det gröna, — har man
ännu en ganska vacker vy af staden, men den
förlorar sig nu allt mer och mer i en blånande
dimma, derur endast kyrkornas tornspetsar
uppstiga med redigare konturer.

Frun med den stora piraten kastade ännu en
sista afskedsblick efter dessa försvinnande
tornspiror; och hvarför icke? det var ju dock de
samma, hvilkas välbekanta fyraklämt så mången
gång kallat henne till en liten treflig kaffejunta
hos dessa efterlemnade gamla förträffliga tanter,
som ni sjelf känner från Riddarholmsbron! ...
Hofmarskalkens deremot hade längesedan förfogat
sig ned i salongen, den de tycktes hafva den
pretentionen att vilja råda om uteslutande för egen
räkning, och der, enligt hvad jag vid en liten
rekognoscering förnam, fröknarna hade intagit hvar
sin temligen breda plats i sofforna och nu
fördjupade sig som bäst i läsningen af några
romanhäften ; pappa sjelf hade samtidigt letat fram ur
sin öfverrocksficka ett par tidningsnummer, dem
han genomstuderade långsamt och samvetsgrannt.
Af jungfrurna på fördäcket hade den ena redan
erhållit en ny kurtisör i ett slags halfherre, hvilken
syntes uppbjuda all sin artighet för att trösta den sköna
öfver hennes skilsmessa från vännen i
hufvudstaden, medan den andra flickan råkat ut för en
gammal madam, som med både tunga och
åtbörder höll för henne en efter utseendet ganska
förnumstig föreläsning, tilläfventyrs en moralisk
afhandling om faran för unga tärnor att på ångbåtar
göra bekantskap med hyggliga karlar, belyst och
bekräftad genom den olyckliga glasmästareflickans
historia i Almqvists «Det-går-an».

På sådant sätt plaskade vi förbi den ena
gröna holmen, det ena täcka näset, den ena
kullriga klippstranden efter den andra i denna
förtjusande Mälararkipelag, som endast har för
mycken, för jemn skönhet, för att i allmänhet rätt
värderas. Ett enda litet fragment af denna natur
skulle i andra länder högt besjungas och
beundras, här blir detta vackra nästan triviellt, derför
att det finns så till öfverflöd deraf. Liksom 
Sydamerikas folk vid europeernas första ankomst dit
öfver hafvet icke nog kunde förvåna sig öfver den
snikenhet, hvarmed främlingarne kastade sig öfver
denna gula metall, hvilken för innebyggarne 
syntes så hvardaglig och extrémement simpel,
ungefär på samma sätt händer det oss, när en
fransman, en spanior finner Mälarens landskaper
förtrollande, att vi gapa oss omkring och utbrista:
«Åhja! kan så vara ... när man rätt ser på det der,
är det verkligen icke så rasande ... Detta vatten
är i sanning ganska blått ... Dessa löfbeklädda
holmar taga sig otvifvelaktigt rätt bra ut ... Dessa
vikar och inskärningar ... Dessa smalnande sund
... Åhja, som sagdt är ...»

Alltnog, vi lemnade bakom oss Kungshatt, vi
passerade Sturehof och Vellinge qvarnar,
Kaggeholm med Bockholmssund, skuro öfver
Björkfjärden, hunno lyckligt och väl det intagande
Linasund och smögo oss genom detsamma förbi de
mest leende stränder in i Södertelgeviken. Alla
dessa nämnda ställen ega i sjelfva verket mycken
märkvärdighet, «som mången läsare icke vet.» De
äro nemligen icke blott prisvärda för sin
naturskönhet, men ega äfven en viss historisk
berömmelse, åtminstone en antiqvarisk. De höra till det
slags orter, hvarom man skrifver akademiska
disputationer. Hvad särskildt Kungshatt beträffar,
känner ni af Nicanders »Runor» den manhaftiga
traditionen om detta ställe. När man betraktar
den ansenliga höjden af klippan, derifrån det
förföljda majestätet skall hafva styrt sin klippare rakt
ner i sjön, har man god lust att utropa: «är detta
sannt, så är det en — fördömd lögn!» Men för
en gud, en halfgud, jag vill säga en konung är
ingenting omöjligt, och man har i alla tider sett
dem ostraffadt göra hopp, der en annan skulle
brutit nacken af sig. Den qvarblifna och sedan
som trofé uppsatta hatten var ursprungligen, som
jag vill minnas, af — jernbleck; det har nu
kommit en annan i stället af träd med någonting
liknande en plym i, en fogelskrämma med tycke af
de fordna brandvaktshattarna i Stockholm. Äfven
om detta kunde skrifvas en — disputation.

Dessa resor på Mälaren hafva, liksom de på
Götha-kanalen, en enda olägenhet med sig: den att
aldrig lemna den resande i fred; det är en väg,
som verkligen uttröttar med sina många och olika
skönheter, den har för hvarje minut någon ny
öfverraskning att bjuda er, den vexlar utan uppehåll
i sitt panorama de mest förföriska fantasistycken,
den öfverhopar en med välvilja, man är förtjust
deröfver, men man slutar med att få ondt i
ögonen och bli yr i hjernan.

I sjelfva verket, kan man tänka sig någonting
mera efterhängset ämabelt? Se här:

Ni har i en timmas tid oupphörligt stått på
akterdäcket med kikaren i hand, vändt er än åt
det hållet, än åt ett annat, betraktat, mönstrat,
beundrat. «Se hit!» skriker en till venster om
er; «se hit!» rycker en annan er i armen till 
höger. Och ni sjelf har måst följa med strömmen,
ni har uttömt er i allt hvad språket eger af 
superlativa förtjusningsfraser, och ni börjar på en gång
tröttna i den arma tungan, som skall prata så
mycket, och den ännu olyckligare armen, som
ständigt i samma vinkel skall hålla binoclen eller
tuben för ert öga.

Nåväl, ni skjuter ändtligen kikaren ihop och
stoppar den i fickan. Det måtte väl icke räcka
evinnerligen med idel märkvärdiga ställen! —
tänker ni för er sjelf, — skall man då icke vara
menniska att hinna taga till lifs en matbit och en
halfbutelj porter, skall man icke få dispens att
njuta så mycket som en fjerdedels timmas rast
och ro?

Och ni lagar er ner i matsalen. »Rökt lax
med spenat, jungfru lilla!»

Den lilla jungfrun skyndar att framföra 
beställningen till mamsell i skänkrummet bredvid.

Mamsell i skänkrummet skyndar att genom
ett hål i taket meddela ordern till kökspigan, som
sysslar i en liten ruff ofvan däck.

Kökspigan skyndar i sitt skafferi efter tvenne
ägg, som kokas, förloras och läggas för med den
dråpliga spenaten och de hyggliga laxskifvorna.
Talricken nedfiras genom öppningen i däcket till
skänkmamsellen, mamsellen ringer efter Annette;
Annette infinner sig, annammar talricken ur
mamsells hand och framsätter den för edra hungriga
blickar ...

Ni har redan, under väntandet, på förhand
tagit er en liten sup, och det är med en viss
lefnadlustig ansats ni sticker gaffeln i den röda,
saftiga laxskifvan, då i samma ögonblick ...

»Hollah!»

Det är en god vän, som uppifrån däck ropar
genom trappgången ner till er.

«Hvaha ?» svarar ni och förer gaffeln till
er mun.

«För tusan, kom då upp! ... Den vackraste
utsigt på hela vägen! Det finns inte maken i hela
Sverge, inte i Europa, inte i verlden!»

Der ha vi det. Ni nödgas skjuta talricken å
sido och åter klättra upp. Kan icke sådant kallas
att falla sig fan så olägligt ?

Eller också vill jag antaga att ni nere i
salongen för ett ögonblick lutat ert hufvud mot den
röda damastkudden i ett soffhörn; edra ögon
sänka sig redan behagligt tillsamman, ni drar ett
djupt andedrag af morfeisk vällust, (ni har varit
tidigt uppe i morgse!) en och annan treflig
favoritbild träder fram för er halfvakna imagination, ni
tycker er till exempel sitta hemma i er gula soffa
vid det lilla virapartiet med brodern den och
farbrodern den, det spelas vira forcé, turen är hos
er, ni tar varligt upp det ena kortet efter det
andra, ... «aha! bravo! ... bara högsta färgen,
tia, ... tvåa, ... kung! ... femma, ... sjua,
... knekt! ... nå än esset? ... Hvad sa’?
Esset, damen, nian, åttan ... och spader ess, kung,
dam ... Besitta, det är ju ett spel, som aldrig
kan tappas! Trumf i bordet, mina herrar ... se
här, det är uppl ...»

Duff!

Hvad var det? ... Ni vaknar och rusar upp.

Det var inte annat, än att fartyget tog törn
vid en sluss. Ingen katt finnes qvar i salongen,
alla man äro längesedan uppe på däck. Ni vet då
icke att det åter är ett af dessa utomordentligt
intressanta ställen, som man framför allt annat icke
får försumma att beskåda? Det är ingenting mer
och ingenting mindre än — Södertelje.

Det lilla Södertelje är ett bevis bland många
på hur civilisationen i våra dagar går framåt. Den
som skådat staden på den tid, då dess rådmän
hette Grymtegren och Kålblad, och den ryktbara
mythologiska fyrfotingen Sehrimners eller den icke
mindre frejdade och mångbesjungna Gullinborsts
afkomma här skrubbade sig mot alla husknutar,
samt, såsom jag sjelf i en aflägsen tidpunkt sett,
bölande hjordar gingo i bet på kyrkogården och
gjorde grafstensflisornas inskrifter på ett
besynnerligt sätt oläsliga, den kunde väl svårligen
föreställt sig, att man här en gång skulle komma ända
derhän i förfining och belefvenhet, att, i stället för
källarsexan med tillhörande kritpipa eller bäsken
hos apotekaren, smutta the eller chocolad på en
«kafé», ur prima sort Rörstrandsporslin och med
sockerbröd på en kristalltallrik! Och likväl har
underverket inträffat. Den lilla schweitzeri-paviljongen 
tager sig rätt intressant ut nere vid kanalkajen, 
och det fattas icke mer än ett vackert
passande namn, såsom till exempel med afseende på
stadens bekanta kringletillverkning, «Café de
Heimskringla».

Utanför staden, endast några stenkast, ligga
ett par helt små holmar med naturliga bersåer af
unga löfträd och buskar. Man har der upprest
höga flaggstänger. Om de vackra sommarqvällarne 
kastar staden sig i en båt, tager några
buteljer med sig samt åtskilliga korgar kringlor, och
begifver sig ditut i det friska gröna. Man hissar
då upp på stången en prydlig flagga, man sjunger
Bellman, man lefver som herrar!

Korteligen, det lilla Södertelje, kringlornas
anspråkslösa stad, gör framsteg, följer med sin
tid. Det vore alltså orätt att hädanefter uppträda
med den gamla smädelsen; må Telgevisan en gång
för alla läggas på hyllan vid sidan af Svenska
Akademiens handlingar och Hr. Beskows Sorgespel! 
Den goda viljan bör ha sin aktning och
sin rätt.

I Södertelje har jag lemnat ångbåten,
«hofmarskalkens» och frun med piraten, åt sitt öde.
Med denna gamla förkärlek för skjutskärrorna,
som till och med jernvägarnas alla «comforts» icke
skola förmå att tränga ur mitt fosterländska hjerta,
har jag här sagt farväl åt skärgården och tagit mitt
parti att fortsätta resan vidare söderut på
landbacken. Det är härom det följande skall veta att
berätta det närmare.



II.

Södermanland snart sagdt öfverflödar af täcka
vyer; blandade barr- och löfskogslunder, mellan
hvilkas stammar kristalliska insjöar låta öfverallt
sina lekande böljor glittra fram! Och sedan till
höger och venster dessa ojemnförliga små åar,
kantade med alar och videbuskar, dessa mörka
vattenband, ormande sig från höjderna nedåt
hafvet, framtrollande här en spikhammare, der en
såg, der en qvarn! Jag känner nästan ingenting
af mera «målerisk» effekt, än ett sådant litet
vattenverk bland buskar och stenar med sina rännor
och sina hjul, helst om dermed ytterligare förenar
sig en halft förfallen spång, mellan hvars lutande
pålar den hvitskummiga forssen störtar fram med
en utsluppen ynglings hela öfverdåd och
«abandon». Inemot sjelfva gränstrakten mellan
Södermanland och Östergöthland ligger ett sådant
vattenverk, kalladt Ahlberga, der på köpet en kyrka
fått sin plats midt ibland qvarnhjulen och de
lummiga skogsbuketterna; — aktningsvärdt att
sålunda, jemte hvartannat, sörja för ens lekamliga
och andliga föda! — den lilla taflan är en af de
skönaste, jag i den täcka stilen någonsin sett, och
jag skall måhända en gång »göra en visa»
deröfver.

Det är icke utan att den stora skogen
Kolmården, hvilken åtskiljer, eller, om man snarare så
vill, förenar Södermanlands och Östergöthlands
provinser, har ett dåligt rykte om sig. Det är en
af dessa lokaler, hvilka man icke gerna tänker sig
utan medföljande banditer och «en hemsk höstnatt 
förliden vår», såsom en bekant röfvarroman 
börjar. Min medfödda tapperhet tillåt mig
imedlertid icke att ett enda ögonblick tveka
huruvida jag skulle, ensam med den skjutsande,
begifva mig öfver den vida skogen, ehuru det redan
var ljusan dag, då röfvarbanden borde supponeras
vara fullsöfda och i sträng vaksamhet på sina
»vasaller», de arma resande. Min mandom belönades 
med den fullkomligaste tur; på hela Kålmården 
råkade vi ingen mensklig varelse utom några
sotiga jernverksarbetare från Stafsjö och en
beskedlig bonde, som låg och sof i sin höskrinda,
öfverlemnande åt ett par försigtiga oxar att, bäst
de gittade, på egen hand frakta lasset fram uppför
och utför backarna. För öfrigt icke så mycket som
ett pistolskott! icke så mycket som ljudet af en
hvisselpipa!

Hvad åter sjelfva skogen såsom natur beträffar,
eger man kanske icke i hela Sverge att uppvisa
många vackrare. Den är måhända för litet vild,
för att vara rätt imposant, men den är det
tillräckligt för att med de leende odlingar och byggder,
hvilka numera förekomma temligen tätt på
Kolmården , bilda en omvexling af de mest pittoreska
kontraster. Det nyssnämnda Stafsjö bruk är,
särdeles för den som anländer från Nyköpingssidan,
en öfverraskning af nästan förtrollande effekt. Man
finner sig midt i djupa skogen i ett slag förflyttad
till Djurgårdens romantiska nejder. Landsvägen
förvandlar sig till en skuggig allé, i hvars fond
man tycker sig hafva för ögonen ett Listonhill
eller ett Täcka Udden, ett italienskt slott med sina
blommor utanför portalen, sina brokiga rabatter
och sina fruktträdslunder på alla sidor, sina
drifhus och orangerier, sin park med tempel, soffor
och karuseller, allt detta speglande sig i en vacker
skogssjös stilla och klara yta! Å andra sidan den
höga barrskogen, som med sina mörka skuggor
och sina hemlighetsfulla djup tränger ända inpå
slottets och brukets innersta område och tyckes vilja
ännu i sista stunden ha ett ord med i laget, den
vilda »grönklädda skogsfrun», som litet närgånget
spatserar omkring bland sjelfva kaprifolie-häckarne 
och tittar in mellan slottsfönstrens
sidengardiner! ... Detta är nord och söder, natur och
odling i den angenämaste blandning.

Man hade omtalat för mig utsigten från
Kolmårdshöjderna öfver Bråviken och Östgöthaslätten
såsom någonting makalöst. Det är också utan
tvifvel en stor och märkvärdig vy, med hvilken jag
endast kan jemnföra den ifrån Hallandsås öfver
Skånska slättlandet. Men alla sådana vidsträckta
vyer hafva ett gemensamt fel, antingen deri att
ögat och genom detta det estetiska sinnet icke
räcker till att sammanfatta alla de oändliga
detaljerna till en enda poetisk bild, och att det hela
sålunda förblifver ett endast ofullständigt njutbart
aggregat af hundratals speciella skönheter, mellan
hvilka dock saknas harmoniens allsmägtiga magi,
eller deri att de tallösa specialiteterna tvärtom äro
sinsemellan så likartade och befryndade, att de för
ögats uppfattning endast bilda någonting omätligt
af enformighet, nästan af platthet. En sådan
utsigt kan visserligen alltid vara mer och mindre
intressant, men den lämpar sig sällan eller
aldrig till tafla, i ordets högre konstnärliga
betydelse. En tio mils slätt med trettio kyrktorn kring
horisonten blir alltid någonting rått kuriöst att
skåda, men att målas blott och bart för sina trettio
kyrkor, förtjenar den åtminstone aldrig ur estetisk
synpunkt.

Också är det min oförgripliga mening, att
landskapet litet längre ned, ungefär såsom vid
näst det sista trappsteget af Kolmårdsbacken, är
ojemförligt mycket skönare, än uppifrån öfversta
klinten. Man är här inskränkt till en vida trängre
synkrets, man är här redan till en del inne bland
dessa detaljer, hvilka för ens blick deruppe
försvunno såsom omärkligheter, men dessa detaljer
äro i och för sig så intagande och poetiska, och
hvad man ser låter här sammanfatta sig till en
bild, som i stället för enformighetens grandiositet
erbjuder ett alldeles lagomt mått af täcka,
sinsemellan medlande kontraster, för att åstadkomma
så till sägandes en upplöst dissonans.

Östergötland är ett mäkta rikt och fruktbärande 
land; men den stora slätten med sina eviga
åkerfält och sina mustiga beten, hvilken ända från
Norrköping sträcker sig öfver Linköping och
Skenninge framåt Vadstena, är väl egentligen icke för
ett opartiskt öga skön, annars, än när man är
rätt hungrig och hjertligen längtar efter ett stycke
godt hvetebröd med tillhörande påstryk af färskt,
gult och aromatiskt smör. Detta för öfrigt sagdt,
utan att det ringaste vilja förringa Östergöthlands
värde i allmänhet! Ty det är en sanning, hvari
åtminstone några hundra tusen ogifta damer mellan 
fyrti och femti år skola med mig instämma,
att man kan vara mycket aktningsvärd här i världen, 
utan att precist vara en skönhet.

Imedlertid hastar jag att, i öfverensstämmelse
med den eviga sanningen om hela Sverges rikedom 
på naturfägring, hvart man än vänder sig, här
öppet förklara, att äfven den stora Östgötaslätten
eger många fläckar af utmärkt pittoreskt behag,
till och med af mera storartad skönhet, än man vid
ett hastigt påseende skulle föreställa sig. Jag vill
för exempel endast nämna det herrliga Ljung,
endast några timmars väg från Linköping och blott
en promenad från kanalen mellan Berg och
Motala. Jag har här återfunnit mina älskade
qvarnverk midt i en vidsträckt och romantisk och
omvexlande engelsk park, genom hvilken den breda
Motala-ån förer sitt blågröna Vetter-vatten ut till
Roxen, och jag har här på flera punkter
öfverraskats af en nästan norrländskt svärmisk natur midt
i sjelfva detta kornland, der jag några stenkast
längre bort icke upptäcker annat, än böljande ax
från ena väderstrecket till det andra.

Annars är det märkligt nog att se, hvilken
skillnad, som mellan det flacka Östergötland och
det lummiga Södermanland uttalar sig, till och med
i deras städer, såsom t. ex. Nyköping och
Norrköping. För den, hvilken så som undertecknad
är nästan förälskad i det gröna, skulle det blifva
temligen enformigt att vistas i den sednare
staden; deremot skulle jag ha alldeles ingenting
emot, att få till present af någon god vän en liten
gård i Nyköping, för mina gamla dar, och jag kan
lätt begripa, att Gosselman här fann sin trefhad,
Gosselman, som i alla fall var en sjöman med
ovanligt mycket sinne för landbacken. Nyköping
har till sina tider varit till god del en fabriksstad
liksom Norrköping, men den medfödda
provinskarakteren har aldrig tillåtit machinlifvets prosa att här
taga fullkomligt öfverhand öfver allt annat, så som
skett i den sednare staden. Redan de gamla
lummiga och lutande träden, som öfverallt fått stå
qvar utmed fallen i Nyköpings-ån och på vissa
punkter bilda små ordentliga lundar vid
vattenbrynet, gifva Södermanlands hufvudstad en helt
annan färg, än den Norrköping eger, der
Motalaåns arma nymfer numera knappast nog ha en
enda fattig videbuske qvar att bryta löf af för sina
kransar. Nyköping har derjemte en mängd stora
och präktiga trädgårdar på alla kanter af staden, i
stället för hvilka Norrköping har föga mer att
uppställa än några temligen oreputerliga offentliga
trädplanteringar. I Nyköping har alltid blandat
sig litet fogelsång med hammarslagen och
machinhjulens idoga knackningar; i Norrköping är det
icke alldeles så. Det är, om man så vill, en föga
väsendtlig åtskilnad, men den senteras likväl af
hvar och en, som älskar en smula blomsterdoft
äfven i det praktiska lifvet.

Östergötlands andra stora stad, Linköping,
står i detta hänseende verkligen ett stycke högre
än Norrköping. Ehuru af naturen ingalunda
egande det ovanligt pittoreska läge, som
Norrköping så försummat, har den vetat att inom sig
bereda en vida större trefnad med sina relatift
ringare tillgångar. Ett par af dess många trädgårdar
äro verkliga små paradis, som sjelfva Stockholm
skulle afundas den gamla staden vid Stångån; man
låter här vinref bekläda sina paviljonger och
planterar alléer af körsbärsträd. Norrköping är en
välbygd stad, en rik stad, Sverges
Birmingham, o s.v., men den har icke förstått just den der
konsten att göra rätt trefligt kring sig och hos sig.
Den har «gått upp» i väfstolar och den tyckes
knappast sentera annat värde hos den vackra
Motalaån, hvilken med djerfva språng hoppar genom
staden, än det att den drifver så och så många
vattenhjul och ger så och så många pund lax.

Än alléen nere vid hamnen ? ... ja, det är
sannt, der är en allé der nere midtemot hamnen.
Detta hör till det «storartade», hvarom
Norrköping drömmer. Storartadt nog, det är sannt, men
dock — fattigt!

Förrän jag lemnar det rika Östergötland se
här en »romaunt» just från denna dess minst
romantiska stad, Norrköping! Äfven den skall dock
icke vara alldeles utan.

Det var för åtskilliga år sedan ... «en hemsk
höstnatt förliden vår?» ingalunda! det var endast
så illa ställdt, att herr L. J. Hjerta, hvilken, i 
förbigående sagdt, den tiden utgaf Aftonbladet i
Stockholm, en vacker dag fann sig vara snöpligen
strandsatt på ett par pappersreqvisitioner, jag
minns icke rätt hvarifrån. Hr. L. J. Hjertas
pappersräknare och herr Hjerta sjelf stodo der helt
bekymrade midt emot hvarandra. Det gällde också
ingenting mindre, än att kanske om en vecka
nödgas trycka Aftonbladet på fjerdedels ark eller att
rentaf låta det för en tid afstanna, i brist,
visserligen icke af koncepter, men af papper! Slutligen
fattades ett beslut. En »exprès» afgick till det
stora machinpappersbruket på Holmen i
Norrköping. Denna exprès medförde ett bref.
Historien känner icke i hvilka vältaliga ordalag detta
bref var affattadt, men följden deraf var den, att
redan samma eftermiddag allting gjordes på
Holmens bruk i ordning, för att låta den genialiska
pappersmachinen tillverka i flygande hast en viss
oändlighet af Aftonbladsmateriel.

Pappersmästaren hade beslutat använda hela
natten till beredande af lumpen, för att bittida
påföljande morgon kunna låta machinen börja
fabricera. Ett stycke frampå natten saknade
pappersmästaren något verktyg, som förmodligen jemte
annat skräp kommit att läggas undan i något af
förvaringsrummen uppe i stora tornet. Ifall ni
aldrig varit i Norrköping, får jag här berätta, att
ingången till Holmen leder öfver en gammal stenbro
midt igenom ett högt och präktigt torn, hvilket
gifver det fredliga bruket från denna sida utseende
af en befästad borg.

Nåväl! pappersmästaren begaf sig upp i tornet.
Han brydde sig icke ens om att taga lykta med
sig, imedan det var månljust och han dessutom
kände utantill den vrå, der han hade att eftersöka
den förlorade pjesen.

I detsamma mästaren öppnade dörren till en
af de nyssnämnda rummen, hörde han tätt bredvid
sig en röst hviska:

«Monsieur!»

Det hör till saken, att pappersmästaren var
en belgier och att fransyskan således var hans
modersmål.

Jag behöfver icke säga om den värde
mästaren blef betydligt förvånad öfver detta tilltal af en
fremmande person på ett ställe, som annars var
förvaradt med både lås och rigel. Hans första
tanka var, att det möjligen kunde vara någon
förrymd bof från Nyköpings slott eller så vid lag.
Men det var icke alldeles troligt, att en sådan
skulle uttrycka sig på franska. Han stannade
således förståndigt nog vid att icke rätt veta hvad
han skulle tro.

Den fremmande hade ställt sig i skuggan
bakom ett slags fristående pelare i trappan, så att
pappersmästaren ej heller kunde urskilja hans
figur. I annat fall skulle han lätteligen upptäckt,
hvad jag icke anser mig böra för mina läsare ett
ögonblick fördölja, att den nattliga gästen var
ingen mindre än den vidt beryktade äfventyraren -
Leviathan Mefistofeles von Beelzebub.

«Monsieur!» — upprepade Hin Håle, hvilken
talar fransyska som en infödd, — »Ni ämnar göra
papper åt Aftonbladsutgifvaren ; ni är dennes sista
tillflykt och yttersta hopp i detta ögonblick, ty herr
L. J. Hjerta är i knipan, och en magnifik knipa!
Vissa personer anse tillfället gynnsamt, att komma
åt bemälde herr L. J. Hjerta, och jag har uppdrag
af någon, att negociera med er, så att ni af en
eller annan påhittad tillfällighet må afbryta denna
pappersexpedition för en vecka eller par. Jag
talar frankt och utan omsvep, såsom det höfves en
man af ära. Man bjuder er derför en rund summa,
den ni till och med sjelf kan få bestämma ... Vill
ni eller vill ni icke?

Pappersmästaren visste icke om han skulle
tro sina öron. „Herre!“ — svarade han, „för hvem
anser ni mig?“

„För en förnuftig man, som icke stöter tilbaka
en gifmild hand.“

„Och om jag får fråga, för hvems räkning är
det ni handlar?“

Hin Håle hviskade härvid ett namn. — — —

„Med förlof,“ — återtog pappersmästaren — 
„med förlof, herre! ni ljuger ... och om ni också
skulle tala sanning ...“

„Lika godt! men ni måste ...“

„Huru!“

„Ni slipper icke härifrån förrän ni svurit mig
en dyr ed att verkställa, icke mer mitt vänliga
förslag, men min befallning!“

Belzebub uttalade detta sista ord med
vrålande pathos, så att det ljommade i den höga
förstugan.

I detta nu sken månan in genom ett fönster
och pappersmästaren igenkände på bockfötterna
hvem han hade för sig.

Pappersmästaren var just ingen backhare, men
insåg klarligen att här gällde mer än annat den
gamla principen: „bättre fly, än illa fäkta“, och
han hade den sinnesnärvaron att taga ett par steg
tillbaka, för att söka undankomma en lönnväg
genom de små smala korridorer, hvilka detta
sällsamt byggda torn sammanbinda trapporna med
hvarandra, och i hvilka han med skäl förmodade,
att den främmande herrn icke var fullkomligt
hemmastadd, så hin håle han än var.

Men Belzebub anade hans list och flög som en
pil efter honom. Lyckligtvis för pappersmästaren
var det just i svängningen af trappan, och
Belzebub, som med en fart störtade fram emellan den
lilla korridorens hopklämda pelare, höll verkligen
på att falla hufvudstupa på första trappsteget. Detta
skulle till och med bestämdt skett, såvida han icke
med handen tagit mot sig mot hörnet af väggen, der
den svänger af nedåt trappan. Imedlertid hade
mästaren verkligen fått några sekunders försprång
och kom helskinnad undan.

Dagen derpå rökte redan papperet från de
varma valsarna, och Aftonbladet gick sin gilla gång
utan ringaste afbräck ...

När pappersmästaren dagen derpå berättade
sitt nattliga äfventyr, skrattade till en början hela
verlden rätt hjertligt åt honom. Men då han förde
de klentrogne upp i sjelfva tornet och på stället i
de minsta detaljer redogjorde för tilldragelsen,
dervid man till sin ytterligare häpnad upptäckte
på muren det kolsvarta märket efter en utsträckt
hand, hvilket icke kunde förklaras annorlunda än
såsom inbrändt, då den onde, i fara att falla på
näsan utför trapporna, hade tagit emot sig med
handen emot väggen, då lopp en hemlig rysning
genom alla närvarande, och man kunde icke längre
tvifla på verkligheten af pappersmästarens uppgifter.

Man har förgäfves försökt att ur muren
utplåna denna svarta hand med sina utspärrade fem
fingrar, på hvilkas spetsar man till och med vill
upptäcka någonting liknande klor. Egaren till
stället har flera gånger låtit rappa öfver märket,
men murbruket har genast fallit af; han har sjelf
varit så god att vara min cicerone upp till den
märkvärdiga väggen, och jag har sålunda haft
tillfälle att med egna ögon öfvertyga mig om
verkligheten af denna underbara inkrustering.

„Det finnes mer i himmel och på jord,
Horatio, än din filosofi drömmer om!“



III.

Det landskap, jag från Linköping genomfor,
var ett temligen vildt, så pass vildt åtminstone,
som öfvergångstrakten mellan Östergöthland och
Småland eger att framvisa, dunkla tallskogar,
djerfva backar, forssande vattendrag, vresiga
bergshällar, inga egentliga alper, strängt taget, men
tvärklufna, kantiga, icke utan ett visst anlag för
det „vargklyftmessiga!“ Hvart ögat vänder sig,
nästan intet spår till odling! Med ett ord, det var
ett stycke natur, taget direkte ur det rama hedenhös. 
Det såg här utan tvifvel ut på alldeles samma
sätt på kung Orres tid, samma dystra barrskogar, 
samma forssar, samma klyftor! Samma slags
tistlar blommade då som nu mellan klapperstenarna
i den tysta vildmarken och samma gula fjärlar
dansade deromkring i samma vackra solsken. Men
på denna oförändrade, ständigt sig lika grund,
hvilka himmelsvidt olika figurer, den gamla
urnordiska nybyggaren, som här i sin skinnpels och
med sin båge tultade bland snåren och enriset sitt
ensliga lif igenom, och denna moderna, något
gallomaniska herre, — jag menar min egen värda
person, — som nu rullade här förbi, utstyrd med
galoscher, paraply och cigarr, allt saker, hvarom
man i det hederliga Asgård icke ens hade en
skymt af aning! Hvilka nästan barocka kontraster
inom samma ram, hvilka ytterliga extrémer
trampande på samma handsbredd jord!

Så sannt är det att civilisationen vänder upp
och ned på hela den menskliga verlden. Det är
endast naturen sjelf, som någongång trotsar dess
trollformler och förblifver sig lik i all denna
förvandling. Jag hade några dagar förut i en annan
af Östergöthlands skogstrakter haft den lyckan att
göra bekantskap med en af den svenska
musikaliska verldens mest intagande yngsta talanger,
hvilken här bland de åldriga furorna ofvanför
Roxens nordliga strand dragit sig undan till ett
idylliskt familjelif; dessa moderna toner i den
djupa skogen, som med sitt gammalmodiga allvar
kringhägnar det fridfulla tjället, är icke äfven detta
något af alldeles samma kontrast, som den 
mellan t. ex. en runsten och en cigarr? ... Och
när sednare på qvällen vi deroppe i bergsbygden
öfverraskades af ingenting mindre än ett veritabelt
Stockholmspositif, ett positif med nickdockor, — 
Marie Antoinette, som spelar fortepiano, och
Napoleon, som slår takten! — när den lilla italienaren 
började vefva upp sina Straussvalser och sin
cachucha! Föreställ er blott hur de beskedliga
skogsråna, hvilka af ålder icke fått höra annan
musik än „Liten Karin“ och „Det bodde en bonde
vid sjöastrand“, böra ha blifvit förundrade och
bortkollrade! Det var åter runstenen och cigarren
från topp till tå! Samma motsatser! samma
metamorfoser!

Jag har kallat öfvergångstrakten mellan 
Östergöthland och Småland så der temligen vild och
den är det. Detta hindrar den naturligtvis på intet
sätt ifrån att, åtminstone stycktals, vara verkligen
utomordentligt skön. De storståtliga ekbeskuggade 
backarne utmed sjön Jernlunden, hvilken
liksom krälar af otaliga löfbevuxna holmar, äro i
sitt slag nästan oöfverträffliga; likaså förete
utsigterna öfver den andra stora insjön Åsunden en
omvexling af högst romantiska taflor. Deremot är
det hela vägen utefter skäligen tunnsåddt med
menniskobygder, alltifrån det man lemnat bakom
sig det namnkunniga, herrligt belägna Brokind
med dess reputerliga slott och flerahanda till och
med storartade anläggningar. Denna folktomhet
är i synnerhet i ögonen fallande, när man kommer
ifrån den stora tätt bebygda Östgöthaslätten. Trakten 
kring Kisa gör väl med sina många qvarnverk
och sina tillstymmelser till någonting köpingsaktigt
ett litet kärkommet afbrott, men man återkommer
straxt derefter till samma ödslighet, som förut, för
att först ett godt stycke in i Småland åt den stora
strandvägen finna mera lifliga nejder.

Kisa, som på de sednare tiderna vann ett
slags ryktbarhet för den famösa „doktorinnan”,
den så kallade Kisamor, hvilken likväl icke bodde
här, utan tvärtom en rätt försvarlig väg härifrån,
anses vara samma „Qvista“ herberge, hvilket i den
bekante Ogiers dagbok från 1630-talet omnämnes 
såsom till den grad dåligt, att vädren blåste in
från alla kanter. Rättvisan fordrar att erkänna det
stället tyckes på de tvåhundra år, som sedan dess
förflutit, hafva betydligt förbättrats och att, då
vädret fordom blåste in från alla fyra sidorna
af byggningen, det numera — endast gör det
från tre.

Man har af ålder tillåtit sig att göra allehanda
mer och mindre pusserliga historier på de goda
småländningarnes bekostnad. Hela verlden kännar 
sålunda till exempel det sarkastiska ordspråket
att man på gästgifvargårdarne i Småland mår som
en kung, „ifall man matsäck har, som duger“.
För min del kan jag derom icke yttra mig med
någon afgöraude säkerhet, emedan jag icke haft
någon matsäck alls. Icke mindre bekanta äro
åtskilliga glåpord, hvarmed de liksom litet förnämare
Östgötharna i alla tider behagat apostrofera sina
kära grannar söderut. Den gamla folktraditionen
„hvarföre en småländning aldrig kommer till
himmelen“, har till och med blifvit behandlad af en
svensk poet och på sin tid gjort verklig furore.
För åtminstone en del af mina läsare torde
imedlertid sjelfva den ursprungliga berättelsen, sådan
den tagits ur folkets mun, vara obekant, och jag
vill derföre här meddela den, välförståendes
endast som ett kuriosum och ingalunda för att på
minsta vis sjelf vilja raljera med så galant och
hedersamt folk, som Smålands ärade innevånare.

Saken berättas vara den, att på den tiden, då
Sancte Per gick häromkring i verlden och stöfvade,
råkade han en vacker dag på en småländning, som
syntes honom en beskedlig och bra karl, 
hvarföre han också tog honom med sig till himmelen
och lemnade honom ett litet ströhemman i sjelfva
paradiset. Småländningen trifdes här ganska bra
en tid bortåt. Det bästa är godt nog. En morgon 
fick likväl vår Herre se den fremmande gynnaren 
gå och hänga läpp midt bland lustgårdens lilje- och 
tulpanrabatter, och han kallade på Sancte
Peter.

— Hör på, Sanct Peter! Hvem är den der,
som går och ser så hjertans hängfärdig ut midt i
min himmels herrlighet?

— Det är en småländning, — svarade Sanct
Per, — en beskedlig karl, som jag häromdagen
träffade i Eksjötrakten, och som jag förbarmade
mig öfver ...

— Men han tyckes icke vara vid godt mod;
gack och spörj honom hvad det fattas!

Sancte Per gjorde som vår Herre befallt.

— Min goda man! — sade han till
småländningen, — du förefaller mig i dag mägta
melankolisk; säg, hvarför är du så sorgbunden?

— Ack, vördige Sanct Per! svarade
småländningen, — skulle jag inte vara sorgbunden? Det
lider till Vernamo marknad och jag har
ännu icke plockat några „krösa“.

Då vår Herre af Sanct Peter fik höra dessa
småländningens ord och fann, att bonden för sitt
gamla Vernamo och sina „krösa“, eller lingon,
gaf hela paradisets salighet på båten, sade han till
Sanct Per temligen surmulet:

— Hvad skulle han här och göra, den der?
Tag och släpp’en tillbaka till Småland
igen!

Det skedde så. Och från den stunden ville vår
Herre aldrig mer ens höra talas om
småländningarna.

Jag behöfver icke påpeka det gemena och
försmädliga i hela denna historia. Lingon äro i alla
fall oförnekligt ett dråpligt sylt, hvilket sjelfva
englarna, när allt kommer omkring, icke skulle
försmå; och eftersom Småland nu en gång blifvit så
särdeles välsignadt med dessa rara bär, är väl
ingen närmare till att plocka dem, än just småländningen. 
För öfrigt är Småland, det ena taget med
det andra, ingalunda sämre än de flesta öfriga.
Sverges provinser och kanske i vissa fall till och
med en hårsmån förmer än mängden af dem. Rätt
framför allt! Jag tar småländningarnes försvar:



IV.

Jag har endast som hastigast passerat
Vimmerby, en stad, hvilken kan sägas ega en verklig
ryktbarhet för tvenne saker. Den ena är det, att
Vimmerby enligt en viss justitiestatsministers
officiella yttrande är det enda ställe, „der hädelse
mot gud förekommer“. Den andra igenfinnes i
gamla upplagan af Tunelds geografi, der det heter
om Vimmerby, att „den drifver stark oxhandel
med 1,200 innevånare“. För öfrigt har staden en
vacker höslotter på sitt torg, samt flera hus, som
skulle taga sig rätt bra ut, i fall de aldrig så litet
uppmålades med lika godt hvad slags färg.
Allting bör dock ha sin färg här i verlden!

Från den märkliga staden Vimmerby, hvilken
„på latin heter ömsom Vimmeria och Vimmerbya“, 
har jag tagit af åt venster till Vestervik.
Jag har än en gång velat göra mig förtrogen med
ett riktigt godt stycke Smålandsnatur. Man har i
detta afseende att välja mellan vägen till Eksjö och
den till Vestervik; jag föredrog den sednare, och
jag har icke blifvit bedragen i min väntan.
Tvartom.

Pittoreskt, herrligt i den desperata stilen,
hänförande, „jöttlich“! men på min ära, några
oskapliga vägar! „En katig väg te vara svårmodig!“
yttrade en min skjutsbonde.

När man står öfverst på en höjd och kan se en
fem, sex brådstupande backar inunder sig i
slingrande afsatser, den ena nedanför den andra, —
när man skall ned för alla dessa med en
obarmhertig kärra och en häst, som sätter sig öfver
småsaker, — när man så åter fem minuter derefter
skall uppför lika många stalper, när man pustande
skall vandra bredvid åkdonet och hjelpa till, — när
man efter mycket besvär igen är uppe på en ny
höjd och skådar under sina fötter ett halft dussin
nya backar, femtio procent värre än de nyss
öfverstretade, — när man så händelsevis kommer att
kasta ett öga på ena hjulet och finner att det
hänger på ett hårstrå, eller på hästens bukgjord och
uppdagar att den endast af lutter courtoisie håller
ihop, — då —

Då vet man att man är i Småland.

Att jag helskinnad och välbehållen öfverstått
denna pers, bevisas af dessa rader, hvilka jag
förmodligen icke skulle hafva skrifvit i fall jag här
brutit nacken af mig. Och jag tackar derför
endast min goda lycka, ty jag frikänner häst och
åkdon för all del deri.

Imedlertid är det roligt att hafva genomgått
detta rutschbaneprof, notabene sedan det först väl
är genomgånget, märk: väl! Ty, som jag redan
sagdt, landskapet är förtjusande för ögat, om än
stötande för något annat. Der finnas på denna
sträcka utsigter, som gränsa till det sublima,
såvidt detta nemligen är möjligt, der inga egentliga
fjellhöjder lyfta ens blick med sig uppåt.
Motiverna i dessa taflor äro icke mångfaldiga, det är
skogar och skogar, insjöar och insjöar, bäckar och
åar, här och der litet odling, här och der ett
jernbruk, här och der några andra landtliga bygder,
som sparsamt skymta fram ur det eviga
mörkgröna, men den omvexlande, ojemna terrängen
blandar detta om hvartannat på ett ständigt nytt
sätt, som icke blott sysselsätter betraktaren, men
bereder honom öfverraskningar. Naturen
behöfver stundom så litet, för att frambringa
effekter.

I detta ensliga, tysta inre af Småland blir
man allt mera ofta till mods, som om man genom
ett trollslag vore förflyttad ett par århundraden
tillbaka i tiden. Man kan resa temligen långa
stycken, utan att påträffa något, som antyder det
ringaste af en nyare civilisation. Jag har kommit
in i bondkojor, der hela amöblemanget varit till
den grad primitift, att sjelfva Starkodder den gamle
här skulle funnit sitt hemmastadd. För resten
folkets klädedrägt, sysselsättningar, lynne, seder,
alltsammans liksom byggnadssättet och hela lifvets
ekonomi detsamma som för långliga tider sedan!

När skall man i dessa nejder hinna så långt,
att man icke längre faller i förvåning öfver en
porte-monnaie och att man lugnt betraktar en
kemisk svafvelsticka! ...

Apropå om kemiska svafvelstickor, så är det
en sanning att jag under mina vandringar i denna
del af Götaland verkligen vid ett tillfälle återsett,
och detta ändå i en halft om halft herremans hand,
det gamla eldstålet med tillhörande fnöske och
flinta, sådant som våra förfäder betjenade sig af!
Det var med egna känslor jag åter gjorde bekantskap 
med denna antiqvitet; eldstålet är numera
snart endast en tradition, en dunkelblå saga, åt
hvilken ett nyare, mera bildadt menniskoslägte
drar på munnen med en rörande medömkan.
Imedlertid förbjöd mig en vis pietet, om jag så får
säga, att här med minsta åtbörd visa denna min
öfverlägsenhet i egenskap af en modern menniska,
jag tvärtom betraktade den kuriösa inrättningen
med intresse, och den allvarliga handling,
hvarigenom den gamla hedersmannen, eldstålets egare,
försökte, ehuru länge förgäfves, åt sig åstadkomma
en lifgifvande gnista för sin slocknade snugga,
uppfyllde mig med nästan filosofiska betraktelser.
Jag erbjöd den främmande en utsökt Jönköpingssticka; 
han endast skakade på hufvudet och blickade 
på mig med en blick från en annan verld.

Vestervik är en nätt, väl hållen stad, som
efter allt utseende tar upp sig; den bar kanske till
och med redan en viss pretention på att gälla
någonting och jag är långt ifrån att för egen del ha
något deremot. Jag märkte att åtskilliga icke
otydligt drogo en smula på näsan, då jag råkade
förtala mig och säga „hamnen“ i stället för det
mera fashionabla „skeppsbron“, och det är
ofelbart, att man anser stadshuset i sitt nuvarande nya
skick vara ett stort hotell. Det är också, hvad
volymen beträffar, ganska stort för Vestervik, man
skulle nästan vilja antaga att det vore ett slags
imitation af „Brunkebergshotellet“ i Stockholm,
och det är kanske, när allt kommer omkring,
verkligen en stump af samma stycke. Det presenterar
sig i synnerhet för den resande, som anländer från
„skeppsbron“, ganska ståtligt, men någon skulle
kanske göra den anmärkning, att det, betraktadt
i förhållande till staden i öfrigt, förefaller som ett
grannt sidenförkläde utanpå en borgerlig och
huslig hemväfd kjol. Annars äro rummen i detta
hotell af en parisisk höjd i taket, men sängarne
äro väl småländska, om det tillåtes mig att vara
näsvis.

Vid skeppsbron var för ögonblicket icke
synnerlig rörelse, emedan handelsflottan var, som det
sades, „engagerad i utländska frakter,“ men på,
varfvet rådde en jemförelsevis betydlig liflighet;
der stod bland andra ett skepp, färdigt att gå af
stapeln och ämnadt, som det troddes, att göra
turer på Kina. Det blir med tiden några beresta
Smålandstallar. Vesterviks handelsflotta har för
resten ett godt namn om sig från längre tider
tillbaka. Den förste kofferdiman, som hemförde till
Sverige någon större laddning från Medelhafvet,
var just en vestervikare, hvilken år 1691 anlände
till Stockholm med salt och vin. Konung Carl den
Elfte blef häröfver så nådigt stämd, att han sjelf
med hela sitt hof en dag begaf sig ut på fartyget,
för att med egna ögon öfvertyga sig om det fast
otroliga, vid hvilket tillfälle skepparen blef belönad
med många föräringar. Hvad lycka man den tiden
skulle kunne hafva gjort med en laddning direkte
från Manilla!

Vid Vestervik, det vill säga der det moderna
Vestervik ligger — ty det äldre låg intill år 1433
tvenne mil nordligare — fanns fordom ett präktigt
fäste och slott, kalladt Stegeholm. Svante Sture
blef vid Erik den 14des kröning utnämnd till grefve
af Vestervik och Stegeholm. Numera återstår af
denna herrlighet endast en ganska obetydlig ruin,
hvilken förmodligen för hvarje år blir ännu mindre.
I en tjock mur, det bäst bibehållna stycket af
byggningen, har en hederlig smed inlogerat sig med
sin smedja, och der fordom guldsmidda herrar
ytterligare smedos i länkar af den högsta
aristokratiens skönaste fröknar, der skos nu hästar och
smides beslag till gamla skutroder! Sic transit
gloria mundi!



V.

Strandvägen från Vestervik till Kalmar har af
gammalt ett stort och legitimt rykte för sin pittoreska
skönhet. På den högt belägna skogen mellan
Jemserums och Norrbys gästgifvargårdar
upptäcker man för ett ögonblick öppna Östersjön och
den under namn af „Jungfrun“ bekanta vilda
klippholmen i Kalmarsund. Nejderna blifva nu altmer
och mer befolkade! präktiga herresäten omvexla
med lastningsplatser och köpingar, skapade och
underhållna af den starka trädvarutransporten från
det höga inlandet. Flera af dessa köpingar äro
redan halfstäder, Mönsterås är en enda stor
handelsbod från ena ändan till den andra.

I Mönsterås kyrka ligger Wallenberg, författaren 
till „Min son på Galejan“, begrafven. Som
man vet, dog denne spirituella skribent såsom
kyrkoherde i nämnda pastorat. Gustaf den Tredje
hade lofvat honom ett godt prestembete såsom lön
för hans snillrika opus, men då Wallenberg, som
ännu var i sin bästa mannaålder, anmälde sig till
det särdeles feta Mönsterås, tvekade konungen ett
ögonblick och yttrade, undvikande: „Jag värderar
visserligen edra förtjenster, men — ni är nästan
för ung ...“ Wallenberg svarade härpå med en
betydelsefull bugning: „Jag är född samma år
som Ers Majestät“.  Konung Gustaf den
Tredje var en man, hos hvilken man gjorde sin
lycka med en replik, och Wallenberg erhöll
pastoratet.

I Mönsterås har jag fått kännedom om ett
alldeles nytt slags majestät, nemligen en så kallad
„Lerkung“. Det var en monark, som herrskade
oinskränkt öfver hela den otaliga mängd käringar,
hvilka användes vid den stora kyrkobyggningen till
att slå murbruk, bära tegel, hissa upp materialer
på ställningarne o. s. v. Jag kan försäkra att han
höll „sitt folk“ i verksamhet; och mången 
sannskyldig konungsman i Europa skulle önska sig så
krumbugtiga och släpföra undersåter.

Icke långt ifrån Mönsterås ligga ruinerna efter
Kronobäcks kloster. Det vexer ståtliga träd 
mellan stenarna. Här lära, såsom man också lätt
väntar sig, bedrifvas mångahanda spökerier. Det
förmäles, att för längre tid sedan en förbifarande
guldsmed blifvit antastad af en hop tomtar, hvilka
burit åt honom en ofantlig mängd gammalt silfver,
det de med all gevalt ville ha förändradt till
modernt. Ty äfven det der småfnaskiga herrskapet
har sin lilla ambition och vill följa med sin tid.
Guldsmeden mottog silfret, men i stället för att
bära det tillbaka, behöll han det helt simpelt för
sig sjelf, och lät Kronobäcks-sällskapet tills vidare
äta på stentallrikar och med träskedar. Bedrägeriet 
undgick imedlertid icke sitt straff; guldsmeden
blef efter någon tid tokig och slutade sina
dagar i jemmer och elände. Huruvida åter
tomtarne sedermera igenfått sitt silfver, skall jag icke
kunna säga.

Vid Ryssby, ett par mil innan Kalmar,
förevisas de högst anspråkslösa lemningarna af Ryssby
skans, hvilken på sin tid, under Carl den nionde
och Gustaf den andre Adolf, spelade en så
märklig roll, såsom gränsfästning mot de danska och
på detta håll en vigtig lås och bom för hela
Småland och Östergöthland. Lättare än Remus
hoppade öfver Roms murar, klifver man nu öfver
dessa, fordom förmodligen rätt respektabla vallar,
Och visste man icke af gammal tradition att den
ryktbara skansen verkligen här varit belägen, icke
skulle man just gissa dertill af hvad som nu är
qvar af herrligheten. Det var här Ludvig den
Adertonde och hans herr broder, sedermera Carl
den Tionde, från olika håll sammanträffade år 1804
efter många och långa års skiljsmessa. Här, i en
liten vrå af Småland, uppgjordes kanske redan då
stora planer, om hvilka den stackars Napoleon icke
hade någon aning!

Det var annars i Kalmar Ludvig den
Adertonde eller, såsom han den tiden kallade sig,
grefven af Lille, hade sitt egentliga högqvarter. Han
hade den nedlåtenheden att hålla till godo med
den gamla unionsstadens gästfrihet en hel månad
bortåt. Han bodde i landshöfdinge-residenset, och
der går en historia om huruledes han här en afton
med en lysande ljusastake i handen trädt fram till
fönstret och ropat till det utanför huset församlade
folket: „Lef kong af Sverg!“ hvilket naturligtvis
gjorde „fanatismo“ och, för att tala i officiell stil,
fann ett gensvar i hvarje ärlig svensk mans
bröst.

Kalmar stad har en hel historia för sig sjelf,
ensamt det gamla slottet är en foliant. Det ges
grundligt folk, hvilka försäkra, att det var från
Kalmar de beryktade longebarderna gjorde sitt tåg
till öfra Italien, hvarest ännu i dag finnes en ort,
benämnd Almaria, (tydligen det samma som Kalmar, 
då bokstafven K, såsom fullkomligt obehöflig
för namnets välljud, bortfallit af sig sjelf i ett
sydligare klimat). En arabisk författare på
elfvahundratalet omnämner likaledes staden „Alcalmar“ vid
Östersjön, såsom ganska ansenlig och drifvande en
stark handelsomsättning med qvastar. Nog af,
det är en stad, som varit af gammalt med i verlden,
som sett allahanda händelser under sina egna
ögon, och som verkligen har mer än mycket
intressant att omtala.

Kalmar har ett ganska krigisk utseende — 
utanpå. Aktningsvärda vallar, murar och grafvar!
Likväl har sjelfva staden innanför synts mig vara
af en ytterst fredlig, lugn, treflig och vänlig
karakter. Jag måste derjemte uttryckligen tillägga
att jag funnit den högst berömligt „städad“, och
detta midt på en onsdag, tvärt emot den sarkastiska
andemeningen af den bekanta visan:

	„Uti Kalmare stad,
	Der finnes ingen qvast
	Förrän lördagen!“ 

Den efter Tessin den äldres ritning uppförda
domkyrkan, ett slags imitation af Peterskyrkan i
Hom, är onekligt ett arkitektoniskt verk, hvartill
Sverige har få andra att sätta i jemnbredd. Det
är kanske litet krångel i detaljerna, men det hela
imponerar. Kupolen, som är ansenlig, utgör ett
fritt hvalf utan ringaste understöd af pelare eller
några slags stäfvor, och inger verkligen en viss
respekt, då man inträder inom portarna. Den
hänger deruppe som ett kolossalt äggskal; men
ve den, som knackade derpå med litet för hårda
knogar!

Kalmar slott! Bedröfliga, alltför bedröfliga
relik? ... På denna mägtiga borg, fordom en af
rikets förnämsta, der så många århundradens i
Sveriges historia snart sagdt märkvärdigaste
händelser spelat, der så många af häfdens mest
framstående personligheter trampat sina fjät, finnes
rätt nu intet minne att framvisa för den besökande
nygiriga! ... Gud skall veta att jag icke är
förälskad i gamla fanor och hillebarder eller är en af
dem, som råka i förtjusning öfver en trasig
nattmössa, derföre att den tillhört en konung; men
det medför likväl alltid en viss sorglig stämning,
att se ett gammalt monument, sådant som detta,
helt och hållet öfverlemnadt åt förstörelsen, ett
monument, vid hvilket dock hågkomster af stor
historisk betydelse för ett helt folk fästa sig. Det
enda jag kunnat upptäcka, som skall heta
minnesmärke från slottets blomstrande tider, är ett
söndrigt skrälle till sång, som påstås ha begagnats af
Gustaf den andre Adolf; man finner ännu på den
några biidhuggerier, hvilka tyckas ha varit särdeles
väl arbetade, men härnäst kastas förmodligen hela
tutten upp på en gammal vind och så blir det snart
ett par lagoma eldbrasor af alltsammans.

I samma rum, der denna fattiga säng hittills
haft tillåtelse att på ett litet högtidligare sätt ätas
upp af trädmasken, visas äfven några spår af
inlagdt panelarbete på väggarna och dörren, hvilket,
till följe af ett yttrande hos Tegel, tros vara gjordt
af Erik den Fjortonde sjelf, medan han såsom
kronprins lefde och huserade på Kalmar slott.
Inläggningarna på dörren äro verkligen rätt väl
arbetade, och, att döma häraf, skulle den kära Erik
utan tvifvel blifvit en långt större schatullmakare,
än konung.

Unionssalen var fullproppad med säd, och jag
kunde alltså icke dit få inträda. Jag fann på
samma sätt häromdagen på landet en ättehög
förvandlad till potatiskällare! För öfrigt skulle Sveriges
häfder saknat många af sina blodigaste och mest
tragiska blad, om det från denna unionssal aldrig
utgått utsädet till andra slags skördar än sådana,
som nu gömmas der!

Men norden skall en dag göra den unionen
om på en litet annan fason. Det, hvari
konungarne då misslyckades, skall lyckas nu med
folkens hjelp.



VI.

Med beklämdt hjerta lemnade jag den
märkvärdiga staden Kalmar en vacker eftermiddag. Jag
lyssnade ännu länge med välbehag till de alltmer
och mer sig fjernande tonerna af den muntra
musiken i Rostads park.

Ty ni skall veta att the Kalmariter hafva
straxt utanför staden en rätt täck och lummig park,
kallad Rostad; när de ledsna vid att sitta vid
sjöstranden och höra „hafsmåkornas skri“, vandra de
hit för att höra konserter „à la Musard“ bland
blommor och boskéer.

Det vackra Södermöre eller den del af Kalmar
Län, som sträcker sig från Kalmar ända ned till
Blekings-gränsen, var fordom Axel Oxenstjernas
„grefskap“; Kristina trodde sig med denna
present hafva qvitterat den store rikskanslerens
förtjenster om det allmänna. I sjelfva verket var
gåfvan väl också värd en helan hop, och det finnes
säkerligen mer än en tysk Durchlaucht än i dag,
som icke har hälften så rikt och indrägtigt land att
styra öfver.

Den gamle rikskansleren hade valt det sköna
Värnanäs till residensorten i sitt grefskap. Det
var hit han gemenligen kom om somrarna att
någon tid hvila ut från de trägna statsmannabestyren, 
och man har ännu flera berättelser om hur
patriarkaliskt han då här tillbragte sina dar.
Sålunda gaf han en gång ett gästabud åt alla
grefskapets prester, högre och lägre; det sparades
hvarken torrt eller vått. Grefven, hvilken, som
man känner, var en slängd latinare, roade sig
derunder med att sätta på de vördiga fäderna
allebanda lärda frågor och uppgaf bland annat såsom
problem att rätt fiffigt öfversätta Virgilii: „Deus
nobis hæc otia fecit“. Prostarne försökte sig
någothvar, men utan att tillfredsställa kanslere ; en
gammal kaplan tog då dristigt bägaren, tömde
den och utropade: „Gud ske lof för godt
sjelfsvåld!“ Rikskansleren fann denna öfversättning
oöfverträfflig och tillerkände kaplanen det
olympiska priset.

Värnanäs med sina under sednare tider vunna
försköningar är i dag utan tvifvel ett af de
herrligaste herresäten åtminstone i hela Kalmar Län;
jag har här funnit de vackraste boklundar och
den ståtligaste barrskog alldeles bredvid
hvarandra; det är hyggligt att se så olika karakterer
trifvas ihop.

Hela Södermöre är uppfylldt af en stor legend.
Den heter Sankt Sigfrid. Hvarje kyrka, hvarje by
man passerar, har något kapitel, någon episod i
denna legend att berätta; det spökar Sankt
Sigfrid nästan i hvarenda buske. I Hagby socken
finnes ännu både en Sankt Sigfrids äng och Sankt
Sigfrids kyrkogård; det gamla runda kapellet tros
äfven vara uppfördt af Sigfrid. Det vissa lärer
vara, att den helige gudsmannen, som med sina
tre systersöner Vinaman, Unaman och Sunaman
på Olof Skötkonungs reqvisition hitskickades af
konung Ethelred i England, verkligen landstigit i
Hagby icke långt från det ställe, der de tvenne höga
skorstenarna af Lovers alnubruk på sin röda mark
nu stå och gapa öfver den småbuskiga heden utåt
hafsviken och det blåa Öland.

I Ljungby, närmare Kalmar, har man en Sankt
Sigfrids källa, der den engelske missionären skall
ha döpt sina omvända, och i Mortorp finner man
en annan dylik, kallad Heliga-kors-källa, der det
genom den heliga Sigfrids kraft till och med skall
hafva skett rätt bastanta underverk. Sålunda skall
till exempel en blind hedning af dess vatten genast
återfått synen; som han då tittade i källan, fick
han, enligt traditionen, se ett guldkors återspegla
sig deri från ett träd öfver vattnet; han sträckte
armen upp i grenarna, tog lyckligt och väl ned
den gyldne klenoden och skänkte densamma, då
han naturligtvis nu oförtrutet lät döpa sig, till
Mortops kyrka, der den likväl tyvärr icke numera
står att finna. Man skyller på kyrktjufvar eller
fiender.

För öfrigt anträffar man spridda minnen efter
detta ryktbara svenska helgon något hvarstädes i
hela Småland, dock kanske mest i Vexiötrakten,
der den store aposteln lefde på sin ålderdom och
der han äfven slutligen, såsom andra helgon,
ganska menskligt dog ihjel sig, efter att hafva predikat
och verkat vidt och bredt omkring i Nordanlanden.
I Högsby kyrka, ett godt stycke norr om Kalmar, i
den sköna Emmå-dalen, finnas ännu ett par gamla
altartaflor, säkerligen från djupaste medeltiden, af
hvilka hufvudsakligast den ena särdeles
sysselsätter sig med Sankt Sigfrid och hans trenne
systersöner, hvilka blefvo mördade vid Vexiö och i
ett ämbar nedsänkta i den lilla sjön bredvid
staden. Den ifrågavarande taflan är annars i flera
afseenden en högst märklig antiqvitet; den är
utförd i byzantisk stil med målade haut-reliefer,
förmodligen tyskt arbete, och i sitt slag icke långt
ifrån ett mästerstycke. Detta i förbigående till en
liten påminnelse åt dem, som intressera sig för
denna sorts gamla konstverk.

Vid Brömsebro är, såsom den benägne läsaren
torde veta, gränsen mellan Småland och Bleking.
Denna bro har genom fredsslutet med Danmark af
år 1645 blifvit den märkvärdigaste bro i hela Sverge.
Det var, om jag icke misstager mig, i början af
Februari underhandlingarne här börjades på
så sätt, att Axel Oxenstjerna och danska legaten
Ulefeld möttes midt på bron, der ett par tiljor voro
för tillfället upprifna, för att tydligt och klart
markera slutet af hvardera partens territorium. Herr
Axel höll ett „för tillfället lämpligt“ tal, och herr
Ulefeld besvarade detsamma med alla ceremonier.
De båda legaterne sträckte derefter, under
trumpetfanfarer, tvärs öfver öppningen på bron
hvarandra handen till ett vänskapligt handslag och
önskade hvarannan lycka till utförande af det stora
fredsverket. Efter flera månaders funderande på
hvar sitt håll om bron och efter utbytande af
ofantliga luntor med „protokoller”, såsom det heter i
modern diplomatisk stil, möttes man sedan åter
här på denna samma Brömsebro, för att
underteckna freden. Först derefter, tror jag, de
upptagna bräderna åter lades i ordning.

Allt detta låter utan tvifvel en smula lustbart,
och vi, nutidens folk, draga på munnen åt de der
gamla ceremoniösa gubbarne. Men, när man rätt
betänker saken, hvad rätt hafve vi väl egentligen
dertill? Sitter icke ännu i denna dag lordkanslern
af England och presiderar på en — ullsäck, och
hafva vi icke med egna ögon ännu i vår tid sett
en gammal häst gå med i sorgen efter en afliden
monark!

Det har riktigt förargat mig att denna
märkvärdiga bro skall se så litet märkvärdig ut. Det
är väl sannt att ingenting just kan vara qvar till
våra dagar af den ursprungliga Brömsebro, så
vida icke några block i den gamla stensättningen
derunder; men för pocker! skall det då icke
finnas här någon pelare, någon tafla, korteligen:
någonting monumentalt, här i det kära landet, der
man annars sätter upp sådant för likt och olikt!
Der har det stått en enfaldig mjölnare vid den
närbelägna qvarnen och sett mig an som ett
underverk, då jag meddelat honom den intressanta
upplysningen, att Sverge och Danmark räckt hvarandra
handen på denna bro; vet ni hvad han svarade
mig, den råbarkade mjölmenniskarn? „Hå, skulle
det vara möjligt?“ Och han bor likväl endast ett
stenkast från det klassiska stället!

Hur pass litet aktningsfullt de fyrfota bete sig
mot samma klassiska relik, kan jag icke ens
omtala; nog af, Brömsebro är en vanvårdad,
misshandlad, misskänd antiqvitet, och jag måste
beklaga den af allt mitt hjerta.

Inan jag kastar mig för allo rakt in i Bleking,
anser jag mig böra med två ord omnämna
någonting, som under kriget mellan Sverge och
Danmark, före den ofvanomförmälde Brömsebro-freden, 
passerade mellan ett par gränse-socknar i
Småland och Bleking. De respektive socknemännen 
funno nemligen för godt att, oberoende
af kongl. majestäts och kronans krig, sinsemellan
ingå en liten separatfred och öfverenskommelse
att fortfarande lefva i obrottslig vänskap och
grannsämja. Samma öfverenskommelse förnyades
under kriget 1657, då kyrkoherden i det småländska
Vissefjerda med kyrkoherden i det blekingska
Fridlefsta på samtlige bönders vägnar gjorde den
traktat, att oaktadt pågående ofred dessa båda
grannsocknar skulle hålla samman som ler och
långhalm och icke tillfoga hvarann någon den
ringaste skada. Detta kallades en „Bondefrid“.
Vissefjerda-prosten blef för detta sitt förhållande 
instämd till Kalmar inför Pontius
Pilatus, men landshöfdingen lär, sällsamt nog! hafva
funnit hans förklaring nöjaktig och låtit det
dervid bero.

Besinna, hur många krig här i verlden skulle
varit ogjorda, om folken i massa haft det förstånd,
att låta konungarne tagas sins emellan på egen
hand, men deremot sjelfva hålla „bondefrid“ med
hvarandra.



VII.

Vi äro då omsider i det så mycket prisade
Bleking, „lugnets och de lysande behagens land“,
såsom den lärde Sjöberg så serdeles pretiöst och
så föga filologiskt öfversätter detta nomen
proprium.

Bleking har af gammalt rykte för att vara
Sverges vackraste provins. Det vore oartigt att
icke instämma med hela verlden i detta beröm,
och det vore till och med orätt, så vida man
inskränker sig till hvad i allmänhet menas med en
täck naturfägring och lemnar å sido den
storartade skönhet, hvilken hufvudsakligast är det
högre norden förbehållen, men hvaraf man till och
med i Småland finner åtminstone mycket mer än
här. Jag nödgas för öfrigt här upprepa det
oförgripliga omdöme, jag tror mig hafva yttrat några
tusen gånger, att nästan ingen af Sverges
provinser saknar vackra, ganska vackra, utmärkt
vackra vyer och naturer, ehuru de icke alltid ligga
precist utmed landsvägen; Blekings företräde
ligger sålunda till största delen deri, att de vackra
landskaperna äro här sammanträngda inom en vida
mindre periferi, och man frapperas vid en resa
genom denna sistnämnda provins mindre genom
några splitter nya pittoreska themata af öfverträffande 
skönhet, än genom en outtömlig rikedom af
intagande variationer på det gamla välkända thema
som utgör grundtonen i nästan alla svenska
landskaper, gröna backar, dunkla skogar, leende ängar,
stilla skogssjöar, slingrande åar ...

Bleking är ett i yttersta måtto kuperadt land,
det är från början till slut som en knottrig potatis.
Sanningen fordrar att erkänna, det dessa höjder
och klintar, — hvilka, i förbigående sagdt, aldrig
vexa till några egentliga, allvarsamma berg, — 
icke alltid äro beklädda med dessa lummiga ek- och 
bokskogar, som annars utgöra Blekings stolthet, 
utan stundom, såsom fallet är med hela
trakten emellan Hoby och Trensum, förete endast
nakna och ganska fula rullstens-samlingar, ett
talande bevis på att den stora syndafloden äfven gått
genom detta paradis. Men i de små dälderna, så
snart en sådan förekommer emellan klapperstenarne 
och de söndersprängda klyftorna, finner
man genast samma rika vegetation, som i de större,
herrliga dalarne; det vexer, och det frodas, och
det doftar.

Det första äkta Blekingslandskap, från 
Smålandssidan taget, träffar man vid Lyckeby. Sjelfva
Lyckeby är utan all fråga den vackraste, gladaste
och trefligaste by i Sverge. Den ser snarare ut
som en samling landställen, som ett stycke
Djurgården, än såsom en „by“, med hvilket sednare
man af gammal vana alltid tänker sig någonting
sammangyttradt, osmakligt, af kojor och lador,
kåltäppor och svinstior om hvarandra, och genom
hvilket man färdas fram på en antingen sumpig och
gyttjig eller ock med oformliga klapperstenar påfylld
hålväg. Här deremot rullar man på en den
präktigaste landsväg i verlden mellan rader af nätta,
väl „pyntade“ corps-de-logis’er, omgifna med
brokiga trädgårder, skuggade af de ståtligaste
„herrskaps-ekar“, såsom min skjutsbonde naivt
uttryckte sig.

Jag har här för första gången fått fägna mina
ögon åt dessa verkligen magnifika stockrosor af
alla färger, hvilka utgöra den stående
praktblomman i alla blekingska trädgårdar och till och
med vagga sina granna stänglar utmed väggen på
de flesta bondstugor i denna blomsterälskande
provins. Man måste hålla blekingarne räkning
härför.

Det är sällsamt nog att, genast efter den
verkligen så utsökt täcka Lyckebytrakten, finna en
annan trakt, så utsökt ful, som de nakna klippor,
hvilka på alla håll omgifva Carlskrona. Men det är
med naturen, som med menniskokarakteren, äfven
den gladaste har sina buttra momanger.

Carlskrona sjelf är annars, såsom stad betraktadt, 
långt ifrån fult, och jag måste med skyldig
aktning omnämna dess breda gator, dess städade
hus, dess ansenliga torg, dess ståtliga kyrkor, och
framför allt dess angenäma promenadplats,
„Parken“, med de sköna alléerna och de väl lyckade
pyramidpopplarne.

Den utmärkta beredvillighet, hvarmed man
lemnar fremlingar tillfälle till besökande af
flottans mångahanda, i stor skala anlagda verkstäder,
varf, dockor med mera, samt den utsökta artighet,
hvarmed amiralitetets officerare erbjuda sig som
ciceroni åt en resande vid promenaden genom
dessa vidsträckta lokaler, är blefven till ett
ordspråk, som jag har all möjlig anledning att
besanna. Ehuru eljest en misstänkt figur från topp
till tå, har jag fått taga i skärskådande alla olika
inrättningar och anläggningar på stället, jag har
besökt både gamla och nya dockan, — hvilken
sednare höll på att fulländas efter den ursprungliga
planen, — och jag har på den stora modellsalen
fått mönstra alla möjliga slags krigsfartyg, till och
med ett par kinesiska djunker! — oh, dessa
djunker! — samt alldeles obehindradt fått inhemta
hemligheten hvar så väl krutdurkarna, som
„fläskbuldanen“ äro belägna på nutidens europeiska
krigsskepp.

I Carlskrona hände mig en händelse, som jag
vill taga mig friheten omtala, eftersom det nästan
kan anses som en liten novell.

Jag promenerade nemligen i min allsköns
fundersamma enslighet nere i den så kallade parken.
I detsamma hör jag ett par personer, en kavaljer
och ett fruntimmer, tala tyska bakom om mig,
jag tar ett steg åt sidan för att lemna
ingången till paviljongen fri, och hvem igenkänner
jag? ...

Här måste jag taga ett skutt tillbaka några år
och diverse mil, nemligen till Hamburg år 1839.
Jag vistades då för någon liten tid i den stora
hansestaden och bodde på hotellet „Zur Sonne”.
En vacker morgon, just några timmar förrän jag
ämnade resa derifrån, knackade det på dörren.
„Herein!“ Det var en liten jude, en liten
hopkrumpen och gul figur, som hade att utbjuda
lotter på det verldsbekanta Hamburgerlotteriet.
Jag förklarade honom i ganska klara och bestämda
ordalag, att jag aldrig spelade hasardspel, endast
litet fiol. Omöjligt! gubben var envis som
synden, och han påstod bestämdt att den lottsedel
han bjöd mig, — det var den sista han hade
qvar, — skulle vinna öfver hundratusen mark.
„Ni gör verkligen orätt, unge man! — sade
han till mig, som på detta sätt visar er lycka
ifrån er; köp denna papperslapp och ni kan om
fjorton dagar köpa er det skönaste hus i
Hamburg!“

Jag förnyade ståndaktigt mitt afslag. „För
öfrigt, — svarade jag, — reser jag om en
timma härifrån, och jag får kanske aldrig mer
höra af hvarken Hamburg eller dess lotteri,
äfven om jag händelsevis skulle vinna några lumpna
mark.“

„Men ni har utan tvifvel någon bekant här i
staden; ingenting är enklare än att ni ger honom
i kommission att uttaga er stora vinst. Herre!
så framt ni icke om fjorton dagar på denna lott,
som jag här har i handen, vinner endast
„hundert und funfzig tausend mark, så vill jag i samma
stund „mich barbiren lassen“. Och han tog sig
om sitt ståtliga silfverskägg.

„Samma lexa läser ni upp för hvar en, min
goda man! och hvar och en, som köper af er, är
säker om sina hundert und funfzig“.

„Jag bjuder er än en gång! Ja eller nej!

Det var icke utan att gubbens allvarsamma
enträgenhet gjorde mig för ett ögonblick litet
vacklande. Det var ju likväl en möjlighet att det kunde
vara en möjlighet. Lotten kostade, jag minnes icke
rätt, några och tjugo mark; jag skulle kunna vara
af med dem. Men nej, jag visste mer än väl med
mig sjelf att jag aldrig hade någon tur i spel, och
jag hade en gång fattat det fasta beslut att aldrig
mer våga en fyrk på hasarden. Jag svarade
definitivt nej.

»Här bor i rummet bredvid — sade jag, — en
resande studiosus från Hannover, gå till honom!»

»Som ni vill.»

När han väl aflägsnat sig, tänkte jag för mig
sjelf: »Nu har du kanske likväl åter dummat dig
kapitalt för de der satans principernas skull!» ...
Men jag reste från Hamburg, jag fick helt andra
saker att tänka på, och jag hade sålunda inom ett
par dagar för allo glömt bort min jude och min
lottsedel.

Nå väl! hvem var det nu, jag efter diverse
års tid hade för mig i parken i Carlskrona?

Hvem annan än min hederliga studiosus från
Hannover!

Min studiosus, som gift karl, rik »particulier«,
görande med sin unga fru en tur genom Europa.

»Mitt öde har tagit en märkvärdig vänding
sedan vi bodde vägg i vägg Zur Sonne»! — yttrade
min tyska kamrat; — »jag var då en fattig sate,
studerade theologi och hade hjertans tråkiga
stunder. Jag är nu en välbehållen man, har köpt ett
gods i trakten af Osnabrück, der ni skall helsa på
mig, och ger theologien en god dag.»

»Gratulerar af allt mitt hjerta »

»Ni minnes den der lilla juden, som ni visade
in till mig med sin ena återstående lottsedel ...»

»Nå?«

»Det lyckades, det!»

»Ni köpte den och vann ...»

»Hundert und achtzig tausend mark! Det är
ingen fortyn mot Salomon Heines, men den är
tillräcklig för mig.«

»Jag gratulerar er än en gång . . . Hundert
und achtzig tausend mark! jag är alldeles konsternerad 
af er lycka ... jag knappast vill tro hvad jag
hör med mina egna öron ...«

I sjelfva verket var jag också konsternerad, ja
så fullständigt konsternerad, att en menniska
näppeligen värre kan vara det.

Denna lottsedel hade alltså verkligen vunnit;
denna fördömda lottsedel, som den lilla juden hela
fem minuter höll för mina ögon!

Medgifvom hvad som icke kan nekas, att jag
var öfver all höfva enfaldig, när jag släppte denna
lycka så der filosofiskt ifrån mig! Åt pocker med
all filosofi!

Oh, det är ett raseri, att tänka derpå! Jag, min
arma stackare, jag kunde ha varit en herre om
hundra och åttaio tusen mark hamburger banko!
Jag kunde vid detta lag ha haft hus och gård, och
hästar och jockejer, och rapphönshundar och
turkiska mattor, och constanziavin i min källare och
nya glacéhandskar för hvarenda dag på året....

Vi gjorde en förtrolig middag tillsammans,
tysken, tyskinnan och undertecknad. Han bjöd mig
på champagne, den hedersmannen!

Fördömdt! Det kunde ha varit jag, som bjudit
honom!

När min tyska vän med sin gemål rullade i
egen landåvagn med fyra skjutshästar bort från
staden utför den långa Landbrogatan, Carlskronas Rue
Rivoli, skumpade jag helt anspråkslöst samma väg
fram på min enfaldiga bondkaret. Så ojemnt »falla
ödets lotter!«

Och likväl hade den lilla juden hela fem
minuter hållit lottsedeln för mina ögon! Säg mig för
roskull hur det är möjligt, att man kan vara så
dum, som jag den gången var! .... Men nog
derom!

Vägen mellan Carlskrona och Ronneby är rik
på hänförande taflor. Nejden kring Ronneby kan
kallas så godt som en vacker park hel och hållen.
Sjelfva Ronneby är en åtminstone i Sverge högst
egendomlig och ovanlig företelse. Större ån
mången af de svenska småstäderna, är köpingen
anlagd med ytterst trånga, krokiga och backiga gator
på sluttningen och i afsatserna af några
skogbeväxta klyftor, från hvilka derjemte den ansenliga
Rottneån hoppar ner förbi köpingen, bildande inom
sjelfva dennas område ett serdeles vackert fall.
Ronneby är till följe af sitt sammanträngda
byggnadssätt något dystert och saknar helt och hållet
det ofvannämnda Lyckebys intågande och småleende 
karakter, men det är å andra sidan ännu
mera pittoreskt beläget och har verkligen icke så
obetydligt tycke af en tysk alpstad, väl förståendes 
med fjällspetsarne och gletscherna supplerade
af inbillningen. Den gamla kyrkan på sin höjd
bland de oregelbundna qvarteren är verkligen af
en sällsynt romanesk verkan.

Det var just i brinnande brunnstermin; herrar
patienter spatserade i frack och glacéhandskar
omkring i de oskyldiga gatorna, damerna voro likaledes 
klädda till té, supé och bal. Der går fint till i
Ronneby; det är en köping, som på detta vis snart
får stadsfason. Det fordna idylliska lifvet står här
redan på öfvergången till det salongsmessiga, det
är ungefär som en gästgifvaredotter, som varit ett
halfår i pension inne i staden och lärt sig dansa
polka och rafsa på en gitarr. Ronneby är redan
»mamsell«, mycket mamsell.

Från köpingen gå »träckbåtar«, — sit venia
verbo! — ner till brunnen, som ligger ett stycke
längre, ned vid ån, Jag har också låtit »träcka»
mig dit, för att taga lokalerna i ögonsigte. Jag må
tillstå att jag här funnit mycket återstå att göra,
anstalten var uppenbarligen ännu i sin barndom,
och intet gaf tillkänna att man här har för sig
landets modernaste brunnsort, till hvars
undergörande zinkvatten skröpligheter från alla verldens
kanter hasta, för att blifva zinkade, såsom
Fahlcrantz skulle säga: Byggningarna få och föga
pompösa, planteringarne obetydliga, stängda kaféer,
tomma promenader, inga förströelser på stället!
Men naturen!.... Det är sannt, naturen! Det är
åtminstone beqvämt att taga till!

En fjerdedels mil från köpingen ligger det
allmänt och med rätta prisade Djupadal. Ej heller
här får man imedlertid vänta sig någonting i den
rent sublima, grandiosa stilen; det är visserligen
klippor, en ekraserad natur, en vattengud ute på
äfventyr, men det är likväl, i det hela taget, en
ganska näpen vildhet, en romantik i fickformat.
Man blir ingalunda förskräckt af dessa sig så
kallande fjällar, de se så humana och menniskovänliga 
ut med sin vackra löfskog, och gud skall veta
att de icke behöfva vänta på någon Napoleon eller
Hannibal för att öfverstigas. Hvad åter beträffar
den sällsamma klippkanal, en blott några famnar
bred remna, genom hvilken Rottne-ån här spränger 
sig brusande och skummande fram, så är detta
såsom ett naturunder utan tvifvel ytterst
märkvärdigt och intressant att skåda, och det finnes
måhända icke i hela verlden mycket alldeles
dylikt att uppvisa.

Djupadals herresäte ligger nedanför fallen i
en herrlig däld, en äkta nordisk idyll. I fall jag
för fem år sedan kommit att köpa den der lottsedeln, 
ni vet, skulle jag i förbigående frågat herren
på Djupadal, om han icke hade lust att sälja stället.



VIII.

Jag har fortsatt vägen rakt fram till Carlshamn;
den företer icke egentligen någonting
anmärkningsvärdt, såvida man ej för sådant vill anse den
pikanta fulhet, som karakteriserar trakten mellan
Hoby och Trensum, och hvarom jag redan förut
yttrat mig med hela min vanliga frimodighet. Ett
temligen godt stycke väg, åt sidan till, ifrån Hoby
har man att uppsöka den så mycket omtalade och
omskrifna Runamo hällristning. Sedan man i
århundraden äflats att ur denna s. k. runeskrift i
klipphällen dechiffrera och stafva tillsammans en
hel krönika, ett helt fornnordiskt epos, har Berzelius 
slutligen uppkastat den oförgripliga gissningen, 
att alltsammans endast vore — en geologisk
naturlek, »en gång af trapp uti granit». Jag
känner ingen qvickare parodi på hela denna
hyperantiqvariska fanatism, som ser antediluvianska
vapen i gamla stekvändare och tror sig hafva hittat
det sannskyldiga egyptiska mörkret i en gammal
blanksmörjsbutelj. »En gång af trapp uti granit!»
Har man väl någonsin hört på maken? Alla dessa
magnifika runor, hela denna »för vår gamla
historia så upplysande konungasaga» upplösta i ett
geologiskt fenomen? Se der de obarmhertiga
exakta vetenskaperna; hör de bete sig mot den arma
poesien här i verlden!

Vitalis gjorde en gång en visa om en
fornforskare, som

	» .... gick genom Svea- och Götaland
	och hade en runostaf i hand»,

samt under sina vandringar en vacker dag föll i
antiqvarisk förtjusningsfeber öfver några gamla
stenbråten, om hvilka likväl en bonde slutligen gaf
honom den försmädliga upplysningen, att der på
stället i hans faders dar

	»en liten badstuga uppbyggd var?«

Hela verlden har funnit denna satir makalös, och
den är visserligen icke bland de sämsta, men
friherre Berzelius har likväl här vida öfverträffat den
kära Vitalis. Skulle man kunnat tro så mycken
skalkaktighet hos en allvarsam, gråhårig kemist!

Carlshamn står hos Stockholms gurmander i
något rykte för den så kallade Carlshamnslaxen,
hvilken likväl fångas en hel mil härifrån i den
stora Mörrumsån. Om jag således med blödande
hjerta nödgas frånkänna Carlshamn denna 
»usurperade reputation», är jag likväl den förste, att
låta bemälde stad i andra stycken gälla allt hvad
den kan, och det är icke litet. Carlshamn är, för
att tala i modern annonsstil, en »väl konditionerad« 
stad, den har inga palatser, det jag vet, men
den har annars hyggliga hus med målade
rullgardiner för fönsterna och reflexionsspeglar, den har
en god hamn, ett par ansenliga torg, der man bland
annat köper fisk för sex styfver marken, — jag är
icke så bortkommen i ekonomien, och hvarför
skulle icke en poet kunna veta hvad en mark fisk
kostar i allmänna lifvet? — den har vidare en
sublim klockstapel, en brunnsinrättning för både
vatten och punsch, en otalig mängd vackra flickor,
och ett kastell med tjugosju kanoner, för att
försvara alla dessa skönheter. Fastän den »engelska
tiden« längesedan är förbi för Carlshamn och
förändrade konjunkturer hafva i sin ordning
förändrat mycket för detta samhälle, finner man likväl
här ännu i dag en viss anstrykning af så till
sägandes europeiskt lif, som eljest, uppriktigt taladt,
är i det höga Thule långt ifrån att påträffas
öfverallt. På stadens hotell har man klocksträngar att
ringa i och utländska blad uppe på läsesalen.
Klocksträngar på ett värdshus, det är icke kulturens 
minsta välgerning, och har man endast väl
hunnit så långt, finnes i möjlighetsafseende knappast 
någon gräns för vidare civilisation.
Carlshamn har med detta redan lyftat ena benet halft
om halft in på jernbanornas, på gasbelysningens, 
den artesiska brunnens och de engelska
damaskernas område; det är en stad, som icke
skall sluta förrän den får både omnibussar, »café
au lait« och en stående musikkorps af veritabla
tyrolare från Hamburgerberg.

Läggom härtill en oräknelighet af intagande
landställen och förtjusande landskaper närmast
staden, särdeles på norra sidan, läggom Bellevue,
der man slår käglor och dricker sin lilla toddy,
läggom det prydliga Rosenborg med den
vidsträckta utsigten öfver boklundar, trädgårdar,
ängar och åkerfält, läggom Gustafsborg, Janneberg,
Schweizerihuset, Stampen, Strömma Bomullsspinneri, 
Mieån med dess flitiga qvarnverk,
Munkahus med det på sin tid berömda lilla fiskarehuset
på andra sidan hafsviken och sundet ....

Ni har förmodligen hört omtalas fiskaren vid
Munkahus? Man har skrifvit om honom hela
noveller, noveller, hvilka båda äro högst poetiska och
högst rörande, ehuru man vill veta att de kanske
icke äro precist till samma grad sannfärdiga.
Somliga påstå att den ifrågavarande märkvärdiga
personen, — jag behöfver icke säga att det
verkligen är fråga om en lifslefvande person med kött
och blod, en ordentligt mantals- och skattskrifven
romanhjelte, — somliga påstå att det varit en rik
fiskerivurmig engelsman, andra att det varit en för
detta korsar från Barbareskstaterna, andra att det
varit en tysk professor, som flyktat för »politische
Umtriebe«, andra att det helt simpelt varit en 
blekingsk bondeson. Jag bör icke fördölja, att det
finnes ännu en version, den mest poetiska af alla,
hvilken gör ifrågavarande fiskare till ett utkläddt
fruntimmer, en fröken, en prinsessa, — hvad vet
jag? — som till följd af en olycklig kärlek valt
detta eremitlif, för att fjerran från verldens
trolösheter tillbringa sina återstående dar i sällskap med
strömmingar, flundror och torsk. Denna åsigt har
onekligen mycket för sig; imedlertid hvilar det
fortfarande en tät slöja öfver hela äfventyret och
jag skall ej söka lyfta den; jag öfvergår heldre till
saker, hvilka tillhöra den faktiska och annalistiska
historien.

Jag skall nemligen här tillåta mig, I hvad på
mig beror, från glömskan rädda ett i hög grad
märkvärdigt historiskt aktstycke, som jag varit nog
lycklig att upptäcka på Hästaryds gästgifvaregård,
densamma der man eljest undfägnas med den
goda Mörrumslaxen, tagen direkte »ur hafvets
forss«. Detta dokument, prydligt präntadt,
befinnes hängande i glas och ram på en vägg i stora
gästrummet och innehåller en upplysning af
högsta betydelse för en framtidens A. Fryxell. Jag
behöfver icke säga mer, än att taflan efter
inskriften, hvad man vill kalla det, är ämnad att bevara
minnet af den i sitt slag onekligen egna händelsen,
att framlidne H. Kongl. Maj:t Carl den 14 Johan
verkligen i detta samma rum spisat middag, och
smakat på Mörrumstlaxen inklusive, den 17
september 1832. Det är icke hvarje 17 september,
som har den märkvärdigheten, tänk: för en
gästgifvaregård! »Okonstladt och kärleksfullt
— heter det i dokumentet — mottogs den milde
konungen af sina trogne och tillgifne undersåter,
som till hans ära upprest triumfbågar och
äreportar. Det glädjefullaste och mest minnesvärda i
denna dagens högtidlighet var att höra och skåda
den gifmilde och hulda landsfadrens tröstande
ord, nådiga och vänliga blickar. Allt ingaf hopp,
glädje och tröst. Från himmelen nedkallades &c.
&c.»

Det är bekant att Carl den 14 aldrig hyste
nåd för Carlshamns stad; derför åt han middag
på gästgifvaregården och reste förbi staden. Detta
tilldrog sig den 17 September 1832.

Den gamla sagen om Hagbarth och Signe går
och spökar äfven i Bleking, och man försäkrar att
det ännu på ett ställe några mil från Carlshamn
skall finnas en ung ek, som vuxit upp från roten
af den gamla ursprungliga Hagbarths- eller
Haborseken. Jag har just kommit att resa förbi, der
detta mythologiska träd skulle vara att söka, men
ingen har kunnat lemna mig besked derom. Jag
är nästan rädd för att gudlösa menniskor tagit och
användt klenoden för att koka potates vid eller
grädda fläskpannkakor. Hvad kan man icke vänta
sig af vår nya tid, för hvilken, som man vet, rättnu
»ingenting år heligt«!

Sölvesborg är en ganska märkvärdig stad.
Äfven här »hafva longobarderna fordom varit
bosatta«. Det är longobarderna, som planterat de
der vackra träden, hvilka än i dag med sina
lummiga kronor beskugga det fyrkantiga torget, det
var longobarderna, som här gjorde de första
brännvinsaffärerna och derigenom grundlade
stadens flor, det var „Longobardernas hertig, Sölve,”
som byggde den der bastanta borgen, hvaraf
ruinerna ännu stå qvar straxt utmed stadens port.
Sedan drogo de, som man känner af historien, än
hit, än dit kring Europa och kommo sist till öfra
Italien, det de intogo och gåfvo efter sig namn af
Lombardiet.

Från Sölvesborg har man en fjerdedels mil
eller så vid lag ett äkta blekingskt landskap med
backar och bokskog, man öfverfar ett litet
vattendrag, kalladt Sissebäck, och man befinner sig nu
liksom genom ett trollslag förflyttad med ens rakt
in på den flackaste, enformigaste, jemnaste slätt;
man är i Skåne.

Det är med saknad man lemnar en ort, sådan
som Bleking. Det är en så skön natur och det är
så fryntliga städer. När man har rest på sin kärra
en två, tre dagar af och an, händer det att man
behöfver hvila litet ut och man senterar då hvad
ett angenämt sällskapslif vill säga. Bleking har
verkligen att erbjuda ett sådant. Det kära folket
der i landet besitter en hemlighet att kunna roa
sig för godt köp, och jag tror derför också att man
här nästan roar sig mer, än i hvilken annan
provinds af Sverge. Man är beständigt tillsamman,
man bjuder hvarandra på en kopp té, man pratar
en stund, men derpå dansar man efter portepianot,
en bal utan anspråk, utan sidenskor och utan hvita
glacéhandskar, men med hjertlig gamman och ett
innerligt skämt! Kalaset slutas med en liten supé
„à la fourchette“. Det uppdukas ett bord midt i
salen, kring hvilket man spatserar utan ceremoni;
på ena ändan har man ett fat flundror, på den
andra ett fat ål. Det ruinerar ingen. I morgon tar
man på lika sätt hos grannen en liten fransäs och en
flundra, och i öfvermorgon en flundra och en
fransäs hos en tredje. I Stockholm kan man icke
göra en dans utan vanilj-glasser och hummerpastejer; 
också sitter man der för sig sjelf och har
hjertinnerligt tråkigt.

Men jag glömmer att jag redan är på skånsk
botten. Således nu om Skåne, om slätter och
torfgrafvar, om bohvete och pilträd, om rapphöns och
gäss, om bottenlösa vägar och orappade lerhus!
Jag borde tillägga ännu ett: om ett evigt blåsande
från himlens fyra väderstreck ...



IX.

Invid stora landsvägen imellan den blekingska 
gränsen och Christiansstad ligger den mycket
berömda Maglesten. Rörande sjelfva namnet har
fordomdags varit mycket spekuleradt, men
etymologien torde i sig sjelf vara temtigen lätt, när
man erinrar sig att i Danmark förekomma en mängd
ortnamn, med tillägget „Magie“ i motsats till
„Lille“ såsom, t.ex. „Magle Ølsegaard“ och „Lille
Ølsegaard“. Maglesten betyder rätt och slätt:
Storstenen. Den är för öfrigt visserligen såsom
sten betraktad icke egentligen ovanlig, ty uppåt
landet anträffas i mängd dylika enstaka liggande
stenar af vida större dimensioner, men den är i
andra afseenden, än det rent steniska, af en
enorm märkvärdighet.

Enligt en urgammal saga hade tvenne
jetteqvinnor, som bodde i en by i Jemshögs socken,
förargade öfver att några små kristna prester fått
en kyrka uppbygd vid Åhus, snart sagdt midtunder
deras näsa, (ty en jetteqvinnas näsa sträcker sig
långt), tagit hvar sin sten och slungat den från
Blekingsgränsen ner mot det kristna templet. De
hade likväl icke fullkomligt säkert beräknat
afståndet, hvadan stenarna nedföllo på halfva vägen,
eller på Lyngby gårds egor, hvarest de ännu
finnas, den mindre kallad „Tippelstenen“, den
andra, liggande utmed sjelfva landsvägen, ryktbar
under namnet „Maglesten“. Vid denna sednare
har en lång trollhistoria blifvid fästad, och det är
bland annat från den de vidtberyktade klenoderna
„Ljungby horn och pipa“ förskrifva sig.

Historien härom är i korthet följande:

Det fanns i fordna dagar, på den tiden då kung
Orre lyckliggjorde Norden och „fridhelsade all
verlden, “en högst manhaftig och beslutsam dräng
vid namn — lika godt! på Ljungby säteri häri
trakten. Denna dräng hade råkat förälska sig i en
piga på godset, en piga, den skönaste som någonsin 
plockat en skånsk gås. Men pigan var litet
„fière” och hade blifvit bortkollrad af romanläsning. 
Hon ville icke „lemna sin hand och sitt
hjerta“ åt någon annan än den som genom ett
manligt riddarprof visat sig henne värdig. Har
man hört på fan till piga!

Nåväl, den undersköna Karna Boelsdotter sade
en dag till sin älskare: „Du går och pratar mig
öronen fulla med snack från morgon till qväll och
tror att du dermed skall kunna fånga mig i
kärlekens garn, men vet att en flicka med något för
hufvud på skaft ger sig icke åt den förstkommande
pratmakaren eller stackaren! Är du verkligen så
pass modig och oförfärad, som du skryter med att
vara, så rid för ro skull i natt till Maglesten
och helsa på trollen! jag skall då erkänna att du
är karl för din hatt och jag vill gifva dig mitt ja!“

Drängen lät sig icke säga detta två gånger, ty
hvad gör man icke när man är kär? Han sadlade
en häst, tog sig en sup, och begaf sig åstad. När
han kom till Maglesten, höllo trollen just på att
dansa, somliga påstå att det var fransås, men
andra att det var „polka“. Ett par små pipolekare
spelade dertill med mycken smak den nyaste
Strausser-musiken för den tiden.

När trollen fingo syn på drängen från Ljungby,
både de honom vara välkommen i deras krets och
bjödo honom ett mjödhorn, derur han skulle 
besvara deras helsningsskål. Men drängen var dem
för slug, han tog och kastade innehållet öfver axeln
på sig; några droppar föllo härvid på hästens länd,
hvilken blef totalt uppsvedd. Det är klart att de
små trollkanaljerna bjudit drängen ingenting mer
och ingenting mindre än koncentrerad svafvelsyra!

I detsamma hästen, eggad af svedan på ryggen, 
rusade till, passade ryttaren på och ryckte
pipan från en af de små trollhoboisterna, hvarpå han
hurtigt sprängde tvärs igenom hopen och satte af
hemåt. Tomtebissarne skulle visserligen bjuda
till att förfölja honom, men drängen var så full af 
fiffighet, att han styrde tvärs öfver fårorna på
åkern, deri de små trollen med sina korta ben
ramlade under språnget hufvudstupa öfver
hvarandra.

Sålunda kom drängen verkligen alldeles
helbregda hem till Ljungby med både pipan och
hornet. Den sköna pigan kunde icke förblifva känslolös 
för så mycken tapperhet, utan räckte verkligen
den trogna tillbedjaren kort derefter sin hand vid
altaret. Hornet och pipan blefvo förvarade på
Ljungby herregods.

Min skjutsbonde försäkrade mig att spökeriet
vid Maglesten ingalunda upphört, utan att ännu
hvarenda julafton det stora stenblocket lyfter sig
på fyra guldpelare, då trollen krypa fram för att
göra ballett och rumla under bar himmel. Han
hade till och med sjelf förliden jul med egna ögon
åsett detta skådespel på något vördnadsfultt
afstånd. Tomtegubbarne hade som vanligt haft röda
mössor, samt gula knäbyxor och fårskinspelsar;
men fruntimren hade varit präktigt utstyrda med
silkesdukar och allehanda bjefs, såsom han trodde
sig finna, från Christianstads marknad. Några
pipolekare hade han imedlertid icke förmärkt, men
i stallet denna gång ett litet spökpositiv, eller
hvars toner småherrskapet skuttade lustigt
omkring.

Det går för öfrigt åtskilliga andra versioner
rörande Maglesten och de från trollen derstädes
tagna klenoderna och för opartiskhetens skull vill
jag meddela, att enligt ett uppgift, som ger sig ut
att vara historisk, det varit Cecilia Ulfstand, sjelfva
egarinnan af Ljungby säteri vid slutet af 1400-talet 
och enka efter herr Nils Gyllenstjerna, som
uppmanat en af sina stalldrängar att mot hederlig
vedergällning af en vacker klädning och den bästa
hästen på hennes stall företaga den vådliga ridten
till trollstenen en julaflons-natt. Då drängen
anlände till stenen, hade tvenne af trollen kommit
fram till honom med ett horn och en pipa, samt
bedt honom dricka ur det förra och derefter blåsa
i båda ändarna af den sednare, men en hos trollen
bergtagen kristen flicka hade med talande
åtbörder varnat honom, hvarpå han med de båda
skattarna ridit i sträckt galopp hem till gården.
Pysslingarne, som voro honom i hamn och häl, kommo
ända fram till Ljungby slott och ropade öfver grafven 
att så framt fru Ulfstand ville lemna dem tillbaka 
klenoderna, skulle hennes ätt aldrig utdö,
utan florera till domedag och, om möjligt „litta
till”, men frun bad dem ganska tvärt draga åt 
Blåkulla. Trollen uttalade då den hotelse att fruns ätt
ej skulle hinna till nionde led och att Ljungby gård
skulle komma i främmande händer och tvenne
gånger afbrännas, hvarefter de aflägsnade sig,
knytande de små näfvarna i vredesmod och
skakande på sina nattmössor. Stalldrängen dog på
tredje dagen derefter och hästen störtade likaledes. 
Trollens spådom har naturligtvis inträffat till
punkt och pricka.

Christianstad har, som man vet, numera
upphört att vara fästning, men staden har derföre icke
upphört att ha sin lilla respekt med sig. De
väldiga kanonerna utanför artillerigården och det
oupphörliga sabelskramlet mot gatstenarna säga en
tillräckligt tydligt att man här har något annat för
sig än Trosa och Falsterbo. Det är för öfrigt både
en välbygd och i allo presentabel stad och en stad
med en viss verld, en viss air. Den anses till och
med vara mera aristokratisk än någon annan stad
i Skåne; måhända är detta uttryck likväl något
oegentligt såtillvida, att det snarare borde heta
byråkratisk. Christianstad är uniformernas stad,
men lika mycket hofrättsuniformens, som den
militäras. Det torde till och med vara fråga om,
huruvida icke äfven här kan tillämpas det gamla
latinska: „Cedant arma togæ“, hvilket jag något
fritt vill öfversätta med: Artillerisablarne få
ge efter för hofrättsvärjorna. För en del år sedan
hade Christianstad det underliga rykte om sig, att,
oaktadt alla uniformer, vara nästan smått
rabulistiskt, och den granna briljantsringen, som på sin
tid härifrån voterades såsom hederspresent åt den
gamle skälmen kapten Lindeberg, är och förblir
alltid ett gement bevis på detta samhälles
sympathier för den nya tidens oppositionsidéer; men om
jag ej alltför mycket misstager mig, har man
sedan dess äfven uti Christianstad åter kommit till
mera sans och medvetenhet om hvad ens frid
tillhörer. Märkligt är det visserligen att ännu helt
nyligen visat sig härstädes en ifver för
representationsreformen, hvilken ifver af ingen annan
skånsk stad varit öfverträffad, men hoppoms att
äfven detta andra tecken till hvad man kallar
„oroliga hufvuden“ är mera att betrakta som ett
enstaka fenomen, än såsom något djupare rotadt ondt
inom en stad, som fordomdags under Gustaf den
3djes tid var inom hela landet det förnämsta och
första stödet för en konungamagt, som
eftersträfvade att „vara stark“.

Christianstad är icke af Skånes äldsta städer.
Dess anläggning daterar sig från år 1614, då
Christian den 4de funderade denna stad på den
dåvarande ön Allö, sedan staden Wä, som förut varit
en blomstrande plats inom denna del af
provinsen; blifvit ett par år förut af Gustaf Adolf afbränd.
Den blef från början bestämd till fästning, hade
redan 1617 fått sina vallar och grafvar, och och på
1640-talet hela sitt fortifikationsverk färdigt.
Under kriget 1677—78 blef fästningen totalt ruinerad,
men 1710 började man åter att sätta de gamla
verken i stånd, och 1748 att derjemte anlägga nya
fästningsverk, hvilka sedermera stått ända in våra
dagar. Stadens kyrka förskrifver sig från samma
tid som stadsanläggningen och eger alltså icke
detta intresse, som medföljer så många andra af
Skånes ända från den gråaste medeltid ryktbara
tempel. Icke förthy har Christianstad onekligen
sina ganska många kuriositeter, bland hvilka dess
Frimurareloge är en af de mest framstående. Inom
denna loge försiggå saker af den vigt för
menskligheten, att om jag kunde omtala hälften deraf ...
men jag kan icke omtala ett endaste ord, jag
skulle nödgas tala i gåtor, eller, rättare, jag får
icke tala alls. Mena, — det har jag lof till, och
ni med!

Genom Göinge härads pittoreska, men onekligt
för det mesta skäligen vilda skogstrakter, der
jordmånen dessutom mångenstädes tyckes, såsom
en min skjutsbonde uttryckte sig, vara „holians
skral“ för åkerbruk, har jag fortsatt min väg i en
något bugtig riktning åt den berömda Ringsjön till.
Det är något, som nästan stämmer en till vemod,
att här på långa sträckor endast se vildmarker
rundtkring sig och på en fjerdedels timmas resa
förgäfves söka efter röken från en skorsten. Och
detta är dock så till sägandes blott några
stenkast från den rika Malmöhusslätt, Sverges mest
bebyggda och odlade landskap! Det är genast en
försmak af hvad den svenska jorden öfverhufvudtaget 
och i det stora hela ännu är, hur ursprunglig, 
ny, primitif, okufvad, och hur mycket i vårt
fädernesland plogen och spaden ännu hafva
ogjordt för att blott upphinna hälften af hvad
odlingsfliten längesedan uträttat i vrår af
kontinenten, der naturen visserligen icke eljest i rån
börjen varit stort mera medgörlig och godlynnt än
här. Hvad som i Sverge först och främst
fordras för att i frågavarande afseende ge sakerna
någon fart, är kommunikationer, mera
kommunikationer, ännu mera kommunikationer! Detta kan
icke nog ofta predikas och upprepas. Vårt stora
land eger några lumpna miljoner menniskor, men
sammanpressade på jemförelsevis små terränger,
medan der mellan dessa sednare ligga öfverallt
ofantliga sträckor, som antingen rentaf äro
otillgängliga eller blifva obegagneliga så länge man ej
griper sig an med att öppna vägar och utsigter åt
dessa håll. Vi ega öknar några få mil från våra
bördigaste sädesfält; en enda jernväg skulle på
en kort tid förvandla dem till bebygda och med
fördel bearbetade nejder.

Höör är en temligen stor by, der civilisationen
infört Fortunaspel och mycket annat godt på
gästgifvaregården. I grannskapet ligga de bekanta
sandstensbrotten, som förse landet vidt och bredt
med med idel nonplusultra-qvarnstenar, och det
är ganska kuriöst att skåda hurusom man öfverallt
begagnat gamla kasserade exemplar af dessa
qvarnstenar att på mosaikmanér sätta in i
gråstensväggarne på ladugårdsbyggningar och andra uthus;
hela Höörs by hvimlar af dylika mosaiker, der de
runda sandstensögonen med pupiller afkalk, som
blifvit insmetad för att fylla centrumhålet,
spöklikt glo en i ansigtet vid det man kuskar förbi. Ett
litet stycke ofvanom Höör har jag rest förbi
Anneklefs gråsvarta basaltkulle, en formation, som
väckt mycken uppmärksamhet hos geologerna.

Den hela trakt, som jag har genomreste, är
den gamla i historien bekanta snapphanebygden.
Min skjutsare hade många rysliga och sannfärdiga
historier att härom berätta. Dessutom förtalte han
för mig någonting märkligt om ett i Brönnesta
kyrka befintligt balsameradt lik af en prestman
från äldre tider, hvilken, om jag minnes rätt, hette
Hartman. Folktraditionen, som icke rätt förstått
sig på hemligheten att balsamera lik, har
uppfunnit en ganska originell förklaringsgrund, hvarför
den goda pastorn sålunda bibehållit sig efter
döden med skinn och senor. Det säges nemligen,
att han i sitt lefverne och på predikstolen skall
hafva varit en ytterst sträng man, och den Onde,
som mer än en gång försökt att fresta honom och
att få magt med honom, hade alltid måst retirera
med snöplig utgång på sitt företag; till den grad
förstod presten att med eftertryck dundra sitt
„vade retro!“ och att slå med näfven i predikstolen. 
Då hade fan heligt lofvat vid sin heder, att
han dock skulle hämnas på presten efter hans död,
och till den ändan så föranstaltat att den lärde
och stränge magister Hartmannus aldrig skulle
ruttna i sin graf. Prestens slägtingar hade låtit
både läsa messor och sjunga psalmer öfver hans
lik, icke en, utan hundra gånger, för att få honom
till en salig förruttnelse, men omöjligt; fan hade
nu en gång fått det i sitt hufvud och han har icke
till dags dato gifvit med sig.

I Mälby hade jag besökt tonsättaren Otto
Lindblad. Det skulle kanske kunna klinga litet
besynnerligt i fall man för utlandet, der Lindblads
melodier vunnit så mycken popularitet, berättade att
„Ångbåtssångens“ komponist lefver som
välbeställd klockare i en aflägsen vinkel af Skåne, men
sådana äro förhållanderna i vårt kära fädernesland,
att en man med Lindblads vackra förmåga till och
med måst skatta sig lycklig att omsider hafva
erhållit en så anspråkslös „position sociale“. För
öfrigt har hvarje sak flera sidor, och det är
kanske, när allt kommer omkring, icke så alldeles
rasande att vara klockare här i verlden. Mälby är
trefligt och vackert, rundtomkring en ypperlig
vildbrådsskog, — hvilket för en sådan Nimrod, som
den tiofaldt prisbelönte stjern- och björnskjutaren 
Lindblad, alltid är något att värdera, — „goda
grannar, trogna vänner, och mera sådant!“
Klockarfar sjelf har öppnat dörren för mig och fört mig
in i sin landtliga boning, der hans präktiga bössor
och hans goda Stainerfiol utgöra rummens
förnämsta prydnader, jemte åtskilliga
presentporträtter af allehanda epokens illustra musikaliska
artister. Han har på fullkomligt arkadiskt,
ogeneradt manér sjelf dukat upp för mig en idyllisk
ungkarls-frukost, sådan som en jägare eller lika
godt! en klockare kan prestera den inom två
minuter, och han har dervid med klassisk lärdom
utbrustit: „Beatus ille, qui procul negotiis!“ Han
har i sjelfva verket rätt, en klockare kan vara lika
lycklig som en professor vid musikaliska
akademien; det är alltid en möjlighet, det är kanske till
och med en ganska djup sanning.



X.

Ringsjön är utan tvifvel Skånes vackraste
insjö. Den har ett påfallande tycke af de så
berömda och besjungna Farum- och Furesjöarna på
Sälland. Den ligger temligen djupt nedsänkt
mellan raskt sluttande höjder, och den herrligaste
bokskog bekläder öfverallt dess stränder nästan
ända ut i vattnet. Liksom Farum- och
Furesjöarna endast åtskiljas genom ett litet näs, hvilket
säkerligen i sin tid äfven varit öfversvämmadt, så
delar sig Ringsjön i tvenne ungefär lika stora
hälfter genom det helt obetydliga vadet vid
Bosjökloster, der det imedlertid icke ännu är värre
uppgrundadt, än att man, åtminstone i någorlunda
våta somrar, kan färdas deröfver med färja eller,
såsom det i Skåne kallas med ett danskt ord,
„pram“. Som pråmkarlarne tillfälligvis hade sin
pråm på den sydliga sidan, hände det, att flera
resande med mig samlades på stranden i väntan
på att blifva öfverpraktiserade, och jag kan icke
neka till att jag mer än ett ögonblick önskade mig
här hafva att tillgå den bekanta Rosenschöldska
thordönsstämman, hvilken vid ett tillfälle utöfvade
en så magiskt lifvande verkan på „pramkarlen vid
Löddeköping“. Omsider hade då ändtligen de
sölande färjemännen stakat sig öfver för att hemta
oss, och kärror, landåer, ryttare och vandringsmän
embarkerade huller om buller, icke utan tumult
och icke heller utan mycken ängslan hos en och
annan passagerare af det täcka könet.

Vi voro en hel karavan, som nu rullade af åt
den famösa Hurfva-vägen, hvilken leder till det
lärda Lund. Difficilis aditus!

Lund fordrar sin särskilda beskrifning, som jag
dock torde få spara till en annan gång. Jag
nämner här blott att stadens namn är på geografisk
latin: „Londinum gothorum” och detta namn
är i sanning nutilldags mer än någonsin tillämpligt. 
Det är gothiken, som i vår tid stämplar
denna lärda stad.

	„Det gamla Lund känns knappt igen,
	den fordna korsverksstaden;
	stenmur stiger vid stenmur opp,
	re’n hela långa raden.

	Det Brunius är, som med näpen konst
	här medeltiden härmar:
	moderna verk uti fickformat
	med götiskt pressade permar."“

Det skulle kunna bli en temligen lång visa
härom ...

Jag har från Lund tagit, om man så vill, en
mycket besynnerlig omväg för att komma till
Landskrona och Helsingborg, min destination för denna
gång, nemligen åt sidan öfver Åkarp, Tågarp och
genom den vackra Vallåkra-trakten. Jag vet icke
om ni känner de trenne gästgifvargärdarna af
anförda namn, lika mycket! de hafva ej heller något
synnerligt märkvärdigt, men vägen är vacker och i
hvad fall som heldst intressantare, än den från
Lund direkte till Landskrona. Denna väg öfver
Vallåkra är nästan icke längre Skåne i den mening
man vant sig att taga ordet skånsk i fråga om
landskaper. Det är bokskogar, det är backar, — 
ansenliga, nästan magnifika, — det är précipicer
under vägen, det är slingrande åar i djupa bäddar!
Bältebergaskogen, genom hvilken vägen kröker
sig i en enda lång backe, är i och för sig ett
verkligt litet praktstycke. Bälteberga gård visar sig
vid det man framkommer ur skogen, ståtlig som
ett feodalslott, ehuru den är i modern stil,
omgifven af en skön trädgård och lummiga
parkpromenader.

Bälteberga gård försäkras af underkunnigt
folk hafva varit först anlagd af en kämpe i 11te
århundradet vid namn Ottar Bält, hvilken efter sitt
tillnamn gifvit stället namn af Bälteberga, äfvensom
Ottarps socken dess namn efter sitt förnamn. Vid
slutet af den till gården hörande park finnes en
klippstupa, der herr Ottar säges hafva en mörk
natt ömkligen omkommit på så sätt att han,
hemridande förmodligen från något gästabud, förvillat
sig om vägen och råkat med springaren störta ner
från denna höjd. I en hög i sjelfva parken säges
han sitta, likt Holger Danske, och vänta på de
dödas uppståndelse, såväl ryttares, som
vandringsmäns.

Jag skall icke uttrötta er med någon historik
öfver den goda staden Landskrona. En sådan
skulle för öfrigt lätt leda till vidlyftigheter, som här
icke äro på sin plats. I korthet vill jag endast
säga, att Landskrona är någonting ofulländadt stort.
Det är en vacker försats, men dertill eftersatsen
saknas. Dess breda gator, dess förträffliga hamn,
dess vidlyftiga fästningsverk, dess flera ståtliga
hus, antyda en viss afsigt att blifva en ganska
dråplig stad, men det har i flera afseenden stadnat vid
menandet. Det har rykte att vara en gästfri
och godhjertad stad, och jag kan af egen
erfarenhet intyga att denna reputation icke är gripen ur
luften, men det är mycket tyst, nästan som en
döfstum skönhet. Utom vid hamnen, der rörelsen
onekligen i den sednare tiden betydligt tilltagit,
väsendtligen på grund af det här nyligen anlagda,
man kunde nästan säga: furstliga sockerbruksetablissemanget, 
företer staden föga liflighet i det
yttre, och ofta, då jag här i min ensamhet vankat
omkring, har Landskrona med sina eviga plank
och sina många vidöppna platser förefallit mig
som en bok med få ord och mellan hvarje idel långa
tankstreck för att fylla sidan. Detta skrifsätt är
aldrig rätt intressant.

Landskrona har en vacker förlustelseort i
Planteringen straxt norr om staden. Den länder
i sin mån äfven stadsboarna till heder och beröm.
Den duger till något, medan planteringen vid
Helsingborg rättnu knappast duger till att — göra
om igen. Detta allt för öfrigt endast i förbigående
sagdt.

Från Landskrona har jag tagit ett skutt till
Helsingborg.

Helsingborg! Men derom framdeles eller på
särskildt ställe. Helsingborg, ah! det är något
annat. Derom må skrifvas kapitel, icke blott
rader. Helsingborg, det är — min stad för mig.

*



Pris: 24 sk. bko = 75 öre riksm.

Helsingborg. Tryckt hos F. A. Ewerlöf 1856.
