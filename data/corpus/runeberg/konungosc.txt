<table b c>
<td><table o c>
<td><h3>Skrifter för folket:</h3>
<td><h3>Sagor, Legender, Historia m. m.</h3>
<td><tab>
<td><h3>N:r 13.</h3>
<td><h1>KONUNG OSCAR I RYSSLAND</h1>
<td>ELLER
<td><h2>DET OLYCKSBRINGANDE FAMNTAGET.</h2>
<td><tab>
<td>SANNFÄRDIG BERÄTTELSE
<td>AF
<td><h3>AUG. TH. PABAN.</h3>
<td><tab>
<td><tab>
<td>STOCKHOLM
<td>P. A. HULDBERGS BOKFÖRLAGS-AKTIEBOLAG.
</table>
</table>
<table o c><td>Pris: 40 öre.</table>

<table o c>
<td><h1>KONUNG OSCAR I RYSSLAND</h1>
<td>ELLER
<td><h2>DET OLYCKSBRINGANDE FAMNTAGET.</h2>
<td><tab>
<td>SANNFÄRDIG BERÄTTELSE
<td>AF
<td><h3>AUG. TH. PABAN,</h3>
<td>SÅSOM ÅSYNA VITTNE.
<td><tab>
<td>*
<td><tab>
<td>STOCKHOLM,
<td><sc>J. W. Holms Boktryckeri,</sc>
<td>1878.
</table>

<chapter name="Konung Oscar i Ryssland eller det olycksbringande famntaget">

Det var Söndag. Vädret var ovanligt lugnt, så att
åskdundret från Kronstads svåra kanoner, hvilket
bebådade ankomsten af någon särdeles hög resande, kunde svagt
höras af personer, som befunno sig i närheten af
Newaflodens utlopp i Finska viken, ehuru afståndet är rätt
betydligt. Väl hade ett oredigt rykte förtäljt, att en
utländsk furste (somlige sade: från Danmark, andra från
Sverige), skulle endera dagen göra besök i Rysslands
hufvudstad; men blott ett fåtal af dess inbyggare hade
riktigt reda på, huru dermed förhöll sig; och stadens tyska 
<footnote>I Petersburg funnos redan då ett så stort antal dels verkligen
infödda tyskar, dels af tyska föräldrar i hufvudstaden födda, att det
uppskattades till omkring 80,000 personer.</footnote>
befolkning, bland hvilken förf., som då vistades i
Petersburg, isynnerhet umgicks, visade ej allenast föga eller
intet intresse för ankomsten af en svensk konung eller prins,
utan tillät sig till och med rätt hånande yttranden om
obetydligheten af ett sådant besök i det stormäktiga
Ryssland; ja, de utläto sig helt rikanerande om en sådan
personlighets af dem förmodade oansenliga utseende. Man såg
också ej i staden ens en tillstymmelse till ett festligt
mottagande, och dess invånare, af alla nationaliteter, gingo
helt lugna sin gata fram.




Att inloppet till S:t Petersburg är sådant, att
endast smärre fartyg kunna inpassera, det torde vara för
litet hvar bekant; hvarföre också den väntade höga gästen
endast i en rysk rodd-slup kunde färdas upp i staden;
men icke engång något nyfiket öga syntes vid flodens
stränder afbida passerandet af denna farkost fram till
densammas destination, ett längre upp vid Newa-kajen beläget
praktfullt palats, om hvilket vi sedermera skola tala.

Ett undantag från denna, minst sagdt, egna
likgiltighet utgjorde emellertid närvaron af trenne verkliga <footnote>Vi säga med afsigt: »verkliga»; ty med Svenskar menar man
i Petersburg vanligen svenska talande Finnar, hvaraf minst 10,000
der finnas.</footnote>
Svenskar (Stockholmare), hvilka, på enskild väg underrättade
om sanna förhållandet med det väntade storbesöket, hade
tagit plats i aktern af en såkallad fiskbark, hvilken,
jemte flere andra af samma slag, låg förtöjd utmed flodkajen,
strax nedom den särdeles långa ponton-bro, som bar namn
af Isaks-bron (eller, som man i allmänhet orätt kallade
den, Isaks-bryggan). Klockan var omkring 6 på aftonen;
de väntande svenska ynglingarne hade kommit öfverens
om, att, ehuru så få, helsa den ankommande på ett sätt,
som på samma gång var ett behof för deras hjertan och
ej gerna kunde undgå att hos den kärkomne fursten väcka
en känsla af glad tillfredsställelse. Efter vid pass en half
timmas spänd förbidan, hvarunder de oaflåtligt blickade
nedåt floden, varseblefvo de, på det ställe der densamma
bildar en lindrig krökning, någonting hvitt, oredigt
skymtande, hvars orsak de ej strax kunde fatta; men snart
utropade en af dem, som redan vistats några år i
Petersburg: »Åh! kors! ... det är ju de ryska
marin-soldaternas hvita öfverskjortor vi se! ... Ja, nu skönja vi 
tydligen slupen; den nalkas långsamt, för strömdragets skull! ...
och hvem sitter der, i aktern?» — »Jag känner igen
honom nu! ...» inföll en af kamraterne! »Det är han, vår
älskade Oskar! —» Ja, ja! ... »sade ifrigt den tredje»,
och bredvid honom sitter ... Brahe! ... den ståtlige
grefven! ... excellensen! Jag tror jag får ett riktigt
»hjertebanken» vid denna syn! »— Bröder! ...» återtog den
förste, »här måste hurras, och det med besked!. . . hållom
våra strupar i ordning!»

Nu följde en djup tystnad, som endast afbröts å ena
sidan af de öfver den ofantliga träbron framilande
vagnarnas buller, och å den andra af roddarnes jemna
årtag. Med förvåning sågo nu våra unga svenskar på
närmare håll de roendes högst besynnerliga gala-uniform, som
bestod af en hvit, utanpå kläderna dragen fotsid och vid
skjorta, som gick dem högt upp i nacken, der
hufvudbonaden, en hög, temligen klumpig tschakot, vidtog; i
sanning en drägt, som föreföll den dervid ovane åskådaren
sjömans-aktig, ja, nästan barrock.

Men nu var stunden inne: slupen hade kommit helt
nära, på högst 3 famnars afstånd från fisk-barken. I ett
ögonblick ryckte de trenne svenskarne mössorna från
hufvudet; en af dem ropade med klar och stark röst: »Lefve
prins Oskar! ... lefve Sveriges och Norges kronprins!»
Och derpå följde, med lyckad jemnhet, ett skallande, tre
gånger trefaldt hurrah! ! !

Högst överraskad af denna oväntade, hjertliga
hyllning midt under en annars nästan sårande stillhet, vände
fursten hastigt sitt ansigte åt det håll, hvarifrån ropet
kom, och, rodnande af glädje, helsade han först med
aftagande af hatten, men vände sedan flera gånger hufvudet
tillbaka, och nickade ytterst vänligt, på det honom egna,
älskeliga sättet. Att grefve Brahe ej heller var 
okänslig för denna yttring af de unga landsmännens varma
patriotism, ehuru han visade det på ett lugnare sätt, det
förstås af sig sjelft.

Länge stodo ej nu våra tre svenskar qvar på barken,
utan skyndade snart upp på bron, hvarifrån de kunde med
blicken följa slupen, ända tills den lade till vid den
präktiga trappa, som förde upp på granit-kajen, midtför det s.
k. Tauriska palatset, dit prinsen nu, mottagen af dertill
utsedda ryska dignitärer samt af svenska ministern,
genast beledsagades. Naturligtvis hade också ett par höga
herrar följt honom på färden från Cronstad.

<table o c><td>————</table>

Af det redan sagda, och isynnerhet af den
ofvannämnda excellensens närvaro såsom resesällskap, torde
läsaren redan hafva funnit, att här icke alls är fråga om
vår nu regerande konung, ej ens såsom arffurste, vid hans
besök i Ryssland, utan om hans höge herr fader, då ännu
kronprins, ehuru vi ej ansett olämpligt att gifva denna
berättelse en något anticiperad titel, dels för det korta
och koncisa i benämningens klang, dels emedan ju en
kronprins hos oss vid många tillfällen fungerar som
vikarierande konung och en thronens representant; och skulle
någon af våra läsare i alla fall misstycka detta vårt
förfarande, eller anse sig deraf missledd, så kunna vi ej annat
än helt ödmjukt bedja om ursäkt för denna lilla
mystifikation, hvilken vi ju redan nu, så godt som i berättelsens
början, skynda att undanrödja, under förhoppning att
mången skall anse det såsom en ej obehaglig syrpris, att här
förnimma händelser, som för nära femtio år sedan tilldrogo
sig med en af oss alla högt älskad furste, och som till en
del utgöra en rätt besynnerlig, men tillika, såsom oss 
synes, temligen intressant episod i hans lif; hvarvid särskildt
bör märkas, i afseende på möjligen väckt förundran öfver
det orimligt långa dröjsmålet med densammas
publicerande, att detta skett dels af grannlagenhet mot en deri
agerande, först på senare tiden afliden person, dels derföre,
att manuskriptet till vår berättelse, redan uppsatt i
Petensburg åren 1830 och 31, vid författarens återvändande
till Sverige sistnämnda år, råkade blifva qvarlemnad hos
en vän, som begärt få läsa det, men som först nu för ett
par veckor sedan, vid ett besök i Stockholm på gamla
dagar, ändtligen hade godheten återställa det till dess egare,
hvilken ansåg dess fördröjda utgifvande i alla fall kunna
försvaras med det gamla ordspråket: »bättre sent än
aldrig!»

Men vi återtaga tråden af vår började
framställning:

Att våra unga svenskar nu hastade till närmaste
schweizeri, för att, inom sig, med ett par glas punsch
fira den för dem så trefliga händelsen, att hafva varit de
enda som fått på fosterländskt vis välkomna sin kronprins,
det kan man lätt föreställa sig. Vi lemna dem för
tillfället i utöfning af detta deras lofliga förehafvande, för att
en dag sednare återträffa åtminstone ett par af dem, och
företaga oss emellertid att gifva läsaren en idé om den
bostad, man för den höga gästen iordningställt.

<table o c><td>————</table>

Det ofvannämnda s. k. Tauriska palatset egdes, i
Catharina II:s tid, af furst <i>Potemkin</i> med binamnet
<i>Tauritscheshoi</i>, i afseende på hans blodiga segrar i Taurien.
Såsom varande hennes gunstling, blef han af henne ej
allenast beklädd med de högsta äreställen, utan ock 
öfverhopad med stora rikedomar. Genom obändigt högmod och
omättlig äregirighet usurperade han ett nära nog oinskränkt
välde, som i viss mån till och med trotsade monarkinnans
ofantliga makt. Men — han föll likväl! Detta palats blef
skådeplatsen för hans sista triumf. Vid den glansfulla
hemkomsten från sina, med strömmar af ryskt blod vunna
senaste segrar och eröfringar, erhöll han denna, för honom
enkom uppbyggda och inredda prakt-boning såsom den
sista ödesdigra gåfvan från sin generösa herrskarinna, och
sjelf invigde han den med en sardanapalisk fest, hvarvid
hon, som kände sig sårad af den öfverdrifna pomp och lyx
han utvecklade och hvilken tycktes anlagd på att, om
möjligt, öfverbjuda hennes egen kejserliga glans och ståt, snart
förkortade sin höga närvaro och redan efter en stund drog
sig misslynt tillbaka. Och då han, ehuru berusad af sin
oerhörda medgång och lycka, nu af hennes beteende
begynte märka hvad klockan var slagen, kastade han sig,
dels troligen genombäfvad af en dyster aning om sitt
förestående olycks-öde, dels kanske ock öfverväldigad af en
sista tacksamhets-känsla, högt gråtande till hennes fötter.
Hon aflägsnade sig likväl, till allmän bestörtning, med
tydliga tecken till harm, och — detta blef sista gången
hon såg honom; ty snart derefter, då han var stadd på
resa till Moldau, hvilket land han redan inbillade sig
kunna lägga under Rysslands oinskränkta herrskare-välde,
sjuknade han ytterst häftigt, midt under sin färd, af en
vådlig tarm-kolik; och denne så mäktige furste fick nu
beqväma sig att, på öppen landsväg, i sin vagn utkämpa
dödskampen och uppgifva sin sista suck i armarna på sin
nièce, <i>Branika</i>.

I hela den ryska kejsarstaden finnes väl knappast
någonting, som så kraftigt erinrar om den allvarliga
sentensen: »<i>Sic transit gloria mundi!</i>» — som detta, oaktadt
dess oerhörda, isynnerhet inre prakt, mer och mer
förbleknande palats. Likasom i brinnande skrift framstå dessa
ödets förkrossande ord från de mörknade marmor- och
spegel-väggarne; genom de lättaste fjät inom dessa
öfvergifna pelaresalars ofantliga omkrets återljuda de på ett
sätt, som för ingen del kan jäfvas; de träffa en der, vid
anblicken af dessa grupper och rader af sekelgamla
marmorarbeten och kristall-kronor, af dessa i bleck
efterapade, förr af silfver förfärdigade löfverk och
blomsterguirlander å pelare och kandelabrar; ja, af allt hvad konsten
mägtat uppfinna för att förherrliga dessa numera öde
stående gemak och salar, hvilkas prakt föga torde gifva
efter för hvad oss förtäljes i Tusen och En natt.

Hvad åtgärder som i hast vidtogos för att hos den
här inqvarterade höga gästen någorlunda förmildra det
intryck af jordisk vansklighet, hvilket han ej gerna här
kunde undgå, derom har förf. alls ingen kunskap, ej heller
om vederbörandes möjligen beräknade afsigt med valet af
just denna boning framför så många andra disponibla af
nyare, friskare art och prakt; nog af, här var det som
prins Oscar inqvarterades, och huruvida han der fann
någon trefnad, är oss alldeles obekant, äfvensom huru han
tillbragte sin första afton i Petersburg. — Dagen derpå
gjorde han på förmiddagen, i sällskap dels med kejsar
Nikolaus eller någon annan af den kejserliga familjens
medlemmar, dels med vissa, honom till sällskap lemnade
stor-dignitärer, åtskilliga utflygter för beseende af staden
och dess förnämsta märkvärdigheter; men mot aftonen
företogs en promenad i vagn till dessa trenne förtjusande
öar, hvilka, omslingrade af en från Newa utgrenad arm,
kallad Newka, utgöra för Petersburg en
lustvandringsplats, som i viss mån skulle kunna jemföras med vår
Djurgård, om den icke totalt saknade hvarje tillstymmelse till
kullar, ännu mer till berg, och dessutom ej vore till
omfånget densamma vida underlägsen. Namnen på dessa tre
med broar förenade öar, eller rättare sagdt, holmar, äro:
<i>Krestowsky, Jelagin</i> och <i>Kamennoi-Ostrow</i>.

Ryktet om den svenska prinsens ankomst, och
särdeles om hans vackra utseende, hade emellertid som en
löpeld spridt sig kring hela staden, och då Tidningarne
förkunnat hans tillämnade färd till öarne, i sällskap med
den kejserliga familjen, så begåfvo sig Petersburgs
invånare i många tusende-tal, dels åkande eller gående, dels
i båtar, ditut, och framför allt var det qvinnorna, som
voro ifriga att få se åtminstone en skymt af den sköna
fursten.

Redan tidigt på eftermiddagen infunno sig de lägre
klasserna, män, hustrur, ungdom och barn, alla i snygga
drägter, skyndande till de många förlustelse-tillfällen,
hvilka här, lika som hos oss på Djurgården och måhända i
ännu större mängd stodo folket till buds, såsom s. k.
rutsch-banor, gungor, karuseller, kapplöpnings-banor,
boll- och kägel-spel, lokaler för lindansare, konstmakare och
polichineller, m. m., för att under väntan på de höga
personernas ankomst deltaga i de för deras klass vanliga
nöjena, hvilket skedde med lifliga, men derföre icke
bullersamma fröjde-yttringar. Ett par timmar senare ankom
medelklassen, hvaribland dessa välmående, aktningsvärda,
gammal-ryska handlande, i sina mörka, ända upp till
halsen igenknäppta kaftaner eller fotsida rockar, högresta
sammetsmössor och långa, krusiga skägg. Hufvudstadens
förnäma, eleganta verld, infann sig ej någorlunda allmänt
förrän omkring klockan sju på aftonen. En del af dem,
hvilka voro mera roade af att spatsera till fots, stego ur
sina åkdon på dertill anvisade rymliga platser, men de
återstående voro likväl så ytterst talrika, att man om 
deras storartade vagns-promenad fann sig föranlåten
instämma i dessa en viss, välkänd författares ord: »Här är mer
än <i>longs champs</i> i Paris, mer än Korso-farten i Rom och
de storståtliga Praterfärderna i Wien».

Oöfverskådliga dubbel-rader af otaliga åkdon af alla
slag, benämningar och former, men till största delen
bestående af fyrspänniga, präktiga ekipager, färdades nu i
smått skridt utmed dessa öars mycket breda kör-vägar,
utan att ens ett ögonblick hindras i deras framskridande;
ty deröfver vakade, isynnerhet vid korsvägar och broar,
de på mångfaldiga platser posterade Gensd'arme-piketerna
och de öfverallt utställda polismännen af alla grader,
hvilka utdelade stränga befallningar till körsvenner och
kuskar, och, som bättre var, vunno villigt gehör. Det
mellan de begge vagnsraderna med flit lemnade, breda
tomrummet begagnades emellanåt af den kejserliga familjens
och svitens merändels sexspänniga ekipager, hvilka med
ilande fart sågos en och annan gång skynda framåt.

På mångfaldiga ställen, helst i täta lunder eller
bakom lummiga trädgrupper, voro regements-musik-korpses
placerade, så att de promenerande knappast hört en af
dem frambringa de sista tonerna af ett stycke, förrän örat
syrprenerades af ett annat, hvars välljud, utgående från
omärkliga musici, gjorde en desto större effekt. På den
ifrågavarande aftonen kunde man räkna mer än tjugu
sådana korpser. —

Strax efter slaget sju märktes på något afstånd i
folkmassorna en stark sensation; man skockade sig så nära
tillåtligt var intill vagns-filerna, alla hattar och mössor
rycktes hastigt från hufvudet, och i vördnadsfull stillhet,
utan allt bråk, utan alla hurra-rop afbidade man
ögonblicket, då de kejserliga vagnarne, som nu voro i
antågande skulle komma nära. Författaren hade, i sällskap med
en af de ofvannämnda trenne svenskarne, i tid intagit en
god plats utmed den väg, der hofvet hade att till en
början passera. Kejsar Nikolaus sjelf, den särdeles ståtlige
mannen, var till häst, och red än tätt utmed kejsarinnans
vagn, gladt tilltalande sin deri befintlige gäst, än
aflägsnade han sig några famnar, för att på nära håll helsa på
en eller annan högre person, den han märkt i någon vagn,
eller som var till häst, likasom han. Prins Oskar åkte,
enligt den stränga etiketten, baklänges, med Brahe vid sin
sida; midt emot honom satt kejsarinnan; men hvem hon
hade bredvid sig, kan jag ej bestämdt uppgifva. Särdeles
anmärkningsvärdt fann jag det förhållande, att vår
kronprins för tillfället hade en uppsyn, blandad af ytterlig
vördnad och en ödmjukhet, som gränsade till — att jag
så må säga — förkrosselse; hvartill ej gerna någon
annan orsak kunde förefinnas, än att han kände sig alltför
obetydlig i jemförelse med de hög-mäktiga personer,
hvilkas gäst han nu var; ja, första gången kejsaren, efter
ankomsten till öarne, närmade sig vagnen för att tilltala
honom, fann prins Oskar för godt att skyndsamt resa sig
upp, för att stående svara honom; men då detta af
Nikolaus genast afböjdes, gjordes sedermera endast ett svagt
försök att för andra gången upprepa det, när kejsaren åter
nalkades.

Allteftersom prinsen helt sakta åkte vidare, hördes
bland åskådarne ett halfhögt bifalls-sorl; alla funno hans
utseende särdeles behagligt, och bland fruntimren rådde en
verklig beundran, som ej kunde undgå att här och der
framkalla ett, om ock dämpadt utrop af förtjusning, såsom:
»Ack, hvad han är vacker! ... Gud i himlen, så söt han
är!» ... o. s. v. Det senare utlåtandet, som afgafs på
tyska, härrörde från ett ungefär 25-årigt fruntimmer, som,
tillika med en medelålders herre (förmodligen hennes man),
var placerad tätt framför mig och min kamrat; och då
hon idetsamma vände hufvudet åt sidan, likasom för att
dölja en påkommen sinnesrörelse, så kunde jag tydligen
märka, att hon skiftade färg. Skön var hon som en dag,
ock hennes följeslagare hade ett ganska distingeradt
utseende, utan att just vara vacker. Under det halfhöga, men
af mig tydligen hörda samtal, som nu, på tyska, mellan dem
följde, kunde man snart finna, att de voro man och hustru.
Med en blick af förvåning, hvaruti äfven röjde sig en viss
oro, vände han sitt ansigte åt samma håll som hon, och
sade: »Sötaste Aurore, hvad kommer åt dig?» — Efter
ett par ögonblicks tvekan svarade hon med osäker röst:
»Åh, just ingenting ... men här är så qväft, i
folkhopen! ...» — »För all del, låt oss då fort gå härifrån!»
— »Ack nej, inte ännu ... om vi dröja litet, så få vi
kanske se prin... de kejserliga, ville jag säga, ... ännu
en gång!» — »Hm! ... besynnerligt! ... du kände dig ju
nyss besvärad af qvalmet, och ändå, ..» — »Ack, kära
du, ursäkta mig, jag är så förbryllad af ... den
kejserliga glansen!» — »Verkligen eget min vän, ... det är
likväl icke i dag första gången du skådar den!» — »Du kan
ha rätt ... men ... vill du lemna denna plats, så följer
jag dig genast ... med ... nöje!» — »Jag kan se det!»
— svarade mannen i en något bitter ton, idet hans blick
lyste <i>till</i>, af en hemsk glans, som jag, ehuru obevandrad i
kärleks-väg, anade härröra från en begynnande känsla af
svartsjuka.

I detsamma förde han sin kära hälft, så godt ske
kunde, ut ur det värsta folkhvimlet, och vi begge, som
trängde oss tätt efter dem, kunde tydligen märka, att
något gnabb dem emellan pågick. Snart blefvo vi dock
genom trängseln skiljda ifrån dem, och fortsatte långsamt vår
promenad till de andra öarne. När vi, inkomna på 
Kamennoi-Ostrof, hunnit midt framför det nätta teater-huset,
der italienska operor om sommaren gifvas, återsågo vi
redan, på en bänk inom den här befintliga
schweitzerilokalen, de nyssnämnda makarne. Hustrun satt tyst och blek,
med sänkt hufvud och krafsande tankspridt i sanden med
sitt parasol; mannen, som höll i handen en tidning, i
hvilken han dock syntes föga läsa, sneglade litet emellan,
under lugg, bort till henne, med ett ansigts-uttryck, hvilket
sannerligen ej bådade något godt. Vi betraktade dem en
stund på vederbörligt afstånd; men då ingen förändring
visade sig i deras hållning, ej heller något vidare samtal
mellan dem förekom, såsom vi hoppats få höra, så
fortsatte vi vår väg, under det min följeslagare med en suck
af deltagande sade till mig: »Arma qvinna! ... jag tror
sannerligen hon försett sig på vår kronprins! ... Tänk ...
ett sådant öde!»

Medan vi ännu stodo stilla utanför teaterhuset, hade
vi förmärkt, att en rysk löjtnant, som befann sig helt
nära oss, liksom vi, uppmärksamt höll sin blick fästad på
den vackra frun; och då hon en enda gång slog upp
ögonen och just råkade titta åt det håll, der han stod, hade
han skyndat att vördnadsfullt helsa på henne. Nu
aflägsnade sig också han, tätt framför oss, och min följeslagare
hviskade till mig: »Jag har verkligen lust att språka an
den der officern; han tyckes vara bekant med den sköna
frun, och skulle kanske befinnas villig, att om hennes
person meddela oss några upplysningar.» — »Hur' kan du
våga det?» — invände jag, — »militärer pläga vanligen
vara särdeles på sin kant, och han kunde misstycka en
sådan framfusighet af en obekant.» — »Åh, var inte rädd
för det, du! ... den ryska militären utgör i allmänhet i
detta afseende ett undantag, helst i de lägre graderna;
ja, man ser dem till och med ibland taga sin person 
alltför litet i akt, då, utom tjensten, etiketten ej här lärer
vara särdeles sträng.» — »Derom har jag hittills ej egt
ringaste kunskap; men, ehuru besynnerligt detta låter,
måste jag väl ändå tro dig på dina ord, efter du i
åratal vistats här, och jag deremot blott några veckor.» —
»Ett exempel, hvartill jag varit åsyna vittne, bör kunna
stärka dig i din svaga tro; hör på nu: Då jag
häromdagen gick in i en handelsbod för att köpa mig några lod
thé, fann jag der före mig en rysk underlöjtnant, stående
utanför disken, i uniforms-syrtut och släpmössa, hållande i
ena handen en hvet-bulla och i den andra en dugtig,
inlagd gurka, på hvilka han, i alla närvarandes åsyn, helt
ogeneradt mumsade. Hvad säges om slikt?!» — »Åh,
bevare mig väl! För svenska öron låter det der som en
riktig saga! ... Men dröj nu ej länge att utföra din
afsigt; mannen går ju ännu helt nära oss.»

Nu steg min kamrat fram, helsade artigt på tyska <footnote>En stor del af det ryska befälet talar flytande både tyska
och franska, somliga äfven engelska, allt med utmärkt god
prononciation.</footnote>
och sade: »Ber tusen gånger om förlåtelse, herr löjtnant!
... Som jag märkte, att ni måtte vara bekant med det
fruntimmer, vi nyss hade framför oss vid
teater-schweizeriet, eftersom ni helsade på henne; så vågar jag fråga, om
ni skulle vilja hafva godheten meddela oss, hvem hon är,
emedan en dispyt mellan min vän och mig uppkommit
angående hennes person.» — »Med mycket nöje, min herre,
skall jag gå er önskan till mötes!» — blef svaret; —
»helst jag har förmånen vara nära granne med det der
herrskapet. De bo på — — —gatan, N:o 39, och jag, i
huset bredvid; mannen är notarie vid en af våra Rätter,
född i Petersburg af tyska föräldrar; han gifte sig för

vid pass ett halft år sedan med en pommersk fröken
Aurora — — —stein, och som jag hade äran samtala med
henne på ångbåten, då hon från Stettin reste hit, så
känner hon igen mig. För öfrigt vet jag om dem ingenting
annat, än att mannen påstås vara, ehuru, som jag tror,
utan all orsak, något svartsjuk; jag har hittills ej velat
tro det; men då jag idag fick se henne så blek och
nedslagen, och honom så tankspridd och dyster, så tillstår
jag, att den förmodan oemotståndligen trängde sig på mig,
att folket måste hafva rätt uti sitt påstående, att han
redan plågar sin fru med svartsjuka.» — »Jag tackar er
hjertligt herr Löjtnant, för detta förtrogna meddelande,
och kan gerna tillstå för er, att min vän och jag
verkligen anat detta olyckliga förhållande, ehuru vi ej förr än
idag sett dessa makar. Och för att löna edert förtroende,
vill jag nu, om ni så tycker, låta eder veta, att vi
händelsevis råkat blifva de enda, som ännu kunna känna till
den anledning, som just här i denna afton, gifvit näring
åt hans anlag för jalusi.» — »Åh, är det möjligt?! ...
det der låter verkligen märkvärdigt, och jag tillstår, att
det skulle ej litet intressera mig, att få del af eder
förvånande upptäckt!»

Under det vi alla tre tillsammans fortsatte
promenaden, berättade nu min kamrat för löjtnanten allt hvad som
tilldragit sig med den vackra frun och hennes man vid
åsynen af den svenska kronprinsen, ej uteglömmande ett
enda ord af det dem emellan förefallna samtalet; hvarvid den
åhörande militären litet emellan betänkligt skakade på
hufvudet, och mumlade: »Hm, hm! ... hm, hm! ... har man
hört på maken!» Efter berättelsens slut teg han först en
dryg minut, men sade slutligen: »Min herre, jag tackar
er mycket för dessa förvånande upplysningar! ... Och
eftersom vi så oförmodadt råkat komma i språk med 
hvarandra, så att en bekantskap mellan oss redan synes vara
knuten, så tar jag mig friheten föreslå, att den första bland
oss, som på ett eller annat sätt råkar få någon vidare
insigt i denna kuriösa sak, måtte oförtöfvadt meddela det
åt de andra. Herrarna veta redan min adress, och jag
anhåller nu få veta eder bostad, om icke för annat, så
åtminstone för att någon gång få nöjet göra eder ett besök,
för vidare samspråk.» — Jag lemnade honom nu mitt
kort; men som jag på min vän kunde märka, att han
ogerna ville uppge hvar han bodde, så gaf jag i afseende
på honom ett undvikande svar, med förevändning att han
bodde alltför långt borta, och att han nästan dagligen
kunde träffas hemma hos mig. På sätt och vis var denna
min uppgift också med sanningen öfverensstämmande; ty
min vän bebodde ett litet oansenligt rum, tillsammans med
en Hamburgare, ända mot slutet af Wassily-ostrow. —
Efter ett hjertligt afskedstagande skiljdes vi från vår
löjtnant, och begåfvo oss, temligen trötta, öfver den bro,
som leder tillbaka till nyssnämnda stadsdel (på svenska:
Wilhelms-ön), der vi genast vid stranden funno en
omnibus, hvilkens inre platser dock alla voro upptagna, så att
vi måste nöja oss med att sitta på taket; hvarvid vi, som
voro klädda i tunna sommarkläder, fruktade att förkyla
oss, efter klockan nu var elfva slagen på qvällen; men
sommar-natten i dessa nejder är för det mesta lika ljum
som den är ljus; så att vi utan minsta olägenhet för
helsan kunde uppnå våra hem.

<table o c><td>————</table>

Hindrad af angelägna göromål, nödgades jag nu, för
ett par dagar, afbryta alla promenader med syftemål att
än vidare få se vår älskade furste, eller ens taga reda
på, huru hans marsch-ruta till stadens och dess
omgifningar ytterligare beseende blifvit uppgjord; men jag
tröstade mig med, att inom veckans slut få bevista den stora
fest, som man, dels till minne af Hennes Majestät
Enkekejsarinnan Marias födelsedag och henne till ära, dels för
den svenska Kronprinsens skull, ämnade anställa vid
kejserliga lustslottet Peterhof, 2 1/2 svensk mil från staden.
Det blir således med beskrifningen härom som vår
berättelse kommer att fortsättas.

<table o c><td>————</table>

<i>Peterhof</i>, kejserligt lust-slott med park, beläget vid
finska vikens sydöstra kust, ej särdeles långt ifrån
Kronstadt, lärer blifvit anlagdt af Peter I och utgjorde för honom
ett riktigt favoritställe. Slottet har sedan af hans
stamförvandter blifvit ej allenast vidmakthållet, utan ock
utvidgadt och till en del renoveradt; ja, enligt nyare tiders
konst och smak har det blifvit till den grad omskapadt
och förskönadt, att man deri knappast kan igenkänna den
ursprungliga byggnadens äldre skick. Endast i parken är
mycket äf den gamla originaliteten ännu bibehållet. Slottet
är beläget på en hög terrass, hvarifrån man, genom ett
bredt, genom parken fortgående tomrum, som lemnar plats
för en vacker, stenbyggd kanal med broar, har utsigt
öfver en del af finska viken. På andra sidan om slottet
utbreder sig först en fortsättning af parken, och derefter,
utanför en mur-hägnad, en stor slätt, jemförlig med vårt
Ladugårdsgärde. Vid kanalens utlopp finnes en stor och
beqväm, stenbyggd landnings-brygga för alla slags farkoster,
som ej äro för djupgående. Uti ett af de trenne bi-slotten
eller flygelbyggnaderna, kallade <i>Monplaisir, Marly</i> och
<i>Eremitage</i>, förvaras ännu åtskilliga minnen efter den store
mannen; så får man der se hans sängkammare i
ursprungligt skick, med den uppbäddade sängen och den på
huvudgärden liggande nattmössan; vidare, hans garderober, med
en ofantlig mängd af alla slags bättre och sämre kläder,
ifrån de rikt broderade prakt-drägterna ända ned till
arbetströjor och simpla nattrockar, jemte en hop bastanta
spatser-käppar och spanska rör af olika tjocklekar,
utgörande till en del verldshistoriska verktyg för utbrotten af
Czarens häftiga vrede, med hvilka han plägade tukta om
de felande, till och med stundom sina gunstlingar. — Dock,
för att skona hans afkomlingar från en alltför vidrig
känsla, har man härifrån uteslutit den bila, hvarmed den i
sitt raseri förfärlige nedhögg sin egen — — —! — vi
kunna ej utsäga ordet; vi erinra blott derom, att
»Verldshistorien också är ... verlds-domen!

Till detta lustslott var det nu, som, under de tvenne
dygnen nästföre festen, vida mer än hälften af
hufvudstadens invånare på alla tillgängliga sätt färdades; ty på en
enda dag hade sådant varit platt ogörligt, ja, en fysisk
omöjlighet, då man besinnar huru stort utrymme de mer
än 8,000 fordon och ekipager af alla slag, som vid tullen
räknades fara ut, skulle behöfva, fastän den ståtliga,
ditledande landsvägen, med sina stensatta diken och obelisk-formiga
verst-stolpar af marmor, håller en bredd af 50 fot och en
längd af omkring 90,000, helst det var strängeligen
förbjudet att köra i bredd eller skynda om hvarandra; allt
skulle gå regelbundet och med sansad långsamhet. De,
som under första dagen anlände och ej hade anhöriga
eller vänner på trakten, inqvarterade sig i omkringliggande
byar, så godt sig göra lät, och ett ej obetydligt antal
måste beqväma sig att tillbringa natten i sina vagnar.
Att sjövägen begagnades af ett vida större antal, förstås
af sig sjelft; men som dåvarande ångbåts-flotta hvarken
till antal eller snabbhet var jemförlig med våra dagars,
och då afståndet var så betydligt, att blott fyra resor fram
och åter kunde, äfven med tillsättande af halfva natten,
af hvarje båt verkställas, så måste man, utom otaliga
segelslupar och roddbåtar, äfven förhyra allt hvad lediga
skutor hette, om hvilka då ett större antal personer slogo
sig tillhopa, såframt ej skepparen sjelf, i egenskap af
spekulant, erbjöd platser åt en och en af dem, som först
infunno sig vid stranden. Man tänke sig, hvad betydlig tid
det skulle erfordras, för att, oaktadt användande af alla
möjliga kommunikationsmedel, till målet befordra omkring
350 tusen menniskor; ty om ock sjelfva staden ej
levererade mer än vid pass 250,000, så tillkom dessutom en så
ofantlig massa af både in- och utländska resande, att
deras antal helt visst utgjorde minst 100,000.

<table o c><td>————</table>

Här torde kanske vara rätta stället att
omnämna, att den storartade fest, som på ifrågavarande datum,
enkekejsarinnans födelsedag, förr årligen plägat anställas
på Peterhof, under de senaste åren nästföre hennes död,
och äfven året derefter (1829), blifvit på hennes egen
befallning helt och hållet inställd, i anledning af de
förfärliga olyckor, som timade sista gången den under hennes
lifstid firades. Vid den tid på qvällen nemligen, eller
snarare på natten, då tusentals menniskor sjöledes voro
stadda på hemväg, utbröt på Finska viken plötsligt en ytterst
våldsam orkan, hvarigenom en stor mängd ej allenast
småbåtar, utan ock åtskilliga skutor kantrade, så att
hundratals menniskor omkommo; och efter denna rysliga
tilldragelse kunde den ömsinta Maria Feodorowna, öfverväldigad
af sorg, omöjligt låta förmå sig att förnya detta firande
af hennes födelsedag, som hade blifvit så mångas ömkeliga
dödsdag. Men kejar Nikolaus, som nu tyckte sig hafva
tillräckligt efterkommit sin höga moders vilja, ansåg
lämpligt att åter upptaga festen, med anledning af den
främmande furstens besök, för hvilken man naturligtvis ville
visa all den ryska herrlighet, som kunde åstadkommas,
och af hvilken senare, såsom vi längre ned få se, denna
högst storartade tillställning var ett <i>non plus ultra</i>, hvars
like man säkerligen på intet anuat ställe i verlden ännu
skådat. — Dock hade kejsaren låtit vidtaga alla möjliga
försigtighetsmått, till förekommande af en upprepad olycka,
i händelse af orkan eller storm.

<table o c><td>————</table>

Klockan 1/2 9 på festdagens morgon begaf jag mig, i
sällskap med den ofvannämnde, i den mystiska
Aurora-historien invigde vännen, ombord på en vid Newa-kajen
liggande ångbåt, och vi hunno nätt och jemt få ett par
af de sista biljetterna, förrän man lade ut, en half timma
tidigare än annonseradt var. Efter en högst angenäm
färd i det lugnaste och vackraste väder, landade vi kl.
strax efter 11 vid Peterhofs rymliga brygga, der så
många farkoster som kunde rymmas redan lågo förtöjda; men
största antalet af de förut ankomna hade, genom polisens
försorg, blifvit hänvisade till en liten säker vik i
grannskapet. Försigtigtvis hade vi, innan vi lemnade ångbåten
försett oss med biljetter för hemfärden, som skulle
anträdas kl. 1 på natten.

Sedan vi helt hastigt tagit medlersta delen af den
nedra parken i ögnasigte, skyndade vi upp till slottet. Här
möttes våra blickar af en syn, den åtminstone jag, för min
del, aldrig kan glömma. Vi hade tagit plats vid kanalens
öfra ända, på en bänk, som stod nästan midtför slottets
hufvud-façad. Närmast framför oss hade vi den stora, runda
vatten-bassin, af minst 60 fots diameter, som utgjorde
hufvudpunkten i de annars, under mångfaldiga former, i
parken spridda vattenkonster, hvilka, enligt sakkunniga
resandes vitsord, endast öfverträffas af de verldsbekanta, på
Wilhelmshöhe utanför Kassel, i och med detsamma de i
vissa afseenden öfvergå de dernäst allramest beryktade,
nemligen Versaille's. Jag vill nu våga ett försök, att om
denna herrlighet gifva en, om ock blott matt, idé:

Midtuti den vida bassinen reste sig, från bottnen, ett
groft hugget granitblock, ett slags klippa, med en derpå
placerad kolossal grupp, hvilken, om jag rätt minnas,
föreställde Herkules' strid med det nemeiska lejonet, ur hvars
af den förres kraftiga näfvar uppslitna gap en mer än
armtjock vattenstråle, eller snarare pelare, våldsamt
frambröt, och sköt lodrätt upp i luften, till en förvånande höjd,
såsom det tycktes, omkring åttatio fot, och, delande sig i
öfra ändan åt alla håll, med ett starkt brusande ljud
nedstörtade i bassinens temligen djupa vatten; på sex eller
åtta ställen å densammas yttersta rand såg man
Borghesiska Atlether anfalla hvarandra med mäktiga
vattenstrålar, hvilka, såväl som hufvud-pelaren i midten, nu belysta
af den klaraste sol, glimmade och glittrade i praktfull
glans. Mellan Atletherna låga, i symmetrisk ordning,
sköldpaddor och andra likartade djur, hvilka sprutade
smärre, sig krökande vattenstrålar ned i bassinen. Allt
detta, ehuru särdeles vackert det var, hade dock till
anordningen en viss likhet med hvad man å andra orter
utrikes får se, men alldeles egen i sitt slag var helt visst
den, att jag så må säga, vatten-dekoration, som
presenterade sig midtför oss, å slottsterrassens trappstegsvis sig
sänkande framsida. På ömse sidor om ett slags i midten
befintlig grotta, der också, om jag minnes rätt, någon
springbrunn var anbragt, sågos 7 à 8 jemnt utskjutande
afsatser af grön-ådrig marmor, huggna icke i rät linie,
utan i en behagligt in- och utsvängd façon; deras bredd
var, å hvardera sidan om midtel-partiet, ungefär 25 fot,
och deras lodräta framsida var beklädd med sköna, helt
nyförgyllda bas-reliefer, öfver eller framför hvilka ett
genomskinligt, glasartadt vatten-hölje nedflöt från och mellan
å öfre kanten anbragta dubbla bly-remsor, hvilket nu vid
middagssolens sken gjorde en förvånande och högst
intagande effekt.

Då vi, en stund fängslade af detta sköna skådespel,
derpå upplyfte våra ögon mot slottet, varseblefvo vi, tätt
invid en stor balkong, hvartill de inåt gående
glasdörrarna stodo öppna, å ena sidan vår älskade kronprins i hans
vackra husar-uniform (med grefve Brahe bakom sig), och
å den andra, kejsaren, som nu lät för sin gäst presenterade
en mängd höga militärer, ministrar, hoffunktionärer m. fl.,
de senare såväl som kejsaren sjelf iklädda den ryska
gala-drägten, bestående af bjert röd frack och hvita
benkläder. Här utvecklade sig nu i drägter, plymager och
ordnar m. m. en prakt, en glans, som man sällan får se.

Emellertid anmärkte jag, att prins Oskar nu hade ett
frimodigare, glädtigare utseende än då vi såga honom på
öarna; och efter presentationens slut utspann sig, i allas
åsyn, mellan honom och de kejserliga samt Brahe ett
lifligt och, som det tycktes, helt kordialt samtal, af hvilket
vi dernere dock ej kunde förnimma annat än ett och
annat otydligt ord, förutom det halfhöga, stundom
påkommande skrattet.

<table o c><td>————</table>

Sedan de höga personerna dragit sig tillbaka från
balkongen inåt rummen, ansågo vi lämpligt att nu taga
den vackra parken i närmare ögnasigte. Under det vi
förehade denna rätt betydliga promenad, öfverallt omgifna 
utaf ofantliga mennisko-massor, yttrade min följeslagare
bland annat: »Jag begriper sannerligen icke huru alla
dessa menniskor skola kunna få sig något till lifs! ...  För
egen del tillstår jag, att jag börjar känna mig hungrig,
och, vill du som jag, så skola vi strax börja se oss om
efter någon spisnings-lokal.» Knappt voro dessa ord
utsagda, förrän vi, vid afvikande från en allé till en annan
varseblefvo en med tältduk åvägabragt stor inhägnad,
öfver hvilkens ingång stod skrifvet: <i>Hôtel de Berlin</i>. Vi
trädde in, och fundo en fri plan, i fonden hvaraf reste sig
ett i ordets fulla bemärkelse kolossalt tält, hvaruti ett
ofantligt hästsko-bord stod praktfullt dukadt och redan alldeles
fullsatt med menniskor. Kring hela planen funnos
dessutom en mängd småtält uppsatta, så tätt intill hvarandra
som möjligt var, till ett antal af minst 40, alla redan till
trängsel upptagna af gäster. Då vi nu helt snopna stodo
der, och sågo oss omkring, öfverraskades vi tvärt af vår
nye bekante, den ryske löjtnanten, som nu helt gladt steg
fram till oss. Efter skedd helsning med handslag, sade
han: »Jag kan gissa att herrarne äro hit inkomna för att
få sig litet mat; men jag får på det kraftigaste afråda
herrarne från alla försök i den vägen, dels derföre, att en
betydlig menniskomassa redan väntar på plats vid borden,
så snart andra stiga upp, dels af det skäl, att man här 
blir till den ytterliga grad skinnad, att det sanerligen
erfordras en särdeles väl späckad plånbok <footnote>Porte-monnaierna voro då ännu en sällsynthet; de voro
nyligen uppfunna.</footnote> för att
tillfredsställa sin aptit. Efter lång väntan och stort bråk 
lyckades det mig visserligen att få en half portion köttmat och
en liten kopp buljong, samt en sup och 1/2 öl, men hvad
tror herrarne jag fick betala? ... jo, 9 rubel 50 kopek;
och ändå blef jag ej halfmätt. Jag är fullt öfvertygad
om, att man ej här kan äta sig någorlunda belåten och
få sig ett glas vin till maten under 25 à 30 rubel per
man; och det är pen'gar, det, skulle jag tro! Emellertid
göra herrarne naturligtvis efter behag; men jag ansåg för
min pligt att underrätta herrarne om förhållandet.» —
»För knäfveln! ...» inföll nu min kamrat, »det der var
då alldeles oerhördt; och, så hungrig jag än är, tillstår
jag uppriktigt, att jag ej känner mig hugad, eller ens har
råd att för min mage göra en sådan depens, men här
måste väl finnas andra, billigare ställen!» — »I de 20 à
30 andra tältlokalerna som här finnas, af samma rang som
denna, skulle jag inte tro att priserna äro lägre; och
vänder man sig till de i hundratal här befintliga
restaurationer af 2:dra och 3:dje ordningen, hvilka äro minst
hälften billigare, så får man sådan mat, som inga andra än
infödda Ryssar kunna förtära; ty all stekning och lagning
sker der med olja i stället för smör, och till på köpet
med en olja, hvilken är, minst sagdt, half-härsken. Som
jag sjelf är född i en Östersjö-provins, så har jag blott
någon gång, i yttersta nödfall, kunnat förmå mig att
smaka en sådan anrättning; och för herrarne vore det säkert
fåfängt att kunna svälja en enda tugga deraf.» — »Men
hur' i all verlden skall man då bära sig åt, för att slippa
rent af svälta?» — yttrade jag med en viss harm; »det
här förtjenar verkligen att kallas: ett lysande elände!» —
»Jag råder herrarne,» svarade löjtnanten, »att begagna
samma utväg som tusentals personer af medelklassen helt
fördomsfritt göra, nemligen att köpa sig litet torrföda och
bröd vid något af de i hundratal uppradade salubord, dem
man finner på den stora slätten utanför öfra parken, och
der äfven den ofantliga vagns-massan är placerad, fastän
litet längre från slottet. Om jag får lof, skall jag nu
genast ledsaga herrarna dit. Der finnes en stor mängd
tyskar, som bland annat sälja god medvurst, böckling,
finare och gröfre hvete-bullar, <i>utan</i> olja uti, och för törsten
kan man få sig en butelj rätt godt mjöd, allt för ett
någorlunda menskligt pris.» — »Nå ja, så kör då!» —
utropade min kamrat; »men törstig är jag redan nu till den
grad, att jag inte en enda minut vill uppskjuta med
drickandet. En butelj öl måtte vi väl här kunna kosta på
oss.»

Nu visade oss Löjtnanten på ett särskildt, temligen
stort tält för driksvaror, och sedan vi, med stor möda,
lyckats armbåga oss fram tilll disken, reqvirerade vi, väl
femton gånger, den ifrågavarande drycken, innan kyparen
ändtligen, ehuru med en föraktlig min, serverade oss,
hvilket skedde på stående fot. Medan vi väntade, hviskade
löjtnanten till mig: »Fråga på förhand priset; annars får
ni troligen betala tredubbelt mot hvad andra gifva!» —
»Hur' är det möjligt? ... det kan väl inte passa att
framställa en sådan fråga; det vore ju att alldeles
skämma ut sig!» — »Visst inte! ... det hörs att ni ännu ej
känner stort till de ryska bruken. Här pläga äfven de
gentilaste personer, på hoteller, värdshus och schweizerier,
förut accordera om priset på en punsch- eller vinbutelj,
på en måltid eller hvad som helst, ja, äfven på nattlogis,
utan att sådant i ringaste mån anses nedsättande; annars
blir man på det ovärdigaste sätt uppskörtad. Dock gäller
detta isynnerhet om främlingar eller för kyprarne okända
personer; är man deremot en känd stadsbo, eller rent af
en notabilitet, då våga de lymlarne ej öfverskrida det
vanliga priset.»


Då jag, följande det gifna rådet, frågade om priset,
blef svaret: »En rubel!» — i sanning ganska måttligt,
efter omständigheterna taget; ty det var blott sex-dubbelt
mot priset i staden.

Efter vid pass 10 minuters ytterligare promenad
befunno vi oss ute på den ofvannämnda stora platsen, och
fingo der bevittna ett uppsluppet folk-lif, som på en gång
var ganska originelt och i sitt slag storartadt. Här var
sannerligen mer, och ojemförligt mycket mer, än en första
Maj på vår Djurgård. Tusentals menniskor hade slagit
sig ned på marken eller i angränsande skogsbackar med
sina matsäcks-korgar, väskor och knyten, och ett ungefär
lika stort antal sågs, mest på stående fot, förtära både
ryska och tyska marketentares prestationer, och ehuru
bland de ätande funnos en hel hop välklädt folk, föll det
ingen in att låta genera sig af detta fria sätt att dinera.
Vid första anblicken deraf hade vi svårt att hålla oss för
skratt; men länge dröjde det icke förrän vi fattade mod
och följde exemplet. Vändande oss till en tysk
korf-handlares <footnote>Det är rätt eget, att ordet »<i>Wurstmacher</i>» på landets språk
öfversatt, af den obildade Ryssen nyttjas såsom ett skälls-ord för allt
hvad Tyskar heter.</footnote> salubord, försågo vi oss med hvar sin mindre
medvurst, jemte ett par såkallade rosenbröd, och till efterrätt
spisade vi böckling, hvarpå dracks en butelj ypperligt
mjöd. Vår löjtnant, som under muntert glam åsett vår
improviserade diné, vinkade nu åt en skäggig ryss, som
kringbar och serverade ett slags inhemsk dryck <footnote>Detta slags läsk-saft, pressad ur vilda bär, kallades, om jag
rätt minnes, på landets tungomål: <i>Gluckwa</i>.</footnote>, röd
till färgen, den han utur en stor glas-tillbringare om mer
än två kannors rymd iskänte uti de driksglas, han bar
instuckna i ett egendomligt, kring lifvet fästadt bälte. 
Mannen skyndade fram, och sedan löjtnanten druckit ett par
glas, bad han oss äfven smaka den, enligt hans tanke,
ypperliga läskdrycken; vi gjorde honom till viljes, men
kunde endast läppja derpå; det bjöd emot ungefär lika
mycket som då vi på ryska spisqvarter försöke förtära
den af infödingarne mycket beprisade, af s. k. <i>qvass</i> 
<footnote>Ett slags syrligt svagdricka, som, <i>utan</i> kokning beredes genom
begjutning af hett vatten på gammalt, surt kommis-bröd; den finnes
dock af två qvalitéer, af hvilka den bättre användes till nyssnämnda
kallskål, hvilken, som jag vill minnas, bar namn af <i>batwinja</i>.</footnote>
beredda kallskål, hvaruti man finner flytande de barockaste
ingredienser, såsom t. ex. gurkbitar och åtskilliga andra
grönsaker, samt tärningar af salt lax, isbitar m. m.

Sedan vi en stund med häpnad betraktat den snart
sagdt oöfverskådliga vagnsborgen (om hvilken anblick man
kanske torde kunna göra sig ett begrepp, om man
besinnar, hvilket betydligt utrymme en fil af 20
begrafningsvagnar redan upptager på Stockholms hufvudgator, och
multiplicerar detta med 400), närmade vi oss åter slottet,
för att i parken taga i ögonsigte åtskilligt sevärdt,
hvaråt vi ännu ej hunnit egna någon uppmärksamhet. Vår
välvillige cicerone förde oss dervid först till en liten fri
plats på sidan om slottet, men nedanför den stora
terrassen; här funno vi, under bar himmel, ett mycket stort och
långt matbord, på det präktigaste dukadt för ungefär 150
personer, hvilka redan suto väntande å de framsatta
bänkarne, och som till största delen utgjordes af män af
folket, mest i nationaldrägt <footnote>Huruvida bland dem 
äfven funnos qvinnor, kan förf. ej rätt
minnas.</footnote>. På ett par alnars afstånd
från bordet voro ungefär ett dussin gendarmer posterade,
och såsom högste uppsyningsman öfver hela tillställningen
fungerade en högre officer, såsom jag kunde tycka, af

majors rang. Med förundran vände vi oss genast till vår
löjtnant med förfrågningar om, hvad detta skulle betyda,
och fingo då veta, att, enligt gammal rysk plägsed, bjuder
kejsaren, vid alla stora fester, på en måltid, som skulle
kunna kallas <i>folk-diné</i>, och hvarvid platserna fritt intagas
af de förstkommande, redan flera timmar tidigare än den
vakthafvande militären gifver tecken att börja. Man såg
på detta bord en hel mängd läckerheter och
dessert-artiklar, såsom högresta mandel-tårtor och krokaner, ofantliga
kristall-skålar med sylter och kräm, med blommor
omkransade, mycket stora fat, från hvilka reste sig smakfulla,
gigantiska pyramider af allehanda slags välbevarad frukt,
och från det kejserliga köket utburos oupphörligt, på 
kolossala karotter och fat, en hel hop varma maträtter, som
på bordet symmetriskt rangerades, allt späckadt med
talrika vinbuteljer, och hvaraf den doftande ångan i så hög
grad retade de redan så länge väntande gästernas aptit,
att de helt säkert skulle när som helst, sans façons,
skridit till anfall, om ej fruktan för de utställda vakternas
blanka sablar hade återhållit dem.

Slutligen, idetsamma klockan slog tre i slottet, 
uppsteg derifrån en raket, och i nästa ögonblick utropade den
vakthafvande majoren med ljudelig stämma, på ryska 
språket, några ord, som inneburo tillåtelsen att börja måltiden.
Vi säga, måltiden; men ... detta namn är dock föga
lämpligt för en så ursinnig katastrof, hvartill vi här
blefvo vittnen. Om man tänker sig en såkallad »hugg-sexa»
i Sverige, isynnerhet bland Upsala studenter 
<footnote>Förf. var på 1830-talet närvarande vid en dylik tillställning,
hvarvid den store viol-spelaren Ole Bull, som dagen förut gifvit
konsert i staden, var hedersgäst, och hvarvid det ruskiga grabbandet
efter anrättningens samteliga delar gick så långt, att den inbjudne,
beryktade Norrmannen var på vippen att bli utan en enda smörgås,
om icke några yngre, handfasta akademiska lärare hade kraftfullt
undanskuffat de oförskämdaste glupande student-ulfvarna och modigt
försvarat den öfra ändan af bordet, med dess framför hedersgästen
stående assietter och flaskor. Ole Bull skrattade visst åt uppträdet
men nog märktes det, att i skrattet låg en viss portion förakt.</footnote>, och i 
tankarne tiodubblar all den häftigt täflande ifver och strid
om bitarne, med all den vidriga oreda som dervid
utvecklar sig för den häpnande åskådarens harmsna blick, så
har man ändå blott en alltför svag bild af hvad vi här
fingo bevittna, och som ej med ord kan beskrifvas. Inom
två minuter var bordets hela innehåll så att säga
jämmerligen raseradt; någon tid att begagna tallrickar och
knifvar gaf man sig alls icke; karotter och fat omstjelptes,
likaså en hop vinbuteljer; öfver bordet runno strömmar af
sås och vin; om hvarandra lågo har-lår, stekta kycklingar
kötträtter af alla slag, blandade med stycken af
söndertrasade tortor och krokaner, jemte sylt, kräm, bakelser,
äpplen, päron, drufvor, russin, mandlar, m. m., och ur
denna vidriga röra grabbade gästerna med händerna åt sig
en och annan bit, som, förd till munnen med vämjeligt
nedsmetade händer, slukades utan bröd med en så
oförsigtig häftighet, att somliga voro nära att storkna. Så
länge tillgången ännu var så ymnig, att man utan svårighet
kunde få något i sig (hvilket dock ej räckte mer än
några minuter), begynte man nappa af hvarandra de
förvärfvade bitarna, hvilket naturligtvis gaf anledning till 
häftiga scener och högljudda dispyter, som i hvarje ögonblick
voro nära att utbryta till slagsmål, hvilket med knapp
nöd kunde afvärjas genom gendarmernas mellankomst.
Brödskifvor, äpplen och andra torrare varor nedstoppade
man i fickorna, och hvad vinet beträffade, kom ej i fråga
att begagna glas, utan de påpassligaste bland gästerna
grepo de närmast stående buteljerna, förde dem qvickt till

munnen och klunkade så länge en droppa fanns qvar,
såframt icke en bordsgranne ryckte från honom buteljen, eller
åtminstone försökte göra det, hvarvid innehållet utspilldes
öfver både duk och kläder. Att detta vilda spisande till
det mesta skedde i upprest ställning (ty högst få blefvo
sittande på bänkarne), det förstås af sig sjelft.

Sedan denna ursinniga framfart hade räckt i ungefär
8 minuter, fanns ej mer på bordet det ringaste ätligt;
tallrickar och glas, karafiner och buteljer, m. m. lågo dels
hela, dels krossade på marken rundt omkring bordet,
hvarifrån nu gästerna hoptals aflägsnade sig, i mer och
mindre mån tillsmetade om händer, ansigten och skägg, samt
nästan alla med jämmerligt nedsölade kläder, och några
med blödande händer af våldsamt söndertrasade buteljer,
och ehuru tät den omkringstående åskådare-massan än var
(bland hvilken blott få haft hjerta att skratta åt dessa
ruskiga scener), gjorde man allt möjligt för att släppa
kalas-folket fram, under fruktan att alltför mycket blifva
besudlad af deras nedsölade kläder.

Hvad tänker väl nu läsaren om slikt? ... Vi skulle
anse rådligast att härvidlag följa den beryktade (nu
längesedan aflidna) Upsala-källarmästaren Österbergs visa
maning, att »<i>syspendera</i> våra omdömen», för att i och med
detsamma kunna se litet genom fingrarna med deltagarne
i de svenska »hugg-sexorna».

Under det vi aflägsnade oss från skådeplatsen för
denna ömkliga matbatalj, föll det mig in att fråga vår
cicerone, om han hade reda på, huruvida den vackra fru
— — —stein infunnit sig vid Peterhofs-festen; hvarpå han
med en anmärkningsvärd tvärsäkerhet svarade: »Om hon
ännu anländt, vet jag icke; men att hon i alla händelser
kommer hit, det är jag säker på!»

Att en vanlig granne kunde vara så väl underättad,
föreföll mig något eget; och som vår löjtnant strax efter
svarets afgifvande med en viss liflighet begynte gå
fortare, så att min kamrat och jag blefvo litet efter, så
passade jag på tillfället att halfhögt meddela honom mina
tankar, och förnam då, att han, lika som jag, hade tänkt sig
möjligheten af några hemliga meddelanden mellan den
unga, trefliga militären och den sköna Aurora; i hvilket fall
man ej finge mycket undra på, om hos hennes herr man,
i händelse han fått någon aning derom, svartsjukan
vaknat.

Då vi strax derpå hunnit upp löjtnanten, tyckte vi
oss finna honom något tankspridd, hvilket ju likväl kunde
vara ett misstag; helst han, en minut senare, helt gladt
underrättade oss om, att han nu ämnade visa oss de
vattenkonster, dem vi ännu ej sett, och som voro spridda på
flera ställen i parken, på större eller mindre afstånd från
slottet. Granska belåtna med tillbudet, följde vi honom
först till några i palatsets närmare grannskap befintliga,
till anordningen ganska originella spring-vatten i mindre
skala, och komma derefter till de på tyska såkallade
<i>Vexier</i>-vattnen <footnote>Om man får derivera detta ord från det latinska <i>vexare</i>
(eller det franska <i>vexer</i>, så är det klart, att det på svenska ej kan
betyda annat än: plågo-vatten, ett obehagligt öfverraskningsvatten,
eller fritt och koncist: vatten-attrapp.</footnote>, hvilka på Peter I:s befallning blifvit
anbragta, till harm och skräck för dåtidens, med ofantliga
styfkjortlar försedda hofdamer, hvilka, tvärt öfverraskade
af den fatala vatten-begjutningen, måste hals öfver hufvud
söka sin räddning i en förvirrad flykt, för att åtminste
slippa blifva genomblötta inpå bara kroppen. Nu för
tiden tillåter man sig dock endast att påblöta sådana
oansenliga personer, af hvilkas vrede man ej anser sig hafva
något att frukta, och det är lemnadt åt en simpel 
vaktkarls godtycke, att, när helst han så för godt finner, låta
attrapp-vattnet ur jorden upprusa på afstånd, idet han,
sjelf fördold mellan träden, berörer en der befintlig kran.
Vi hade den turen att snart få bevittna ett dylikt
»öfverfall». På en liten bänk under ett lummigt träd fingo vi
se ett par tatariska gårdfarihandlare <footnote>Af sådana, i deras egendomliga national-drägt kring stad och
land vandrande krämare är snart sagdt hela Ryssland
öfversvämmadt; de motsvara helt och hållet våra Vestgötar.</footnote> sitta, hvilka,
förmodligen uttröttade af en längre vandring, hade fallit i
en slummer, hvarur de nu plötsligt uppskrämdes genom
det häftigt från marken framsprutande vattnet, och,
alldeles genomblötta, under mustiga kött-eder sprungo upp,
seende sig omkring åt alla håll, för att upptäcka hvarifrån
detta fula skämt kunde härröra; men sådant blef dem så
mycket omöjligare, som springvattnet ögonblickligen åter
tilltäpptes. Emellertid kastade de på oss ganska hotande
blickar, och lomade af, under det de harmset mellan
tänderna mumlade för oss obegripliga ord. Denna lek väckte
visst i första ögonblicket löje; men i det nästa intogos vi
af en känsla af uppriktigt medlidande; ty de arma
menniskornas belägenhet var sannerligen beklagansvärd, helst
deras medhafda varu-bylten, dem de lagt ifrån sig på
bänken, fått sig en rätt olycklig påblötning.

Ett stenkast längre bort menade sig vår löjtnant
kunna förevisa oss ett prof på ett annat slags, mindre
vådlig vatten-attrapp, och aflägsnade sig redan några steg, i
tanke att med litet drickspenningar förmå den vaktande
»vattu-mannen» att genast sätta i gång; men i detsamma
hördes tätt bakom oss ett genomträngande skri af en gäll
qvinnoröst. Vi sågo oss om, men funno i början endast
ett stort och rymligt vattenhvalf, ett slags klocka, som,
vidgade sig nedåt från en mellan grenarne dold såkallad

champignon, vid basen höll omkring åtta fot i diameter.
Derinifrån förnyades det häftiga nödropet, och i nästa
sekund utrusade genom klockans vattenvägg ett ungt
fruntimmer med af förfäran vanställda drag; och vår löjtnant,
som vid skriket genast vändt om, och kom hastigt
springande, sammanstötte nu, på helt nära håll, med qvinnan,
idet han utbrast: »Gud i himlen, det är ju hon!» Och
med den största förvåning igenkände både min kamrat och
jag i det af vatten drypande, af förskräckelse skälfvande
fruntimret den oftanämnda fru — — —stein, för hvilken
löjtnanten nu med en vördnadsfull bugning aftog mössan,
idet han sade: »För allt i verlden, min fru! ... hur'
hänger detta ihop?! ... har då er man undandragit er sitt
beskydd? ... Och hade ni då ingen kunskap om de här
i trakten litet emellan spelande vatten-attrapperna, efter ni
kunde våga taga plats på den der förrädiska bänken? ...
Lyckligtvis råkade ni ändå inte ut för det värsta, som
nyss här hände ett par vandrande; men ganska nedblötta
blefvo ändå edra yttre kläder, ser jag, och det är en sak
som skyndsamt måste afhjelpas, om ni icke skall bli sjuk;
ty återvägen till staden är lång, och nätterna äro redan
kyliga. Men säg mig, min nådiga, hvart har då er man
tagit vägen?

Med en förlägenhet, som ej kan beskrifvas och ännu
dödsblek af skrämseln, framstammade fru Aurora några
osammanhängande ord, som tycktes betyda: »Han gick
undan litet i skogslunden för att plocka några smultron åt
mig, då han hörde, att jag var mycket törstig; och utan
att ana något obehag, satte jag mig ned på den lilla
bänken.» Och derpå tillade hon ifrigt, idet hennes
ansigtsfärg begynte återkomma: »För Guds skull min herre,
aflägsna er genast!!» Men det var för sent; mannen
syntes redan med en liten smulton-knippa i handen, och, 
sedan han en gång observerat löjtnanten, kunde det för
denne icke komma i fråga att fegt springa undan. Med
synbar häpnad studsade herr notarien tillbaka vid den
besynnerliga anblick, som här mötte honom; och i hans drag
målade sig ett uttryck, som tillkännagaf en häftig
sinnesrörelse, den han endast med svårighet förmådde dämpa.
Sedan han dragit ett par djupa andetag, närmade han sig
först löjtnanten, och sade med af harm darrande röst: »Min
herre, hur' skall jag förklara mig detta högst oväntade
sammanträffande? ... Det här liknar nog mycket en
uppgjord <i>tête à tête!</i> ... Eller ...» — »Ber om förlåtelse,
min herre! ... i sådant fall skulle vi väl icke här strax
bakom oss hafva tvenne åsyna vittnen, i hvilka jag för er
får äran presentera ett par af mina vänner, herr Å. och
herr P. Saken är för öfrigt mycket enkel, såsom ni
torde finna, om ni behagar sansa er litet, och kasta en blick
på er frus för tillfället rätt obehagliga belägenhet. Ni
finner hennes kläder genomdränkta och helt chiffonnerade
af en dusch, för hvilken hon i främsta rummet har att
tacka den store kejsaren, Peter I, som anbefallde 
vatten-attrapperna, och dernäst eder sjelf, som oförsigtigt nog
aflägsnade er från henne på denna för tillfället folktoma
plats, sedan ni låtit henne sätta sig på en af dessa små
misstänkta säten, hvilka undvikas af hvar och en
Petersburgare, som är i vattenkonsternas mysterier initierad.»
Vid hennes gälla nödrop, då hon stod omhvärfd af den på
alla sidor instängande vattenväggen, och hvilket hördes af
mina vänner och mig, som promenerade i närheten,
sprungo vi genast fram, just idetsamma hon rusade ut ur den
vådliga klockan, hvilkens effekt för ingen del torde vara
för bröstet så välgörande, såsom den mediko-pnevmatiskas,
utan tvärtom kommer att hos henne verka en allvarsam
influenza, såframt ni inte genast går i författning om, att 
hon får byta om kläder; hvilket här på platsen ej torde
ha sig så lätt.

Temligen skamflat mumlade nu den svartsjuke
mannen: »Men min herre ... hur kunde jag ana ... hade ej
ringaste kunskap om de der skamlösa attraperna! ... och
jag hade lust att stämma alla Rysslands både aflidna och
lefvande furstar inför rätta, för ett sådant nidingsdåd, som
kan komma att kosta min älskade Aurora lifvet!!»

Den sköna frun, som ändtligen hunnit sansa sig, men
hittills tegat, fann nu lämpligt att yttra följande: »Varen
utan fruktan för min helsa, mina herrar; om jag blott
vågade besvära någon af herrarna att skynda ned mot den
hitåt vettande slotts-terrassen, der vår betjent väntar, med
min stora kappa på armen, och att vinka honom hit, så
skulle jag genast gå afsides för att kasta af mig de yttre,
mest nedblötta plaggen, och sedan insvepa mig i den
fotsida, varma kappan; hvarpå vi skyndsamt skulle uppsöka
vår droska, och bege oss hemåt ... ehuru jag ogerna går
miste om den väntade, präktiga illuminationen ... med hvad
mera »<i>behagligt</i>» här ännu kan vara att skåda. Hvad
säger du om det förslaget, min gubbe lille?

Mannen, som tycktes alltmer benägen att godtgöra
sitt förhastade, misstänksamma beteende mot både frun och
löjtnanten, svarade nu helt ömt och deltagande: »Ack, min
skatt lilla, om någon annan utväg kunde påfinnas,
skulle jag alldeles lägga mig emot ditt projekt; ty dels
fruktar jag, att vattnet redan trängt in på dina underkläder, 
så att du löper stor fara att förkyla dig, dels skulle jag
för ingen del vilja beröfva dig ett enda grand af det
nöje, du väntar dig af denna aftons återstående festligheter;
men jag bekänner, att jag står alldeles rådlös i afseende
på ...»

Innan han hunnit fullborda meningen, slog sig 
löjtnanten för pannan såsom en, den der fått en plötslig,
lycklig ingifvelse, och utbrast med synbar glädje: »Mitt
herrskap! ... knuten är löst! ... Jag skyndar till slottet, der
jag har en qvinlig kusin, som innehar en god befattning
vid hofvet; hon är mycket väl försedd med vackra,
moderna kläder, och på min begäran skall hon anse för ett
stort nöje att låna ut det behöfliga på några dagar. Som
hon dessutom till växten i det närmaste öfverensstämmer
med frun, så vågar jag hoppas, att herrskapet ej afslår
mitt välmenta anbud; och får jag tillika nämna, att
omklädning beqvämligen kan ske i en här i grannskapet
belägen parkvaktare-stuga, mot en till husmodren lemnad
skälig drickspenning. Om några minuter är jag tillbaka
med allt det behöfliga, som, varsamt nedlagdt i en större
korg, kan utan allt uppseende hitföras af en mig
åtföljande tjenare. Icke sant? ... herrskapet tillåter? ...»

Hustrun såg frågande på sin man, och efter någon
tvekan svarade han: »Ehuru jag tillstår, att det faller mig
svårt att begagna mig af herr löjtnantens så ytterst
artiga välvilja, kan jag under närvarande kritiska
omständigheter ej se någon dager att undvika detta, utan att
kompromettera det dyrbaraste jag eger på jorden. Jag
underkastar mig derföre ödets stränga lag, och antager
med största tacksamhet min herres sällsporda
tjenstaktighet; såframt nemligen min hustru sjelf ...»

Med en tacksam blick, som hon bjöd till att möjligast
moderera, vinkade frun med handen och sade: »Så gå då,
i Guds namn, herr löjtnant! ... då ingen annan råd
finnes!»

Efter en ganska kort stund var löjtnanten tillbaka,
åtföljd af en uniformerad slotts-tjenare, som af notarien
erhöll en hederlig drickspenning; hvarpå man under
många tacksamhets- och artighets-betygelser åtskiljdes, sedan
vår hederlige löjtnant för det unga paret utpekat det håll,
åt hvilket man skulle gå, för att komma till den
nyssnämnda stugan. Det var nu herr notarien sjelf, som på
armen bar den stora, men ej särdeles tunga korgen.

Vi tre vände oss nu mot den vidsträckta parkens
nedre delar, och under gåendet vankades åtskilliga,
ömsesidigt meddelade anmärkningar öfver vårt äfventyr; hvarvid
vi svenskar tilläto oss, att i försigtiga ordalag gratulera
vår cicerone till hans märkeliga tur, att tag på tag finna
den sköna frun i sin väg, hvarhelst han framgick.

Många steg hade vi ej gått, förrän vår
uppmäksamhet fängslades af en hop längs alléerna uppresta
ställningar, till ungefär samma höjd med de mer än halftannat
sekel gamla träden; och vår förundran öfver denna på en
så festlig dag, som det tycktes, olämpliga belamring af
den vackra parken, ökades ännu mer, då vi vid närmare
påseende, funno en hop mörkklädda figurer i hundradetal
kräla som myror på dessa besynnerliga, i den kolossalaste
skala tilltagna spalierer. Dessa menniskor förflyttade sig
med stor snabbhet allt högre och högre upp, under det de,
hållande i högra handen någonting som liknade en smal
luntstake, hastigt dermed berörde några radtals rangerade
små föremål, hvilkas beskaffenhet man på afstånd ej kunde
skönja. Vi frågade naturligtvis genast vår löjtnant, hvad
detta skulle betyda; men han svarade blott, med en viss
illmarighet i blicken: »Låtom oss gå närmare, så fån I
sjelfve se!»

Vi påskyndade våra steg, och, komne på närmare
håll, funno vi, att allt det nyssomnämnda ej kunde vara
annat än tillrustningar för den mest storartade
illumination, man någonsin kan få se. Ställningarna, som vi nu
funno utsträckta till parkens alla hufvud-alleer samt äfven
anbragta på några fots afstånd från randen af dess många,
dels fyrkantiga, dels runda dammar, bestodo, till deras
solidare del, af starka, i jorden med sina ändar nedgräfde
ribbor, baktill stadgade genom ändamålsenliga stöttor;
tvärtöfver dessa ribbor voro öfverallt starka spjälor, på
lämpligt afstånd från hvarandra, horisontelt fastspikade, och
vid dessa voro åter en otalig mängd smalare och tunnare
spjälor med nubb fästade, på sådant sätt nemligen, att de
bildade, nedifrån marken och ända upp i höjden, de mest
smakfulla, varierade ornamenter och fasoner, allt, efter af
skicklige artister uppgjorda ritningar, och hvilkas, efter
antändningen, herrliga effekt omöjligt kan beskrifvas. I de
tunna spjälorna voro, på ungefär 8 tums afstånd från
hvarandra, ståltrådar instuckna, hvilkas på yttre sidan
rundböjda öglor uppburo små grönaktiga, upptill vidare,
nedåt afsmalnande glas, hvilka innehöllo lys-ämnet (om det
var talg eller olja, kan jag ej bestämdt säga, men tror att
det var det förra), jemte en på ett sinnrikt sätt anbragt
veke. De på ställningarne vigt klättrande karlarne voro
ryska båtsmän, till ett, öfver hela parken, sammanräknadt
antal af 1500 (!), såsom löjtnanten sade oss och
tidningarne sedan allmänt bekräftade; deras närvarande
sysselsättning, som på afstånd föreföll oss så besynnerlig, bestod uti,
att, till förberedande af en ytterst snabb antändning, med
terpentin hastigt bestryka vekarne i dessa lampor, hvilkas
antal, enligt tillförlitliga uppgifter, steg till något öfver
200,000 (!!!) ... man besinne noga det enorma i denna
ziffra: <i>tvåhundratusen!</i> ... hvar, i hela verlden får man
väl se något dylikt?!

Vi fortsatte nu vidare, helt långsamt, vår promenad
genom hela den stora parken; öfverallt sågo vi
förberedelser till den i högsta måtto storartade illuminationen; och
hvar man kom, möttes örat af de förträffliga prestationerna,
från 12 à 15 på olika ställen placerade 
regementsmusikkorpser, hvilkas antal sedermera, efter illuminationens
tändning, ökades ända till 24.

Klockan omkring 6 befunno vi oss åter vid slottet,
der vi togo plats på en händelsevis ledig bänk ofvanom
terrassen. Här hvilade vi oss en god stund, och på vår
cicerone's uppmaning, försmådde vi ej att, likasom
tusentals andra äkta Petersburgare af medelklassen, låta
servera oss med thé af en förbigående försäljare af denna
dryck, hvilket slags kolportörer i hundrade-tal hvimlade
kring hela parken, men förnämligast på den fria slätten
utanför den öfre parkens mur. Att théet i Ryssland är
utmärkt godt, är en allmänt känd sak, och vi blefvo i
tillfälle att erfara, att icke ens den af så simpla
utbjudare presterade varan kunde anses utgöra något egentligt
undantag från den allmänna regeln. Thé kolportörens drägt
är i allmänhet tarflig, någon gång ändå sämre; men på
en så stor festdag som den ifrågavarande hade de
snyggat upp sig så pass, att man i en och annans drägt och
putsade skick till och med kunde varsna ett visst
koketteri. Han bär på ryggen ett stort, med flerdubbla
skynken omveckladt thekök, hvilket han, vid förekommande
utskänkning, med en behändig knyck på axlarna, i
ögonblicket svänger fram under ena armen, med pipen förut,
så att han beqvämligen och utan minsta uppskof kan slå i thé
uti de stora glas, han bär i sitt kring lifvet fästade, kuriösa
bälte. I stället för socker begagnas af gemene man
honing, och någon grädde eller mjölk kommer alls icke i
fråga. Att denna dryck af Ryssarne förtäras i
förvånande ymnighet, äfven af de allra lägsta klasser, måste låta
besynnerligt för hvar och en, som ej på ett eller annat
sätt derom fått kunskap.

När tiden lidit framåt klockan 7, varseblefvo vi med
en viss förundran, att till slottets öfra borggård anlände
en stor mängd ekipager, hvarur herrskaper i gala-drägt
nedstego, och begåfvo sig, såväl som gående festklädda
personer af begge könen, upp i palatset. På tillfrågan lät
oss vår följeslagare veta, att man samlade sig till en stor
fest-bal, hvilken, oaktadt den ljusa årstiden, skulle
inomhus afdansas vid en högst briljant eklärering, hvarvid
samteliga fönster förstängdes med innanluckor. De
utdelade inträdeskorten uppgingo, sade man, till ett orimligt
antal (omkring 7,500, om jag rätt minnes), hvilken
menniskomassa, äfven med den oerhördaste trängsel, ej gerna
kunde rymmas i slottets samteliga salar och gemak;
hvarföre man måste antaga, antingen att ej alla infunno sig,
eller att en betydlig del genast vände om. Vare dermed
huru som helst, så räckte ej dansen längre än till kl. vid
pass half tio, då, förmedelst trenne uppsända raketer,
signal gafs till illuminationens påtändning och som löjtnanten
ville bibringa mig en fast öfvertygelse om, huru man i
Ryssland kan utföra äfven de skenbart orimligaste saker,
sa bad han mig genast se på klockan, för att observera
hvilken undransvärdt kort tid skulle åtgå till antändning
af de tvåhundratusen lamporna.

På ögonblicket begynte åter de mörka
båtsmans-figurernas täflings-klättring på ställningarne, hvarvid de
terpentinbestrukna lampvekarne med en otrolig hastighet läto
sig tändas. Vi rusade genast tillbaka ned i parken för
att på närmare håll beskåda sjöfolkets öfvermåttan
snabba verksamhet, och då de sista lamporna blifvit tända, såg
jag åter på klockan, och fann med häpnad att endast —
— 12 (säger tolf!!) minuter åtgått!

Nu var tiden inne att rätt njuta af ett <i>non plus
ultra</i> af jordisk herrlighet! Visserligen hade jag, vid
åsynen af förberedelserna, sökt göra mig en föreställning om,
huru allt detta skulle taga sig ut i brinnande tillstånd,
men fann nu, att verkligheten i hög grad öfverträffade
allt hvad äfven den lifligaste inbillningskraft kunnat
måla. Hvem förmår beskrifva den utomordentligt sköna
effekten af alla dessa, på hundrafals olika sätt med den
fullkomligaste symmetri och den mest artistiska smak utförda
mästerverk! ... hvilken öfverväldigande effekt än
ytterligare fördubblades genom afspeglingen i dammarnas vatten.

Skulle någon anmärka, att en nordisk sommarafton,
vid ofvannämnda timma, ej gerna kunde vara fördelaktig
för en illumination, så svara vi, att de höga trädens täta,
lummiga löfverk, med den bakom befintliga skogen,
väsendtligen bidrog till en dunkelhet, som redan vid 10-tiden var
tillräcklig, och som naturligtvis ända intill midnatten
alltmer ökades.

Sedan vi under vidpass en timmas tid beundrande
vandrat omkring mellan det ljushaf, som öfverallt omgaf
oss, och på samma gång njutit af den ypperliga, från alla
håll frambrusande regements-musiken, befunno vi oss åter
helt nära slottet. »För all del!» utropade då vår
löjtnant, »jag hade sånär glömt att fästa herrarnas
uppmärksamhet på den fördelaktiga stegring i vattenkonsternas
effekt, som nu ter sig vid den bländande illuminationen,
hvilken dock här visar sig i en annan genre än i parkens
alléer! Låt' oss bese detta!»

Naturligtvis voro vi genast beredda att följa
uppmaningen. Redan hörde vi det starkt plaskande ljudet af
den stora vatten-strålens fall, och snart stodo vi åter på
samma plats nedanför bassinen, der vi på förmiddagen
fattat posto. Skön var anblicken vid solskenet, men vida
präktigare tedde den sig nu. Hvad som förut varit
silfver, var nu guld. Ej allenast från balustraden ofvanom
terrassen spred sig ett starkt ljus-sken, som bröt sig mot
det spelande vattnet, utan äfven rundtomkring bassinens
kant voro talrika lampor af större dimensioner placerade.
Löjtnanten hade rätt; anordningarne på slotts-sidan,
framför oss, voro verkligen af helt annan beskaffenhet än i
parkens alléer; men på den motsatta, bakom oss, hade de
ändå ett visst slägt-tycke med den öfriga illuminationen;
ty der voro ett slags bågformiga ställningar uppsatta,
hvilka, ju längre bort, desto högre upp, hvälfde sig öfver
kanalen, hvilkens bräddar derjemte, till hela deras längd,
voro fullsatta med låga marschaller. Mot dessa detacherade
ställningar voro också en mängd lamp-spjälor fästade,
bildande symmetriska, vackra ornamenter, nu tecknade i
lågor och visande sig för ögat så, som om de tillhopa
utgjort en enda högrest eld-façad, under hvilkens nedersta
hvalfbåge man, äfven från vår ståndpunkt, kunde skönja
finska vikens vatten.

Men ännu hafva vi att söka ge en idé om den
måhända originellaste anblicken vid hela illuminationen:
Läsaren torde påminna sig, att vi, vid beskrifningen af
vattenkonsternas effekt på förmiddagen, omnämnde en serie af
basrelief'er, hvilka, applicerade mot slotts-terrassens
marmor-afsatser, skönt framskimrade genom klara
vatten-skifvor; vi tillägga nu, att mellan dessa sednare och
basrelief'erna voro på afsatsernas marmor-planer brinnande,
klara lampor placerade, vid hvilkas starka sken dessa 
halfupphöjda, starkt förgyllda taflor, sedda tvärtigenom det
tunna, jemnt nedströmmande vattnet, presenterade sig på
ett sätt, som på en gång väckte häpnad och förtjusning.

<table o c><td>————</table>

Klockan var nu elfva slagen på qvällen, och min
kamrat erinrade mig om, att vi borde i ganska god tid
infinna oss vid landningsbryggan, för den alltför möjliga
händelse, att ångbåtskaptenen kunde, nu likasom på
morgonen, finna sig föranlåten att före den bestämda tiden
lägga ut. Jag instämde fullkomligt i hans åsigt, men
föreslog likväl, att vi, i anseende till tröttheten, skulle ge
oss tid att några minuter sitta ned på en närstående bänk.
Så skedde ock; men knappast hade vi tagit plats, förrän
jag märkte, att vi voro blott två, icke tre, såsom nyss
förut. Vår löjtnant hade således — hvem vet af hvad
skäl? — behagat lemna oss; men som han dervid ej sagt
oss ett ord till afsked, utan så godt som smugit sig ifrån
oss, trodde min vän att han ofelbart skulle komma snart
tillbaka. Dock, sedan vi väntat i tio minuter, utan att se
till honom, beslöto vi att bege oss af utan honom, men
ansågo oss dock ej behöfva på genaste väg skynda ned till
bryggan, utan ega tid att först göra en liten afskeds-sväng
i parken, der de skådelystna ännu böljade i stora massor.

Komna till ett ställe, der en mindre belyst afväg
ledde till höger från en af de breda, uti illuminationens
fulla prakt skimrande alléerna, stannade vi litet, just vid
afviknings-vinkeln, och lutade oss mot en der befintlig,
lägre men stadig trä-barrièr af blott några fots längd åt
hvardera hållet, och hvilkens ändamål eller behöflighet vi
ej kunde inse.

Knappast hade vi der stått i två minuter, förrän vi
fingo se vår löjtnant hastigt stiga fram emot oss med de
orden, »Passen på, god' herrar! ... här kommer strax en
kejserlig familje-wurst <footnote>I händelse någon af våra läsare ej skulle förut känna det, få
vi upplysa, att detta är ett slags långt och för vändning mycket ovigt
åkdon, hvars sits utgöres af ett enda fortgående stoppadt säte, derå
man sitter med ryggarne mot hvarandra, hållande fötterna på långa
fotbräden.</footnote>, deruti förmodligen äfven eder
prins medföljer för att åkande beskåda illuminationen. Här

gäller att rangera sig tätt utmed väg-kanten, för att ej
bli klämd i folkträngseln. Maken eder hitåt, och det rätt
fort! ... just der vid staketet skulle något obehag
möjligast kunna hända eder!»

Sagdt och gjordt; utan att ge oss tid att svara eller
anmärka något om vår cicerone's plötsliga flykt uppe vid
slottet, efterkommo vi genast det onekligen ganska
förnuftiga rådet. Och det var hög tid; ty i detsamma hade
wursten, försigtigtvis förspänd med en enda kolossal häst,
hunnit midtframför oss, och vi märkte på tömmarnas
maniement, att här var fråga om att taga af — Gud vet af
hvad orsak! — inpå den smalare allén åt höger. I
åkdonet suto omkring 20 personer, bland hvilka vi, vid
lampskenet, kunde midt i wursten igenkänna prins Oskar. Men
just i detsamma svängningen var till en del verkställd,
fingo vi se en herre och en dam, kommande från
sido-vägen, med tydlig afsigt att hasta om hörnet innan vådan
blefve för stor. I detta kritiska ögonblick ropades af flera
röster tätt invid oss: »Tillbaka! ... för Guds skull,
tillbaka!» Mannen gjorde i ögonblicket en sats bakut, och
ropade till fruntimret: »Så följ då med, i Jesu namn!»

Men det var för sent. Öfverväldigad af
förskräckelse, förmådde hon ej nog hastigt komma undan, utan
hennes högra ben blef inklämdt mellan staketets nedra, mera
utstående del och wurstens fotbräde. Af flera personer både
inom och utom åkdonet ropades ett dundrande: Håll!!!...
accompagneradt af ett hjertskärande anskri från mannen,
som hastigt blifvit undanträngd och inblandad bland
folkhopen. Qvinnan deremet förmådde, i sin förfäran, blott
utstöta ett doft suckande ljud, idet hon i sin rådlöshet
ögonblickligen fick den ingifvelsen, att med sin venstra,
lediga fot klifva in i åkdonet. Den kloka hästen hade, lika
mycket till följe af instinkt som af tömmarnas 
tillbakaryckning, i blinken stannat, hvarpå den kejserliga kusken
strök några tum. Den andra foten var nu också fri, men
så illa klämd, att fruntimret, som sökte draga den uppåt,
ej kunde rätt stödja derpå; hon föll framstupa in i
åkdonet, och kom — — — hur' skola vi kunna utsäga
det?!... hon kom midt i famnen på prins Oskar!...
och som han, vid det starka lampskenet, förmodligen
genast märkte att han led ett slags öfverfall af en qvinna,
som, oaktadt sin ytterliga blekhet, var utomordentligt skön,
så blef hans första yttring ett begynnande skratt och ett
armarnas öppnande för att omsluta den fallande; men
begge delarne hämmades i upprinnelsen genom en hastigt
varnande, lindrig knuff i sidan, gifven af den bredvid 
sittande grefve Brahe, som förmodligen, och det med rätta,
ansåg att den känslige fursten var på vippen att förgå sig
inför flera höga personer. Också behöfdes det blott denna
visa maning för att ögonblickligen återkalla honom till
ordningen. Lyckligtvis hade fruntimret, som,
igenkännande hvem hon hade framför sig, genom en plötsligt
åkommen nervryckning förmådde resa sig, nog krafter qvar, att
icke genast svimma och falla baklänges ur åkdonet.
Excellensen, som såg hur' hon vacklade, reste sig fort och
fattade henne vid handen, idet han frågade: »Är ni sårad,
min nådiga?» — »Ja, svarade hon med qväfd stämma i det
hon pressade sin krampaktigt sammanslutna högra
knytnäfve hårdt mot sitt hjerta; »ve mig! ... jag har fått ett
svårt sår!!» — Och nu kom svimningen. Utan att Brahe
kunde hindra det, tog hon öfverbalansen och föll utom
åkdonet ... Gud i himlen! ... skulle hon då krossas mot
marken? ... skulle den vidriga skandalen drabba henne,
att i fallet få sin drägt derangerad på ett för
anständigheten sårande sätt!?... Eller — — — Nej, mitt
herrskap; intet af allt detta! ... ty strax utmed åkdonet stod
någon, som under hjertklappning följt hela det äfventyrliga
förloppet, och denne någon, som var — — — hvem tror
ni väl? — — ingen annan än vår ryska löjtnant!...
mottog nu den fallande helt varligt i sina utbredda armar.

»Kör! ... kör genast!!» ropade en sträng röst ur
wursten. Och flinkt bar det af.

Min kamrat och jag, som stodo tätt bakom löjtnanten,
fingo nu, till vår ytterliga häpnad, höra honom utbrista i
samma exklamation som vid händelsen med den der
vatten-attrapen i parken: »Gud i himlen, det är ju hon!»

Man föreställe sig, under hvilken besynnerlig
sinnesrörelse vi åhörde detta utrop och strax derpå i den
afsvimnade igenkände fru Aurora — — —stein. Huru
förklara denna envisa ödets nyck, som för andra gången
inom några timmar bragte vår löjtnant i snart sagdt 
uppenbar nödvändighet att bistå, ja, rädda denna färtjusande
qvinna, hvilken, enligt all sannolikhet, hade på hans
hjerta gjort ett djupt intryck! ... Dock skall läsaren snart
blifva i tillfälle att inse, det häri snarare låg en Guds
skickelse, än en blind slump.

Alla tre hjelptes vi nu åt, att på gräsmarken strax
inom de närmaste träden vackert nedlägga den sjuka,
hvilkens sanslöshet ännu fortfor. »Hur' skola vi få litet
vatten att bestänka hennes ansigte med? ... sade löjtnanten i
ömt bekymrad ton. — »Sådant skall jag strax anskaffa! ...»
svarade jag; ty jag bär alltid på mig ett läder-glas då
jag beger mig åt landet.» — Ock dermed skyndade jag
till närmaste dam, för att upphemta en liten vattenportion
som väl ej kunde duga att dricka, men var rent nog till
ifrågavarande ändamål. Under tiden höll min kamrat
ögonen ständigt fästade på den plats, der notarien hade
blifvit undanträngd från sin fru men förgäfves; han
syntes ej till. Vid min återkomst användes vattnet, till sista
droppan; jag hemtade mer, men våra bemödanden förblefvo
utan påföljd. Då utbrast löjtnanten, i det han vred sina
händer: »Skall jag då bli olycklig nog att se henne dö
här, utan all mensklig hjelp! ... jag är ej mer i stånd att
tänka en redig tanke! ... bistån mig med edra råd, mina
herrar!» — »Efter hennes man synes vara alldeles
försvunnen, och troligen rakat ut för något besynnerligt
äfventyr,» yttrade jag, »så är mitt råd, att vi ej längre
här förbida hans ovissa återkomst, utan söka skaffa ett
åkdon, hvari frun kan nedforslas till bryggan, för att af oss
medtagas på ångbåten, och, efter ankomsten till staden, i
en annan droska föras till sitt hem.» — »Ett godt råd!...»
utropade löjtnanten. »Jag vet hvem som är notariens
husläkare, och till honom vända vi oss genast. Men hvar
taga ett åkdon här, nu i en hast?» — »Gud ske lof» ...
afbröt min kamrat; »der åka ett par bättre herrar förbi
uti en droska! Här finnes ingen annan råd, än att
anropa bildade menniskors hjelpsamhet. När de få höra
hvarom fråga är, så tror jag nog, att de för en stund
öfverlemna sitt åkdon. Jag skyndar till dem!»

Som jag på kort afstånd följde min vän, så blef jag
snart vittne till följande samtal:

»Ursäkten, mina herrar! ... en alldeles oförmodad
händelse nödgar mig åsidosätta all grannlagenhet, och,
ehuru obekant, bedja om, att få tala några ord vid
herrarna.»

Den ene af dem, en ovanligt vacker, några och
trettio års man, svarade helt glädtigt: »För all del, min
herre, tala! Jag är just nyfiken att höra eder framställning.»
— »Det är fråga om att få på en qvarts timma
disponera öfver herrarnas ekipage, för att till ångbåten nedföra
ett fruntimmer, som ligger afsvimmadt i gräset, här nära
intill.» — »Kunde visst låta sig göra», svarade den andra
herrn; men säg oss först: är hon vacker?» — Ehuru denna
fråga just ej synes höra till saken, som är att bistå
en lidande medmenniska, så vill jag dock besvara den, och
<i>kan</i> sanningsenligt göra det med ett det superlativaste
Ja! ... ty hon är utan tvifvel en af de största skönheter
i hela Petersburg.» — »Det vare nog!» återtog den
förstnämnde herrn. »Men hvem är hon då? .. hvad heter
hon?» — »Hennes namn är — — —stein, en 
embetsmant-fru.» — »Herre, hvad säger ni? ... detta namn! ...
Fort fram med dopnamnet! ... hon må väl inte heta
Aurora heller?!» — »Precist så!» — »Nå, vid alla
helgon! ... är icke detta en Guds skickelse, så vet inte jag!
... Jag är ju hennes köttslige broder! ... som kom
resande till staden i går qväll, och idag på morgonen sökt
min svåger; men fick höra att herrskapet begifvit sig hit
ut. Aldrig i mitt lif har det så mycket fägnat mig att
vara medikus som nu! Jag är hospitals-läkare i R*, och
på ögonblicket springer jag ur droskan för att taga reda
på min älskade systers tillstånd. Men säg mig i korthet,
hvad det kommit åt henne? ... Eller ... jag väntar väl
hellre tills jag får höra det af hennes egen man, som nu
helt säkert står tröstlös bredvid henne.» — »Hennes man?!
... ack, min herre, om ni visste ...» — »Hvad för slag?
... hur' menar ni?» — »Han har för en qvarts timma
sedan försvunnit!» — »För dj......n i våld! ... hvad
hör jag! ... har han öfvergifvit sin förtjusande hustru?»
— »Min herre, ögonblicken äro dyrbara, tillåt mig spara
med alla förklaringar tilldess ni lyckats bringa eder syster
till sans.»

Något förbluffad öfver att se en ung militär ensam
vid sin systers sida, hade doktorn litet svårt att behålla
kontenansen; hans ögonbryn rynkades, och som en blixt
flög den tanken genom hans hufvud, att denne förmodligen
var egentliga orsaken till mannens försvinnande; men han
beherrskade sig strax åter, och, efter en liten knapphändig
helsning, skyndade han att framtaga sina luktflaskor, dem
han alltid bar på sig.

Efter en kort stund återfick hon småningom sansen.
Löjtnanten drog sig något tillbaka, och äfven vi begge
höllo oss på behörig distans. Hon stirrade rundtomkring
sig, och drog en djup suck. Några ögonblick sednare
sade hon: »Hvar är jag? ... Och hvar är Oskar? ... ack.
den som fått dö vid hans bröst!»

Häpen öfver detta besynnerliga tal, anade han att
hon börjat yra; lutande sig genast ned för att undersöka
hennes puls, fann han sin förmodan bekräftad; hon hade
redan stark feber. Nu sade han halfhögt till henne: »Du
talar om Oskar ... han är ju här vid din sida» (han
hette nemligen sjelf också Oskar)! Men hon tycktes ej rätt
fatta, hvem som tilltalade henne.

Derpå reste sig doktorn, närmade sig oss och sade:
»Det här bär sig icke längre, mina herrar; droskan
måste köras hit, tätt intill vägkanten, och vi hjelpas åt att
bära henne upp i åkdonet, så att hon kan bli varsamt
förd till ångbåten.» — Jag vinkade åt den herrn, som
satt qvar i droskan; han befallde kusken att köra fram.
Doktorn talade nu sakta ett par ord till sin följeslagare,
denne steg genast ur, och med all försigtighet förde vi den
sjuka upp i åkdonet, der hon väl omhöljdes med brodrens
vida kappa; hvarvid denne hviskade till mig: »Hvem är
den der militären, som nu står på afstånd, med en så
mystisk hållning?» — »Min herre,» svarade jag, »det är en
aktningsvärd löjtnant, som är närmaste granne med eder
herr svåger; en mycket välvillig person, som under denna
dags besynnerliga äfventyr gjort edra anhöriga ganska
vigtiga tjenster. Men, vidare härom då vi ostörde kunna få
talas vid.» — »Ni lofvar således att i morgon lemna mig
vidare upplysningar?» — »Jag skall bjuda till.
Emellertid råder jag er att icke visa er ovänlig mot löjtnanten;
han förtjenar det för ingen del.»

Doktorn gick nu emot löjtnanten, som hade närmat
sig, tog honom vänligt i handen och sade: »Jag tackar
er! ... jag hör att ni varit de mina till vigtig nytta.» —
»Jag har blott fyllt min pligt mot aktningsvärda
medmenniskor, som råkat i oförskylld förlägenhet.» — »Skulle ni
då vilja öka er godhet med ännu en tjenst?» —
»Oändligt gerna!» — »Som det är troligt att min svåger,
hvilken förmodligen genom någon obehaglig händelse blifvit
ryckt från sin maka, snart nog kan hit återkomma, för
att här söka henne, så går det icke an att vi alla nu
redan öfverge denna plats, utan han bör här finna en
bekant, som kan ge honom upplysning om hans hustrus
beklagliga tillstånd, samt om hennes nödtvungna återresa
sjöledes, i sällskap med hennes hitkomne bror. Åtager ni er
detta uppdrag, så föreslår jag er, att mot morgonen
antingen i min droska och i sällskap med min vän
återvända till staden, eller ock att resa med en kl. 3 afgående
annan ångbåt. Under edert posterande här skulle då min
vän hålla eder sällskap, tilldess det blir lagom att
återvända till staden.»

Ehuru vi begge, som voro något litet initierade i
löjtnantens hjertemysterier, tydligen kunde märka, att han
gjorde våld på sig för att underkasta sig försakandet
af hemresan i den sköna fruns närhet, så svarade han
ändå, med temligen lyckad förställning, att han med
särdeles nöje åtog sig det ifrågavarande uppdraget. Doktorn
tackade, och satte sig upp i droskan bredvid systern; vi
begge följde efter till fots, och doktorns vän, jemte
löjtnanten qvarstannade på vakt.


Klockan var nu nära half ett, och vid var ankomst
till stranden, gafs redan den första ringnings-signalen till
affärd. Med knapp nöd hann doktorn öfvertala kaptenen
att taga såväl honom som den sjuka systern ombord, samt
at henne cedera sin egen hytt, allt mot en vältalig
handtryckning af, såsom jag tyckte af sedelns färg, 25 rubel.
Såsnart båten lagt ut, återfördes droskan af körsvennen.

Natten var särdeles lugn och vacker, och fullmånen
speglade herrligt i vattnet sitt blida anlete; men trängseln
på däck var odräglig. Doktorn stannade inne hos sin
syster, och vi, som för det mesta höllo oss nära hyttens
dörr, kunde tydligen höra hennes yrande tal, hvarvid
namnet Oskar litet emellan förekom.

Då i det närmaste alla Petersburgs åkaredroskor
voro upptagna för Peterhofs-excursioner, och i sjelfva verket
också varit för tillfället mindre behöfliga i den nästan
folktoma staden, så funno vi vid ankomsten till kajen endast
ett par, tre sådana, hvilka voro tingade. I denna
förlägenhet hittade min vän på råd. Som han igenkände
Generalkonsul Sterky's ekipage och körsven, som just nu kom
ned till landningsplatsen för att hemföra den förres fru till
hennes hem (i Wasili-ostrow's åttonde linie <footnote>I denna stadsdel är ej fråga om, att gifva tvenne husrader,
med mellanliggande rymd, namnet gata, utan man räknar hvarje
husrad för sig, under namn af <i>linie;</i> hvarje gata utgöres sålunda af två
linier, men, eget nog, så irreguliert, att 2:dra och 3:dje linien
bilda <i>en</i> gata, 4:de och 5:te <i>en</i>, o. s. v.</footnote>, så tog han
sig dristighet till, att genast oförmärkt öfvertala kusken,
att efter fruns hemforslande skyndsamt återvända till
ångbåten, för att till —gatan skjutsa en sjuk
embetsmanshustru, som var bekant i General-konsulns hus. Karlen
prutade emot i början, men dugtiga drickspenningar hjelpte, 
hvilka han knappast hunnit nedstoppa, förrän konsulinnan
visade sig på däck.

Som vår ångbåt hade lagt till strax ofvanför den
majestätiska peristil-uppgången till det väldiga och ståtliga
palats, som vanligen här kallas <i>Berg-korps</i>, nära stranden
af Wilhelms-ön, så hade man blott några stenkast att
fara, för att komma till 8:de linien; hvarföre ock herr
Sterky's körsven inom 10 minuter var tillbaka.

Den instängda, upphettade luften i kaptenens lilla hytt
hade förvärrat fru — — —steins tillstånd; blossande af
den häftigaste feber utbars hon derifrån; men så
välgörande verkade den yttre, svala morgonluften, att hon
knappast hunnit uppbäras i vagnen, förrän febern började gifva
sig litet, och då vi kommit till porten af hennes boning,
hade yrseln så pass aftagit, att hon icke mer
komprometterade sig genom några utrop, som berörde det der höga,
för tillfället olycksbringande namnet. Sin egen mans namn
hade hon under hela färden blott en enda gång nämnt,
såsom hennes bror sedan berättade; hvarföre han ock helt
och hållet undvek att sjelf föra det på tungan. Doktorn
hade anmodat mig och min vän att medfölja i vagnen.

Portvakten och hans hustru, som hela natten vakat
under förbidan af herrskapets återkomst, och som nu
hastade ut på gatan, grepos af den högsta bestörtning, då
de sågo sin matmor hemkomma i ett sådant tillstånd, och
till på köpet <i>utan</i> sällskap af sin man; men deras
frågor om orsaken afböjdes genast af doktorn, med så
mycket mera skäl, som han sjelf ännu saknade alla
upplysningar om förhållandet. Han vinkade betydelsefullt med
handen, och sade halfhögt: »Lugnen eder, god' vänner! ...
jag är läkare, och en den sjukas broder; ni måste nu tills
vidare i allt lyda mina föreskrifter. Att börja med, ber
jag er genast bära hit en beqväm fåtölj, i hvilken vi skola
placera frun, för att sålunda uppföra henne till hennes
sofrum. Då detta var verkstäldt, gingo doktorn och vi in i
nästa rum, sedan han anbefallt fruns kammarpiga att, med
biträde af sina medtjenare, på det varligaste afkläda
matmodren, så godt sig göra lät under fortfarande yrsel, och
att lägga henne till sängs samt springa till apotheket
efter en viss feberdryck, hvartill han i hast tecknat recept.

Efter vid pass en qvarts timme anmälde
kammarjungfrun, att allt nu var utfördt efter gifven befallning;
hvarefter doktorn egnade hela förmiddagen åt sin systers
trogna skötsel och vård, hvartill äfven hörde ett flitigt
baddande af hennes skadade ben, med kalla omslag.
Emellanåt skakade han på hufvudet och sade: »Det här ser
alltför betänkligt ut! ... Att döma af vissa symptomer,
skulle jag tro, att någon helt annan sinnesrörelse än den
genom mannens försvinnande verkade, spelar största rolen
i denna besynnerliga tragedi.

Genom dessa ord föranlåten, att nu göra allvar med
den upplysande berättelse, jag dagen förut blifvit anmodad
afgifva, vände jag mig till doktorn med de orden: »Om
min herre nu täcktes aflägsna alla obehöriga vittnen, så
skall jag bjuda till, att så kort som möjligt meddela er
vissa saker och förhållanden, hvilka för eder, såsom
interesserad läkare, äro nästan oundgängliga under
närvarande omständigheter.» — »Bra' taladt!» svarade doktorn;
jag är beredd att höra er.»

Men just som jag ämnade börja, fattade min kamrat
sin hatt och sade: »Ursäkta, herr doktor! ... vigtiga
göromål kalla mig härifrån; men jag hoppas att min kamrat
sedermera skall låta mig få kännedom om förloppet af den
ädla patientens sjukdom, efter jag nu engång blifvit så
oförmodadt och oförskyldt inblandad i hennes öden.» —
»Det kan naturligtvis ej komma ifråga,» svarade doktorn,
»att jag skulle vilja hindra er i edra affärer; men om ni
vid tillfälle finner för godt att titta upp till mig, så är
ni välkommen; och jag tackar er för edert uppriktiga
deltagande.»

Sedan min kamrat aflägsnat sig, företog jag den i
sanning rätt kinkiga berättelsen om hvad som i min
personliga närvaro passerat med fru — — —stein, och dolde
ej engång mina tankar om de hemliga känslor, som jag
anade hafva uppstigit i hennes hjerta; dock bad jag doktorn
på det enträgnaste, att, i händelse af min berättelses
meddelande till andra personer, noga utesluta allt, som på
något sätt kunde väcka uppseende eller kompromettera ett
så i all måtto aktningsvärt fruntimmer; hvilket han ock
med handslag lofvade.

En stund efter det denna min rapport var afgifven,
och, som det tycktes, af doktorn tankfullt begrundad,
knackade det på salsdörren, och vår löjtnant inträdde. Vi
gingo honom till mötes, och knappast hade han hunnit helsa,
förr än han, med oroligt frågande min yttrande: »Hur' i
Herrans namn står det nu till med frun?» — »Jo, min
herre,» svarade doktorn; »med henne är det högst
betänkligt; hon ligger i häftig feber.» — Löjtnanten bleknade,
men sade på en stund ej ett ord. Doktorn ville bjuda
honom frukost, men han betackade sig. Sedan han en qvarts
timma sutit orörlig på en soffa, sade han plötsligt:
»Herr dokter, jag har någonting vigtigt att meddela er.
Först måste jag dock framföra eder väns helsning; han
hade ej tid att nu följa med hit, men kommer troligtvis
mot aftonen. Vill ni tillåta att denne min nye bekanta,
som är initierad i de senare dagarnes besynnerliga
tilldragelser, blir närvarande vid afgifvandet af min hemska
rapport?» — »Mer än gerna, min herre, helst jag redan
fattat ett visst förtroende till denne man.»


Sedan löjtnanten dragit ett par djupa suckar,
meddedelade han följande:

»Under det jag väntade på eder körsvens återkomst
från bryggan, hade jag märkt, att folkmassorna i parken
någorlunda skingrat sig, så att jag tydligen kunde se,
huru tvenne af lägsta klassens polismän (ett par s. k.
<i>Budotschnick's</i>), gingo af och an just på den plats, der eder
svåger, såsom ni nu förmodligen hört af denne herre, blef
så hastigt inryckt i trängseln. Jag gick derföre dit öfver,
för att möjligen, genom fogligt framställda frågor, utleta,
huru det vid hans försvinnande tillgått, och hvart han
kunde hafva tagit vägen. Att jag inledde samtalet med
att gifva dem begge en jemförelsevis hederlig
drickspenning, det faller af sig sjelft för hvar och en, som
någorlunda känner den ryska folkkarakteren. De begynte nu,
med liflig hastighet, språka begge om hvarandra, ibland på
samma gång; och sedan jag måst göra flera frågor om
åtskilligt, som i deras framställning var oredigt, fick jag
ändtligen följande klart för mig: »Strax efter den der
fina, tyska herrns inskuffande bland folkhopen, som var
orimligt sammanpackad, hade han, under sina bemödanden
att komma lös, börjat utdela knuffar och sparkar till
höger och venster, ty han tycktes vara mycket uppbragt; och
då han, som litet emellan tittade åt det håll, der den
kejserliga wursten höll stilla, blef varse att en karl bar ett
fint fruntimmer i sin famn inåt skogen, utan att hon
syntes göra det ringaste motstånd, blef han alldeles ursinnig;
han höjde sin knutna näfve hotande i vädret, hans mun
fradgades och han gaf ifrån sig ett hemskt ljud, snarlikt
ett vilddjurs rytande. Men ej nog dermed, utan då vi ville
hålla honom fast, emedan han tycktes hafva mistat
förståndet, så öfverföll han oss med hugg och slag. Vi
hvisslade då i våra signalpipor, och fingo sålunda hastig
hjelp af minst ett halft dussin kamrater, anförda af en
förman; men Tysken <footnote>På ryska: <i>Nemez</i>, med hvilket ord den obildade Ryssen
benämner <i>alla</i> utländingar.</footnote> aktade ej antalet, utan fortfor i
sin ursinnighet att våldföra sig ej allenast på oss, utan ock
på vårt befäl. Detta kunde man ej längre fördraga, utan
vi arresterade honom och satte honom i en droska för att
till en början föra honom till ett i en slottsflygel
inrättadt, tillfälligt <i>Corps-de-garde</i>, der han uppförde sig så
vildt, att handbojor måste påsättas; och då vi sedan, kl. 5
på morgonen, anträdde vår marsch till staden, till ett
antal af 500 man, blef han upplyftad på vår åtföljande tross
och der fastbunden. Efter ankomsten till Petersburg
öfverlemnades han i polisens våld; och hvad man sedermera
med honom företagit, det känna vi alls icke. Bestämdt
måste mannen i en hast blifvit galen, annars kunde han
ej gerna varit så oregerlig som han var.»

Doktorn slog ihop händerna af smärtfull häpnad, och
förmådde på en lång stund ej säga ett ord. Slutligen
utbrast han: »Detta blir i sanning en alltför hård pröfning
för mig, som kommit hit i hopp att här, i nära
anförvandters krets, få tillbringa några riktigt lyckliga dagar! Men
hvad är ändå mitt öde för ett lappri mot dessa begge
makars djupa olycka! ... i synnerhet om det skulle bekräfta
sig, att min svåger blifvit vansinnig, hvilket lätteligen
kunde vara en följd af så ovanligt häftiga sinnesrörelser, så
mycket mer som svartsjukan uppenbarligen blandat sig deri!
Dock ... här gagnar till ingenting hvarken att sörja eller
gå fåfäng! Här måste handlas ... och handla <i>vill</i> jag!»

Nu rusade han upp från stolen och ringde häftigt på
en klocksträng. En piga inkom genast, och henne gaf han
befallning att springa till herrskapets husläkare, och bedja 
honom skyndsammast infinnna sig. Hon gick; och han
begynte nu häftigt gå fram och tillbaka i salen, under det
han litet emellan tittade in i sängkammaren genom den på
glänt stående dörren, för att ge akt på den sjuka.
Mellan oss tre vexlades på en god qvarts timma intet ord.

Men nu inträdde husläkaren, som med förvåning här
fann helt andra personer, än dem han väntat sig. Vår
doktor gick emot honom, fattade helsande hans hand och
sade: »Ni finner här en af de plötsligaste och ödesdigraste
vexlingar, som kunna drabba ett par förut helt lyckliga
dödliga! Jag får i min egen person för er presentera en
resande embetsbroder, och tillika en husets nära anhörig,
enda brodren till fru — — —stein, som igår häftigt
insjuknat vid Peterhof. Jag har redan ordinerat de medel,
jag ansett lämpliga; men som jag nu för en ytterst vigtig
angelägenhet nödgas aflägsna mig på minst en timme,
kanske två, så vågar jag tillspörja er, om ni skulle vilja
hafva godheten stanna hos min syster under min frånvaro,
helst hennes man, genom en oväntad händelse, blifvit
urståndsatt att för tillfället infinna sig i sitt hem.»

»Min herre,» svarade husläkaren, »jag finner ej ord
för att beskrifva till hvilken grad det smärtar mig, att
förnimma dessa ädla menniskors belägenhet så alldeles
förändrad; äfvensom jag på det hjertligaste beklagar eder
egen smärta. Var viss, att jag både nu och sedan skall
göra allt hvad i min förmåga står, för att motsvara det
förtroende som, lemnadt af en embetsbröder, alltid är
dubbelt dyrbart!» — »Ni stannar således? ... Jag tacker er,
och skyndar att uppfylla en helig pligt. Dessa begge
herrar må presentera sig sjelfva; vår bekantskap är helt ny,
och i detta chaos af sällsamma äfventyr och upprörande
känslor har jag ännu ej kommit mig före, att fråga deras
namn. Förlåt min brådska! ... min oro är till det högsta
stegrad! Farväl!»

Doktorn begaf sig direkt till stadens polismästare.
För dennes öron hade ännu ingenting kommit, om den å
Peterhof skedda arresteringen; men då han tillfrågade en
af sina underordnade, framlemnade denne en rapport, som
visst i det närmaste öfverensstämde med hvad vår löjtnant
hört berättas, men var affattad i så skarpa och sårande
ordalag, som om det varit fråga om en vanlig missdådare.
Ingen hade väl ännu fått reda på, hvem den fängslande
mannen var; ty vid arresterings-tillfället hade olyckligtvis
ingen enda tysktalande person funnits i hans närhet; men
doktorn hade ändå väntat sig, att man med någon smula
humanitet skulle behandla en bättre person, som endast
under ett utbrott af temligen rättmätig harm och vrede
råkat förgå sig; och då han derom dristade sig skjuta ut
några försigtiga ord till polischefen, blef han rätt
förvånad öfver, att af honom erhålla följande svar:

»Ack, min bäste herre, det märkes tydligen, att ni
ej har något begrepp om våra stränga rättsprinciper här
i Ryssland! Och hvem tror ni väl skulle våga lägga
fingrarna emellan, blott af aktning för en fin rock, då man i
öfrigt ej har minsta hum om den ifrågavarande personens
qualification? ... hvem skulle, säger jag, drista göra sig
skyldig till mannamån eller anseende till personen, då vår
egen kejsare, den stormäktige Nikolai Pawlowitsch <footnote>Det är i Ryssland ett nationelt bruk, att kalla äfven de högst
uppsatta personer på samma sätt som man i Sverige gör med
allmogen: har fadren dopnamnet Anders och sonen heter Fredrik, så
kallas han helt simpelt Fredrik Andersson; så ock i Ryssland med
sjelfva kejsaren; t. ex. Nikolai Pawlowitsch (d. v. s. Niklas
Pålsson).</footnote>, sjelf
ända till obeveklighet sträcker sin orubbliga rättvisa, på 
hvilken vi nyligen haft ett det mest slående exempel, som
jag i korthet vill omtala för er: Mot slutet af förliden
vinter hände sig, att man en natt fick höra ett rysligt
stoj och oljud på en af Petersburgs förnämsta gator, samt
ett flere gånger upprepadt klingande af glasrutor. De
slogo nemligen sönder ett betydligt antal gatulyktor.
Nattväktarne signalerade med sina hvisselpipor, och en
temligen ansenlig polis-styrka sammankom. Det befanns då, att
fredsstörarna, ja, våldsverkare, voro en hel hop
öfverlastade militärer, mest löjtnanter af adlig börd, hvilka tyckte
sig kunna saklöst tillåta sig detta lilla oskyldiga nöje. Då
man gjorde min af att arrestera dem, satte de sig till
motvärn, och flere af dem buro händer på ordningens
upprätthållare. Värst bland dem betedde sig en furste-son af
mycket förnäm och ansedd familj; han lärer till och med
dragit värjan mot en polisman af högre rang. Slutligen
lyckades man fängsla ungefär halfva antalet, och de öfriga
togo till schappen. Redan följande dag visste kejsaren af
alltsammans och befallde en mycket sträng ransakning; de
brottslige dömdes till degradation; såsom simpla soldater
sändes de ned till den Kaukasiska arméen, der man i det
närmaste ansågs som: <i>enfants perdus</i>. Nu torde ni
kanske, såsom så många andra, inbilla er att man skulle visa
något undseende för den högättade furste-sonen, så att hans
straff åtminstone blefve lindradt? ... Misstag, min herre!
Höga slägtingar och inflytelserika personer lade sig visst
ut för honom hos kejsaren; men här hjelpte hvarken böner
eller knäfall, ej heller ett de rikas erbjudna sammanskott
af flera millioner, såsom försonande bötes-belopp; nej, den
högförnäme slyngeln fick dela fullkomligt samma öde som
de andra. Tillämpningen på nu ifrågavarande fall må ni
sjelf göra. Emellertid lofvar jag er, att göra mig noga
underrättad om brottets beskaffenhet, för att öfvertyga mig
om, huruvida några verkligen mildrande omständigheter
dervid kunna hafva förekommit. Var god kom igen i
morgon.»

Med detta besked måste nu den stackars doktorn nöja
sig; med tungt hjerta begaf han sig tillbaka till den
sjuka. Sedan husläkaren tagit afsked, och på begäran lofvat
återkomma följande dag vid samma tid, berättade doktorn
för löjtnanten och mig hvad polismästaren sagt; hvarpå vi
ansågo grannlagenheten fordra, att vi aflägsnade oss.

Ett par dagar derefter, vid vårt nästa besök, fingo
vi mottaga den högst sorgliga underrättelsen, att notarien,
vid af polisverkets läkare anställd undersökning, befunnits
till sina sinnen rubbad, och redan var till ett af stadens
dårhus afförd. Dock trodde man, att hans tillstånd
sannolikt skulle snart nog blifva bättre, och att han möjligen,
genom verkligt lämplig behandling, skulle redan inom år
och dag kunna vara fullt återställd. Doktorn var för
öfrigt få-ordig och dyster; men då vi togo afsked, yttrade
han: »Jag får säga herrarna, att jag redan gjort mig
beredd på, att min systers lif ej kan räddas; om ock den
förfärliga febern lemnar henne, så tror jag, på grund af
erfarenhet, att hon ändå stryker med inom ett par, tre
dygn derefter. Jag behöfver inte säga herrarne, till
hvilken grad det är för en broder smärtande, att se en älskad
syster förgås till följe af en lidelse, som ej står i
menniskomakt att utrota, sedan den engång hunnit slå rötter i
hjertat. Det enda som kan ge mig en liten tröst är, att
hennes lif aldrig kunnat blifva annat än högst olyckligt,
i följd af mannens svartsjuka; och då kommer ju döden nu
som en befriande engel. Låtom oss derjemte tänka oss,
hvilken gräslig olycka det för henne skulle vara, att,
efter återvunnet medvetande och vid återbegynnande helsa,
mötas af underrättelsen om hennes mans vistande på ett
dårhus! Ja, vi nödgas tro, att det är bäst som det är,
om vår Herre, såsom jag antager, kallar henne hädan, 
innan hon hinner upptäcka sin olycka till dess fulla vidd.
Lefven väl nu, mina herrar! ... glömmen ej bort mig!
Jag torde kanske få återse er om några dagar.»

<table o c><td>————</table>

Då vi, enligt doktorns vänliga uppmaning, åter
infunno oss fyra dagar sednare, tog han löjtnanten afsides,
och sade: Jag har idag inhändigat ett bref från R*, deri
jag förständigas att skyndsamt återvända på min post, så
kärt mig är, att densamma få behålla. Detta är
visserligen ett hårdt budskap, men då jag nu vunnit full
öfvertygelse om, att min syster, som i morgon troligen blir af
med febern, likafullt dör inom ett par dygn, så har jag
redan bemannat mig mot skiljsmessans smärta, och ämnar
i afton resa härifrån, då jag har all anledning tro, att
husets läkare, om någon räddning vore möjlig, skall
åstadkomma den lika bra' som jag. Återstår då endast, att åt
någon pålitlig och deltagande vän gifva uppdrag såväl om
begrafningsbestyret som om boets realiserande. Och som
jag nu tror mig hafva fullt genomskådat eder person,
äfven ini hjertats innersta gömmor, så tror jag mig bereda
eder ett slags »<i>schaurig süsses Gefühl</i>», en, om ock
vemodsfull, glädje, då jag med fullt förtroende åt eder
öfverlemnar det nyssnämnda uppdraget, hvartill ni berättigas
genom <i>denna</i> fallmakt; och för nödiga omkostnader bifogar
jag en sedel å 1000 rubel, den jag funnit i min svågers
gömmor. Ni må nu, när den bittra stunden är
öfverstånden, handla efter eget godtycke. Blott tvenne små
förbehåll ber jag att få göra: det ena att begrafningen blir
enkel, utan allt uppseende, med högst få personers procession;
det andra, att husets samteliga tjenare rundligen förses
med sorgkläder och lämpligen trakteras, utan all
sparsamhet. Dock, ännu ett ord: Om min syster före döden
kommer till fullt medvetande, så må ni dels för henne dölja
mannens olycka, om ock någon nödfalls-osanning dervid
blefve behöflig, dels alldeles förtiga min nu upphörande
närvaro, helst hon under sjukdomen aldrig känt igen mig.
Slutligen ber jag er, att arrangera om vacker sång, i
stämmor, vid begrafningen; ty min syster har alltid varit en
stor amatrice af detta slags vokal-musik. Jag må väl
aldrig tro, att ni ger mig ett afslag?!»

Löjtnanten, hvilkens förut så dystra ansigte under
doktorns tal alltmera uppklarnat, fattade nu ifrigt med
begge händer den ädelmodige läkarens ena hand, kramade
den hårdt, och utbrast i ett tacksamhets-flöde, som mer än
tydligt ådagalade, till hvilken grad han ansåg sig hedrad
af detta grannlaga uppdrag och hur' godt det gjorde
honom i själen, att med full, obehindrad rättighet få närvara
vid den olyckliga qvinnas dödsbädd, samt, ifall
medvetandet återkomme, få söka meddela henne någon tröst.

»Nog, nog! ... min herre,» afbröt doktorn; »ni
behöfver icke tacka mig, då ni går att göra mig en vigtig
tjenst, hvilken skall komma att verka ganska lugnande
på mitt eget, sorgbundna sinne! ... Men var nu god och
genast besök husläkaren, omtala för honom hvad jag sagt
er; nämn ock anledningen till min plötsliga afresa, och bed
honom skyndsamt komma hit; ty jag måste fort ut, för att
ombestyra en högst vigtig angelägenhet.»

Den halfva timme, som förflöt innan husläkaren kom,
användes af doktorn till inpackande af större delen af sina
res-effekter, och såsnart embetsbrodern intagit hans plats
hos patienten, kastade han sig genast i en droska, utan
att ge sig tid med någon accorderande prutning <footnote>Ej allenast vid alla inköp, som ske i andra bodar an
»<i>Magasins à prix fixe</i>», prutar man ned priset till minst hälften,
stundom en tredjedel eller till och med en fjerdedel af det begärda,
utan ock vid uppgörande af åkningskostnad går det till på samma
sätt, blott med den skillnad, att man då under prutandet går raskt
på, framåt gatan, ifrigt efterföljd af den åkande körsvennen, som
dervid ger med sig litet i sender, tills man får sin vilja fram.</footnote>, hvilket
annars är så vanligt i Ryssland. Ändamålet med denna
hans färd var, att besöka dårhuset, för att der utverka
sig tillstånd att få till R* medtaga sin svåger, att der
vårdas å det hospital för vansinniga, hvars läkare han
sjelf var. Saken mötte visserligen svårigheter; men dels
genom företeende af sådana papper, som konstaterade hans
erfarenhet och skicklighet som dårhus-läkare, dels genom
förord af ett par inflytelserika landsmän, lyckades han, så
godt som i sista stunden, vinna bifall till sin anhållan, Nu
återstod ej mera tid, än som åtgick för att skynda hem
igen, att lägga sista handen vid inpackningen, att tacka
husläkaren och utbetala hans upplupna arvode, med
åtföljande hederlig dusör, samt slutligen, att utan alla vittnen,
förrätta en tyst bön vid systerns bädd och vid bortgående
sända henne en lång, välsignande afskedsblick från sina
tår-fuktade ögon.

En täckt, fyrsitsig vagn hade emellertid blifvit
beställd och väntade redan vid porten. Efter en stum
handskakning med löjtnanten, skyndade doktorn upp i ekipaget,
som med äkta rysk hastighet rullade af till dårhuset, och
derifrån han, med svågern vid sin sida, samt försigtigtvis
åtföljd af en af inrättningens sjukvaktare, anlände till
ångfartyget blott fem minuter före affärden.

<table o c><td>————</table>



Som författaren, efter doktorns afresa, ej fann
lämpligt att alltför ofta besöka notariens hus, så kan han ej
just så noga redogöra för den sjukas tillstånd under de
nästföljande par dagarne; dock hade jag, genom ett från
löjtnanten mig tillsändt bud, fått veta så mycket, att
hennes feber gifvit sig, men att hon derefter infallit i en
besynnerlig slummer, hvarur hon blott ett par, tre gånger i
dygnet spratt upp, med något utrop, som för de invigde
tydligt nog tillkännagaf, hvad som ännu alltjemt rörde sig
inom hennes orediga tankar och i henne säkerligen mycket
oroliga drömmar. På tredje dagen efter mannens afresa
till R*, hade hon, vid pass kl. 10 f. m., plötsligt återfått
fullt medvetande, men ej gjort några frågor hvarken om
det ena eller det andra, utan endast yttrat: »Mina timmar
äro räknade; skaffen hit en Guds ords tjenare, att han må
ge mig sakramentet!»

Som husläkaren just nu råkade vara närvarande,
ansåg sig löjtnanten kunna personligen befatta sig med det
snara uppfyllandet af patientens önskan; och som han, i
allt hvad han kunde, ville hedra den olyckliga qvinnan, så
tog han sig dristighet till, att besöka ingen mindre än
protestanternas biskop, Ignatius, med ödmjuk förfrågan,
huruvida denne skulle täckas meddela nattvarden åt fru
Aurora — — —stein. Biskopen, som ett par gånger
varit bjuden i notariens hus, yttrade sig särdeles villig att
efterkomma löjtnantens begäran, och svarade: »Var god gå
hem förut och anordna om det för ceremonien behöfliga;
om en qvarts timme kommer jag efter.»

Det blef nu brådtom med att, så godt sig göra lät,
vidtaga de af biskopen anbefallda förberedelserna. Och
särdeles punktlig var han; ty knappast var den femtonde
minuten förlupen, förrän han, med värdigt allvar, inträdde
i sjukrummet. Efter ett kort, men gripande, extemporeradt 
skriftetal samt syndabekännelsens ödmjukt framsagda ord,
tilldelade han den sjuka, efter gifven ritual, det hel.
sakramentet, och slutade akten med välsignelsens högtidligt
ljudeliga uttalande; hvarefter patienten, som lyckligtvis
under hela ceremonien fått behålla sansen, fattade den
andliges hand, den hon svagt tryckte. Men nu öfverfölls hon
åter af slummern, hvilken ej lemnade henne förrän några
ögonblick före hennes på aftonen timade frånfälle.

Likasom af en andans tillskyndelse hade min vän och
jag kommit öfverens om, att kl. 7 på aftonen infinna oss
i notariens f. d. boning. Sakta trädde vi in i salen;
derinne i sjukrummet, hvars dörr stod halföppen, rådde en
djup tystnad, endast afbruten af några då och då hörbara
snyftningar, som tycktes ge tillkänna, att dödsstunden
ansågs vara nära förhanden. På tå stego vi, obemärkta,
fram till dörren, och fingo nu bevittna en djupt rörande
syn: I samma halfresta ställning, som på förmiddagen
genom flera bakom hennes rygg anbragta kuddar
åstadkommits, satt ännu den sjuka, eller rättare sagdt, den
döende, med tillslutna ögon; hennes vackra, långa hår låg
någorlunda ordnadt på ömse sidor om hennes bleka, men
dock ej särdeles insjunkna kinder, och öfver hela hennes
ansigte hade lagt sig en viss, himmelsk förklarings-frid;
det föreföll oss likasom hade naturen, ännu i sista
stunden, velat skryta med ett af sina skönaste verk, för att,
åtminstone än en liten tid, afskräcka den annalkande
härjaren med lien; ja, så skön låg hon der, att man kunde
tveka, om hon någonsin förr varit det till denna grad.
Närmast hennes bädd stod löjtnanten, med sänkta,
sammanknäppta händer och djupt mot bröstet nedböjdt hufvud;
bakom honom befunno sig, i en halfcirkel, husets tjenare,
samt ett par fromma grannqvinnor, alla gråtande, och
strax bortom dessa såg man husläkaren, med bakåt böjdt
hufvud och djupsinnig uppsyn, sitta i en länstol. Knappast
hade vi under vid pass fem minuter betraktat denna
gripande tafla, förrän läkaren reste sig, kastade en blick på
sin patient, och med half hög stämma utbrast: »Mina
vänner, det börjar lida ... bedjen Gud för den döende! ...
inom en kort stund flyr hennes odödliga ande bort, ur den
förgängliga stoft-hyddan!»

Knappast voro dessa ord uttalade, förrän vår löjtnant
vände sig litet åt sidan, och med handen vinkade åt en
vid den tillslutna salongsdörren posterad betjent; denne gaf
strax genom hostning en öfverenskommen signal, och ..
till alla de närvarandes häpnad, uppstämdes nu derinne, af
en ypperlig sångar-kör, en den skönaste döds-hymn,
begynnande med ett mildt susande piano, och efterhand
stigande, med ett väl och jemt utfördt crescendo, tilldess man
hunnit ett brusande forte, som förmedelst de utomordentligt
djupa och dock mjuka basarne frambragte en
öfverväldigande effekt <footnote>Ingen annan än löjtnanten visste, hvarifrån denna sköna
syrpris härrörde. Såsom personligen bekant med föreståndaren för den
Kasanska kyrkans förträffliga sång-kör, hade han öfvertalat honom,
att mot aftonen infinna sig med densamma, och sjelf hade han helt
obemärkt genom en annan trapp-uppgång infört dem i salongen. Att
den döende några ögonblick fick njuta af den herrliga sången,
hvarom hon så förnöjdt utlät sig, kunde ej undgå att trösta hans
sorgsna hjerta. Vore ej den ryska toleransen, i mindre vigtiga
hänseenden, så öfverseende och mild, så skulle man frestas att betvifla
möjligheten af ryska kyrkosångares uppträdande i ett protestantiskt hus;
men för den som känner till denna vackra tolerans, kan saken,
ehuru ovanlig, ej synnerligen förvåna. Författaren såg flere gånger
ryska soldater och arbetare på hvardagarne knäböja i de protestantiska
kyrkornas chor, och der förrätta sin andakt. I sanning en för det
christliga sinnet välgörande anblick! (I Petersburg stå kyrkorna
öppna alla dagar.)</footnote>. Den döende spratt till, slog upp ögonen,
och sade temligen hörbart: »Gud, så herrligt! ... är jag


då redan i himlen?» ... Och efter några sekunder tillade
hon: »Min Frälsare, jag kommer!» ... hvarpå hon åter
tillslöt ögonen, för att aldrig mer blicka upp. Inom tio
minuter derefter hade hon utandats sin sista suck.

Löjtnanten, som nu låg på knä vid sängen, fattade
sakta den aflidnes ännu ej kallnade hand och kysste den
vördnadsfullt. Och nu uppstod i rummet en döds-stillhet,
som under en lång stund endast något stördes af de
likaledes knäböjande tjenarenas gråt.

<table o c><td>————</table>

Två dagar senare (ty i Ryssland begrafver man
snart), sågs en bättre likvagn, med innesluten blomsterhöljd
kista, långsamt framskrida öfver Isaks-bron, åtföljd af
endast fem processions-vagnar. De hästar, som drogo liket,
voro från topp till tå omhöljda i svart kläde, som
sträckte sig så nära marken, att blott hästhofvarne der nedom
syntes. För deras ögon voro dock hål utskurna, och på
ömse sidor om deras hufvuden gingo ett slags lik-pager, i
svart, florbehängd uniform, för att dirigera hästarnas gång.
Den prest, som, jemte läkaren och löjtnanten, åkte i
första vagnen, var dock ej biskop Ignatius, hvilken hade
förfall, utan kyrkoherden vid den svensk-finska S:t
Catharinæ-kyrkan, herr Zant, hvilken, utan löjtnantens vetskap,
hade af den förre blifvit beordrad att förrätta
begrafningen, ehuru ej tillhörande någon tysk församling. Äfven
min vän och jag voro inbjudna. Till Wasili-ostrow gick
nu färden, ty det är å dess yttersta punkt, ända vid
finska vikens strand, som den allmänna, särdeles vidsträckta
begrafningsplatsen är belägen, och der en särskild liten
kyrka är uppbyggd, att mot betalning begagnas vid större
begrafningar. Att den vid detta tillfälle ej hyrdes, faller 
af sig sjelft, då man erinrar sig doktorns föreskrift om
undvikande af allt uppseende.

Komna nära de storartade infarts-grindarne, funno vi
derutanför, uppställda i en stor halfcirkel, en mängd
tiggande nunnor i särdeles grofva, svarta drägter och med
besynnerliga hög-mössor på hufvudet samt böcker i
händerna. De flesta bland dem voro öfver medelåldern, och
somliga rätt fula. Då vi hunnit till grafplatsen, som var
särdeles aflägsen från grindarne, funno vi der, framför oss,
en vald kör, en trippel-qvartett af privata sångare; och
såsnart kistan var nedsänkt, uppstämde de en ganska
vacker fyrstämmig psalm, samt efter jordfästningen en
begrafnings-kantat af rörande effekt. Prestens tal var
visserligen vackert, men saknade helt och hållet den deltagande
ton, som han förmodligen deri skulle inlagt om han haft
den ringaste kännedom om den aflidnas olycks-öden.
Också var han ej fullkomligt mäktig tyska språket. Akten
afslutades med en högstämd uppståndelse-psalm, hvilken,
såväl som de föregående begge prestationerna, bar vittne
om inöfning under en särdeles god och skicklig anförare <footnote>Denne var ingen annan än den i Kronstadt anställde, i
Stockholm födde, helt unge musikdirektören August Wikström, son till
chormästaren af samma namn vid vår kongl. teater, och hans
hustru, den på sin tid beryktade premier-aktrisen, som, efter uppkommen
oenighet med mannen, antog namnet Eriksson (Fru Eriksson).
Denne skicklige musikus, som stod i nära bekantskap med vår löjtnant,
hade låtit öfvertala sig att, mot god betalning förstås, enkom resa
in från Kronstadt med ett litet valdt, privat sång-sällskap, för att
illustrera begrafningsakten. Man ser således, att löjtnanten
samvetsgrant bjudit till att uppfylla doktorns begäran, äfven i afseende på
vacker sång vid grafven.</footnote>.

Men — — det tycktes, såsom man plägar säga,
vara skrifvet i ödets bok, att vi ej skulle få behålla det
upplyftande intrycket af såväl den sköna sången som akten 
i allmänhet. Ty midt under det vi stodo qvar vid
grafven, för att åse dess nu begynta igenfyllning, märkte vi
ett häftigt påträngande i den åskådande folkhopen, och
snart framrusade derur en mer än 50-årig, fetlagd qvinna,
tarfligt klädd, med mycket passerade anletsdrag, som dock
buro vittne om en försvunnen, större skönhet. I ena
handen höll hon en ofantlig blombukett, som med allt skäl
förtjenade den svenska benämningen <i>blomsterqvast</i>, och, sedan
hon fört vilda blickar omkring sig på oss, kastade hon den
med fart ner i grafven, idet hon högljudt ropade: »Mitt
barn, mitt sköna, kära barn! ... du går redan ur tiden,
utan att nånsin hafva återsett din nu djupt sörjande
moder! ... Och jag ... jag arma, olyckliga, jag får ännu gå
qvar här, i denna usla jämmerdal!» — Och nu utbrast
hon i en hysterisk gråt. Snart såg man henne vackla;
hon tog ett par steg baklänges, och föll, under häftiga
konvulsioner mot de bakom henne stående; och då dessa,
helt uppskrämda, drogo sig undan, störtade hon ned på
marken, der hon begynte rulla sig under krampaktiga
ryckningar och dofva läten, tilldess en annan qvinna,
förmodligen hennes piga, tog vård om henne, idet hon fort
anskaffade en droska, hvari den olyckliga fördes till sitt hem.

Ingen af oss kunde förklara sig orsaken till hela
detta så högst störande, ja, rysliga uppträde; men i min
häpnad hviskade jag instinktmessigt till min bredvid stående
vän: »Hvem är denna qvinna ... eller furie? ... hvad
kan hon mena med sin besynnerliga klagolåt?» — »Jag
känner igen henne,» hviskade han tillbaka; »men tyst! ...
du skall få höra sedan!»

Nu sade pastor Zant temligen högt: »Mitt herrskap,
låt' oss hasta härifrån! ... det här var en alltför pinsam
episod!» — Och skyndsamt begåfvo vi oss till vagnarna,
men just som vi passerade kyrkogårds-vaktarens lilla nätta,
strax inom grindarna belägna stuga, funno vi honom med
fryntlig åsyn stå i sin dörr, hållande i händerna ett stort
tennfat med — — hvad tror läsaren? ... jo, ingenting
mer och ingenting mindre än ... risgrynsgröt!! — Åter
en obehaglig, för flera bland oss oförklarig syrpris!
Mannen vinkade oss vänligt att komma närmare; men
löjtnanten gjorde med handen ett afböjande tecken, och sade på
ryska några ord, som jag ej alls förstod.

Som meningen ej var att processionen skulle följa
tillbaka till sterbhuset, så hade redan några af de bjudna,
hvilka bodde på Wasili-ostrow, aflägsnat sig, hvarigenom
min vän och jag fingo sitta på tu man hand i vår vagn.
Han begagnade då tillfället att för mig förklara orsaken,
hvarföre man vid ett så olämpligt tillfälle bjudit oss
sötgröt. Saken var den, att det hörer till de ryska
begrafnings-ceremonierna, att hvarje i processionen deltagande
person vid utgåendet från begrafningsplatsen förtär en sked
kokt ris, som af grindvaktaren tillhandahålles mot på
förhand af sterbhuset erlagd betalning, så drygt tilltagen, att
denna besynnerliga plägsed för honom blir en högst
lönande affär, då dagligen omkring 70 à 80 lik utföras, Det
är klart, att mannen genom misstag ansåg oss höra till
den ryska kyrkan.

Under återvägen stannade vårt lilla tåg flere gånger,
för att aflemna somliga begrafningsgäster i närheten af
deras hem, så att, då vi återkommo till den aflidnas f. d.
bostad, funnos inga flera åkande qvar, än löjtnanten och
vi begge, som, i egenskap af husets vänner, blifvit
inbjudna att der deltaga i den måltid, som egentligen var
arrangerad för tjenstefolket. Äfven presten hade begifvit sig
till sitt pastorshus, beläget nära Catharinæ-kyrkan, på en
af de gator, som till venster utlöper från det s. k,
Newsky-perspektivet (stadens förnämsta gata, med en bredd af
nära hundra fot och en längd af omkring sju ryska mil.
= 7/10 svensk).

Som vi under den temligen långa färden hade god tid
att språka, så passade jag på tillfället att erinra min
följeslagare om hans löfte att upplysa mig om, hvem den
qvinna var, som på ett lika öfverraskande som vidrigt
sätt hade stört oss vid grafven, och han var genast redo
att meddela mig följande temligen tragiska historia:

»Denna qvinna är en enkefriherrinna Kl......rr från
Sverige, hvilken undergått besynnerliga öden och från en
välbergd ställning försjunkit i fattigdom. Hon var i yngre
åren en af de största skönheter i Stockholm, och blef gift
redan vid 16 års ålder. Hon hade tvenne ståtliga söner,
den ene om 19, den andre om 21 år, begge officerare vid
d. v. Första Gardet. Dessa herrar förde en utsväfvande
lefnad, och gjorde af med största delen af modrens
förmögenhet. Slutligen begingo de, förmodligen i öfverlastadt
tillstånd, en högst skandalös bedrift, som nödgade dem att,
återkomna till besinning, hals öfver hufvud rymma från
fäderneslandet. Modren, utom sig af förtviflan, anställde
genast alla möjliga efterspaningar, och fick till slut
händelsevis spaning om, att de med en finsk skeppare skulle
begifvit sig till Åbo. Hon skyndade efter; men de hade
fått ett par dagars försprång, och vid hennes ankomst
hade de redan fortsatt vägen till Helsingfors och vidare
ända till Petersburg. Under obeskriflig smärta följde hon
dem i spåren, men då hon ankom till sistnämnda stad,
hade de redan, genom en förnäm slägtings bemedling,
blifvit antagna i rysk tjenst, och genast blifvit
utkommenderade i ett asiatiskt krig. Alldeles förkrossad af denna
underrättelse, nedsjuknade hon i ett litet rum, som hon i ett
privat hus fått hyra, och låg der i flera veckor till sängs.
Då hon någorlunda återfått helsan, var hon alldeles utan
penningar, så att hennes belägenhet var fullkomligt hjelplös.
Husvärden, en äldre rysk förmögen handlande vid namn
U....kow, hvilken var en godhjertad och hjelpsam man,
(såsom ofta är fallet i Ryssland bland denna
medborgareklass), hade bekostat både läkare, medikamenter och
sjukkost, samt under hela sjukdomen dagligen gjort sig
underrättad om hennes tillstånd. Men ej nog dermed, utan då
hon nu djupt beklagade sin oförmåga att ersätta honom,
och bad om anstånd, svarade han, med verkligt ädelmod,
att det visst aldrig varit hans mening att af en lidande
medmenniska taga en enda kopek för hvad han, sin
christliga pligt likmätigt, kunnat göra för henne; äfven hyran
cederade han; och som hon förklarat sig ej ämna
återvända till Sverige, så gjorde han henne till på köpet en
present af 300 rubel, att reda sig med, tilldess hon återfått
sina fulla krafter och kunde företaga sig något att lefva
af. Som hon hade fått en mycket vårdad uppfostran, och
var skicklig både i språk och musik, så beslöt hon att
försöka med en flickskola, hvilket också ett par år gick
rätt bra. Men sedan det ryktet börjat sprida sig, att hon
formerat en oloflig konnässans med en i samma hus
boende rysk general, hvilket dock lärer varit ett lömskt förtal
af ett par fruntimmer, som voro afundsjuka på hennes
ännu ståtliga utseende, så begynte föräldrarne efterhand
taga sina döttrar ifrån skolan, så att hon inom några
månader måste sluta upp dermed. Denna motgång, jemte
hennes föregående lidanden, verkade nu derhän, att hon
fick en vådlig sjukdom, liknande nära nog fallandesot; men
sedan dessa attacker efter någon tid blifvit mera
sällsynta, repade hon åter mod, och började söka sitt underhåll
genom matlagning, såväl till hemtning som att ätas på
stället; och detta skedde med temlig framgång, emedan
hon var snart sagdt det enda fruntimmer i hela 
Petersburg, hos hvilket hennes landsmän kunde få sig en på
svenskt vis anrättad middag. Med denna födkrok har hon,
boende å Wasili-ostrow, nu i flere år fortfarit; och sjelf
är jag för närvarande en af hennes spisgäster. Men
olyckligtvis lära hennes sjukdomsanfall numera komma
oftare på, så att det till och med händt att hennes
matlagning blifvit derigenom afbruten, och hon, vid gästernas
ankomst, befunnits liggande redlös på köksgolvet; hvilket
också jag häromdagen fick bevittna. Naturligtvis hafva
gästernas antal, oaktadt skyldigt medlidande med hennes
beklagliga belägenhet, allt mer aftagit, så att det snart
nog torde bli alldeles omöjligt för henne att förtjena sitt
uppehälle. Som hennes öden lära vara kända af de flesta
här bosatta Svenskar, så hafva de äfven nått mina öron».

»Det der var då en alltför bedröflig historia, hvilkens
make jag aldrig hört. Men jag hade väntat mig att af
dig äfven få höra någon förklaring öfver hennes besök vid
grafven idag, och öfver hennes mystiska klago-utrop. Är
det dig möjligt att äfven i detta afseende gifva någon
upplysning, så låt det för all del ske nu medsamma.» —
»Någon fullt pålitlig förklaring kan jag i detta fall ej
prestera», svarade jag; »men om jag sammanlägger några
spridda uppgifter om hennes allmänt erkända ömhet mot
sina elever med ett par tillfälliga yttranden af henne sjelf
om en henne långt ifrån tillskickad helpensionär, som var
en liten skönhet, och vid hvilken hon så fästat sig, att
hon älskade henne som en mor, så ligger den tanken
nära, att denna pensionär just torde varit den vackra
Aurora — — —stein.» — »Ja, ja, min bror, så måste det
vara! Nu börjar jag begripa! Fru Kl......rr torde
förmodligen vänjt sig vid, att kalla denna flicka: »mitt barn!»
Men nu återstår ändå att kunna begripa, på hvad sätt
hon fått veta sin forna fosterdotters frånfälle.» — »Det
blir numera en lätt sak», genmälde min vän: »Se här
skall du få höra: Sedan jag igår, som vanligt, intagit
min middag hos friherrinnan, tillsade jag henne, att jag
dagen derpå ej kunde komma, emedan jag var bjuden på
begrafning, och då hon frågade hvem som var död, och
jag svarade: En fru Aurora — — —stein; då slog hon
häftigt ihop händerna, och, utbristande i gråt, rusade hon
tvärt in i sin kammare. Medan jag ännu qvarstod vid
dörren, kom pigan ut och sade: »Friherrinnan ber att få
veta, huru dags begrafningen kommer att ske.» — »Vi
äro bjudna klockan 1», blef svaret.

»Hvad göres oss nu mera vittne behof!» utbrast jag;
nu hafva vi ju hela saken för oss klar!»

Idetsamma stannade vagnarne; vi voro framme.
Uppkomna i salen, der ett stort bord var dukadt med en
ganska lofvande anrättning, möttes vi strax inom dörren
af den aflidnas kammarjungfru, som, hållande någonting i
handen, syntes angelägen att snart få tala vid löjtnanten.
De gingo fram till ett fönster, och ehuru flickan sänkte
rösten, kunde vi ändå temligen tydligt höra, hvarom
fråga var. Vid fruns afklädning för anställande af
svepning hade man vid hennes barm funnit en liten nyckel,
fästad vid ett silkes-snöre. Sedan kammarjungfrun försökt
denna nyckel i åtskilliga skrin och lådor, hade den
slutligen befunnits passa till en liten låda i fruns toilett, och
då denna blifvit öppnad, fann hon deri ett lithografieradt
porträtt <footnote>Fotografien var då ännu ej uppfunnen.</footnote>! ... och det var detta hon nu höll i handen,
för att visa löjtnanten. Vid åsynen deraf studsade han;
men som porträttet ej var särdeles lyckadt, var han dock
osäker på, om han kände rätt; hvarföre han med en
frågande blick vände sig till mig. »Prins Oskar!» ... 
hviskade jag honom i örat <footnote>Prinsens porträtt hade i tusentals exemplar sålts i
Petersburgs alla boklådor.</footnote>. Han bleknade, men hemtade
sig snart åter, nedstoppade porträttet i sin bröstficka, och,
efter ett par minuters tankspriddhet, kallade han oss alla
till bords.

Mot måltidens slut höll vår löjtnant till tjenstefolket
ett tal, som till såväl innehåll som form vida öfverträffade
hvad vi af honom kunnat förvänta; hvarpå han till
samteliga tjenare, likasom å den saknade matmodrens vägnar,
utdelade hvar sin dusör af för dem ingalunda obetydligt
belopp, och hvilken de tycktes med särdeles tacksam
förvåning mottaga.

<table o c><td>————</table>

Sedan boet blifvit på auktion försåldt och notariens
affärs-ställning vederbörligen utredd, skref löjtnanten om
allt detta till den aflidnas broder, och sände honom en
temligen betydlig summa, utgörande sterbhusets behållning.
(Han hade förut notificerat det motsedda dödsfallet.) I
doktorns tacksamma svar förekom bland annat den
hugnande underrättelsen om den vansinniges redan inträdda
förbättring.

<table o c><td>————</table>

Huruvida den besynnerliga händelsen i den kejserliga
wursten blef ämne för något prat vid ryska hofvet, kan
jag ej säga; men som, åtminstone i Sverige, ej ett enda
ord derom kommit till publikens öron, så förmodar jag,
att Prins Oskar och grefve Brahe gjort den
öfverenskommelsen, att saken skulle noggrannt förtigas.

<table o c><td>————</table>



Då jag ett par år derefter hade besök af en utaf de
hoflakejer, som varit prinsen följaktiga på den ryska
resan, och som nu till mig öfverlemnade en gengåfva för
litet af mig författad s. k. »hof-poesi», föll det mig in att
göra honom några frågor; bland annat den, om han
trodde, att prinsen funnit sig mycket road af besöket i
Petersburg. Derpå svarade han: »Det enda jag derom kan med
bestämdhet meddela, är, att då jag ett par dagar efter
hemkomsten, i excellensen Brahes närvaro, till prinsen
inbar en kopp chocolad, hörde jag, ehuru på något afstånd,
den förre yttra till den sednare: »Nåå, det skulle vara
behändigt att få veta hvad som bland all den herrlighet,
vi uti Ryssland bevittnade, mest intresserade Ers Kongl.
Höghet.» — »Ack,» svarade kronprinsen utan ringaste
tvekan, »ingenting förekom mig så kärt och trefligt, som
det ögonblick, då de trenne unga svenskarne tillropade mig
sitt hjertliga: lefve! ... åtföljdt af ett så väl utfördt:
Hurrah!!!»

<table o c><td>————</table>

</chapter>




<table o l>
<td 2 c><h2>Skrifter för folket:</h2>
<td 2 c><h3>Sagor, Legender, Historia, m. m.</h3>
<td>Nr. 1. <td>Sagan om Melusina. Pris 25 öre.
<td c>„ 2. <td><tab>„<tab> Fiskaren och anden. Pris 25 öre.
<td c>„ 3. <td><tab>„<tab> Trollhästen. Pris 25 öre.
<td c>„ 4. <td>Spåkvinnan Lenormand, dess lif och verksamhet. Pris 35 öre.
<td c>„ 5. <td>Repslagaren i Bagdad eller den stora diamanten. Pris 30 öre
<td c>„ 6. <td>Pontius Pilatus' berättelse om Vår Herre Jesus Kristus. Pris 25 öre.
<td c>„ 7. <td>Sagan om Ali Baba och de fyratio röfvarne. Pris 30 öre.
<td c>„ 8. <td><tab>„<tab> Den talande fågeln, det spelande trädet och den rinnande vattenkällan. Pris 30 öre.
<td c>„ 9. <td>Legenden om Jerusalems skomakare. Pris 10 öre.
<td c>„ 10. <td><tab>„<tab> De sju sofvare. Pris 10 öre.
<td c>„ 11. <td><tab>„<tab> Sanct Per och Broder Lustig. Pris 20 öre.
<td c>„ 12. <td>Caroliana. Hågkomster ur Carl XV:s lif. Pris 40 öre.
<td c>„ 13. <td>Konung Oskar I Ryssland eller det olycksbringande famntaget. Pris 40 öre.
<td c>„ 14. <td>Bränvin och salt. Läkemedel mot Gikt m. m. Pris 25 öre.
<td c>„ 15. <td>Doktor Franks Nyaste Hus-Apotek. Pris 40 öre.
<td c>„ 16. <td>Röfvaranföraren Rinaldo Rinaldini. Pris 60 öre.
<td c>„ 17. <td>Sagan om Mästerkatten. Pris 10 öre.
<td c>„ 18. <td><tab>„<tab> det själfdukande bordet, guldåsnan och den dansande knölpåken. Pris 25 öre.
<td c>„ 19. <td>Sagan om Tummeliten. Pris 20 öre.
<td c>„ 20. <td><tab>„<tab> Fågel blå. Pris 30 öre.
<td c>„ 21. <td><tab>„<tab> Askungen. Pris 15 öre.
<td c>„ 22. <td><tab>„<tab> Lycksalighetens Ö. Pris 25 öre.
<td c>„ 23. <td><tab>„<tab> Riddar Blåskägg. Pris 15 öre.
<td c>„ 24. <td>Finska legender. Pris 25 öre.
<td c>„ 25. <td>Sagan om Sjöfararen Sindbad. Pris 30 öre.
<td c>„ 26. <td><tab>„<tab> Köpmannen i Bagdad, eller krukan med de tusen guldmynten. Pris 20 öre.
<td c>„ 27. <td>Menniskohjertat ett Herrens tempel eller djefvulens bostad. Pris 25 öre.
<td c>„ 28. <td>En nykters resa, af Nils Johnsson. Pris 20 öre.
<td 2 c><h3>Samlingen fortsättes.</h3>
<td 2 c>————
</table>
