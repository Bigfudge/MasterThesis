
Ny samling
Folksagor


efter

FRANS OTTOS

»DER JUGEND LIEBLINGSMÄRCHENSCHATZ»

med originalets illustrationer.

stockholm, f. & g.  beijers bokförlagsaktiebolag.








NY SAMLING
FOLKSAGOR

EFTER
FRANS OTTOS
"DER JUGEND LIEBLINGSMÄRCHENSCHATZ"

MED ORIGINALETS ILLUSTRATIONER

STOCKHOLM
F. & G. BEIJERS BOKFÖRLAGSAKTIEBOLAG

STOCKHOLM
P. PALMQUISTS AKTIEBOLAGS BOKTRYCKERI
1896.




Om narras, »skarfva» och
berätta sagor.

Efter anteckningar från Hessen.

I.

Lögnen är någonting osant
och falskt. En saga är också
någonting otroligt—men dock ett
intet mot en riktig osanning.
Därför smider en äkta lögnare
mycket lättare ihop något än två sagoförtäljare. Om jag
till exempel en afton kommer att berätta något för de
smärre barnen, då komma de små bytingarna genast, sätta
sig och spetsa öronen. Och Lisa säger till de små: »Håll
er nu tysta, små slammertackor; i dag berättar farfar en




alldeles splitterny saga, som inte står i den nya vackra
sagoboken, ni nyss fått». — Om jag nu börjar, men inte
griper mig an med riktigt allvar, så märker Max snart hvart
det bär, och säger: »Farfar bara narras för oss». Och
till och med om onkel Richard, som har seglat kring hela
vida världen, berättar de underbaraste saker, t. ex. att rakt
under våra fötter, på andra sidan jordklotet, invånarna elda
med god, frisk is, så märka alla att han narras så att det
brakar, och man kan höra det prassla som torra stickor.
Och då rysa de små och stora, om hvilka jag i dag berättar.

Jag känner en vidtberest, berömd man, som riktigt
smackar med läpparna af förtjusning när det är fråga om
att narras. Han vet att berätta om allt. Får man tro
honom, så har han varit öfverallt, och det som knappast en
världsomseglare bland tio upplefvat, det har allt händt
honom själf, vid nordpolen och sydpolen, hos kineserna,
mohikanerna och i eldsländerna, som allt han kan räkna upp.
I landet Kappadocien har han sett bergen vandra fram och
tillbaka, ungefär som man i våra dagar ser hus och gator
i Amerika flyttas; hos japaneserna har han sett människor
flyga hastigare än svalor och falkar hemma hos oss, och vid
Kap hade han tydligen varseblifvit hurusom månen var
besvärad af snufva och huru näsan på halfmånen var
ordentligt uppsvullen, och när han — månen nämligen — hade
nyst häftigt, hade man i hela hottentottlandet öfver hela
tre breddgrader kunnat höra hur folk ropade: »prosit!» eller
»väl bekomme!»

Så där riktigt trefligt narras visserligen en äkta
lögnare icke, men nog kan han på en liten stund sätta ihop
en bra historia. »Tokar ta aldrig slut», säger ordspråket,
och detta märka till och med de små, så snart de äro öfver
sjunde året, om man med allvarsam uppsyn narras för dem.
Men en saga — äfven om den klingar aldrig så underbar
— finner behag för gammal och ung, och just därför är
det en saga. Till och med sådana saker som i grunden
äro galenskaper, såsom spökeri och andeskådningar,

vidskepelser och spådomar kunna gå an i sagan, men på allvar
skulle inte ens gamla gummor och enfaldiga människor vilja
traktera oss med sådant.

En äkta lögnare menar allvarsamt med lögnen. En
sådan lögnmänniska ljuger alltid friskt på, ty han ljuger af
vana. Han ljuger för far och mor, slår historier i sina
systrar och sätter regelmässigt X för U åt sina yngre
bröder, emedan de små karlarne ännu inte äro riktigt klara i
hufvudet. Lögnaren af vana ljuger både dag och natt, han
ljuger blott han öppnar munnen, han ljuger offentligt och
hemligt, och befinner sig väl endast när han ljuger.
Slutligen tror han på allvar på sina egna lögner och svär på
dem som på evangelium.


II.

»Skarfva» är i själfva verket ett särskildt, om också
mindre farligt slag af lögn. Det står i viss mån midt
emellan saga, lögn och tokrolighet. Det finnes en hel mängd
skräflare, som förstå sin konst; dock har knappast någon
af detta slag förstått sin konst så grundligt som min kusin,
den gamle skogvaktaren. Han tillhörde en mycket gammal
familj, i hvilken prat och skvaller om allt som händt i den
lilla staden regelbundet gick i arf från mormor till barnbarn
och från far till son, liksom hos andra människor andra
egenheter gå i arf, som t. ex. sagoberättandet hos mig.
Men då nattvaktandet i skogen just aldrig varit en så
synnerligt rik inkomstkälla, så hafva dessa hederliga
kälkborgares efterkommande, redan långt före den tid, om hvilken
jag talar, slagit sig på en i deras hemort mer lönande, om
också något blodigare syssla, nämligen den aktningsvärda
korffabrikationen äfvensom korgmakeriets ädla konst. Från
den senare linjen härstammar nu den jakt- och
skogskunnige, om hvilken de underbaraste tokroligheter genom en

talrik vänkrets öfverlämnats åt eftervärlden mellan Darm,
Main och Rhen, till heder och ära för hans födelsebygd.
Det som den godmodige skogvaktaren under sin lifstid har
sammanfantiserat och uppdiktat, det hafva nu afundsjuka
människor ansett vara ett förkastligt och straffvärdt skräfvel;
men de som förstodo skämt, funno det vara ett både godt
och oskadligt sådant. Men som menige man alltid känt
den lustige hessiske Münchhausen under namnet
»Ljugarpetter», så måste äfven vi föreställa honom för våra läsare
under detta namn.

Redan skogvaktarens herr farfar, »Jägarfritz», förstod
sig på att breda på duktigt. Han var en äkta
skogsmänniska, och som ung pojke hade han en längre tid drifvit
omkring på resor hit och dit med junker Balthasar,
egendomsägarens son.

När nu Fritz åter var hemma hos sina vänner, så förde
han efter hand på tapeten alla de underbara saker, som
skulle hafva händt honom, och det var i själfva verket de
oerhördaste äfventyr. »Ni må tro det eller icke, kusin
Klas», försäkrade han en afton vid hemgåendet den rike
grynmjölnaren, »men den hund som jag kom mellan
benen på i Haag, var fullt ut så stor som er största
arbetshäst.»

»Det var huggarn, kusin Fritz», svarade grynmjölnaren;
»men emellertid finnes det underbara ting af alla slag i
världen. Så komma vi snart vid andestigen, strax till
vänster här i kärret, till en liten bro; där ligger lögnstenen,
och den är så beskaffad, att hvar och en som samma dag
ljugit eller skurit till i växten ofelbart snafvar mot den och
bryter ett ben, ifall det inte går honom ännu värre. Det
är en alldeles afgjord sak.»

Då for »Jägarfritz» tillsammans af förskräckelse och
sade långsamt till sin kamrat: »Hör på, kusin, hvarför har
ni så brådtom? — jag har just ingenting som skyndar på
mig! ... Dock, för att nu återkomma till besagde hund,
så var han bara ett halft år gammal, och om han också
inte var så stor som Blacken, er stora arbetshäst, så var
han dock så stor som Bläsan, er ko ...»

Grynmjölnaren svarade ej ett ord. Först efter en liten
stund sade han: »Se där, Fritz, vi komma nu till
andestigen.» Då blef den fattige stackaren litet besynnerlig.
»Kusin», började han sakta, »mellan stor och stor är dock
till sist en liten skillnad. Det är mången som håller Bläsan,
er ko, för större än hon är — men den slaktarhunden som
jag såg i Nederländerna var sannerligen större än en kalf.»

Grynmjölnaren låtsade som om hund och kalf ej
anginge honom det allra minsta: »Må vara, Fritz», sade han,
»men se nu upp, vi äro genast vid bron. Vet ni hvad,
jag tror det är bäst att jag går förut.»

Då nyper Fritz kusinen ängsligt i rockskörtet och säger,
i det han tvingar sig till att skratta: »Kusin, var ingen
narr — och låt inte pudra in er att tro på min historia;
tro mig på mitt ord, hunden, om hvilken jag talade, var
inte större än hundar bruka vara ...»

Således förstod sig redan »Lögnpetters» farfar rätt bra
på att skarfva, men jämförd med sin sonson var han dock
under hela sitt lif endast en stympare.

På min tid, när jag ännu var pojke, stod framför slottet
ett värdshus, »gamla posten», och strax därinvid »hvita
tornet». Men hvad som händt mellan »hvita tornet» och
slottet — det har endast »Lögnpetter» sett. Långt innan
den store fiolspelaren Paganini spelade på halfannan
fiolsträng, gjorde vår lögnaktige skogvaktare på »gamla posten»
bekantskap med en mycket underbarare och större mästare.
Jämförd med honom var Paganini blott en fuskare. Vår
landsmans vän förde nämligen med sig en tornhög basfiol,
som han behandlade ännu mästerligare än den berömde
genuesaren behandlade sin fiol. För att kunna spela den
vidunderliga brumbasen, hade man måst taga taket af »hvita
tornet»; huru skulle spelaren eljest kunnat fara upp och
ned för strängarna med sin stråke? Ja, skratta ni! — som
ett bevis på sanningen af saken, vågade vår landsman 
åberopa sig på intyget af högstsalige herr storhertigen af
Darmstadt. Och då måste det väl vara sant!

Men Lögnpetter var också en väldig jägare för
Herranom. Hvad den salige herr von Münchhausen kunnat
göra, det var blott en barnlek för skogvaktaren från
Oberhessen. Han hade ju med tillhjälp af sina taxhundar fångat
en hvalfisk tre mil ifrån land, hvilken hvarje sekund
sprutade ut ett oxhufvud äppelvin med seltersvatten. Dock
erkände hvalfiskjägaren att han hade haft mycket besvär med
att föra sjöodjuret i land, och att äfventyret skulle varit
honom omöjligt att bestå, om han ej hade haft sin
springpojke till hjälp. Denne, som knappast var halfannan aln
hög, var hemma i Vogelsberg. Där hade han gått ut på
spaning efter den fruktade röfvarhöfdingen Schinderhannes,
som tagit sin tillflykt där i skogen. På en promenad från
Rhen till Rhône hade han nämligen gått vilse, och hade
nu från Spessart kommit in i Oberhessen. Petters lifdvärg
hade nu stött på den vildsinta människan i närheten af
Bildenkopf och gifvit sig i strid med honom. Hela åtta
dagar varade deras kamp. Och under den tiden kunde
båda två helt ledigt låta solen lysa igenom deras magar,
ty hvarken mat eller dryck fanns på platsen, och äfven om
sådant funnits, hade de ej gifvit sig tid att äta, så inne
voro de i sin strid. Men ändtligen fick dvärgen omkull
flyktingen, på hvars hufvud man hade satt ett högt pris,
och ritsch, ratsch — ty han hade klokt nog tagit med sig
hvad han behöfde — fick han fatt i en gammal potatissäck,
som låg i närheten, och i den stoppade han sin fånge utan
vidare omständigheter. Med denna börda på ryggen hade
han irrat omkring tio mil hit och dit, och Lögnpetter, som
sökte honom, följde efteråt med sin hvalfisk och sin
taxhund. Ändtligen på elfte dagen träffade den lille hjälten
på den store, sin herre. Nu gick saken betydligt bättre:
de båda hjälpte hvarandra ömsesidigt, i det de turade om
med sina bördor. Men när de ej orkade mer, gjorde Petter
kort process och upphängde, utan att länge besinna sig.
säcken med den sprattlande röfvarhöfdingen vid ett
mastträd, minst tusen fot högt, om ej högre. Där lät han nu
Schiuderhannes helt beskedligt hänga, och gick vidare som
om intet hade händt. Men omkring honom, som var
instoppad i säcken, samlade sig ett snyggt sällskap,
bestående af en sönderrifven tiggarpåse, en ölmugg utan botten
och lock, en skaftlös knif utan blad samt en eldgaffel utan
klor, som samtliga sökte en fördelaktig anställning. Men
de funno snart svåra medtäflare i en trefot med fyra fötter,
ett halster utan mellanrum mellan gallren, ett tomt fat
utan botten och sidor, hvaröfver en sparf gjorde sig lustig,
hvilken för öfrigt hos Petters dräng lade sig ut för röfvaren
i säcken, så att denne bogserade sig ner för trädet och
lyckades komma i säkerhet. Men hela sällskapet begaf sig
därifrån då det såg att en lam man på ett ben af alla
krafter sprang efter en hare och att han i stället för haren
endast fick ett öra, som denne tappat. Men haren fångade
en naken groda och stoppade henne i sin ulliga ficka. Och
allt detta såg en blind, som ej kunde tala och som därför
ropade »tjufvar och mördare», och som vidt och bredt
utbasunade hvad han hade sett för alla människor, som bodde
i en människotom öken.

Och Lögnpetter, som inte var lat, berättade vidare om
sitt jaktlif i Odenwald och huru han i det storhertigliga
hessiska hofköket med egna ögon sett en förhäxad pall,
som kastade en kruka i hufvudet på kocken, hvaråt alla
pannor, fat och kittlar började skramla af skrattsjuka. Men
en gammal afundsjuk damborste berättade för huskatten,
att under dess frånvaro hade råttor och möss dansat en
vals och att mjölkkon hade spatserat öfver
trädgårdsspalieren på en fin sträng, för att fästa grannens åsnas
uppmärksamhet på att hon förlorat sitt skinn, och huru denna
utaf öfverraskning först nu hade krupit ur sin
pergamentshud, o. s. v. — Och allt detta hade Lögopetter, som sades,
sett med egna ögon. Därvid var han så viss på sin sak,
att han helt allvarsamt uppdukade dylika underting för
herr storhertigen, hvaråt hans nådige landsherre måste
skratta så att bjälkarna böjde sig i det gamla
darmstädterslottet och de gamla väggarna i pastorshuset i Kettenheim
vacklade. Men när han inte kunde blifva riktigt klar med
sina lögnhistorier och blandade ihop det ena och det andra,
då sade den durchlauchtigste herr storhertigen:

»Petter, jag har inbjudit dig på kaffe och en pipa
tobak, men inte för att ljuga så att man kan baxna; och
kaffet och pipan serverar dig fru storhertiginnan i egen
person — men bomber och granater! hvar har du under
ditt prat gjort af fiolspelaren, med hvilken du började dina
historier och som hela tiden sågade på så duktigt där borta
i »hvita tornet?»

Men för denna gång hade Petter sågat sig själf trött.
Han tog därför afsked af herr storhertigen för att inhämta
underrättelser hvad det hade blifvit af herr spelmannen.
Men han har låtit den nådige herrn länge vänta på
underrättelser härom. Och så ljöd alltid en berättelse annorlunda
än den föregående, så att tålamodet brast den nådige herrn
och han slutligen ropade: »Dra så långt vägen räcker —
du ljuger ju värre än om det vore tryckt!»

Och dock hade Lögnpetter ej precis talat osanning.
Han visste sannerligen ej själf hvad det hade blifvit af
fiolspelaren, denna galna bild af hans fantasi; han hade
alldeles trasslat in sig.

Så går det med lögnaren. Han syr och lappar
tillsammans alla maskorna i sin lögnväfnad till en grof
lögnsäck, och ju mer han ljuger, ju tommare blir säcken. Om
Petter ännu lefver, så ljuger och ljuger han — alldeles som
det vore tryckt.

Lögnpetter var, som man sett, ingen dålig lögnare.
Också hafva hans tokroligheter ej skadat någon människa.
Men det finnes äfven mycket farligare lögnare och elaka
belackare och arglistiga äreskändare. Men allt sådant följe
må hålla sig på hundra stegs afstånd ifrån oss!

—

<chapter name="Historien om de sju korparna
och den trogna systern. Tysk folksaga. I.">


Historien om de sju korparna
och den trogna systern.

Tysk folksaga.

I.


För lång, lång lid tillbaka
lefde en kvinna, som hade sju
söner och en dotter. Hennes
man hade dött för länge sedan,
och tiderna voro svåra, så att
hon blott med svårighet kunde
lifnära sig. Men gossarne begärde mer att äta än hon
kunde gifva dem. Då utropade hon en gång förargad:
»Jag önskar att ni vore korpar och sökte er föda på fältet!»
Detta sade hon i en ond stund, ty med ens förvandlades
de unga sönerna, flögo upp från sina stolar med svarta
vingar och skyndade bort mot skogen, liksom jagade af
stormvinden.

Men moderns hjärta isades af dödlig fasa, när hon såg
huru hennes söner blifvit förtrollade genom hennes egna
obetänksamma ord; och då den siste försvann i skogen, föll
hon ner och dog.

Då blef den unga flickan ensam med sin moders lik
och sin smärta, men hon stannade ej hemma, utan lopp
bort till skogen, i hvilken hennes bröder försvunnit. Och
hon sprang in i den djupa, snåruppfyllda skogen, djupare
och djupare, tills skymningen sänkte sig ner mellan träden
och månen steg upp på himmelen. Då kom hon slutligen
till en stor källa, som sorlade fram ur berget. Rakt öfver
källan stod månen och rundt omkring susade höga furor.
Flickan var trött och törstig och satte sig neder. Hon
böjde sig ner till källan och drack; men vattnet hade en
underbar kraft under fullmånsnätterna; och när flickan
druckit, öppnades hennes ögon och ofvanför källan såg hon
en hög kvinnogestalt stå, ljus och klar som solen, och vid
hennes fötter fladdrade de sju korparna.

Flickan förskräcktes vid synen och fruktade sig, så att
hon föll ned till jorden. Då böjde sig feen, berörde flickan
med en mistelkvist och sade:  »Hvem söker du?»

Flickan svarade: »Mina bröder, som flugit till skogen,
förvandlade till korpar; dem söker jag, på det jag må lösa
dem ur förtrollningen.»

Feen sade: »Om detta är din vilja och om du vill öfva
trohet mot dina bröder, så skall jag säga dig hvad du har
att företaga. Men jag säger dig att du måste öfva stor
trohet.»

Då svarade flickan:  »Jag vill det.»

Då sade åter feen: »Så bo ensam i skogen och spinn
och förfärdiga under sju år sju skjortor åt dina sju bröder.
Men   hela   tiden  måste  du tiga och vara så stum som om
du vore född utan tunga, och hvarken lust eller nöd får
lösa din tungas band.»

»Jag vill göra det», sade den trogna systern, och det
var hennes sista ord; därefter satt hon ständigt stum i ett
ihåligt träd i vildmarken och spann.

Korparna tillförde henne föda, ur källan drack hon och
med dess vatten badade hon sin kropp, så att hon för hvarje
dag blef skönare. Sommar och vinter gick förbi, hennes
kläder föllo sönder till stoft, men hon insvepte sig i sitt
gyllene hår, som föll omkring henne som en mantel.

Så satt hon tigande i vildmarken i sex långa år, och
intet lefvande närmade sig henne, annat än de sju korparna
och vilddufvorna, som i hennes grannskap byggt sina nästen.

Då begaf det sig en gång att den unge konungen drog
ut med jägare, män, falkar och hästar för att jaga, och
genom den vilda skogen klingade valthornens ljud och skallet
af kopplen.

Den unge konungen jagade en ädel hjort och kom
djupt in i skogen. Där förlorade han hjortens spår, men
en vilddufva flög upp framför honom, och det föreföll
honom som måste han följa henne genom den mörka skogen.
Så bröt han fram genom snår och buskar, och då dufvan
flög in i sitt näste, upplyftade han sina ögon och såg inuti
det ihåliga trädet den allra skönaste kvinnogestalt.

Ljus och smärt satt hon där, omslöjad af gyllene
lockar, med sin hvita hand spann hon de gula lintrådarna,
och hon vände mot honom sitt anlete, som var så skönt
och intagande att ord ej kunna utsäga det.

En darrning af hänryckning for genom den unge
konungens själ, och hans hjärta slog högt. »Hvarifrån är du,
huldaste?» sade han, »är du af människosläkte eller har
den ljusa luften födt dig? Tala!»

Då lade den sköna sitt finger på munnen, som log,
men förblef stum.

Den unge konungen lyftade henne ut ur trädet, och
hennes  hår föll blygsamt i vågor öfver henne och honom;
men han kastade sin mantel omkring henne och lyftade
henne upp på sin häst, som han själf ledde vid tygeln, och
så förde han den sköna till sin borg.

Och borgen låg i den glänsande aftonrodnaden med
skimrande tak och höga tinnar och skådade från berget vida
öfver ett blomstrande land.

Och i borgen funnos smyckade salar och ståtliga rum,
och dit ledsagade konungen flickan, ty han hade i sinnet
att göra henne till sin drottning.

Men då hon om natten hvilade på sitt mjuka läger,
hörde hon korparnas susande vingslag och deras hesa,
ångestfulla skri. Det var hennes sju bröder, som flugit efter
henne, och de sutto nu under natten på fästet af det tak,
under hvilket hon hvilade.

Men den unge konungen såg den sköna med allt större
kärlek, och om också hans mor och systrar lade sig
däremot, emedan de ansågo att det ej passade sig att han till
härskarinna upphöjde en flicka, som blifvit funnen i skogen,
så var han dock beständig i sitt sinne och stod fast vid
sin kärlek. Väl bekymrade det honom att den underbara
munnen ej talade, men han blickade in i de djupa, mörka
ögonen, och de sade honom alla de kärleksord, som den
stumma munnen förteg. Så lät han bestämma
bröllopsdagen och till denna inbjuda alla sina vänner och vasaller.

Konungens systrar smyckade själfva med sina bästa
prydnader den sköna; de iklädde henne guldstickade kläder,
kostliga spännen, kedjor och dyrbarheter, såsom det
anstår en konungabrud. Öfver hennes gyllene hår hängde de
en ljus slöja och satte på hennes hufvud en krans af
rosmarin och rosor, så att hennes skönhet strålade som en
diamant, omgifven af glänsande juveler. Då hon vid konungens
sida gick till kyrkan, och rundt omkring var prakt och
glans och folkets jubel och flöjttoner och klockeklang, då
blickade hon upp mot himmelen och hon såg öfver sig flyga
de sju korparna, och hon lyfte två finger på sin högra hand
och i sitt hjärta svor hon sina bröder, att hvarken den högsta
lust eller ljufvaste glädje skulle komma henne att glömma
sitt löfte, och att hon ej skulle bryta sin tystnad förrän
tiden var inne.

Så blef hon konungens gemål och glädjedagarna
började, ty allt var henne nytt. Konungen förde henne öfver
fälten och lät henne från bergen skåda ut öfver sitt vida,
välsignade land, som dock ej hade någon kostbarare
ädelsten än hans gemål.

När konungen följde henne, så trängde sig allt folket
omkring henne att se henne, ty hennes anblick var huld
som Guds moders. De gamle och sjuke stego upp från
sina läger för att vederkvicka sig vid åsynen af henne, ty
det var dem som hade hon ungdom och hälsa med sig.
Bonden lämnade sin plog, herden sin hjord för att se henne,
barnen sprungo fram och mödrar och jungfrur kallade henne
villigt den skönaste af sitt släkte.

Hvart hon gick tycktes ängarna grönska ljufvare,
fåglarna sjunga härligare och vindarna blåsa mildare. Så gick
hon fram vid sin gemåls sida, skön och lugn som en ljus
majdag. Om hon också ej hade några ord för att trösta
de fattiga och sjuka, för att skämta med de lyckliga och
pladdra med barnen, så var dock blicken ur hennes öga
och leendet på hennes mun vältaligare än alla ord. Hon
var mild och barmhärtig, konungens rika skänker gaf hon
de fattiga, så att hvar och en var full af hennes beröm och
innerligt älskade henne. Men mest älskades hon af sin
gemål.

Blott i konungaborgen hviskade man: »Hvem är hon,
och hvarifrån har hon kommit? — Är det icke skam att
en flicka, som bodde naken i skogen, är satt öfver
konungahusets döttrar och öfver det adliga blodet? — Och hvem
vet om hon ej är något troll, och att hon förställt sitt
väsende så älskligt, för att bringa olycka öfver konungens
hus? — Hvad har hon för hemligheter och hvarför stiger
hon upp om nätterna för att spinna? — Finnes det ej linne
och  garn nog i förråden för henne att kläda sig med? —
Spinna och väfva ej tärnorna i borgen? — Hon kan ju
arbeta på ljusa dagen. Hvarför söker hon hemlighet och
förrättar sitt arbete i den tysta midnattsstunden, då andar och
troll flyga omkring?» — Så sade belackarne till konungen,
men denne var döf för deras ord, ty hans kärlek till sin
gemål var stor och stark; som vinden flögo de onda talen
förbi honom, men slutligen blef dock ett återljud kvar däraf
i hans öra; dock fann det onda ljudet ej väg till hans hjärta.

En gång vaknade konungen om natten, och det var
honom som hade han hört surrandet af en spinnrock, och
då han reste sig upp i bädden, såg han att hans gemål
lämnat sitt läger vid hans sida och att hon med nakna
fötter satt på det kalla golfvet och spann i det kalla,
blåaktiga månskenet. På marken kröp en spindel och från
tornets tinnar klagade korparnas skri, och det var det enda
ljudet i den tysta natten. Månskenet fyllde med sitt matta
ljus kammaren och insvepte den spinnande kvinnans gestalt
i ett magiskt skimmer.

Konungen ryste, och han kände djup smärta då han
såg sin gemåls hemlighetsfulla arbete. Visserligen teg han
och talade ej mer därom; men hon såg dock att en slöja
hängde mellan honom och henne. Blott hennes ögon bådo
om hans kärlek, hans förtroende. Hon hörde på gårdar och
gator huru folket hviskade om hennes gemenskap med
korparna och såg ifrån borgtornets altaner unga och gamla slå
sina hufvuden tillhopa öfver saken, såg blickar af afund
och misstanke hvila på sig; dock förblef hennes mun stum,
ty när hon blickade upp mot höjden, såg hon sina bröder,
ännu alltid väntande frälsning, flyga som korpar, och gent
emot misstanken behöll hon den trohet, hon svurit dem.

Men nu kom den tid, då hennes förhoppningar skulle
uppfyllas, allt närmare, och när hennes tid var inne, skänkte
hon konungen två sköna gossar, rosiga och friska som
äppelträdets blommor.





II.

Öfverallt i konungaborgen
härskade stor glädje. Med sin moder
och sina systrar kom den unge
konungen att tacka sin hustru och
trycka sina barn till sitt hjärta, ty
han var lycklig och stolt att hans
släkt skulle fortlefva. Konungen
förde biskopen med sig, att han
med sin välsignelse skulle styrka konungens gemål, att han
med kraftiga besvärjelser skulle skydda barnkammaren och
sjukrummet mot det ondas våld och med heliga namn
bevara de små mot onda blickar.

På ett hyende lågo de två gossarne bredvid hvarandra
som tvenne rosenknoppar, och amman bar dem försiktigt

till badet; men så snart de rosiga små lemmarna vidrörde
det ljumma vattnet, inträffade något förskräckligt och
olyckligt. De sköna människoformerna krympte tillsamman och
tvenne unga, knappast ruggiga korpungar flögo upp och ut
genom det öppnade fönstret.

Amman gaf till ett rop och tappade i förskräckelsen
hyendet, på hvilket hon burit barnen. Högljudt började
äfven tärnorna skrika af ångest och förfäran vid det
förskräckliga spökeriet. Den unge konungen, hvars stolthet
och förtjusning hade flugit därifrån i afskyvärd korpgestalt,
och som förtärdes af kärleken till det troll, han tagit till
maka, utstötte ett jämmerskri som gaf ett skallande
återljud i den hvälfda salen; och af ångest, blygsel och
förskräckelse dolde kvinnorna sina ansikten i händerna. Ur
biskopens hand föll den heliga boken och från salen ut på
borggården genljöd det:  »Drottningen är en häxa!»

Men hon låg i sin säng. I det ögonblick, då kvinnans
högsta lycka kommit henne till del, då hon tigande
öfvervunnit den svåraste ångest och den högsta, heligaste
hänryckning, återstod henne den värsta och förskräckligaste
pröfningen. Hennes gemåls jämmerskri trängde sig äfven
fram på hennes läppar, klagoljudet ville öppna dem, men
då stod framför hennes bädd feens höga gestalt och hon lade
varnande sitt finger på sin mun. Då trängde den trogna
systern tillbaka klagoljuden i sitt hjärta och låg där med
tigande mun, genomkämpande det svåraste lidande.

Hon teg då den älskade kastade sig för henne och
besvor henne att säga honom om hon verkligen var en
trollpacka — hon som han omhuldat och älskat mer än sin
ögonsten, mer än renheten af sitt ädla blod. Hon teg då
biskopen hotade henne med alla helvetets straff, då folket
skymfade henne och konungahusets alla kvinnor vände sig
ifrån henne med åtbörder af afsky och förakt. Hon teg då
råa händer sleto henne ur hennes gemåls slott och då hon
under förbannelser kastades ner i ett djupt och fuktigt
fängelse.
De nyfödda barnens förvandling.   (Sid. 18.)

Nu var hon åter allena, och omkring henne rådde
tystnaden, men icke grönskade som fordom skogen rundt om
henne eller belyste henne solen och månen. Förskräckelse
och mörker omgåfvo henne, men icke ens ensamhetens fasor
kunde aflocka henne ett ljud. Hon fördes inför domaren
och anklagades att med onda konster hafva förtrollat
konungen och bragt vanära öfver det kungliga huset. Hon
hade födt en trollafföda och öfvat ond trolldom, och allt
detta skulle hon nu bekänna. Men den trogna teg; då
släpade bödelsknektarne henne till tortyrkammaren och visade
henne allt, som där väntade henne; de slogo hennes späda
kropp med gissel, men hon teg.

Då bröt domaren den hvita stafven öfver henne såsom
en oförbätterlig trollpacka, och hon dömdes att lefvande
brännas på ett stort bål, sig själf till straff och andra till
varnagel.

Hon hörde detta, den hårda, orättfärdiga domen, med
sänkt hufvud och hon teg. Ej med ett ord bekände hon
sin oskuld, ej med ett ljud bad hon om sitt lif. Hon blef
således återförd i fängelset och låg där inne, såsom hade
hon redan varit i sin graf. Men den unge konungen sörjde
och grämde sig öfver förlusten af sin älskade, och om han
också med seende ögon sett huru hans barn förvandlades,
om också hans gemåls hemlighetsfulla arbete bekymrat
honom, så ville han ändock icke tro på hennes skuld och
hennes onda sinne. Han grämde sig så djupt, att han
tärdes af som en skugga och hvarken ville smaka mat eller
dryck. Men de som hade afundats den unga drottningen
och som ville henne illa, sade: »Se bara, så förtrollar häxan
med onda konster konungen att hans ben förvissna och
hans blod torkar bort. — Ju förr hon dödas, dess bättre,
ty eljest fördärfvar hon oss alla.»

Men under tiden satt den trogna i det mörka fängelset,
och i det svaga ljuset arbetade hon på den sista skjortan.
Man hade i fängelset kastat in hennes spinnrock och de sex
skjortorna, ty äfven dessa skulle brännas, så att intet blefve

kvar af hennes syndiga konster. Ingen tröst gafs henne
och intet mildt tilltal hörde hon, blott stundom om natten
slogo de sju brödernas vingar mot gallret i hennes
fängelsefönster och hon såg skuggorna af korparna draga förbi.
Men där ute uppbyggdes bålet och midt i detsamma sattes
pålen, vid hvilken hon skulle förbrännas. Beck och svafvel
höllo bödelsdrängarne i ordning, ty inom denna hemska rök
skulle den rena kroppen förtäras. Tidigt följande morgon,
då daggen ännu låg på gräset, skulle domen fullgöras å henne.

Domen lades för konungen, att han skulle underskrifva
den. Då vred han sig i sin smärta och sina kval, ty han
ville ej höra något därom, ville ej bidraga till att hans
älskade skulle dödas. Hans systrar gräto med honom, ty de
hade medlidande med hans kval; men deras hjärtan voro
fångna af vantro, ty äfven de höllo drottningen för en häxa
och ville hennes död. Därefter sade de till sin broder:
»Käre, trösta dig; din smärta skall ej räcka länge. Se,
ännu håller häxan med sina trollfjättrar din själ fången och
hennes bedrägliga behag lägga en dimma öfver dina ögon.
Men när elden har förtärt hennes syndiga kropp, då skall
du blifva fri och löst ifrån trolldomen.»

Konungen sade: »Mitt hjärta ropar i mig mot hvad
jag gör. Och har hon omgifvit mig med trolldom, så var
det den ljufvaste och huldaste, och jag vill aldrig blifva fri
från honom.»

Men hans systrar sade: »Vill du då se dina barn kretsa
som korpar omkring galgen? Sannerligen, äfven vi hafva
älskat henne för hennes sedesamma sätt, men vi hafva sett
den dag, som bringade vanära öfver dig och vårt hus.»

Då dolde konungen sitt ansikte och grät, men han
bekräftade med sitt insegel domen, som hans råd uttalat öfver
hans gemål.

Nu var den sista natten kommen, hvilken den trogna
ännu hade att lefva. På sitt multnande halmläger låg hon
och skådade upp mot månen, som lyste in genom hennes
fängelsefönster.

Men utanför fönstret sutto korparna; de höggo med
sina näbbar i gallret och slogo emot detsamma med sina
starka vingar; men det hjälpte ej; de kunde ej lösbryta de
fasta gallren. Väktarne på gården förskräcktes och sade till
hvarandra: »Se, så förtrogen häxan är med galgfåglarna!
Helt visst äro de fördömda själar, och efter sin död måste
hon sålunda flyga som hennes afföda flög, när vigvattnet
berörde dem.»

Så talade väktarne och korsade sig för bröst och panna.

När det blef svalare och morgonstjärnan var i sitt
nedstigande, då flögo korparna med jämmerskri mot skogen,
och när den första solstrålen visade sig, då inträdde
bödelsdrängarne i den hulda kvinnans fängelse.

»Stig upp, häxa», ropade de; »i dag är den dag, då
dig skall vederfaras rättvisa; härefter skall du aldrig
förtrolla konungar och vanhedra en ädel släkt. Gör dig i
ordning och beredd; du skall brinna så länge daggen varar,
och när solen lyser klar skall af dig återstå endast en hop
aska, som vinden skall förskingra.»

Den trogna såg på sina bödlar, men hon talade inte
ett ord, ehuru dödsångesten slog sina kalla klor i hennes
hjärta. Bödelsdrängarne kastade omkull henne, sleto
hennes kläder från kroppen och bundo henne med nya
hampstreck så hårdt, att blodet sprang ut på hennes händer. I
sin nöd och sitt kval skådade hon upp. Då såg hon ett
klart sken; det var ej morgonrodnaden, som just nu bröt
fram, det var feen, som sväfvade framför henne och manade
henne att ej glömma sin ed. Hon visade henne timglaset,
och den trogna såg att hennes pröfvotid snart var till ända.
Hon höll ut och teg, men hon trodde, att med hennes
pröfvotid skulle äfven hennes lefnad vara slut och hon vara fri
från jordisk lust och smärta.

I sitt trogna hjärta tog hon med tusende kärleksord
afsked af den älskade gemålen; men hon bestod i sin trohet
och sände honom icke ens, huru mycket än hennes hjärta
trängtade därefter, den sista, den allra sista hälsningen.


Så fördes hon ut, och hon stod där som ett helgom
ljus och ren, i den uppstigande morgonens skimrande 
rosenglans, ännu skönare på sin smädefulla dödsdag än då hon
under gyllene baldakin i skarlakansdräkt gick med konungen
till altaret.

Ur sina hyddor hade folket lupit fram: de fattiga, som
hon födt och klädt, de sjuka, som hennes leende vederkvickt;
de ville alla ännu en gång se henne, och ingen af dem
trodde på hennes brottslighet. Vid fängelsedörren trängde
sig folket knotande och hotande, grälande och bedjande; i
sina enfaldiga själar ville de ej tro att synd kunde bo i en
så skön gestalt. Men vaktknektarne trängde undan folket,
så att de ej kunde komma fram till drottningen; de togo
den trogna midt ibland sig, men efter dem trängde det
klagande folket ända till domsplatsen, där bålet var upprest
och pålen höjde sig med den järnkedja, som skulle lindas
kring hennes mjuka kropp.

Skjortorna, som man kastat in efter henne, den sista
på hvilken hon arbetat och som jämte henne skulle
uppbrännas, funno de sökande knektarne icke. Feen hade tagit
dem och försvunnit med dem i skogen.

Där ute i vildmarken vid det brusande vattnet kretsade
korparna; sträft och hest trängde deras skri genom skogen,
och tvenne knappt ruggiga korpungar följde ängsligt de
fladdrande fåglarna. Morgonen gick upp, solen kysste redan
bort den glänsande daggen och ännu var räddningen ej för
handen, den befriande stunden ännu ej kommen.

På domsplatsen hade folk från när och fjärran
samlat sig; äfven konungen var där med hela sin familj;
men han hade sänkt hufvudet mot bröstet, ty han kunde
ej se henne dö. Ännu en gång uppläste domaren hennes
dom och öfverlämnade hennes kropp åt lågorna och de fyra
vindarna. Biskopen sade en bön och öfverantvardade hennes
själ åt de onda makterna, emedan hon framhärdade i det onda.
— Högre steg solen, intet rörde sig till hennes räddning, blott
skogen susade och i fjorden brusade det som vattenfall.

Nu blef hon bunden vid pålen, hennes händer
fängslades af repet, hennes kropp af järnkedjan. Med facklan i
hand närmade sig bödeln bålet. Då brusade ett jubelrop
ur skogen, på hvita hästar och med hvita skjortor öfver
glänsande rustningar och med eklöfskransar i sitt lockiga
hår framstormade de sju bröderna, sköna som ljusets söner,
de löste, de befriade, de lösande, de befriande! Alla hade
återfått sin sköna människogestalt, blott den yngste, på
hvars skjorta en arm fattades, hade i stället för ena armen
en korpvinge.

På en strålande vagn stod feen, i sina armar höll hon
de ur trolldomen lösta barnen, som sträckte rosiga armar
mot modern. Högt upplyftade hon timglaset, det sista
sandkornet var utrunnet, förbi voro pröfningens och tystnadens
sju år och från den trognas läppar klingade det första
glädjeropet klart och jublande som en lärksång.

Hon vred på sin fjättrade kropp, hon sträfvade att lösa
sina bundna händer, men sin blick vände hon ej mot
bröderna, som trängdes omkring henne, icke till dem, för
hvilka hon lidit allt, icke till den älskade mannen, som
upplöst i kärlek, ånger och lycksalighet låg vid hennes
fötter — utan barnen gällde hennes första blick, det första
jubelskriet från hennes lösta läppar.

Och konungens moder löste purpurmanteln från sina
skuldror, konungens systrar erbjödo ödmjukt det gyllene
diademet och den glänsande halskedjan åt den trogna och
goda att smycka sig med. Lösta af brödernas händer föllo
hennes band, och i hennes armar, vid hennes bröst hvilade
den förlorade och återvunna lyckan — hennes söner.

Till en början låg tystnad och vördnadsfull andakt öfver
mängden, men snart utbröt folkets tusenstämmiga glädje i
jublande skri.

Förbi bödelsdrängarne, som skygga och fulla af ångest
flyktade undan, framstormade folket, de sleto ner bålet, på
hvilket drottningen skulle hafva blifvit bränd, de lade
stockarna på sina skuldror som en sköld och dit upp lyftade
de drottningen och hennes söner. De sju brödernas lysande
skara omgaf henne, och dem följde konungen med sitt hof.

När de nu kommo till staden, så började klockorna
att ringa af sig själfva, och då de gingo upp på borgen,
hade rosor växt upp på hela vägen och eklöfskransar
omslingrade dörrposterna.

Från folkets skuldror, som burit dem, lyftade konungen
nu sin hustru och sina barn; han förde in dem i sitt slott
och satte dem på sin gyllene stol. Honom omgåfvo de sju
bröderna, och i intet land funnos hjältar liksom dessa, hvars
svärd skyddade konungen och gjorde honom mäktig och rik.
Men han lefde ännu länge i stor glädje med sin trogna,
älskade gemål, och alla de tusende kärleksord, som hennes
stumma mun förut förtegat, de klingade nu många, många
år, tills de båda buros till grafven. Då gingo äfven de sju
bröderna till hvila, men ännu länge, länge sjöng man om
dem och om deras systers stora trohet.

*






Kannitverstan.

En historia från Holland.

Det är visserligen sant
att människan öfver allt i
världen, i Pirna och
Gundelfingen så väl som i
Amsterdam och Trippsdul, bar
tillfälle att anställa
betraktelser öfver obeständigheten
af allt jordiskt, och ser man
sig noga omkring, skall man snart märka, att icke allt är
guld som glimmar, och på så sätt skall man blifva
belåtnare med sitt eget öde.

Men på en sällsam omväg kom en tysk gesäll i
Amsterdam genom ett misstag till sanningen och till 

erkännande af henne. Ty då han hade kommit till denna stora
och rika handelsstad, full af präktiga hus, vaggande fartyg
och arbetssamma människor, föll honom genast ett stort och
skönt hus i ögonen. Det var större än något han sett på
hela sin vandring från Tuttlingen ända till Amsterdam.
Länge betraktade han med beundran denna dyrbara
byggnad, de sex statyerna på taket, de sköna tinnarna och de
höga fönstren, större än dörren på faderns hus där hemma.
Slutligen kunde han ej låta bli att tilltala en förbigående:

»Min gode vän, sade han till honom, kan ni säga mig
hvad den herrn heter, som är ägare till detta sköna hus
med fönsterna fulla af tulpaner, stjärnblommor och löfkojor?»

Men mannen, som förmodligen hade något viktigare att
göra, och som olyckligtvis af tyska språket förstod precis
lika mycket som den frågande förstod af det holländska,
nämligen intet, svarade kort och snäsande: »Kannitverstan!»
och skyndade vidare. Detta var ett holländskt ord eller
tre, om man noga betraktar det, och betyder så mycket
som: »Jag förstår er icke.» Men vår vän från Schwaben
trodde att detta var namnet på den person, efter hvilken
han frågat. Det måtte vara en riktigt stenrik man, herr
Kannitverstan, tänkte han och gick vidare. Genom den
ena gatan efter den andra kom vår Tuttlingare ändtligen
till hamnen, som där heter »Y»; men om man i stället för
»Het Ey» skulle säga »Ypsilon», så skulle ingen människa
där förstå det. Där låg nu skepp vid skepp och mast reste
sig vid mast, och vår vandringsman visste till en början
icke huru hans två stackars ögon skulle räcka till att
nogsamt se och betrakta alla dessa härligheter, tills ändtligen
ett stort skepp ådrog sig hans uppmärksamhet. Det hade
nyss anländt från Ostindien, och höll just nu på att
urlastas. Redan stodo hela rader af kistor och balar bredvid
och på hvarandra på stranden. Ännu flera vältades ut,
därtill stora fat, fyllda med socker och kaffe, med ris och
peppar, och däribland äfven mycken råttsmuts. Sedan vår
vandrare länge hade skådat därpå, frågade han ändtligen
en, som just bar upp en lår på axeln, hvad den lycklige
mannen hette, åt hvilken hafvet fört alla dessa varor i hamn.

»Kannitverstan», lydde å nyo svaret.

Då tänkte vår vän: »Aha, är det så! Ingen under att
man har råd att bygga så präktiga hus och ha tulpaner i
förgyllda krukor i fönstren, när hafvet tillför en sådana
rikedomar.»

Och nu tog han samma väg tillbaka till staden, och
anställde för sig själf rätt sorgliga betraktelser, hvad han
dock var för en stackars fattiglapp midt ibland så många
rika i denna värld. Men just som han tänkte: »Ack, den
som en gång finge så goda dagar som herr Kannitverstan
har det», vände han om ett hörn och mötte ett stort liktåg.
Fyra med svart öfverdragna hästar drogo en likaledes med
svart öfverdragen likvagn långsamt och sorgligt, såsom hade
de vetat att de förde en död till sin hvila. Ett långt tåg
af den aflidnes vänner och bekanta följde efter, par om par,
sorgklädda och tysta. På afstånd ljöd en ensam klocka.

Nu greps vår främling af en vemodig känsla, som hvarje
god människa erfar vid åsynen af ett lik, och han stannade
med hatten andäktigt mellan händerna tills tåget gått förbi.
Då slöt han sig till den siste i tåget, som just i tysthet
uträknade hvad han kunde förtjäna på sin bomull ifall den
stege 18 gulden centnern, grep honom sakta i öfverrocken
och bad honom beskedligt om närmare underrättelse.

»Det måtte hafva varit en god vän till er», sade han,
»för hvilken klockorna klinga, eftersom ni går här så
bedröfvad och eftertänksam.»

»Kannitverstan», blef äfven denna gång svaret.

Men då rullade ett par tunga tårar ur ögonen på vår
gode Tuttlingare, och det blef honom på en gång tungt
och lätt om hjärtat. »Stackars Kannitverstan», utropade
han, »hvad har du nu af all din rikedom? Detsamma som
jag en gång skall få af allt mitt armod: en svepning och
en kista, och af alla dina sköna blommor kanhända en
rosmarin eller en myrten på ditt kalla bröst.
Med dessa tankar följde han liktåget, som om han hade
hört dit, ända till grafven, såg den förmente herr
Kannitverstan nedsänkas i sin hvilobädd och blef mer uppbyggd
af den holländska likpredikan, af hvilken han ej förstod
ett ord, än af mången tysk, på hvilken han ej gifvit akt.
Ändtligen följde han med lätt hjärta de sörjande från
grafven, förtärde på ett värdshus, där man förstod tyska, med
god aptit en bit limburgerost, och när det sedan någon gång
låg honom tungt på hjärtat att så många människor i
världen voro rika och han så fattig, tänkte han blott på herr
Kannitverstan i Amsterdam, hans stora hus, hans rika
skeppsladdning  och — den  rike köpmannens trånga graf.





De tre systrarna med glashjärtat.

Ny saga.

Det finns människor med glashjärta. Om man sakta
vidrör dem, klinga deras hjärtan så fint som silfverklockor;
men om man slår hårdt på dem, så gå de sönder.

Det fanns en gång ett kungapar, som hade tre döttrar,
och alla tre hade glashjärtan. »Barn», sade drottningen,
»varen försiktiga med edra hjärtan; de äro en bräcklig vara.»
Och de voro också försiktiga.

Men den äldsta systern, som gärna fångade fåglar och
tyckte om blommor, lutade sig en vacker dag ut genom
fönstret mot fönsterposten och såg ner i trädgården, där bin
och fjärilar flögo omkring löfkojorna. Därvid klämde hon
sitt hjärta: Kling! lät det som om någonting gått sönder,
och hon föll död ner.

Någon tid efteråt drack den andra prinsessan i
ordningen en kopp kaffe, som var för hett. Då klingade det
återigen till som när glas går sönder, blott litet finare än
första gången, och hon föll också ner. Då lyfte hennes
mor upp henne och såg på henne, och varsnade snart till
sin glädje att hon icke var död, utan att hennes hjärta blott
fått en spricka, men att det icke skulle hålla länge, utan
mycken försiktighet.

Hvad skola vi nu göra med vår dotter? undrade konungen
och drottningen. Hon har en spricka på hjärtat, och om
den också är aldrig så fin, så kan det likväl mycket lätt
gå sönder. Vi få lof att akta henne noga.


Men prinsessan sade: »Låt mig vara. Mången gång
håller det som fått en spricka ändå ganska länge.»

Under tiden hade den yngsta konungadottern också
blifvit stor samt så vacker, god och förståndig att
konungasöner strömmade till från alla sidor att fria till henne. Men
skadan hade gjort den gamle konungen vis och han sade:

»Jag har ännu blott en hel dotter och äfven hon har
ett glashjärta. Om jag skall gifva henne åt någon, så
måste det vara en konung som äfven är glasmästare och
förstår att handskas med så ömtåliga varor.» Men bland alla
friarne fanns det inte en enda som hade slagit sig på
glasmästaryrket, och så måste de alla åter draga sina färde.

Då fanns det ibland pagerna på kungaslottet en som
var nästan färdig. När han tre gånger till fått bära upp
släpet efter den yngsta konungadottern, så var han adelsman.
Då skulle kungen lyckönska honom och säga till honom:
Nu är du färdig och adelsman. Jag tackar dig. Nu kan
du gå.

När han nu första gången bar upp prinsessans släp,
vände sig konungadottern om och sade till honom:

»Så trefligt du bär upp mitt släp! Så trefligt har ingen
annan burit det.»

Då märkte pagen att hon äfven kunde föra ett kungligt
språk. Men han var nu också färdig och adelsman. Kungen
tackade, önskade honom lycka och sade att nu kunde han gå.

När han gick, stod prinsessan i trädgårdsporten och
sade till honom:

»Du har burit mitt släp på ett mycket trefligare sätt
än någon annan. Om du bara vore glasmästare och kung
ändå!»

Därpå svarade han, att han skulle göra sig all möjlig
möda att bli det; hon skulle bara vänta på honom. Han
skulle säkert komma tillbaka.

Han gick nu genast till en glasmästare och frågade
honom, om han ej behöfde någon lärpojke. »Jo», svarade
denne, »men du får lof att lära hos mig i fyra år. Första
året lär du dig att hämta bröd ifrån bagaren och tvätta,
kamma och kläda barnen; andra året lär du dig att kitta
fönster, det tredje att skära och sätta in rutor, och det
fjärde året blir du mästare.»

Därpå frågade han glasmästaren, om han ej kunde få
gå i omvänd ordning, ty då gingo det fortare. Men
glasmästaren försäkrade honom, att en ordentlig glasmästare
alltid måste börja framifrån, annars blefve det ingenting
ordentligt.

Nå, han gaf sig tillfreds därmed. Första året hämtade
han därför bröd hos bagaren, tvättade och kammade barnen
och satte kläderna på dem; det andra året lärde han sig
kitta fönster, det tredje lärde han att skära och sätta in
rutor, och det fjärde året blef han mästare. Därpå återtog
han sina kläder som adelsman, tog afsked af sin lärare och
öfverlade hvad han nu skulle företaga för att bli konung.

Medan han sålunda vandrade på gatan försjunken i
tankar och såg ner på stenläggningen, kom en man till
honom och frågade, om han hade förlorat något, eftersom
han ständigt såg ner på jorden. Då svarade han, att han
visserligen inte hade förlorat något, men att han dock sökte
något, nämligen ett konungarike, och frågade honom om
han kunde veta hvad han skulle göra för att bli konung.

»Om du vore glasmästare», sade mannen, »så visste
jag nog råd.»

»Jo, jag är allt glasmästare», svarade han, »och
alldeles nyss färdig.»

Då han sagt detta, berättade honom mannen historien
om de tre systrarna med glashjärtat och huru den gamle
kungen nödvändigt ville gifta sin dotter med en
glasmästare. »I början», sade han, »var det äfven ett villkor att
den glasmästare, som finge henne, tillika skulle vara konung
eller konungason; men eftersom det inte finns någon som är
bägge delarna, glasmästare och konung på samma gång, så
har han gifvit litet efter, som den klokaste alltid måste
göra, och uppställt två andra villkor. Men glasmästare måste
han ändå vara. Därvid blir det.»

»Hvilka äro då de båda andra villkoren?» frågade
adelsmannen.

»Prinsessan måste tycka om honom, och så måste han
ha sammetshänder. Om det nu kommer en glasmästare,
som prinsessan tycker om och som har sammetshänder, så
vill konungen gifva honom sin dotter och senare, vid sin
död, göra honom till konung. Det har också varit en hel
hop glasmästare på hofvet, men det var ingen, som
prinsessan tyckte om. Dessutom hade de inga sammetshänder,
utan stora, grofva händer, och naturligtvis kan man inte
vänta annat af vanliga glasmästare.»

När den unge adelsmannen fått veta detta, gick han
till slottet, upptäckte sig för konungen, påminde honom att
han varit page hos honom, och berättade att han af kärlek
till hans dotter blifvit glasmästare och att han nu gärna
ville gifta sig med henne och bli konung efter kungens död.

Då lät konungen kalla prinsessan, och frågade henne
om hon tyckte om den unge adelsmannen, och när hon
bejakade detta, emedan hon genast kände igen honom, sade
han vidare, att han nu skulle taga af sig handskarna och
visa om han också hade sammetshänder. Men prinsessan
menade att det var alldeles onödigt, hon visste bestämdt
att han hade sammetshänder. Hon hade märkt det redan
då, när han hade fört henne uppför trappan.

Så voro nu båda villkoren uppfyllda, och då prinsessan
fick en glasmästare till man och till på köpet en med
sammetshänder, så var han mycket rädd om hennes hjärta, och
det höll till hennes saliga död.

Men den andra systern, som redan hade en spricka på
sitt hjärta, blef tant, och en den allra älskligaste tant i
världen. Detta försäkrade icke blott barnen, som
adelsmannen och prinsessan fingo, utan äfven alla andra
människor. Hon lärde de små prinsessorna att läsa, bedja och
göra dockkläder och hon såg igenom prinsarnes

betygsböcker. Den som hade goda betyg fick beröm och en gåfva
till på köpet, men om någon hade dåliga betyg, så gaf hon
honom en smäll och sade: »Säg, du stygge prins, hvad
tänker du på? Hvad tänker du bli för något? Nå, säg
ifrån. Hör du!»

Och när han då snyftade och sade: Ko- ko- ko-
konung», skrattade hon och frågade: »Konung, kung
Midas? — Hans majestät kung Midas med två långa
åsneöron?» Då skämdes den som fått de dåliga betygen alldeles
förskräckligt.

Och äfven denna andra prinsessa blef mycket gammal,
ehuru hennes hjärta hade fått en spricka. Då någon
förundrade sig däröfver, svarade hon alltid: »Hvad som i
ungdomen får sig en skada, men därvid inte går sönder,
det håller nog ofta rätt länge.»

Och det är också sant. Ty min mor har en gammal
potpurrikruka, hvit och beströdd med små, bjärta
blomsterbuketter; den har haft en spricka så länge jag kan
minnas och håller ändå; och under den tid min mor haft den
äro sedan så många nya potpurrikrukor köpta och
sönderslagna, att man rakt inte kan räkna dem.

*




Den gamle trollkarlen.

Det fanns en gång en mycket elak trollkarl, som för
länge sedan hade bortröfvat två späda barn, en gosse och
en flicka, med hvilka han alldeles ensam bebodde en håla
i en öde trakt. Dessa barn hade han — Gudi klagadt —
lofvat åt djäfvulen; och sina elaka konster lärde han ur en
trollbok, som han förvarade som sin bästa skatt.

Men nu hände det ibland, att den gamle trollkarlen
aflägsnade sig från sin håla och att barnen blefvo ensamma
kvar där. Då läste gossen, som utspionerat det ställe, där
den gamle förvarade sin trollbok, i boken. Ur densamma
lärde han mången trollformel i svartkonsten, och med tiden
blef han själf en skicklig trollkarl. Emedan nu den gamle
blott sällan släppte ut barnen ur hålan, och ville hålla dem
fångna till den dag, då de skulle falla ett offer åt den onde,
så längtade de så mycket mer därifrån och rådslogo med
hvarandra huru de hemligen skulle kunna undfly. En dag,
då trollkarlen mycket tidigt hade lämnat hålan, sade gossen
till systern: »Nu är det tid, lilla syster! Den elake
mannen, som håller oss i så hård fångenskap, är borta. Låt
oss nu bryta upp och gå härifrån, så långt våra fötter bära
oss.» Detta gjorde barnen, gingo bort och vandrade hela
dagen.

När det nu led mot eftermiddagen, återkom trollkarlen
och saknade genast barnen. Genast slog han upp sin
trollbok och läste åt hvilket håll barnen hade gått. Snart hade
han nästan upphunnit dem, de hörde redan hans vreda och
rytande stämma, och systern var full af ångest och
förskräckelse och ropade: »Broder, broder, nu äro vi förlorade; den
elake mannen är oss redan helt nära.» Då använde gossen
sin trollkonst, som han lärt ur boken; han uttalade en
besvärjelse, och strax blef hans syster en fisk och han själf
en stor damm, i hvilken fisken muntert sam omkring.

Då den gamle kom till dammen, märkte han väl att
han blifvit bedragen och brummade förargad: »Vänta bara,
vänta bara, er skall jag snart fånga», hvarpå han i största
hast lopp tillbaka till sin håla att hämta ett nät, för att
däri fånga fisken. Men så snart han var borta, blef det af
damm och fisk åter broder och syster; de gömde sig väl
och sofvo ut, och nästa morgon vandrade de vidare och
vandrade åter en hel dag.

När den elake trollkarlen kom med sitt nät till det
ställe, som han hade lagt noga märke till, så fanns där ej
mer någon damm att se, utan där var endast en grön äng,
på hvilken man visserligen kunde fånga grodor, men icke
fiskar. Då blef han ändå argare än förut, kastade bort sitt
nät och följde barnens spår, som ej undgingo honom,
emedan trollspöet i hans hand visade honom den rätta vägen.
Och när det blef afton hade han nära nog upphunnit
de vandrande barnen. De hörde honom fnysa och svära

Den gamle trollkarlen stötte näsan mot en klippa.

och systern ropade åter igen: »Broder, käre broder, nu äro
vi förlorade; den lede trollkarlen är bakom oss.» Men
gossen utsade åter igen en trollformel, som han hade lärt sig i
boken, och då blef det af honom ett kapell invid vägen
och utaf flickan blef det en skön altarbild i kapellet.
När nu trollkarlen kom till kapellet, märkte han väl
att han var lurad för andra gången, och sprang
fruktansvärdt ropande rundt omkring detsamma; men han vågade
ej beträda det, emedan det alltid står i trollkarlarnas
kontrakt med den lede, att de aldrig få beträda en kyrka eller
ett kapell.

»Om jag också icke får komma er närmare, så kan jag
dock tända eld på er och bränna er till aska», ropade
trollkarlen och sprang bort att ur sin håla hämta sig eld.

Medan han nu sprang nästan hela natten igenom, så
blef det åter broder och syster af kapellet och den sköna
altarbilden; de gömde sig och sofvo, och tredje morgonen
gingo de vidare och vandrade hela dagen, medan trollkarlen,
som hade en lång väg, å nyo förföljde dem. Men när han
med sin eld kom dit, där kapellet hade stått, stötte han
med näsan mot en stor klippa, som icke kunde tändas med
eld eller brännas till aska. Därför följde han i vildt språng
åter barnens spår.

Mot aftonen var han dem nu ganska nära, och för
tredje gången förfärades systern och gaf sig förlorad; men
gossen uttalade åter en trollformel, som han hade lärt sig
ur boken; då förvandlades han till golfvet i en loge, där
folket tröskade, och hans lilla syster blef ett korn, som
liksom låg glömdt på loggolfvet.

När den elake trollkarlen kom, såg han väl att han
för tredje gången blifvit lurad, men denna gång besinnade
han sig ej länge och sprang inte först hem, utan
uppläste en trollformel ur boken. Då blef han förvandlad till
en svart tupp, som hastigt sprang fram till sädeskornet, för
att picka upp det. Men gossen uttalade ännu en
trollformel, som han lärt ur boken; då blef han hastigt en räf,
grep den svarta tuppen innan han ännu uppickat
sädeskornet, och bet af honom hufvudet. Och då tog trollkarlen,
liksom sagan, en ände.

—





Kung Trastnäbb.

En gång lefde det en kung, som
hade en dotter, hvilken var
öfvermåttan skön, men därjämte så
stolt och öfvermodig, att ingen
friare var henne god nog. Hon
afvisade den ene efter den andre,
och dref på köpet gäck med dem. Ändtligen lät konungen
anställa en stor fest och inbjöd till den från nära och
fjärran giftaslystne män. De ordnades alla i en rad efter rang
och stånd. Först kommo konungarne, därpå hertigarne,
furstarne, grefvarne, friherrarne och sist adelsmännen. Nu
fördes konungadottern genom lederna, men mot hvar och
en af friarne hade hon något att invända. Den ene var
för tjock, »det vinfatet», sade hon; den andre för lång,
»lång som en majstång»; den tredje för kort, »Per Stabbe»;
den fjärde för blek, »månskensansiktet»; den femte för röd,
»kalkontuppen»; den sjette var icke rik nog, »sur ved,
torkad bakom kakelugnen». Och så hade hon något att
anmärka på hvar och en; men i synnerhet gjorde hon sig
lustig öfver en hygglig kung, som stod längst upp och på
hvilken kindbenet var något snedvuxet. »Se», ropade hon
och skrattade, »den där har ett kindben alldeles som en
trastnäbb», och från den tiden fick han heta kung
»Trastnäbb». Men då den gamle kungen såg att hans dotter
endast gäckades med folk, och att hon försmådde alla friare,
som voro närvarande, blef han vred och svor att hon
skulle taga till man den förste bäste tiggare, som kom för
hans dörr.

Ett par dagar därefter började en spelman sjunga
under fönstret, för att därmed förtjäna en ringa allmosa. När
konungen hörde det, sade han: »Låt honom komma upp.»
Då inträdde spelmannen i sina smutsiga kläder, sjöng för
konungen och hans dotter och bad, när han hade slutat,
om en allmosa. Konungen sade: »Din sång har behagat
mig så mycket, att jag vill gifva dig min dotter till hustru.»
Konungadottern förskräcktes, men konungen sade: »Jag har
svurit en ed att gifva dig åt den förste bäste tiggare, och
den eden vill jag äfven hålla.»

Ingen öfvertalning hjälpte, prästen hämtades och hon
måste genast låta viga sig med spelmannen. När det var
skedt, sade konungen: »Det passar inte att du som en
tiggares hustru längre stannar i mitt slott; nu får du draga i
väg med din man.»

Tiggaren tog henne vid handen och ledde henne ut,
och nu måste hon vandra till fots vid hans sida. När de
då kommo till en stor skog, frågade hon:

»Ack, säg hvilken som rår om den vackra skogen?»

»Jo, det gör kung Trastnäbb; hade du tagit honom,
så rådde du nu om skogen.»

»Ack, jag stackars flicka, ack om jag hade tagit kung
Trastnäbb!»

Därpå kommo de på en äng, och då frågade hon åter:

»Hvem rår om den vackra ängen?»

»Det gör kung Trastnäbb; hade du tagit honom, så
rådde du nu om ängen.»

»Ack, jag stackars flicka, ack om jag hade tagit kung
Trastnäbb!»

Därpå kommo de till en stor stad, och då frågade
hon åter:

»Hvem tillhör denna stora, präktiga stad?»

»Den tillhör kung Trastnäbb; hade du tagit honom, så
rådde du nu om staden.»

»Ack, jag stackars flicka, ack om jag hade tagit kung
Trastnäbb!»

»Jag tycker inte om det där», sade spelmannen, »att
du alltid önskar dig en annan man. Kanske jag inte är
god nog åt dig?» — Ändtligen kommo de till ett mycket
litet hus och då sade hon:

»Herre Gud, sån't litet hus; hvad kan det vara fören
stackare, som rår om det där rucklet?»

Spelmannen svarade: »Det är mitt och ditt hus, där
vi skola bo tillsammans.» Hon måste böja sig, för att
komma in genom den låga dörren. »Hvar är tjänstfolket?»
sade prinsessan. — »Hvad för slag», sade tiggaren,
»tjänstfolk! Vill du ha' något uträttadt, får du göra det själf.
Gör genast upp eld och sätt på vatten och koka mat åt
mig; jag är duktigt hungrig.» Men konungadottern begrep
ingenting af att göra upp eld och koka, och tiggaren måste
själf hjälpa till, så att det skulle gå någorlunda. När de
hade förtärt den tarfliga maten, gingo de till sängs, men
tidigt om morgonen körde han upp henne ur sängen att
sköta hushållet. På det viset lefde de ett par dagar med
knapp nöd och förtärde sina förråd. Då sade mannen:
»Hustru, det här duger ej  längre att vi bara äta och

ingenting förtjäna. Du får lof att fläta korgar.» Han gick ut,
skar vide och förde hem det; då började hon att fläta; men
de hårda videkvistarna sårade hennes händer. — »Jag ser
att det där inte vill gå», sade mannen; »spinn i stället,
kanske går det bättre.» — Hon satte sig ned och försökte
spinna, men den hårda tråden skar djupt in i hennes späda
fingrar, så att blodet började rinna. »Ser du», sade
mannen, »du duger då till ingenting; i dig har jag just fått ett
vackert påhäng. Nu skall jag försöka att börja en handel
med stenkrukor och lergökar; — du får sätta dig på torget
och sälja.» »Ack», tänkte hon, »tänk om folk ifrån min
faders rike kommer på torget och får se mig sitta där och
sälja; huru skola de ej gäckas med mig!» Men ingenting
hjälpte, hon måste göra det, om hon ej ville dö af hunger.
Första gången gick det bra, ty folket köpte gärna af henne,
emedan hon var vacker, och gaf henne hvad hon begärde
för sina varor, ja många gåfvo henne penningar och skänkte
henne varan på köpet. Nu lefde de af förtjänsten, så länge
det varade, och därpå uppköpte mannen en hel mängd nya
krukkärl. Hon tog plats i ett hörn af torget, ställde kärlen
omkring sig och utbjöd dem till salu. Då kom plötsligen
en drucken husar framjagande och red midt in bland
krukorna, så att allt gick i tusen bitar. Hon började gråta
och visste af förskräckelse ej hvad hon skulle taga sig till.
»Ack, hur skall det gå med mig», ropade hon. »Hvad
skall min man säga?» Hon sprang hem och berättade
honom sin olycka. — »Hvem brukar väl sätta sig i ett hörn
af torget med lerkärl?» sade mannen. »Låt bli att gråta;
jag ser nog att du inte duger till något ordentligt arbete.
Därför har jag varit borta i kungens slott och frågat om
de inte behöfva en kökspiga, och de ha lofvat mig att
taga dig som en sådan, och för ditt arbete får du där
fri kost.»

Nu blef konungadottern kökspiga och måste hjälpa
kocken att förrätta det tyngsta arbetet. I hvardera af fickorna
på sin klädning fastsatte hon en liten kruka, i hvilken hon

bar hem det som blef hennes del af den öfverblifna maten,
och däraf lefde hon och tiggaren. En gång skulle den äldste
konungasonens bröllop firas; då gick den stackars prinsessan
upp, ställde sig i salsdörren och ville se på. När nu ljusen
voro tända och den ena vackrare än den andra inträdde,
och allt var fullt af prakt och härlighet, då tänkte hon med
bedröfvadt hjärta på sitt öde och förbannade sin stolthet
och sitt öfvermod, som förnedrat henne och störtat henne i
så stort armod. Af de kostliga rätter, som där en och en
i sänder uppburos till bordet, tillkastade henne tjänarne
mången gång ett par bitar. Dessa lade hon i sina krukor
och ville bära hem dem. Plötsligen framträdde
konungasonen, klädd i sammet och siden, med gyllene kedjor om
halsen, och när han såg den vackra frun i dörren, fattade
han hastigt hennes hand och ville dansa med henne; men
hon vägrade och förskräcktes, ty hon såg, att det var kung
Trastnäbb, som hade friat till henne och som hon med spott
och spe hade afvisat. Men hennes motsträfvighet hjälpte
icke, han drog in henne i salen. Då sönderslets det band,
som höll upp fickorna, och krukorna föllo ut, så att soppan
flöt omkring och matbitarna summo däri. Och då folket
såg detta, uppstod ett allmänt skratt och gäckeri, och hon
blygdes så att hon önskade sig tusende famnar under
jorden. Hon sprang ut genom dörren och ville fly undan,
men på trappan upphanns hon af en man, som förde henne
tillbaka; och då hon såg på honom, så var det åter kung
Trastnäbb. Han sade vänligt till henne: »Var ej rädd;
jag och spelmannen, som bott med dig i den eländiga
hyddan, äro en och samma person. Af kärlek till dig har jag
sålunda förställt mig, och husaren, som red sönder dina
krukor, var äfven jag. Allt detta har jag gjort för att böja
ditt stolta sinne och straffa dig för det högmod, hvarmed
du bemötte mig.» Då grät hon bittert och sade: »Jag
har haft mycket orätt, och är ej värd att vara din hustru.»
Men han svarade: »Lugna dig, de onda dagarna äro förbi;
nu skola vi fira vårt bröllop.» Då kommo kammarfruarna

och klädde henne i de präktigaste kläder, och hennes fader
kom och hela hans hof, och de önskade henne lycka till
hennes giftermål med kung Trastnäbb, och först nu
började den rätta glädjen. Jag skulle önska att äfven du och
jag fått vara med.

—



Michel, den fader- och moderlöse gossen från Radhost.

Mährisk-wallackisk saga.

Af två bröder hade Martin, den äldre, två barn och
Hans, den yngre, fyra. Den förre blef dödssjuk och bad
före sitt slut att den yngre brodern skulle antaga sig hans
tvenne barn när han var död, ty hans hustru hade redan
förut skilts hädan. Därpå afled han.

När nu den yngre brodern kom hem till sin hustru,
sade denna till honom: »Hans, har du verkligen blifvit
förmyndare för din brors barn? Jag hoppas, att du ej blifvit
det.» — Men Hans svarade: »Hvarför inte? Hvem skulle
väl eljest hafva åtagit sig de faderlösa? Jag kan väl inte
förneka min broders blod, som ju är mitt eget. Låt oss
hellre öfverlägga om, huruvida vi skola taga gossarne till
oss eller föra dem till främmande människor.»

Därpå svarade hustrun: »För min del vill jag, att vi
taga den äldre, men den yngre vill jag inte ha.» Och
mannen sade: »Envisas inte; jag tror, att vi taga både den äldre
och den yngre.» — Men hustrun ville blott hafva den ene,
och sade därför: »Jag tror, att den äldre kan göra oss större
nytta än den yngre, ty den äldre kan snart arbeta; han är
ju redan fjorton år gammal, men den yngre endast två.»
— Men mannen sade bestämdt: »Kära hustru, du vet att
jag är deras farbror, och att jag måste draga försorg om
dem. Vi vilja därför taga båda till oss,»
Och de hade gossarne hos sig i nio år. Den äldre,
Josef, förtjänade rikligen hvad han behöfde; den yngre,
Michel, hjälpte också efter ett par år till med lättare
arbeten. Men nu kommo onda tider, då det gick fattigt folk
mycket illa. Hans måste t. o. m. sälja sin ko. Då sade
hans hustru till honom: »Ser du nu hur det går med oss.
Var det rätt att vi upptogo två barn som våra egna? Nu
kunna vi icke ens föda våra egna barn.» — Men mannen
svarade: »Var ej så orolig. Du vet ju att barnens hus
alltid återstår oss, om jag köper och utlöser det.» — Därpå
sade hustrun: »Vore det icke bättre att göra sig fri från
den yngre gossen, så blir det oss ändå alltid billigare.» —
Mannen sade: »Kom ihåg, att vi togo dem i goda dagar;
skulle det icke vara en skam inför både Gud och människor
att drifva bort dem i de onda dagarna?» — Men kvinnan
envisades att få bort barnen. Mannen sade därför: »Vet
du hvad, kära hustru; på det allt må blifva godt, så skall
jag föra den yngre vilse bland bergen.» — Hon sade: »Kära
du, hvart tänker du föra honom? Du för honom blott bort
ett par timmars väg, och då är han snart här igen.» Men
Hans svarade: »Jag skall föra honom dit, hvarifrån han
aldrig vänder åter.»

Följande morgon, innan det ännu dagats, sade han till
den elfvaåriga Michel: »Kom, så skola vi se efter om vi
inte i Karpaterna där ute vid Radhost kunna finna en skatt.»
Michel anade intet ondt och följde med gladt mod sin
farbroder. När de kommo till hålorna i Radhost, tände
farbrodern ett ljus och förde Michel dit in. Och de stego
utför djupet på en stege, gingo länge och kröpo genom flera
hålor, ända till dess de anlände till en underjordisk flod,
öfver hvilken en smal stig förde. När de voro öfver, sade
farbrodern: »Michel, sätt dig här på den här stenen; här
har du bröd och en fällknif; jag skall under tiden se mig
vidare omkring.» Michel satte sig och skar i mörkret af
en bit bröd, som han åt upp. Den stackars öfvergifna gossen
väntade och väntade länge, mycket länge på farbrodern.
Han hoppades att denna snart skulle komma tillbaka med
ljuset och rörde sig därför icke från sin plats, äfven
emedan han var rädd i det djupa mörkret. Ifrigt lyssnade han,
men farbrodern kom icke. Då tänkte han: »När allt 
kommer omkring, har farbror fört mig vilse med afsikt och har
lämnat mig här och gått hem.» Vid dessa tankar reste sig
håren på hans hufvud. Men han tog mod till sig och
började söka sig väg till Radhost. Men det ville ej lyckas
honom. Huru skulle han också utan ljus kunna finna vägen

Michel störtar ner i djupet.




genom hålorna och den smala stigen öfver floden samt
stegen, som förde honom upp. I stället för att närma sig
floden, aflägsnade han sig alltmer från densamma. Dock,
detta varsnade han först när han icke mer hörde dess
brusande. Uttröttad sjönk han ner på den fuktiga marken,
lade sitt hufvud på den kala klippan och grät och klagade
högljudt. Därpå sprang han åter upp och gick tillbaka.
När han sålunda famlade omkring i mörkret till höger och
vänster, gled hans fot, och han störtade ner i djupet.
Medan han föll, sökte han att hålla sig fast och slet därvid
lös två stora stenstycken från klippväggen. Utan att tänka
på hvad han gjorde, stoppade han dem i den väska, som
han hade hängt öfver axeln, och sökte att trefva sig vidare
fram. Nu närmade han sig floden, och snart hörde han
dess brusande. Men han kunde ej finna stigen, öfver
hvilken farbrodern hade fört honom. Modigt sprang han i
floden och sam öfver. Snart kom han äfven fram till den
farliga stegen och klättrade uppför densamma, vig som en
katt. Sedan han ännu en halftimme famlat omkring
däruppe, kom han ur det mörka hålet ut i det fria. Nu märkte
han först huru mycket han hade skadat sina händer och
fötter. Han darrade af köld och ångest. Men snart fattade
han mod, föll på sina knän och tackade Gud innerligt att
han ej låtit honom förgås i Radhost. Därpå satte han sig,
åt upp det bröd, som han ännu hade kvar, och öfverlade
hvad han nu hade att göra. Han visste att hans farbror
ej längre ville ha honom, och så beslöt han att vandra ut
i vida världen.

När han hade vandrat i flera dagar, kom han till ett
slott, tiggde ett stycke bröd af en tjänare och satte sig på
en hörnsten. I det han tog upp knifven ur sin väska,
varseblef tjänaren de två gula klimparna och frågade
honom, hvad han hade där; därvid vände tjänaren stenen på
alla sidor, vägde den i handen, visade den åt andra och
gick därpå till sin herre, för att äfven visa honom
klumpen. Slottsherren lät föra gossen till sig och frågade 
honom, hvarifrån han fått dessa två stycken gediget guld.
Michel berättade hvad som vederfarits honom och huru han
kommit öfver klumparna. Den faderlöses enkla berättelse
rörde slottsherren så mycket, att han behöll Michel hos sig
och upptog honom som eget barn, ty han var ogift och
hade inga egna barn. Guldet sålde han och insatte
pengarna därför mot goda räntor till gossens förmån. Äfven
lät han undervisa honom i allt nyttigt. Michel hade varit
17 år i slottet, när dess ägare blef dödssjuk. Då
testamenterade denna hela sin förmögenhet åt Michel och anbefallde
honom att lefva måttligt och alltid tänka på de fattiga.
Michel tänkte för sig själf: »Huru kan väl den glömma de
fattiga, som själf varit fattig?»

Tvenne år voro förflutna sedan Michels välgörare hade
dött och han blifvit sin egen herre. En dag stod han vid
fönstret och såg ut åt borggården. Då kom en tiggare med
sönderslitna kläder vandrande. Den unge slottsherren
rördes af hans nöd, och han befallde portvakten att genast
föra den gamla upp till honom. När denna kom in i
kammaren, såg Michel att det var hans farbror, men denne
kände ej igen sin brorson. »Haf medlidande med mig,
nådige herre», bad gubben; »haf medlidande med en fattig
uthungrad gubbe! Gud skall vedergälla er det!» Michel
svarade, att han med glädje skulle gifva honom mat och
dryck. »Sätt er!» Därpå ropade han en tjänare och
befallde denne med låg röst att taga hans knif ur den väska,
som han jämte sina wallackiska kläder bevarat till ett minne
af forna dagar. Därpå satte han sig bredvid den gamle,
som berättade honom hurusom han i forna dagar varit
förmögen, men huru han till följd af dåliga tider råkat i
fattigdom, och huru han slutligen genom domstolens utslag
mistat allt, så att han blifvit tvungen att sälja sin koja
och nu lefva af tiggarebröd. -- »Har ni då inga barn?»
frågade Michel. -- »Ack», sade gubben, »jag hade fyra
barn. Tre hafva dött i kopporna och den fjärde är en
odugling, som hvarken tänker på Gud eller sin gamle far.»

Under tiden satte tjänaren fram mat och dryck. Michel
själf räckte gubben ett bröd och sin gamla fällknif att
skära det med. Gubben tog knifven i sin hand, betraktade
den och blef blek som ett lik, emedan han igenkände sitt
bomärke, som han själf bränt in på skaftet. Alldeles
förvirrad stammade han: »Nådige herre, hur har knifven
kommit hit?» — Michel svarade: »Hvad har ni med knifven
att göra? Knif som knif!» — »Nej, nej», ropade gubben i
full förtviflan. »Säg mig inför lefvande Gud huru ni har
fått knifven. Ack, jag ber er, säg mig det och pina mig
ej längre.» Michel kunde nu ej längre hålla sig. »Fader
Hans», ropade han, »känner ni igen Michel, den fader- och
moderlöse?» Farbrodern förskräcktes, han kände igen sin
brorson och föll af blygsel och fruktan på knä för honom.
Men Michel reste upp honom, omfamnade honom och sade:
»Frukta ej, jag har länge sedan förlåtit er.»

Michel behöll den gamle hos sig till dennes död, och
när han erfor, att hans äldre bror Josef måste tjäna för
bröd, tog han äfven honom till sig. Farbrodern lefde ej
länge; dock dog han med den trösten, att Michel ej gått
förlorad i Radhost, och att han hade förlåtit honom.

—



Den lustige Schwanda.

Böhmisk saga.

Säckpiparen Schwanda var en lustig kamrat och, som
hvarje ordentlig musikant, alltid törstig, samt därjämte stor
älskare af kortspel. Hade han spelat för sina åhörare så
mycket de ville, så gjorde han sig gärna en god dag, och
hälsade vanligen så länge på kruset och fortsatte så
oförtrutet spelet, att allt, som han hade förtjänt, åter försvann
ur fickan, och han gick bort lika fattig som han hade
kommit. Därjämte roade han så outtröttligt sällskapet, äfven

utan säckpipa, med sina upptåg och lustiga infall, att
knappast någon lämnade värdshuset så länge Schwanda var där,
och ännu i dag plägar man i Böhmen i stället för »det är
en lustig-kurre» säga, »det är en Schwanda».

Då hände det en gång att Schwanda, sedan han på en
kyrkoinvigningsfest spelat från middagen ända till
midnatten på sin säckpipa och förtjänat sig mången groschen,
lade bort sitt instrument, trots alla böner och öfvertalningar
af de unga människorna, som bådo honom fortsätta ända
till morgonen, och lofvade honom riklig betalning därför.
Schwanda var förargad att han blott skulle skaffa andra
människor nöjen; nu ville han en gång äfven roa sig själf.
Han slog sig därför ner bland gästerna och började dricka
för egen räkning och hålla sällskapet vid godt lynne genom
månget skämtsamt infall. Slutligen fick han äfven lust att
spela kort, och han inbjöd grannarna till ett parti, men
mot förmodan fanns det ingen som hade lust att spela med
honom. Schwanda, som icke var van att gå ifrån
värdshuset så länge han hade en groschen på fickan, var ovanligt
lifvad för kortspel, ty han hade just i dag förtjänat mycket
penningar, och då han dessutom skådat alltför djupt i bägaren,
så att det ej heller stod riktigt väl till i hans öfre våning,
så envisades han att vilja spela. Då han nu såg, att hans
grannar alldeles ej ville gå in därpå, reste han sig
förargad, betalade sin skuld och lämnade värdshuset. »I
Draschitz», sade han under vägen till sig själf, i det han med
osäkra steg vandrade dädan, »finnes det en lifvad
skolmästare och en bydomare, som inte förakta ett parti kort. Där
skall jag slå mig ner, hurra!» Och därmed hoppade han
högt i luften och knäppte med fingrarna, så att han
raglade tio steg framåt innan han åter kunde bringa sin kropp
i jämvikt, ty han var något tung i hufvudet.

Natten var klar och månen glänste som ett fisköga.
Plötsligt kom Schwanda till en korsväg och stannade
förskräckt, när han händelsevis kom att blicka uppåt. En skara
gamar och korpar kretsade omkring det ställe, där han befann
sig, och framför sig såg han en ställning af fyra pelare med
tvärbjälkar ofvantill, och på hvarje tvärbjälke hängde ett
halfförruttnadt lik. Schwanda märkte nu, att han kommit
under en galge, af hvilka det då för tiden fanns många
på fälten och invid vägarna, de många röfvarskarorna till
skräck och varnagel. Då framträdde plötsligen en lång och
smal man i svarta kläder och frågade honom: »Hvarthän
så sent, vän säckpipare?»

»Till Draschitz, svarte herre.»

»Vill du inte förtjäna en styfver med din säckpipa?»

»Nej tack, jag är redan trött på pipandet. Har
förtjänat mig några silfvergroschen och vill nu vara lustig.»

»Bah, silfvergroschen! Vi skola betala dig med guld!»
sade den svarte, och i det han tog fram en hand full
glänsande dukater, höll han dem under Schwandas ögon.
Säckpiparen var ej litet öfverraskad, kortspelet var visserligen
ett starkt lockbete, men den glänsande metallen utöfvade
ett ännu starkare inflytande öfver honom, och när nu den
svarte tog honom i hand, följde han honom liksom förtrollad.
Schwanda visste ej hvart och huru länge den obekante fört
honom omkring, men så mycket påminde han sig, att han
ofta uppmanade honom att när något blef honom bjudet,
penningar eller dryck, så skulle han tacka blott med de
orden »lycka till, broder!»

Med ens befann han sig i en klart upplyst byggnad, där
tre personer sutto, som voro klädda på samma sätt som hans
ledsagare; de hade framför sig stora högar af guld, spelade
och omsatte rätt vackert med penningar. En vinbägare
gjorde sin rund kring laget, och ur densamma drucko de
hvarandra duktigt till.

»Bröder, här har jag med mig vännen Schwanda», sade
säckpiparens ledsagare i det han inträdde; »ni vet, han som
är så bekant i hela landet, och som vi så länge åstundat
att få höra. I dag skola vi vara riktigt lustiga, och därtill
skall musiken bidraga.»

»Bra», ropade en af spelarne, och i det han vände sig
till Schwanda, sade han: »Sätt dig, pipare, och drick.»
Och därmed räckte han honom vinbägaren.

Schwanda drack, ställde bägaren åter på bordet och
sade, i det han aftog sin mössa: »Lycka till, broder!»
såsom hans ledsagare lärt honom.

»Spela nu upp!»ropade den andre spelaren,och Schwanda
satte sig afsides på en bänk och fyllde sin säck med luft,
medan hans ledsagare slog sig ner hos spelarne, drog en
penningpung, som var väl fylld med dukater, ur fickan, och
tömde den på bordet framför sig.

Därpå började Schwanda att blåsa på sin säckpipa.
Den verkan, som musiken utöfvade på de fyra svarta, var
högeligen underbar. Likasom nytt lif genomströmmat dem,
blefvo de på en gång larmande muntra. De satte
hastigare ut och dukaterna dansade; högljuddare, alltid
högljuddare jublade spelarne och ryckte fram och tillbaka på sina
stolar; hela deras väsende råkade i feberaktig rörelse.
Bägaren gick laget om och äfven Schwanda underlät ej att
dricka. Det underbarasta var dock, att kärlet aldrig blef
tomt, fast ingen fyllde på detsamma. Så ofta Schwanda
hade slutat ett stycke, skallade högljudt hans beröm, och i
hans mössa regnade det guld, hvarför han tackade med
upprepande af orden: »lycka till, broder!» Så räckte det flera
timmar, tills Schwanda ändtligen började spela en polska,
som satte sådant lif i herrarnes ben, att de genast slutade
med spelet, hastigt flögo upp och dansade omkring i
rummet med vilda språng, hvilket tog sig helt besynnerligt ut
till deras allvarsamma yttre och ihåliga ansikten.

Till slut ljöd Schwandas säckpipa helt entonigt och
dansarne gjorde till sist endast kullerbyttor. Då framträdde
en af dem till bordet, och i det han tog säckpiparens mössa,
strök han i den allt det guld, som där låg, och sade, i det
han vände sig Schwanda: »Där har du, därför att du roat
oss så duktigt.» Schwanda trodde knappast sina ögon.
Bländad vid anblicken af en så stor rikedom, visste han af
glädje ej hvad han skulle företaga sig; han glömde i sin

Den lustige Schwanda. (Sid, 53.) 

förvirring huru han skulle tacka och ropade trohjärtadt:
»Måtte Gud tusende gånger vedergälla er det!» Ännu hade
han ej talat ut, då en dimma betäckte hans ögon och allt
— stuga, kort och spelare — var försvunnet.

Följande morgon for en bonde ut på fältet, och vid
han kom till korsvägen, där den omtalade galgen stod, hörde
han toner från fjärran. Han lyssnade, och ju närmare han
kommer, så mycket säkrare blir han, att det är
säckpipstoner; han lyssnar åter och tviflar åter, tills han ändtligen
igenkänner stycket. Och nu ropar han: »Kan det vara
Schwanda?» Då han nu framkommit till galgen, hör han
att tonerna komma ofvanifrån, han ser upp, och se, på ett
hörn af galgen sitter Schwanda och blåser ifrigt på sin
säckpipa, medan vinden för de hängdas lik hit och dit.

»För tusan, Schwanda», ropar bonden, »hvad gör du
där uppe?»

Schwanda far tillsammans, låter säckpipan falla,
gnuggar sig i ögonen, och i det han skådar sig omkring,
varseblir han med förskräckelse hvar han befinner sig. Icke
utan besvär hjälper bonden ner honom, och Schwanda, som
under tiden blifvit nykter, berättar nu hvad som händt
honom. Han kommer naturligtvis också att tänka på
dukaterna, han undersöker mössan och vänder ut och in på
fickorna, men finner ej ett enda öre.

Bonden korsar sig och säger: »Den käre Guden har
straffat er och sändt onda andar öfver er, emedan ni alltid
varit så begifven på kortspel.»

»Ni har rätt, granne», svarade Schwanda, darrande i
alla lemmar; »från detta ögonblick afsäger jag mig
kortspel för alltid.» Han höll ord, och till tacksägelse att han
så lyckligt undkommit, upphängde han sin säckpipa, på
hvilken han spelat för de onda andarna, som ett evigt minne
i kyrkan. Och det berättas, att på årsdagen af den dag,
som Schwanda spelade för de onda andarna, brukade
säckpipan ljuda af sig själf.

—





Om Jöns,
som ville lära sig att rysa.

En gammal visa har jag hört,
som säger: »Min käre gosse,
blif ett fån, en dummerjöns,
ett nöt, ett spån, så går dig
allting väl i händer», och det
finns i själfva verket äfven exempel på, att den eller den
dummerjönsen med sin dumhet lyckligen vandrat igenom
världen. Men detta är dock undantag; ty efter regeln
behöfves det mycken flit och oförtrutenhet samt fast vilja för
att vinna sitt mål och komma till rätta med en sak, till
och med om det vore en dum sak, såsom det t. ex. var
med »Rys-Jöns», om hvilken jag nu skall berätta.
Det var en gång en man som hade två söner, en klok
och en dum. Den kloke var ett riktigt underbarn och hörde,
som man plär säga, gräset växa; men den dumme var
dummare än man någonsin hört omtalas och kunde ej
användas till något slags arbete. Skulle han hämta sirap till
middagen, så kom han med maskpulver, eller också vände
han ej tillbaka förrän aftonstjärnan hälsade honom från
himmelen eller hungern dref honom hem. Om föräldrarne
ville hafva något uträttadt, så måste den äldste göra det;
den stackars Jöns bara låg sina föräldrar till last. Men
äfven den äldste hade ett svårt fel, han var nämligen
förskräckligt rädd af sig. Ingenting i världen kunde förmå
honom att hämta upp en flaska vin ur den mörka källaren
eller nattetid gå förbi kyrkogården. Om man bad honom
därom, eller om han hörde en råtta gnaga, eller om någon
berättade en spökhistoria, så reste sig håren på hans hufvud, och
han ropade: »Hu, så jag ryser, hu, så jag ryser!» — »Hm»,
tänkte Jöns, »bror Hans är en så präktig pojke, och så förstår
han äfven att rysa! Det måtte vara en ofantligt vacker konst
att kunna rysa. Sannerligen, den konsten skulle äfven jag
vilja kunna.» Och från den tiden gjorde han ej annat än
tänkte på att kunna rysa, och hvart ban gick och hvar han stod,
sade han till sig själf:  »Ack, om jag ändå kunde rysa en gång!»

Då sade modern: »Jag hade alltid trott att dumheten
någon gång skulle spricka ut på Jöns och klokheten sedan
komma, men nu ser jag att kostnad och besvär äro
förspillda på honom.» Och fadern sade: »Hör på, Jöns, du
blir större för hvarje dag, snart är du lång som en tall,
och lemmar har du som en oxe; det kan vara på tid att
du lär dig något ordentligt, så att du kan förtjäna dig ditt
bröd. Ty med rysningen, din fårskalle, kommer du ej långt;
tids nog får du lära dig den; men den skaffar ingen
styfver i pungen.» Därpå svarade Jöns intet annat än: »Ack,
den som kunde rysa; ack, den som kunde rysa! »Modern
suckade djupt, och fadern skakade på hufvudet och sade
slutligen : »Jag tror att du är för dum till och med för den saken.»
Någon tid efteråt kom klockaren på besök i huset, och
för honom beklagade sig fadern öfver det bekymmer, som
den yngste sonen förorsakade honom genom sina
drömmerier och sin oduglighet, och att han ej ville lära sig något
annat i hela världen än att rysa. »Ah, det skall han nog
få lära sig hos mig», sade klockaren; »låt honom bara
komma till mig, och det skall inte dröja länge innan han
får sitt lystmäte.» Därmed var fadern mycket belåten; ty
han tänkte: »Om också inte pojken får lära sig så mycket,
så blir han ändå litet tillstukad, och äfven det är värdt
någonting.» Jöns fick alltså följa klockaren upp i tornet och
lära sig att ringa.

En afton, då de båda befunno sig uppe i tornet, tänkte
klockaren: »Vänta, skall du få lära hvad det vill säga att
rysa!» och han befallde Jöns att ringa aftonklockan, medan
han själf hemligt smög sig hem, tog på sig ett hvitt lakan
och sedan kom tillbaka till tornet, där han tog plats på
öfversta trappsteget, midt emot ett fönster på tornet. När
Jöns vände sig om och varseblef den hvitbeslöjade gestalten,
som stod orörlig och stirrade på honom, ropade han: »Hvem
är du? Hvad vill du?» men han fick ej något svar. »Nå,
har du ull i öronen, eller har munnen frusit igen på dig?
Jag råder dig i all vänlighet att du genast lagar dig i väg,
snögubbe; här har du intet att göra.» Men gestalten
svarade ingenting och rörde sig ej ur stället, ty han skulle ju
lära Jöns att rysa. Men denne tänkte ej det minsta på den
saken; men förargad blef han ändock. »Säg ifrån hvad du
vill, om du är en hederlig karl!» ropade han, »eller också
kastar jag dig utför trappan.» Klockaren trodde icke att
han genast skulle företaga sig ett sådant oråd, och öppnade
därför ej munnen. Nu förlorade Jöns tålamodet; som en
pil rusade han på spöket, som icke hade kunnat drömma
om ett sådant mod, och pladask! kastade det öfverända,
så att det rullade sina goda tio trappsteg ner för
torntrappan i den gamla bykyrkan och blef liggande i ett hörn.
Huru mycket det än här pustade och jämrade sig, 

bekymrade sig Jöns icke därom; han gick lugnt till klockrepet,
ringde till aftonbön, trallade sedan på en visa, gick ner för
trapporna och stängde kyrkdörren bakom sig. Klockarens
hustru väntade länge och väl på sin man och förvånade sig,
att han i dag inte ville komma hem ifrån tornet, i synnerhet
som det redan var sent på aftonen. Därpå gick hon till
sist in i Jöns' rum för att se efter om äfven han var borta;
men han låg mycket riktigt i sin säng och snarkade.
Klockarhustrun ruskade och skakade på honom och sade: »Hvar
har du din husbonde, din sjusofvare?» Jöns vaknade med
möda och svarade: »Inte är jag skyldig att taga vara på
honom; — jag vet inte hvar han är.» — »Min Gud», sade
hustrun, »han har ju gått upp i tornet tillsammans med
dig, din grobian, och har sedan inte kommit tillbaka.» —
»Hm», brummade Jöns, »det stod en hvitklädd gestalt uppe
i torntrappan, som inte ville svara på tal; jag trodde att
det var någon spetsbof och kastade den utför trapporna.
Om ni vill veta huruvida det var er man, så kan ni själf
gå dit och se efter; det vore ledsamt nog ifall det var han.»
Därmed vände han sig åt väggen och började åter att snarka.
Men klockarhustrun tog genast nycklarna, låste upp
torndörren och gick uppför trappan, och mycket riktigt, där
låg hennes man pustande och jämrande sig i ett hörn och
hade på köpet brutit af sig ett ben.

Det var inte något roligt skämt. Klockaren måste ligga
till sängs en längre tid, och Jöns' far måste betala doktorn,
hvilket han naturligtvis ej gärna gjorde. Pojken hade han
dessutom åter fått hemskickad, men han kunde ej längre
tåla honom i sin närhet och sade förargad till honom: »Du
är och förblir en odåga, som inte ens gör rätt för det vatten
du dricker och som endast skaffar mig skam och förargelse
och ledsamheter. Här har du några guldmynt, tag dem och
gå din väg och löp så långt vägen räcker. Här har man
ingen nytta af sådana där olycksfåglar som du. Gå, och
visa dig här aldrig mer!» — »Rätt så, far, jag skall genast
begifva mig i väg», sade Jöns; »men när jag har lärt mig
att rysa, får jag väl komma hem igen?»

»Nej», svarade hans far, »inte förrän du är förståndig.»
Därpå stoppade Jöns börsen med de penningar, som fadern
gifvit honom, i fickan, tog afsked kort och godt och
vandrade så ut i vida världen.

När han då gick ensam på stora landsvägen, sade han
oupphörligt för sig själf. »Ack, om jag kunde rysa; ack,
om jag kunde rysa!» Detta hörde en man, som gick förbi
honom, och som de händelsevis ej voro långt ifrån
galgbacken, sade han: »Se dit — där står trefoten, på hvilken
7 karlar nyss hållit bröllop med repslagarens dotter och nu
lära sig flyga. Om du vill veta hvad det vill säga att rysa,
så tag ditt nattkvarter där, så skall du nog få lära saken?»

—  »Hä, hä, hä», skrattade Jöns, »nog säger folket, att jag
är en dummerjöns, men så dum är jag dock icke, att jag
tror hvad du säger. Så hastigt lär det nog inte gå.» —
»Gå bara dit, du», sade den andre; »jag svarar för att du
i morgon bittida har lärt dig att rysa.» — Jöns svarade:
»Om det är sant, skall du få de femtio riksdaler, jag har
i fickan, som lärpenningar; kom hit i morgon, få vi se.»

—  »Jag tar dig på orden, jag är säker om penningarna»,
svarade rådgifvaren från landsvägen och gick sin väg.

Men Jöns gick till galgen, och som det började blifva
svalt på aftonen, bar han ihop ved och tände upp en brasa.
I början gick allt bra. Jöns var trött efter vandringen,
han lade sig, elden värmde honom, och han sof de
rättfärdiges sömn. Men när midnattstimmen kom och elden
hade brunnit ut, drog den skarpa nattvinden isande öfver
hans lemmar och väckte den sofvande. Jöns tände åter
upp elden, men varm kunde han ej blifva. Då såg han,
att en af galgens pelare nedtill började multna. Hastigt
gick han dit och slet med ett enda ryck ner halfva galgen
och några af de hängda. Jöns begagnade sig nu af galgen
till bränsle, och så blef han varm. Men när han såg huru
liken, som hängde i galgen, rördes hit och dit af vinden,
och slogo emot hvarandra, mumlade han: »Jaså ni frysa;
vänta, skall jag taga ner er; ni kunna behöfva värma er,
äfven ni, på samma gång ni hålla mig och kamraterna
sällskap.» Därpå steg han uppför stegen, som stod lutad
mot galgen, och tog ner de hängda från deras platser. När
nu alla sju helt fredligt lågo vid hvarandras sida, eldade
han på duktigt och satte liken rundt omkring den
fladdrande lågan. »Inte sant, edra stackare», frågade Jöns det
närmaste liket, »här nere är det allt bra mycket bättre än
där uppe?» Men den tilltalade döde svarade intet, och äfven
de andra liken sutto utan den ringaste rörelse. »Ni ha
inte tinat upp er riktigt ännu», sade han; »vänta så skall
jag flytta er närmare!» Och så släpade han dem ännu
närmare elden, så att lågan fattade uti deras multnade
kläder; men detta oaktadt förblefvo de stela, styfva och
stumma och läto sina trasor brinna. »Det här börjar bli
tråkigt», sade Jöns; »vill ni inte ta reson, så hänger jag
upp er igen.» Och så tog han den ena efter den andra
och hängde åter upp dem alla sju. Därpå svepte han in
sig i sin öfverrock, sträckte ut sig vid sidan af elden och
sof, som om han själf hade varit död.

Följande morgon steg mannen, som hade gifvit Jöns
det goda rådet, upp tämligen tidigt för att hämta sina
femtio riksdaler. Men när han kom till galgen och först måste
skaka och ruska sofvaren innan denne vaknade, märkte han
väl, att han åter måste gå sin väg med tomma händer, och
att Jöns ej heller nu lärt sig konsten att rysa. Jöns
berättade hur han tillbragt natten med de tråkiga skurkarne,
och att han hade först tagit ner dem från galgen och sedan
åter hängt upp dem. Då skakade mannen sitt hufvud och
gick sin väg, i det han sade: »En så besynnerlig
människa har jag hittills aldrig påträffat» — Men Jöns
började åter, när han vandrade vidare, att tala för sig, själf
och mumlade: »Ack, om jag kunde rysa; ack, om jag
kunde rysa!» Detta hörde en forkarl, som reste samma väg;
han sade till Jöns: »Hvem är du?» — »Det angår dig
inte», svarade pojken. Och formannen frågade honom vidare:
»Hvarifrån är du?» — »Jag vet ej», blef svaret. »Hvad är
din far?» — »Du kan själf fråga honom.» — »Hm, men
hvarför löper du egentligen omkring i världen, din toker?»

—  »Jag vill lära mig att rysa.» — »Att rysa? Det var
den största galning jag har hört! Hör på, pojke; här invid
vägen ligger ett värdshus, gå dit, låt gifva dig duktigt
med mat och dryck, och när du vid gåendet skall betala
din räkning, får du veta hvad det vill säga att rysa.» —
»Nå, det är kanske inte så tokigt», tänkte Jöns, tackade
den vänlige formannen och gick till värdshuset.

När han kom in i värdshuset, sade han: »God dag!»

—  »Tack», svarade värden, »hvarmed kan jag vara till
tjänst?» — »Jag skulle vilja lära mig rysa», svarade Jöns,
»och en forman har gifvit mig det rådet att äta och dricka
här, så skulle jag vid bortgåendet, då jag skulle betala
räkningen, nog lära mig hvad det vill säga att rysa, trodde
han.» — »Så'n tjufpojke!» ropade värden; »men vänta bara,
jag skall nog ge dig betalt, jag!» — »Ack, förra natten
gjorde jag ett försök med galgen», fortsatte Jöns, »men det
lyckades inte; där åtminstone fick jag ej lära hvad det vill
säga att rysa.» Värden svarade: »Här kan du få det
bästa tillfälle att lära dig rysa. Ser du det gamla slottet
på höjden där uppe? Inom dess gamla murar huserar en
förtrollad prins eller riddare eller hvad det kan vara; och
den som där tillbringar tre nätter, åt den vill konungen
ge sin enda dotter till gemål, och denna prinsessa är den
skönaste jungfru, på hvilken solen någonsin lyst. Dessutom
finns det många och stora skatter i slottet, som nog kunna
göra en rik karl af en fattig stackare; men de bevakas af
onda andar, och de blifva först då fria när någon törs
tillbringa tre nätter i rummen däruppe. Det är visserligen
redan många, som hafva försökt det, men ingen af dem som
gått dit in har sedan kommit tillbaka.» — »Hvad ni nu
säger låter både väl och illa», sade Jöns till värden, »men
det som  är illa fruktar jag inte, och det goda lockar mig
inte; om jag bara kan få lära mig att rysa, så är jag belåten.»
Han kunde knappast sofva på hela natten, så mycket
sysselsatte honom den tanken, att han nu ändtligen skulle få
lära sig att rysa i den gamla slottsruinen.

Följande morgon begaf han sig genast i väg. Först
gick han till konungen och sade: »Herr kung, med förlof,
jag skulle vilja tillbringa tre nätter i det förtrollade slottet!»
Konungen betraktade pojken från alla sidor, och som han
tyckte om honom, gaf han honom den åstundade tillåtelsen.
»Min son», sade han, »du får taga med dig trenne ting dit,
blott intet lefvande.» Då svarade Jöns, som ända från
barndomen tyckte om att göra upp eld, och som mången
gång stått vid en hyfvelbänk eller arbetat vid Svarfstolen:
»Så beder jag om ett godt elddon, en hyfvelbänk och en
svarfstol, så att jag slipper frysa och har något hvarmed
jag kan fördrifva tiden.» Man anskaffade åt honom de
trenne saker han hade begärt, och konungen lät ännu samma
dag föra upp dem på slottet.

När aftonen kom, gick äfven Jöns dit, tände upp en
duktig eld i ett af rummen och ställde invid elden så väl
hyfvelbänken som Svarfstolen. Först tänkte han på
allehanda sätt att fördrifva tiden, och när han blifvit färdig
därmed, väntade han på att han skulle få rysa. Men hur
mycket han än längtade därefter, så blef det dock
ingenting af med den saken. Så kom midnattsstunden. Han
lagade nu om elden och blåste duktigt på densamma, då
det på en gång skrek ur ett hörn: »Miam, miam, vi frysa!»
— »Hvem fryser?» sade Jöns; »kom hit till elden, edra
frusna stackare, och värm er!» Knappt hade han sagt
detta, förrän två stora, svarta kattor sprungo fram ur ett
hörn och slogo sig ner, en på hvardera sidan om Jöns, och
stirrade på honom med stora, brinnande ögon, på ett mycket
vildt och förskräckligt sätt. Efter en stund sade den ena:
»Hvad menar du, kamrat, skola vi spela kort: knack eller
svartpetter?» — »Svartpetter, gärna för mig», svarade Jöns;
»om ni bara ha kort med er.» Kattorna hade kort med
sig, och så började de spela. Då märkte pojken, att kattorna
hade förskräckligt långa klor på tassarna. »Usch, fy skäms,
med förlof!» sade han; »er fru mamma har inte på lång
tid skurit naglarna på er, kom hit skall jag putsa dem!»
Därvid tog han de båda kattorna i nacken, klämde in deras
tassar i Svarfstolen och skar naglarna af dem med ett
huggjärn; men när de i raseri höggo efter honom för att bita
honom skar han genast af dem hufvudena och kastade ut
dessa genom fönstret i slottsgrafven, och kattkropparne efter
dem. Knappast hade han dock stängt fönstret, förrän svarta
kattor rusade fram ur alla hörn och jamade gräsligt; och
midt ibland dem sprungo svarta hundar omkring som om
de varit rasande, och rullade sina glödande ögon, visade
tänderna och tjöto på det fasansvärdaste sätt. Jöns stod
och såg på detta ett ögonblick, men därpå tog han upp sin
tälgknif och högg så kraftigt omkring sig åt alla sidor, att
en del af kattorna och hundarna blefvo liggande döda i
rummet, medan de öfriga skyndsamt togo till flykten och
undkommo genom kakelugnen och skorstenen. De döda
djuren kastade han likaledes ut genom fönstret i
slottsgrafven. Men efter detta arbete kände han sig litet trött och
längtade efter hvila. Lyckligtvis stod en säng i ett hörn;
där lade han sig och drog täcket öfver sig. Men han hade
ej hunnit somna in, innan sängen af sig själf började löpa
omkring; den for omkring i hela slottet, trappa upp, trappa
ner, i kök och källare, i tornrummen och jordvåningen; och
på en gång — hopp! hopp! — kastade den omkull sig
med fötterna öfverst, så att alla sängkläderna lågo som ett
berg på Jöns. Men han slungade täcken och kuddar långt
ifrån sig, kröp fram ur virrvarret och lade sig i spiselhörnet,
ty ännu brann elden friskt. Därpå somnade han in och
sof som en stock till följande morgon.

Redan tidigt begaf sig konungen till slottet. När han
såg gossen ligga i ett hörn utan att röra sig, trodde han att
spökena hade dödat honom och sade, full af medlidande:
»Det   är   dock   synd   om  pojken.»    Men i detta ögonblick
slog Jons upp sina ögon och sade: »God morgon, herr
konung; redan så tidigt uppe?» Konungen blef på en
gång förundrad och glad att Jöns ännu var vid lif, och
sade: »Nå, hur hor det gått för dig, min käraste Jöns?»
— »Ah, rätt bra, herr kung», svarade denne, »men jag
känner mig förskräckligt sugande.» Kungen svarade: »Intet
annat? Det skall snart hjälpas; du kan på min räkning
äta så mycket du vill där nere hos värden, men på aftonen
skall du åter gå hit. Vill du det?» — »Det är klart»,
svarade Jöns;  »det skulle ju vara tre nätter.»

Därpå begaf sig konungen tillbaka till sitt slott och
Jöns gick ner på värdshuset. Då han trädde in i
gästrummet, trodde värden knappast sina ögon, ty han hade
ej kunnat tänka annat än att det redan för länge sedan var
slut med Jöns, och nu stod dock denne lifs lefvande
framför honom. »Ar det du själf, Jöns, eller är det din ande?»
ropade han förvånad. »Jag tror att det är jag själf», sade
Jöns, »och ingen annan.» Och värden frågade åter: »Nå,
men nu har du väl fått lära dig att rysa?» — »Nej»,
svarade pojken, »det var allt förgäfves; af den konsten förstår
jag ännu inte en bokstaf.» Därpå åt och drack han
tappert på konungens läkning; och när det blef afton begaf
han sig åter upp på spökslottet och upptände sin eld. Det
led framåt midnatt, när han åter satt framför kaminen och
mumlade för sig själf: »Ack, om jag ändå kunde rysa!»
Då brakade det på en gång där uppe i skorstenen, som om
hela slottet hölle på att störta tillsammans, och med ett
fruktansvärdt buller kom plötsligen en half människa
nedfallande. »Hvasa!» ropade Jöns, »ännu fattas det en half
karl; halfannan människa gör inte något trefligt sällskap.
Nå, kommer resten snart?» — Klatsch! så föll äfven den
andra hälften ner, och i elden som brann i kaminen. Hör
ni, edra sluskar, nu har ni just ställt vackert till med min
eld», ropade han; »egentligen skulle ni få frysa, om jag
inte hade medlidande med er; men framför allt skall jag
först å nyo upptända elden.» Därpå kastade han de båda
människohälfterna åt sidan och lagade om elden. Men när
han sedan vände sig om, så hade det blifvit en enda men
ytterst ful man af de båda hälfterna, och han hade slagit
sig ner på Jöns plats.

»Hallå, gamle gosse, laga dig genast bort; det där
är min bänk!» ropade Jöns till sitt sällskap. »Packa dig
genast undan, eller halfverar jag dig å nyo.» Men när den
sålunda tilltalade blef lugnt sittande och låtsade vara döf,
sköt Jöns honom med en väldig knuff å sido och satte sig,
där han förut hade suttit. Då började det å nyo att dundra
i skorstenspipan, och en hel hop fula karlar föllo ner jämte
några människoskallar och ben. Jöns sprang upp och sade:
»God afton, mina herrar; hvarmed kan jag vara er till
tjänst?» Men de otäcka karlarne förblefvo tysta och glodde
endast på pojken med fruktansvärda blickar, och en af dem
tog nio människoknotor, som han ställde upp, och de andra
fingo tag i några människoskallar och började slå käglor.
— »Bataljon!» skrek pojken. »Hör på, mina herrar, låt
äfven mig få vara med på en pott, ty jag är alldeles
förtjust i att slå käglor.» — »Om du har pengar, kan det gå
för sig», sade karlarne. »Visst har jag pengar», sade Jöns;
»tror ni att jag är någon tiggarunge?»

»Nå, så slå då», sade en af de sluskiga karlarne och
räckte en dödskalle åt Jöns. Jöns tog den och sade: »Era
klot äro ju kantiga; tag hit, skall jag först svarfva om dem
åt er!» Därpå ställde han sig vid Svarfstolen och svarfvade
skallarna runda. Då han var i ordning härmed, började
spelet. Jöns slog, men karlarne slogo bättre, så att han
förlorade något penningar. Då blef Jöns rasande och kastade
skallarna mellan knotorna, så att det hven efter. »Alla
nio!» ropade han; men spökena skreko: »Nej, tolf!» ty
just då skallade midnattsklockan från tornet, och därmed
upphörde spökeriet, och Jöns befann sig åter helt allena.

Jöns hade emellertid blifvit trött af allt sitt arbete, och
så lade han sig på första bästa ställe och sof oafbrutet ända
tills konungen nästa morgon visade sig i dörren till rummet,


där Jöns ännu gäspande sträckte på sig och ändtligen
morgnade till. »God morgon, herr kung!» sade Jöns. »God
morgon», svarade denne, och frågade: »Nå, hur har det
gått dig i natt?» — »Tackar som frågar, rätt bra», svarade
pojken; »jag fick inte vara ensam, utan mottog besök genom
skorstenspipan, och så hafva vi slagit käglor med
människoben.» Och nu berättade han allt som hade tilldragit sig
under natten. Konungen ryste blott vid att höra det och
sade: »Nå, nu har du väl fått rysa?» — »Inte så vidt
jag vet. Jag har haft ganska roligt, det var allt, men att
rysa har jag ännu inte lärt mig», svarade Jöns. »Nå, så
kanske du får lära det den tredje natten», sade konungen,
och gick tillbaka till sitt slott, medan Jöns spatserade ner
till värdshuset och där smorde sig af hjärtans grund.

När tredje natten började, satt han åter på sin
hyfvelbänk, och sade för sig själf: »Det är i alla fall bra illa
att jag aldrig skall kunna få rysa.» Då började på en gång
ett buller, larm och rumor i huset, så att man kunde blifva
full af ångest och förskräckelse; dörren flög upp och sex
väldigt stora män inträdde i kammaren. De buro en
likkista på en likbår, ställde den midt i rummet och försvunno
åter. »Aha», tänkte Jöns, »där ligger säkert kusin Petter,
som nyligen dog; jag får lof att se på honom.» Därpå
steg han upp och gick till kistan, hvars lock han tog af.
Då låg där en död i kistan, alldeles öfverhöljd af blod;
men när Jöns kände på honom, drog han genast händerna
tillbaka och sade: »usch, iskall! Du fryser, kusin Petter;
vänta, så skall jag värma dig!» Därpå tog han liket i sina
armar och bar det till elden. Men den döde ville ej blifva
varm. Jöns anställde allehanda försök med liket, tog det
på sitt knä och gned dess armar och ben, så att blodet
åter skulle komma i rörelse; men då allt detta ej ville
hjälpa, lade han den döde i sin säng, klädde af sig och
tog plats vid hans sida. Då dröjde det ej länge innan den
döde blef varm och började röra på sig. Och nu gjorde
han sig bredare och bredare, och ändtligen ropade han:
»Hvarför stör du mig i min hvila? Nu skall jag slita
sönder dig.» — »Skall det nödvändigt ske genast?» frågade
Jöns, i det ban vände sig om. Därpå högg han tag i
spöket, kastade det med ens i likkistan och skrufvade åter fast
locket. Genast visade sig åter de sex männen, som lyftade
upp båren, och buro bort densamma.

Strax därpå inträdde en fruktansvärd jätte med långt
och yfvigt skägg, och ropade till Jöns: »Mask, nu är det
ute med dig; du måste dö!» — »Sakta, sakta!» svarade
Jöns; »det har ingen brådska med hvad du säger; om jag
skall dö, måste jag väl själf också vara med.» — »Ja visst,
din skräflare, skall du själf vara med», ropade jätten. »Nå,
nå, sakta vackert!» svarade pojken; »gör dig inte så viktig.
Ty när det kommer till kritan, så tar jag och hackar dig
till pölsa med min tälj knif.» — »Det kan man kalla att
tala dristigt», svarade jätten; »då måste du allt vara
betydligt starkare än jag.» — »Det kommer an på ett försök»,
svarade Jöns. »Nå välan, låt gå; är det som du säger,
så vill jag låta dig draga hädan; kom, så få vi försöka!»

Jöns var genast beredd, och så förde Goliath honom
genom mörka gångar till en smedja, där han tog en yxa
och med ett enda slag slog ned städet i marken. »Skall
det där kanske vara någon trollkonst?» frågade Jöns; »pass
på, jag kan göra bättre upp.» Därpå gick han till det
andra städet. Jätten, som ville se noga efter hvad Jöns
gjorde, böjde sig djupt, så att hans långa skägg föll ner
på städet. Hastigt svängde nu pojken sin yxa och lät ett
väldigt hugg falla på städet, så att han klämde in jättens
skägg i öppningen efter hugget. »Nu har jag dig, karl;
nu är det din tur att dö!» sade han. I detsamma tog han
en järnstång och bearbetade med den så väldigt odjurets
rygg, att denne tjöt och grät och lofvade Jöns, att om han
ville släppa honom lös, så skulle han visa honom på tre
kistor guld, af hvilka en skulle tillhöra konungen, en de
fattiga, och den tredje finge Jöns behålla för egen räkning.
»Godt», sade denne, »till detta pris skall du få blifva fri;
men först måste jag se guldkistorna!» — »Lossa mitt skägg
då», sade jätten. »Nej», svarade pojken, »inte förrän jag
har pengarna; bär städet med dig, och för mig till stället!»
Detta var visserligen en obekväm börda, men hvad skulle
jätten göra? Han måste däran, och så förde han Jöns till
ett stort hvalf och visade honom de tre kistorna med
penningar. — I samma ögonblick slog klockan tolf; då föll
städet till marken och spöket var försvunnet. »Håll, håll!»
ropade Jöns, då äfven de tre kistorna ville försvinna. Han
höll också mycket riktigt kvar dem och förde dem, den
ena efter den andra, ehuru med stor möda, upp på sitt rum.
När arbetet var gjordt, lade han sig och sof till ljusan dag.
Och åter stod konungen framför hans säng och väckte
honom och sade: »Nå, i natt har du väl fått lära dig att
rysa?» — »Nej, ty värr inte», svarade Jöns, »men jag har
fått till skänks en kista med guld, samt en åt de fattiga,
och ännu en för dig, herr kung; inte kan man väl rysa,
när man får så mycket penningar till skänks!»

Konungen sade: »Min käre Jöns, låt mig omfamna
dig; du har befriat slottet från andarna och bringat den
förtrollade skatten i dagsljuset, därför skall du få min
dotter till gemål och blifva min svärson.» — »Det är nog bra,
herr kung», sade Jöns, »men jag är ännu alltför dum för
att gifta mig, ty jag har ju inte ens lärt mig att rysa.»
— »A, var inte rädd för den saken», sade konungen;
»det finns dummare personer än du som ha gift sig; och
hvad det beträffar att lära dig rysa, så kommer nog äfven
det i sinom tid.»

Därmed gaf Jöns sig till freds. Han gifte sig således
med konungadottern, och det firades ett bröllop, som hette
duga. Nu hade den lyckliga människan kunnat vara riktigt
lycklig. Han var rik och hade en underskön gemål, som
han också mycket älskade, men han mumlade dock alltid
för sig själf: »Ack, om jag kunde rysa; ack, om jag kunde
rysa!» — »Nå, vänta», sade den unga frun för sig själf,
»jag skall nog lära Jöns rysa.» Hon skickade sin 
kammarjungfru till en bäck och lät henne bära upp ett helt ämbar
med vatten och småfiskar, och en natt, när hennes herr
gemål hade insomnat djupt, drog hon af honom täcket och
hällde öfver honom hela ämbaret med det kalla vattnet och
fiskarne. Då hoppade prins Jöns med ett högt skri i vädret
och ropade. »Brr, så jag ryser! Jag hade aldrig i mitt
lif trott, att jag skulle lära mig rysa. Hu, hu, kära hustru,
jag ryser verkligen — jag har fått nog af den saken.»

—





Historien om den sköna Melusina.

Folksaga från Provence.

Där Nixenbornes vatten sprang fram i dagens ljus och
samlade sig i den breda, klippkransade bäcken, låg den
sköna vattenjungfrun Melusina drömmande i den gröna,
fuktiga skymningen. Omkring henne klingade de fallande
vattendropparna, omkring henne brusade sorlande det
rinnande, ändlösa och oföränderliga vattnet utan smärta och
utan njutning, med sin evigt lika ljudande sång. Kyla och
skugga härskade i grottan, men den solstråle, som smög sig
ner genom den sten- och buskbeklädda ingången, talade
om ljus, om jubel och lif, som fyllde skogen; han sam på
vattnet, blixtrande och lockande, ända bort till den sköna
vattenjungfrun, han lekte omkring hennes marmorhvita
panna, så att hon uppvaknade och längtande skådade ut
från sin skugga i solens ljus, som tillsändt henne en af sina
budbärare. Manande klingade ljudet af de fallande
vattendropparna, och ur de djupa källorna och klyftorna uppdöko
vattenjungfrurna, förvånade öfver hvad det kunde vara som
upprörde deras syster. Ty bäckens vatten hade svällt upp,
och till och med i sina drömmar hade hon känt dess
vågsvall, då ändtligen solens stråle väckte henne, den sköna
Melusina, och lockade henne att öfvergifva källan och slå
sig ner på stenarna därbredvid, för att njuta af solskenet
och lyssna till fåglarnas sång i buskar och snår.

Vid denna tid begaf det sig att grefven af Provence
jagade i skogen. Han hade med alla sina riddare och
tjänare dragit ut på en tre dagars jakt. Då genljöd skogen
åter af hornens glada klang, af pådrifvarnes rop och
skrammel och af kopplens skall. Stort var bytet, och alla
fröjdades däråt, blott grefven af Provence var själf icke vid
godt mod; och huru högljudt än de andra skrattade och
ömsesidigt prisade hvarandras lycka, så red han dock
tigande och förstämd midt ibland den lustiga skaran.

Detta förvånade mycket hvar och en, ty det fattades
grefven intet af det som kan göra lifvet gladt. För det
första var han en rik och mäktig herre, som bjöd öfver
många land och mycket folk, vidare hade han en frisk och
stark kropp, hade en skön, ädel gemål och goda söner, så
var han äfven förfaren och kunnig i allehanda förborgade
ting, han kunde läsa i stjärnorna och visste att tyda
fåglarnas flykt, så att äfven kommande ting voro honom
uppenbara.

Denne grefve af Provence hade nu hos sig upptagit en
ung frände, som blifvit faderlös i sin unga barndom och
som hette Raimund af Lusignau. Han var en vacker 
yngling, på hvilken de unga jungfrurnas ögon hvilade med
välbehag; han var också väl förfaren i alla ridderliga konster,
var därtill from till sinnelag och storsinnad, såsom det
anstår en rättskaffens riddare. Grefven af Provence tyckte
mycket om sin unge frände och höll honom vid sitt hof
som sin egen son.

När nu denne Raimund af Lusignan såg grefven så
bedröfvad, red han fram till honom och sade: »Min ädle
frände, vill ni ej säga mig orsaken till edra bekymmer,
på det att jag, om det står i min makt, må kunna
afhjälpa dem.»

Då svarade grefven af Provence: »Ack, käre frände,
hvad förmår du emot ödets vilja? — Se, orsaken till mitt
bekymmer är det, att jag sista natten läste i stjärnorna och
såg att någon i dag skall döda sin herre och själf blifva
en mäktig herre, mäktigare än någon af sin släkt.»

Då sade Raimund: »Ack, frände och vän, låt ej
detta bekymra er; hvem vet, om det ej är en gäckande
villa?»

Men grefven af Provence svarade honom: »Stjärnorna
bedraga mig ej; och det säger jag dig, min frände, att
skulle det betyda mig, så antag dig de mina. Jag har sörjt
för dem under min lefnad, och så mycket jag kunnat äfven
efter min död, ja, äfven för dig har jag sörjt, ty du är
mig kär.»

Vid dessa ord trädde tårarna i den unge Raimunds
ögon, och han sade: »Ädle herre, bannlys edra sorgsna
tankar och tänk på huru älskad ni är; hvem skulle väl vilja
er något ondt?»

Grefven af Provence svarade: »Hvem kan strida mot
ödet? Det oundvikliga skall komma öfver oss, huru
mycket vi än kämpa däremot, och stjärnorna tala sanning.» —
Medan de så talade med hvarandra, hade de kommit till
en öde trakt, och emedan grefven var trött, steg han af sin
häst och satte sig att hvila på den mjuka mossan, och
Raimund gjorde detsamma. När de nu sutto där i god sämja
och lugn, rusade ett väldigt vildsvin fram ur snåret och
anföll grefven med ett sådant raseri att denne ej fick tid
att draga sina vapen och icke ens kunde stiga upp, ty han
hade kommit under det vilda djuret. Raimund grep
skyndsamt efter sitt spjut, men då han sökte att bringa den
betryckte grefven snabb hjälp, stötte han i hastigheten mot
en gren, och spjutet felade på en handsbredd, så att det
blott rispade nosen blodig på vildsvinet, men däremot trängde
djupt in i den på marken liggande grefvens kropp, så att
denne snart uppgaf sin sista suck.

Då Raimund såg detta, klagade han omåttligt och
kastade sig i sin djupa sorg öfver grefvens lik; han
förbannade sig själf att han var utsedd att dödligt såra sin
välgörare, men all hans klagan väckte ej den döde, och nu
måste han erkänna att stjärnorna talat sanning.

I sin djupa smärta lopp han in i skogen utan att veta
hvart, och klagade oupphörligt för sig själf: »O, ädle grefve,
min herre och välgörare, hvarför ligger jag ej i ert ställe
död på jorden? Hvarför färgar ej mitt blod mossan och
gräset? Hvad glädje har jag väl nu af lifvet, då blodskuld
hvilar på mig, ehuru jag till den är så oskyldig som ett
nyfödt barn!»

Under det han klagade sålunda och ej gaf akt på något
omkring sig, hörde han plötsligen en källas sorl; då kände
han först huru törstig han var, och han följde i riktningen
af det stilla sorlet. Så kom han ut ur skogen på en
älsklig slätt. Den hade ett utseende som om ingen mänsklig
fot hade beträdt den sedan den första skapelsedagen, rundt
omkring stodo väldiga träd och omkring källan blomstrade
de underbaraste blommor, och fåglarna sjöngo såsom han
ännu aldrig hade hört det. Han blef helt lugn och
högtidlig till mods, som om han hade inträdt i en präktig
domkyrka. Men då han såg sig noggrannare omkring,
varseblef han det allra underbaraste, det var den sköna
vattenjungfrun, som satt på stenarna, klädd i en vattenblå
klädning och med det utslagna håret genomflätadt af pärlsnören.
Raimund trodde att ljus och sol förespeglade honom
ett bländverk, men den sköna vattenjungfrun tillropade
honom med en stämma, som klingade så kristallklar som
klangen af de fallande vattendropparna i det lugna vattnet:
»Kom närmare, Raimund af Lusignan; jag visste väl att
du skulle komma!»

Då svarade denne. »Ädla dam, jag besvär er vid
Jungfru Marias son, att ni säger mig hvarifrån denna er
kunskap härstammar? Jag visste ju ej själf hvart jag hade
kommit.»

Men han besvor henne i Kristi namn, därför att om
hon endast varit ett bländverk, hade hon då måst
upplösas i dimma, men hon blef sittande stilla och log emot
honom.

Då flög en bäfvan af hänryckning genom den ädle
Raimunds själ, och han sade: »Sköna dam, en svår olycka
har drabbat mig under de sista timmarna, men då jag
skådar på er, försvinner all sorg och all oro och jag åstundar
blott ett: att jag i hela mitt lif måtte få vara tillsammans
med er. Säg mig ert namn, ädla dam, att jag må minnas
det i mitt hjärta och nämna det i mina böner.»

Då sade vattenjungfrun: »Jag heter Melusina, och så
långt som detta vatten flyter, utan att blanda sig med
andra vatten, så långt sträcker sig mitt herradöme och
mitt rike.»

Raimund sade: »O, att jag finge stanna hos er, min
härskarinna, ty ni har tagit min själ och mitt bjärta till
fånga!»

Vattenjungfrun log och såg kärleksfullt på honom,
ty den solstråle, som lockat ut henne ur hennes grotta,
hade trängt in i hennes hjärta och hade värmt det med
dagens lif.

»Raimund», sade hon, »Raimund, om du svär mig att
i alla stycken vara mig trogen, och att aldrig förolämpa
mig med misstankar, så vill jag blifva din maka, och du
skall härska i mitt rike.»

Raimund svarade: »Hvem skall väl kunna lefva vid din
sida och icke vara dig trogen, hvem kan se dig och
misstro dig? Jag svär dig, Melusina, vid alla kyrkans helgon,
vid min kärlek och vid den dag, då jag först såg dig, att
jag skall blifva dig trogen och aldrig misstro dig.»

Då sade vattenjungfrun: »Så drag då till grefvens af
Provence hof, trösta hans änka, din fränka, och låt belöna
dig med den vilda skogspark, genom hvilken mitt vatten
flyter. Ingen tror, att du dödat din herre; hvar och en
tror att vildsvinets tand har gjort det. Trösta dig äfven
du öfver saken, ty du var blott det blinda verktyget i ödets
hand, och du skall ej behöfva böta för hvad du mot din
vilja gjort.»

När Raimund hörde den sköna tala så förståndigt,
fattade han stort förtroende till hennes kunskap och fröjdade
sig högligen, att Gud fört honom dit denna gång. Han
omfamnade den sköna Melusina, i det han trolofvade sig med
henne som sin gemål.

Och hon förde honom och hans häst i den inbrytande
skymningen genom skogens många invecklade stigar, så att
han ej mer kunde fara vilse. Därpå tog hon afsked af den
älskade; och han lofvade att följande dag komma med alla
sina vänner till skogens gräns, för att hämta henne.

Men när Raimund hade dragit sina färde, och månen
hade stigit upp öfver källan, då döko Melusinas systrar upp
ur det ångande vattnet, de skakade sina lockiga hufvud,
upplyftade sina armar, varnade henne och klagade: »Syster,
lämna oss icke, det sker till din olycka! Hvarför skilja dig
från kyla och ro? Där ute är det sorg och solen bränner.
Melusina, Melusina, stanna här!»

Men hon hade solstrålen i sitt hjärta, och den dref
henne in i lifvet, i ljuset, i värmen.

Då döko systrarna åter ned i vattnet, och de fallande
vattendropparna i grottan liknade i månskenet glänsande tårar.

Följande dag red Raimund med många besläktade
riddare och damer åter till skogen. Grefvinnan af Provence
hade gifvit honom ett präktigt följe af tjänare och
uppdragit åt honom att hälsa sin brud som hennes kära
släkting, äfvenså hade hon gärna belönat honom med den vilda
skogsparken, i det hon dock sagt honom, att grefven ämnat
honom något bättre; men Raimund begärde intet annat.

När han nu red dit med sina damer och herrar, var
han i bekymmer öfver huru de skulle upptaga saken, ty
han hade sagt dem, att han skulle hemföra en dam af hög
rang, och nu fruktade han deras gäckeri, om Melusina
väntade honom alldeles ensam i skogen. Han blef därför
högligen glad, äfvensom förvånad, då han såg ett lustläger
uppslaget vid skogens bryn, så präktigt att knappast
konungen af Frankrike kunde hafva dess like. Rundt
omkring stodo präktiga tält till hvarjehanda bruk, och i
midten var ett stort tält uppslaget af virkadt tyg, och beprydt
med allehanda kostligt bräm- och fransarbete, och det var
några riddare som sade: »Öfver ett sådant tält förfogar
endast de otrognes sultan.»

I tältet var anordnad en taffel med det bästa som kunde
finnas af mat och dryck, och en hel skara tjänare, som alla
voro klädda i dyrbara livréer, sysslade där inne.

Men den sköna Melusina trädde ut ur tältet och gick
de kommande till mötes. Då förvånade sig hvar och en
öfver hennes skönhet och hennes höfviska väsende, likasom
öfver prakten af hennes kläder, ty hon bar en lång
underklädning med invirkade guldblommor och däröfver en
klädning af hafsfärgadt siden stickadt med pärlor och
diamanter; på sin panna hade hon ett diadem af pärlor, och
i hennes gördel lyste en juvel, som helt visst var värd ett
grefskap.

»Varen välkomna, sköna damer, kära fränkor; varen
hälsade ädle herrar, värde kusiner», sade Melusina, och till
Raimund sade hon: »Min käre herre, ni måste nöja er med
detta dåliga mottagande i skogen. Mitt slott är ännu icke
nog i ordning, att jag där på ett passande sätt kan mottaga
så ädla gäster.»

Då sade Raimund: »O, skönaste kvinna, huru väl har
ni ej anordnat allt; ingen konung kan begära det bättre»,
och damerna och herrarne instämde i detta beröm och
prisade högljudt Melusinas skönhet och värdighet och Raimunds
lycka. Därpå lät Raimund kalla till sig prästen med
korgossarne, och inför de ädla vittnena blef han efter den
kristna kyrkans ritual sammanvigd med Melusina. Därpå
hölls taffel, man åt och drack och förlustade sig med en
ringränning, till hvilken Melusina utdelade de dyrbaraste
priser, så att hvar och en var högeligen till freds.

Så firades bröllopet under en hel vecka, och som det
var under den ljufva sommartiden, så befann sig hvar och
en väl i lägret och skogen. Men på tionde dagen dracks
afskedsbägaren och gästerna bröto upp, sedan de många
gånger med sirliga ord tackat för det goda värdskapet,
hvarpå Melusina svarade med prydliga talesätt.

När nu alla voro borta, lät Melusina framföra präktigt
sadlade hästar, och sade till Raimund: »Om det behagar
dig, min älskade gemål, så vilja vi rida till min borg, där
du hädanefter skall vara herre och härskare.» Därmed var
nu Raimund väl till freds, och de redo in i skogen. Då
de hade ridit en stund, förvånades Raimund mycket, ty han
såg vackra vägar uthuggna i skogen, där förut endast vilda
snår och buskar funnits, och då de sakta redo fram efter
dem, kommo de mot aftonen till ett praktfullt slott. Det
var med stor konst uppbyggdt både till nöje och försvar.
Rundt omkring detsamma drog en bred graf och en vall,
som väl kunde afhålla fienden, på de fyra hörnen befunno
sig ståtliga torn, och själfva palatsbyggnaden var så
präktig, att man trodde den vara en konungs boning. Taken
glänste och skimrade af smidda kopparplåtar, hörntornen
och balkongerna voro prydda med bildsniderier och öfver
portalen var grefvens vapen inhugget i marmor. Rundt
omkring borgen lopp en lustgård, hvari funnos allehanda
slags vildt, fiskdammar och alléer, med ett ord: allt hvad
som kan fröjda sinnet.
Raimunds broder ankommer till slottet Lusinia.
Grefven lyftade sin gemål med förnöjelse från hästen;
då kom ut ur slottet en hel skara tjänare emot honom,
som buro hans färger och hälsade honom som herre.
Melusina förde nu sin käre äkte man genom borgen, genom
korridorerna, salarna och rummen, som alla voro på det bästa
prydda och inrättade. Raimund förvånades öfver prakten,
ty något sådant hade han ej sett vid grefvens af Provence
hof. Här befunno sig på väggarna de dyrbaraste målningar
och konstrikaste sniderier; man nästan tröttnade vid all
prakten. Då nu Raimund förvånade sig öfver, huru ett
sådant slott kunnat resas i denna ödemark, sade Melusina:
»Mitt folk har byggt det medan vi höllo bröllop i skogen.»

Därpå drogo de med glädje in i slottet, och till sin
sköna frus ära kallade grefve Raimund slottet Lusinia.

Då de följande dag uppstodo och utträdde på balkongen,
ty det var en skön morgon, pekade Raimund på en
besynnerlig byggnad i trädgården, som han i går ej hade
varseblifva; den var alldeles rund och byggd af polerade
marmorstenar, men den hade intet fönster, och blott en
järndörr förde in i densamma. Kupolen var af kristall, men
rundt omkring den stodo förgyllda spjutspetsar, så att man
ej kunde skåda in, äfven om någon förmått att på den kala
marmorn klättra upp i höjden.

Då frågade Raimund: »Med förlof, kära hustru, hvartill
skall denna sällsamma byggnad tjäna?»

Melusina svarade: »Det är min hemlighet och min
helgedom, som du ej får vidröra. Påminn dig din ed, att
du aldrig skall såra mig med misstroende. Blott under ettvillkor kan jag blifva hos dig, och det villkoret måste du
hålla. Hvarje fredag från solens uppgång till dess nedgång
skall jag innesluta mig i denna byggnad och du får ej följa
efter mig eller spionera på mig.» Raimund lofvade henne
det med en ed. Däröfver blef Melusina mycket glad och
bevisade på allt sätt den stora kärlek hon hyste för sin gemål.

Efter ett år skänkte hon honom en son, som hon
kallade Urtens; denne uppnådde senare stor ära och makt, så
att han till och med blef en konungs måg; och till minne
af denne sin sons födelse byggde Melusina ett stort torn,
som hon kallade Mervent.

Efter ytterligare ett års förlopp fick hon för andra
gången en son, som hon kallade Gedes och till hvars ära hon
byggde slottet Portenach. När Gud gaf henne den tredje
sonen, som hon kallade Hyot, byggde hon för andra gången
ett slott, Larochelle, och då hennes fjärde son, Antonius,
blef henne gifven, den härliga bron i Soniets.

Så skänkte Gud dem sju söner, och med hvar och en
af dem förökades hennes makt och rikedom; de uppbyggde
klostret Mallières och staden Favent, och när de yngsta
sönerna, tvillingbröderna Dietrich och Raimund, föddes, då läto
de tillbygga och så präktigt försköna slottet Lusinia, att
dess like ej fanns i hela Frankrike.

Genom köp och byte förökades deras ägodelar, de
förvärfvade sig gods och ägodelar i Provence, i Arenat och
Delfinat, men äfven genom sin tapperhet tillkämpade sig
Raimund mycket land, hvarmed konungen af Frankrike
belönade honom, emedan han dragit honom till hjälp och
segerrikt stridt mot morerna och normannerna, som
ansatte Frankrike.

Lyckan log öfver Lusinia, och Raimund prisade
dagligen den lyckliga stund, då han hade funnit Melusina.
Han lefde i största endräkt med henne och fröjdade sig
öfver hennes oförvissneliga skönhet och hennes visa tal, ty
hon visste besked om allt och undervisade sina söner i
hvarje vetenskap, i synnerhet i kunskapen om förgångna
tider och om stjärnornas lopp. Hvar och en som kom till
Lusinia prisade Melusina som ett mönster för hustrur, och
det fanns ingen skönare anblick än att se henne jämte sin
gemål sitta midt ibland sina barn.

Men på jorden har intet bestånd, åtminstone ej lyckan,
och det skulle Raimund och Melusina få erfara just då de
trodde sig hafva byggt en fast borg åt sin lycka.

En dag anlände grefve Raimunds broder till borgen
Lusinia; han hade varit borta på äfventyr i främmande
land och hade kämpat mot de otrogna till både lands och
vatten. Han blef vänligt emottagen och Melusina hälsade
honom hjärtligt välkommen som sin käre svåger. Till
hans ära gafs ett stort gästabud och en jakt i parken; äfven
foro de på fiskdammarna i förgyllda gondoler efter
venetianarnes sätt, och slott och park genljödo af sånger och
musik. Så varade det i sex dagar. På den sjunde, som
var en fredag, frågade grefve Bertrand sin broder Raimund:
»Hvar är din gemål, min broder; mår hon ej väl,
eftersom hon ej visar sig?»

Därtill svarade grefve Raimund: »Hvarje fredag är min
gemål osynlig för mig och för hvar och en, från solens
uppgång till dess nedgång; då innesluter hon sig där borta i sin
helgedom.»

»Och hvad gör hon där inne?» frågade grefve Bertrand.

»Det vet jag ej, min bror; på vår bröllopsdag lofvade
jag henne att aldrig forska därefter.»

Då skakade grefve Bertrand sitt hufvud och sade: »Min
broder, detta strider mot din ära. Huru kan en hustru
ha rätt att dölja sig för sin man i femtiotvå dagar årligen?
Och huru vet du, om hon ej där inne döljer något
vederstyggligt, ja — Gud bevare oss! — tjänar någon främmande
hednisk Gud. Då jag reste hit, hörde jag folket hviska
och prata om att din hustru är ett troll och att hon med
dig drifver sitt onda spel.»

När Raimund hörde detta, grep han efter sitt svärd
och sade vredgad: »Den som vågar att tvifla på min hustrus
ära, den skall jag göra sorgsna dagar!»

Då sade hans broder: »Vredgas icke, men stå fast vid
din rätt, och se efter hvad din hustru företager sig.»
Raimund sade: »Jag kan det ej, hon är min trogna, kära
hustru, som aldrig gifvit mig anledning till misstankar, och
jag har som riddare svurit min dam ett löfte.»

Men Bertrand upphörde ej att söka öfvertala honom,
så  att han slutligen glömde sin egen ed och ilade till Melusinas
helgedom. Järndörren var tillsluten, men han
kastade sig emot densamma med hela tyngden af sin starka
kropp; då gaf den efter och öppnade sig. Men han såg
framför sig en andra dörr, som var förfärdigad af starka
ekplankor och beslagen med band och reglar af stål; denna
kunde han ej öppna. Men då han beslutat att se hvad
hans hustru förehade, så borrade han med sitt skarpa svärd
ett hål i dörren och lade till ögat, så att han kunde skåda
där in. Då öppnade sig för hans blickar ett rundt hvalf,
fylldt af ett grönaktigt ljus och porlande och flytande
vatten, som svallade hit och dit; men i vattnet satt Melusina
naken till gördeln och så skön i sitt anlete, som han ännu
aldrig tyckt sig skåda henne, men blott till gördeln var hon
kvinna, där nedanför var hon fisk, drake eller orm; fjällig
och silfverblå som asur ringlade sig fiskstjärten och piskade,
då hon rörde sig, det ljusa vattnet till ett mjölklikt skum.
Då fattades Raimund af en grym fasa och vände sig
skyndsamt till flykt.

När han åter inträdde i sitt rum, var han blek och
uttröttad, ty det tycktes honom ej vara någon ringa sak att
vara vigd vid en kvinna med fiskstjärt. När nu de första
stjärnorna blänkte, öppnade sig dörren till hans rum och
Melusina inträdde till honom med ett vaxljus i handen,
skön och älsklig som en sommardag. Hon hälsade honom
vänligt, men hans hjärta var fullt af hat och vrede, och
hennes milda blick, hennes hulda tal lugnade honom icke,
när hon lade sin hand på hans arm och frågade: »Raimund,
käre make, hvad fattas dig?» — Då stötte han bort den
hvita handen och ropade: »Bort ifrån mig, du afskyvärda
orm, som förbländar mina sinnen!»

När han detta sagt, förskräcktes han själf öfver sina
ord; men Melusina blickade på honom med outsäglig
sorgsenhet: »Raimund, hvad gjorde du nu?» sade hon. »Ve,
nu är det förbi med vår lycka, ty nu vågar jag ej stanna
hos dig och ej hos mina barn; ännu i detta ögonblick måste
vi skiljas, och aldrig mer återser du mig.»

Då ropade Raimund: »Älskade, blott den obetänksamma
vreden talade ur mig; förlåt och glöm! Stanna hos mig,
och har du ej förbarmande för mig, så haf det för dina
barn, dibarnen, som ännu ligga i vaggan.»

Men Melusina vred sig i oändlig smärta och sade: »Det
står ej mer i min makt att stanna, ödet är starkare än jag.
Om du visste hvad jag lider, skulle du ej genom din
klagan göra skilsmässan ännu svårare. Ja, jag har förbarmande
med barnen och dibarnen, som ännu ligga i vaggan; kunde
jag dö skulle jag släpa mig till dem ur grafven. Men mig
kan den lyckan ej vederfaras, som är en barmhärtighet mot
de lefvande — att dö. Kunde jag i denna stund dö, det
vore balsam.»

Raimund ropade: »Melusina, jag släpper dig icke, jag
håller dig fast i mina armar! Hvilken vill slita bort dig
ifrån mig?»

Då vred hon sig lös, och han såg att den undre delen
af hennes kropp åter förvandlade sig till en fisk; och då
han förskräckt vek tillbaka, svingade hon sig upp och ut i
natten; utifrån klingade hennes sista afskedsord, hennes
sista klagoljud. Därpå svingade hon sig högre och
stannade öfver de högsta tinnarna; där utbredde hon sina
armar och ropade: »Bevare dig Gud, mitt härliga Lusinia,
hvile lyckan öfver dig! Sofven, mina barn, växen och
trifvens; lycka och frid, ära och glädje följe er! Raimund, lef
väl! Farväl lif, farväl kärlek, farväl allt hvad jag erfarit,
fröjd och smärta.» Då hon klagat så, svingade hon sig åter
bort i natten, som glädjelös och stjärnetom sjönk ner öfver
Lusinia.

Morgonen efter den natt, då Melusina försvunnit, var
äfven hennes helgedom spårlöst borta, det var som hade
den sjunkit ner i jorden; i dess ställe låg där endast en
stilla, outgrundligt djup källa, på dess yta sam en
näckros, och på den högsta tinnen, öfver hvilken Melusina
svingat sig upp, glänste en förgylld kopparbild i gestalt af en
vattenjungfru. Kvinna till gördeln och där nedanför en
ringlande fisk. Grefven upptog bilden i sitt vapen och
befallde, att hans släkt skulle föra denna vapenbild och att
vattenjungfruns tecken skulle uppresas på hvarje byggnad
som den sköna Melusina hade låtit uppföra.

Raimunds lidande var stort, och med honom sörjde
hans söner och allt hans husfolk öfver förlusten af den sköna
frun. De kunde ej glömma och förgäta henne, men äfven
Melusina glömde ej Lusinia, ty ofta hördes om
fredagsnätterna hennes klagande sång, och uppe på de högsta
tinnarna såg man hennes gestalt, huru hon sväfvade omkring
den ort, där hennes älsklingar hvilade, de från hvilka hon
var bannlyst, och dem hon dock ej kunde förgäta.

Hennes söner växte och blefvo starka, men äfven
dibarnen i vaggan trifdes underbart, så att alla kvinnor i
slottet förvånades däröfver. Då bekände barnens vårdarinna,
att den sköna Melusina hvarje natt kom in genom fönstret,
och stilla gick till vaggan, kysste och smekte barnen och
därpå lade dem, det ena efter det andra, till sitt bröst, så
att de ej skulle sakna modersmjölken. Därpå lade hon dem
åter sakta i bädden, såg ännu en gång full af kärlek och
smärta på dem och försvann därpå.

När man berättade detta för Raimund, förstod han väl
hvad Melusina menat när hon sade, att ur själfva grafven
skulle hon släpa sig till sina barn; och han fröjdade sig
öfver hennes nattliga ankomst, ty han tänkte att hon
kanhända skulle återvända. Därför dolde han sig i barnens
kammare, och då modern åter i den stilla natten kom till
barnen, trädde han fram och utbredde sina armar.

»Melusina, min dyra, min älskade, vänd åter!» ropade
han. Men hon blickade på honom full af namnlös smärta,
lade tillbaka barnen och var i detsamma försvunnen,
försvunnen för alltid, ty aldrig sågo kvinnorna henne mer
inträda i kammaren och gifva de moderlösa barnen di. Men
Raimund aftärdes från denna dag af grämelse och djupt
svårmod; han kunde ej förlåta sig, att han så lekt med sin
hustrus och sin egen lycka; han gladdes ej numera hvarken
öfver sin växande rikedom eller öfver det anseende, som
han njöt i landet, han tänkte blott på de forna dagarna af
kärlek och lycka, och ensamt och glädjetomt tycktes honom
det fordom så glada, lyckliga Lusinia. När nu hans söner
vuxit upp och blifvit förträffliga riddare, yppade han för
dem sin historia och berättade dem om deras moder, därpå
öfverlämnade han åt dem all sin egendom, alla sina gods
och länder, som ökat sig år från år, uppmanade dem till
det goda och tog afsked af dem, ty han ville göra en
vallfart till de ställen, där vår herre lidit.

Då drog han af sig sin ridderliga klädnad, knäppte af
svärdet och nedlade skölden, men påtog sig en klädnad af
hår, tog en staf i sin hand och satte korstecknet på sin
skuldra. Så drog han ut och for öfver Medelhafvet,
vandrade genom den syriska öknen, besteg Sinai, bad vid S:t
Katarina och knäböjde på de heliga ställena, vid grafven
och Golgata; vid alla heliga platser kastade han sig ner
och grät af bitter smärta, men han grät ej ut sin
bedröfvelse och friden drog ej in i hans hjärta.

Då begaf han sig åter på väg att söka Melusina, han
for för andra gången öfver hafvet, for vilse och vandrade —
vandrade till dess han var en trött, gammal man med grått
hår och skägg, som tänkte på det Melusina sagt i
afskedsstunden, att döden var en barmhärtighet för de lefvande.

Så kom han efter många års irrfärder åter till hemmet
och gick på dess gator, en obekant vandrare; han gick förbi
de stolta byggnader som Melusina upprest och som buro
hennes tecken och bild, tills han en dag, just då solen
sjönk, åter kom till den stora skogen. Han hörde vattnet
sorla, och det lockade honom till sig, så att han åter kom
in på den stora skogsslätten, som var fylld af
solnedgångens rosenljus, liksom för många år sedan, och som fordom
satt hon på stenarna framför grottan, den sköna Melusina,
ung och skön som alltid.

»Melusina!» ropade han; »Melusina, så finner jag dig
åter vid målet för min vandring!»
Hon utbredde armarna och ropade: »Var välkommen,
Raimund, min älskade; jag har väntat dig.»

Då sjönk han i hennes omfamning, hon kysste honom
och kysste honom åter. Då blefvo honom lust och smärta
för öfvermäktiga och han dog.

Nu var hans vallfart fullbordad, då han vunnit sitt
lifs högsta önskan och han återsett henne, som han så
innerligt älskat, så djupt bedröfvat.

Den sköna Melusina höll i sina armar den grånade
makens kalla gestalt, öfver skogen steg månen upp, och ur
den djupa grottan, ur den hemlighetsfulla källan, uppdöko
hennes systrar, vattenjungfrurna; de klagade öfver Raimund,
de sjöngo den sorgliga sången om hans och den sköna
Melusinas kärlek, och de fallande vattendropparna klingade
och glänste i månskenet som tårar.

Tidigt följande morgon funno jägarne sin herres
stelnade lik; då bars han till Lusinia och begrofs med stor prakt
i klostret Malliéres, som Melusina fordom stiftat, och alla
hans söner följde hans bår.

Men i den djupa grottan, i skymning och tystnad, låg
åter den sköna vattenjungfrun, ingen solstråle lockade henne
mer ut i ljuset och lifvet, dess fröjder hade hon njutit, hon
var förädlad genom dess lidanden, och drömmande lät hon
dess bilder draga förbi sig. Evigt, evigt och oföränderligt
brusade vattnet omkring henne, och tiden gick henne förbi
med evigt lika, ljudande gång. Men det sades och troddes,
att så ofta någon af hennes släkt dog hördes hennes
klagoljud omkring tinnarna af hennes borg. — Men Lusinia har
för länge sedan förfallit, och af Lusignans släkte, som en
gång bar en konungakrona, är ingen mer kvar, icke heller
vet någon af dem som nu lefva att finna Melusinas källa.

—




Syster Ödmjuk.

För lång tid tillbaka lefde
en gång en rik, mäktig grefve,
som ägde många länder och
slott och gårdar, därtill äfven
en from, skön gemål, men
inga barn eller arfvingar, åt hvilka han kunde efterlämna
sina rikedomar.

Däröfver sörjde nu grefven, och grefvinnan ännu mer.
Hon suckade rätt ofta, då hon såg fattigt folks barn och
tänkte på hvad hon måste sakna. Men emedan hon var
from och god, så fogade hon sig däri med tålamod och
ödmjukhet och tänkte: »Herren vet själf bäst hvarför han
styrer sålunda.»
Men Gud hörde hennes stumma böner. Han gaf henne
det hvarom hon ej mer vågade bedja, en ung son. Då vardt
det stor glädje i grefvens hus, och för att göra all världen
sin glädje kunnig, lät han tillreda en dopfest, så präktig,
att man i landet ännu aldrig hört dess like omtalas.

Men lif och död gå ofta hand i hand, och så skedde
det äfven här. Samma dag, då hans son döptes,
förkunnades det för grefven, att hans farbroder, med hvilken han
sedan lång tid lefvat i tvist och osämja, hade aflidit och
efterlämnat åt honom, som ende arfvinge, allt sitt gods och
guld, så att han nu var dubbelt så rik som förut.

»Det är intet budskap att gråta öfver», sade grefven
till grefvinnan, som ansåg att man borde uppskjuta
barnsölet; »nu skall det gå dubbelt så muntert till.»

Och ur den stora brunnen på slottsgården lät han vin
springa ur tvenne rör, ur det ena rödt, ur det andra hvitt.
Äfven lät han tända en dubbel krans af beckfacklor kring
slottet, så att dess glädje skulle lysa vida omkring i det
öfversnöade landet — ty det var vinter.

Da kommo fattiga från gårdar och stugor att se
prakten och värma händerna vid beckfacklorna, som, så många
de än voro, icke kunde belysa all glansen och prakten hos
gästerna, som stego af framför slottet.

Men grefven var vid godt lynne och ropade: »Gören
er glada dagar till min unge sons ära!» Detta läto de ej
säga sig två gånger, utan kastade sig hastigt öfver
vinbrunnen och öfver korfven och hvetebrödet som grefven bjöd
på. — Men uppe i salen stod en helstekt hjort med
förgyllda horn, påfåglar med gyllene ringar omkring de
skimrande halsarna och stjärtarna utbredda som solfjädrar; där
hängde girlander af stekta fåglar och sällsamma sydländska
frukter, där summo jättekarpar och gäddor i små
fiskdammar af präktig sås, och hela berg af bakelser voro
upptornade på borden.

I slottskapellet stodo faddrarna och frågade: »Hvad
skall den unge sonen heta?» — Då sade en, att man skulle
kalla honom Adalbert, en annan Bertram eller Kuno, en
tredje Luitolf eller Siegfried, och så visste hvar och en att
komma fram med ett ridderligare namn än den andre.

Men grefven tyckte ej om något af dessa namn; vid
hvart och ett hade han något att anmärka; än var det för
långt, än för kort. »Det måste vara ett namn», sade han,
»som betyder något, och då ödet i dag tydligen visar
hvartill det har bestämt honom, så skall gossen heta 'Rikman',
ty rik blir han en gång.»

Då bad grefvinnan: »Ack, käre herre, ej så; gif gossen
ett annat namn.» Men grefven var envis, och så döptes
barnet till Rikman.

Något mer än ett år därefter redo åter grefvens bud
ut och inbjödo till barnsöl, ty en ung son hade blifvit
grefven född.

Men då det nu var vid majtiden, så brunno inga
beckfacklor omkring slottet, men däremot voro majstänger resta
rundt omkring med svajande vimplar och kransar af löf,
och på ängen framför slottet spelade musikanterna från
tidigt på morgonen till sent på natten, och hvar och en som
åstundade det fick dansa fritt på planen omkring den stora
linden.

I kapellet stodo faddrarna å nyo och rådslogo om
namnet. »Om intet ridderligt namn har fallit er in, herr grefve,
så låt det denna gång bli ett helgons», sade de; och den
förste föreslog Benedikt och Bonifacius, »det är den
välsignade och välgöraren», sade han. Den andre sade: »Kalla
honom Martin eller Georg, det håller medelvägen mellan
riddare och helgon.» Den tredje sade: »Nämn honom efter
någon af apostlarne eller kyrkans blodsvittnen, Stefanus
eller Laurentius!»

»Nej», ropade grefven, »han skall ej stå tillbaka för
sin äldre broder. Till hufvudarfvinge kan jag ej göra
honom, men ett passande namn skall han ha.» — I
detsamma bar amman in dibarnet, och hvar och en
förundrade sig, när de sågo honom sitta upprätt på armen
som en liten leende kerub med rosenröda kinder och
guldlockigt hår.

»Huru skön, herre!» ropade faddrarna och gästerna.
»o, huru skön, herre, är gossen!» — Då skrattade grefven
och sade! »I hafven gifvit honom namn, »Skönherre» skall
han heta!»

Men grefvinnan bad: »Käre gemål, icke så; gif gossen
ett annat namn!»

Men grefven var envis, och då bägarna klingade vid
banketten, så ropade han: »Rikman och Skönherre! hvilket
hus har så stolta namn som dessa?» — Och efter ett år
låg för tredje gången ett barn i grefvens vagga; men denna
gång redo inga bud ut i landet att bjuda till kristning, ty
med barnet hade äfven sorgen dragit in i slottet, där
grefvinnan låg dödssjuk.

Men barnet var en flicka, till sitt utseende så fin och
mild som en tillsluten snöklockblomma; hon var en blek,
fager varelse.

»Låt mig gifva barnet namn», bad grefvinnan, och
grefven tillät det. — »Dotter, du skall heta 'Ödmjuk'», sade
hon och lade sin hand på det slumrande barnets panna.

Detta motsade grefven ifrigt. »Det är intet adligt
namn», sade han, »och svarar inte till Rikman och
Skönherre ».

»Låt henne behålla detta namn», sade grefvinnan, »ty
vet att Rikman och Skönherre ej utan henne kunna bestå.»

Därpå afsomnade hon, och det blef stor sorg i slottet
och i de fattigas hyddor, ty hon hade gjort mycket godt.

Under sju veckors tid svajade sorgfanorna från slottets
torn, och under sju dagar upphörde ej klockorna att ringa
och nedbrunno ej ljusen omkring den med svart sammet
öfverdragna katafalken, på hvilken grefvinnan låg. Men
när de sju dagarnas, de sju veckornas och de sju
månadernas djupa sorg var förbi, gick allt sin jämna gång som förut.

Rikman och Skönherre uppväxte till stolta, ridderliga
junkrar, och Ödmjuk uppväxte stilla och tyst, som en 
blygsam skogsblomma. Men huru många grefvar och herrar än
hälsade på i slottet, var det dock ingen som friade till
Ödmjuk, och således förblef hon i hemmet.

Då dog den gamle grefven och Rikman blef slottsherre;
Skönherre hade redan för flera år sedan dragit som adelig
page till konungens gård och stod nu som riddare i hofvets
tjänst. — Rikman var stolt och kraftfull, och det milda
regemente, som hans åldrige fader fört, hade för länge sedan
blifvit honom en förargelse. Åkrar och ängar buro honom
ej nog skördar, bönderna voro för långsamma i fullgörandet
af räntor och dagsverken, och folket för lättjefullt vid
arbetet. Därför ärnade han ändra om allt detta och draga
tyglarna till. När nu den första sorgen var förbi, gick han
en morgon tidigt till systerns rum och ropade: »Upp,
syster Ödmjuk, och omgjorda dig och tag befälet öfver
drängarne och pigorna och drif dem till arbete.»

Lydigt  gjorde  sig  Ödmjuk  i ordning och gick genom
kök och kammare, i trädgårdar och lador, och för hvar och
en af arbetsfolket hade hon ett godt ord och en vänlig
blick. Hon tröttnade aldrig; från morgonen till aftonen
var hon öfver allt, där det behöfdes, med goda råd och hjälp.

Men detta tackade henne Rikman aldrig för. — »Syster
Ödmjuk», sade han, »hvad behöfver jag en piga bland
pigorna! Du skall vara grefvinna; var sträng och befall!» —
Då bad Ödmjuk: »Broder Rikman, låt mig behålla mitt
sätt; se, de göra det villigt och gärna om jag beder dem,
men stränga befallningar göra dem knotande och trotsiga.»

Då sade Rikman: »Hvad bekymrar jag mig om packets
knorr eller glädje? De skola veta, att jag är herre och att
de måste lyda mig, emedan de äro mina undersåtar. Det
passar sig ej för min syster, att hon nedlåter sig till de
ringa och till det folk, öfver hvilket hon skall stå som
befallande härskarinna.»

Men Ödmjuk sade: »Äro vi ej alla lika, och äro ej
alla människor bröder?» — Då blef Rikman vred och
ropade: »Jag vill ej vara mina drängars broder, jag vill vara
deras herre, och en sträng herre, som de med bäfvan lyda
och åt hvilken de skola göra dubbelt och tredubbelt arbete.
Om ej detta behagar dig, syster Ödmjuk, så behöfver du
ej längre stanna här, utan får du då uppsöka dig en
annan plats.»

Då gjorde Ödmjuk dubbelt så mycket, för att
tillfredsställa den stränge brodern; men ju mer hon arbetade, ju
mer begärde Rikman. Mjölnarne lämnade dubbelt så
mycket som förut; han fordrade tre gånger så mycket.
Bönderna gjorde en dags öfverdagsverke; han fordrade två, och
så var det öfver allt. — Men emedan Ödmjuk bad för de
plågade och uppmanade den fordrande brodern att ej begära så
mycket, blef han vred, och ropade: »Med din mildhet
förför du mitt folk och arbetar på min undergång; bort med
dig, du får ej längre stanna här!

Ödmjuk grät och bad, men Rikman gaf henne hårda
ord och bad henne draga därifrån. — Då drog Ödmjuk
med bedröfvadt hjärta till konungastaden, där Skönherre
vistades vid hofvet.

Då hon kom till staden, såg hon med förvåning huru 
mattor och glänsande fenor hängde från alla hörn och
altaner, hon såg prydligt klädda fruar och jungfrur med
pärlsnören omkring hals och nacke och med rosenkransar
inflätade i sitt hår, hon såg skaror af riddare och adelsmän
på gatorna och såg skråen tåga fram i långa rader under
sina fanor.

När hon nu frågade hvad allt detta betydde, så hörde
hon, att det skulle gifvas en stor tornering till ära för
hertigen af Brabant, som hade kommit att fria till konungens
dotter. Men då så mycket folk var på gatorna, så måste
hon stanna där hon stod och kunde ej komma vidare. Då
hördes på en gång ett rop: »Där kommer Skönherre!
Välkommen, du sköne riddare, du segrare i torneringen», och
fruarna och jungfrurna lutade sig ner ifrån altanerna och
togo kransarna från sitt hufvud och buketterna från sin barm
och tillkastade honom dem huldrikt.
Då såg Ödmjuk, som stod i folkträngseln, sin broder
Skönherre rida förbi, klädd i himmelsblå sammet med puffar
af hvit atlas och silfverbroderier. Hon såg hans sköna
ansikte leende af lust och glädje, såg hans gyllne lockar fladdra,
när han aftog den fjäderprydda baretten för att hälsa; hon
såg hur vänligt han tackade folket ifrån sin höga häst, och
huru gladt han log emot damerna, som kastade blommor
och bandrosetter öfver honom. Det var Skönherre, som
hon sedan många år ej sett och som nu visade sig för henne,
uppburen af hofvets gunst och mängdens bifall.

Hon frågade sig väg till hans hem; men när hon kom
dit, började det redan skymma och ljusen voro tända i
salarna och musik skallade nu ofvanifrån, ty Skönherre gaf
en bankett för de främmande gästerna.

Tjänare lupo af och an, och pager skyndade genom
korridorerna, men alla hade brådtom, och ingen aktade på
Ödmjuks ord. Ändtligen förbarmade sig en gammal betjänt
öfver henne, och då han hörde, att hon var hans herres
syster, så förde han in henne i ett rum och gick till
Skönherre i salen.

»Riddar Skönherre, käre herre», sade han, »behagar ni
för ett ögonblick träda in i rummet bredvid; en ädel
jungfru begär att få tala med er».

Då satte Skönherre den gyllene pokalen på bordet och
inträdde i sidorummet, där han såg sin syster stå i en grå
klädning, med håret doldt under slöjan. Han visste ej
hvem hon var, och när hon hade upptäckt sig för honom
och med tårar hälsat honom, så sade han: »Käraste, hvad
vill du här? Det hade varit bättre, att du stannat därute
på landet. Men eftersom du nu är här, kan du stanna;
vi skola väl göra råd för ett rum åt dig i mitt hus. Var
inte rädd; jag behöfver dig inte så mycket och skall ej
hafva så stora fordringar som Rikman.» — Därmed gick
han, och man anvisade Ödmjuk ett rum, där hon kunde
gå in och ut, utan att någon frågade efter henne eller
saknade henne, allra minst Skönherre, hennes broder, som
alltid kom sent hem, ty om dagarna var han vid hofvet,
där han blifvit den mest omtyckte och förste bland alla
riddare.

Men Ödmjuk hade han alldeles glömt.

Då hände det en dag, att han höll en bal i sitt hus,
till hvilken han hade inbjudit de förnämsta vid hofvet,
bland dem den unga hertiginnan af Brabant, som han
mottog vid porten och sirligt förde uppför trappan, just då
Ödmjuk skulle gå till aftonbönen. — Hertiginnans blick
föll på Ödmjuk, som i sin ringa klädnad så illa passade
till prakten omkring henne, och hon frågade riddaren
hvilken jungfrun var.

Då sade Skönherre: »Det är väl någon af pigorna,
som ej är värd att ers höghets blick faller på henne jag
känner henne ej!» — och han skyndade förbi med
hertiginnan. Men Ödmjuk sjönk ner på marmortrappan och
snyftade. »Ack, broder Skönherre, broder Skönherre, gifve
Gud jag aldrig hade hört detta! Rikman har gifvit mig
hårda ord och stött ut mig ur sitt hus, men han glömde
aldrig att vi voro af samma familj och att vi legat i samma
vagga; du har förnekat mig.»

Då nu detta hade händt henne, så insåg Ödmjuk, att
hon omöjligen kunde stanna i sin broders hus, och hon
beredde sig att uppsöka något annat ställe. Vid hofvet, tänkte
hon, där så många lefde och blefvo mätta, där torde det
äfven finnas en plats för henne, och hon framträdde för
konungens slott och ropade: »Jag är Ödmjuk, som är
förskjuten af sina bröder; upptagen mig!»

Då skrattade kammartjänarne och tallrikslickarne, och
kammarjungfrurna flinade och hånade: »Hå, hå, har riddar
Skönherre sådana präktiga släktingar? Goda Ödmjuk, gå
några hus längre fram; här behöfva vi dig icke.»

Då gick Ödmjuk vidare från hus till hus, men hvarhelst
hon klappade på, fanns det ingen, sota behöfde henne.

Så kom hon äfven till ett stort kloster, där flera nunnor
sjöngo aftonsången till Guds ära. Ödmjuk hade sargade
fötter och var trött och uppgifven, men hon hoppades att
få hvila hos nunnorna och stanna där för alltid. — Därför
drog hon med godt mod på portklockan och framställde
sin begäran för syster Portvakterskan. Men Portvakterskan
svarade:  »Jag skall framställa er begäran för fru abbedissan.»

Snart visade sig äfven fru abbedissan med ett stort kors
på sin nunnekåpa, ett kors vid en gyllene kedja om halsen,
med lång, fladdrande slöja och långt släp, och frågade:
»Jungfru, hvad vill du och hvad bringar du?»

Ödmjuk svarade: »Mig själf, ärevördiga fru», och nu
trodde hon att abbedissan skulle säga: »Kom i frid, du
uttröttade; här är en ort för ödmjukheten!»

Men abbedissan sade: »Goda Ödmjuk, detta är ett
adeligt stift, och himlabrudarna draga aldrig in här utan
en rik morgongåfva och hemgift; uppsök ett blygsammare
kloster; här behöfva vi dig icke.»

Men Ödmjuk var så trött och hjärtesjuk, att hon ej
frågade sig för vid något annat kloster. Hon gick ända
tills hon kom till sin moders vraf. Här kastade hon sig
ner och bad:  »Moder, kära moder, tag mig till dig!»

Då syntes en hög gestalt i förklaradt sken och frågade:
»Dotter Ödmjuk, hvarför ropar du mig?» — Ödmjuk sade:
»Jag är ovärdig och förskjuten; haf förbarmande och tag
mig till dig!»

Då sade gestalten: »Hvarför har du lämnat dina
bröder, du, som skulle blifva dem trogen?»

Ödmjuk svarade: »Ack, kära moder, jag har ej lämnat
dem; de hafva lämnat mig.»

Då böjde sig den ljusa gestalten ner och berörde den
knäböjandes panna med en helig, himmelsk kyss och sade:
»Dotter Ödmjuk, förtröttas icke, din blifver segern; men du
måste vinna dem, som fara vilse och tro, att de kunna
umbära dig, du måste vinna dem med saktmod och tålamod.
Var stark, dotter Ödmjuk, och gör dig i ordning, så att
dina bröder ej måtte behöfva fråga hvar deras syster Ödmjuk
är, när de behöfva henne.»
»Moder, moder», ropade Ödmjuk,  »gör mig stark!»

»Ödmjuk, du är det redan», ljöd det tillbaka, och
gestalten försvann som dimma.»

Nu stod Ödmjuk vid sin moders graf stärkt och tröstad.
Då tänkte hon först på sin broder Rikman och begaf sig
på väg till honom.

Då hon drog bort ifrån honom, logo ängarna, och mycken
ståtlig boskap gick på bete; då arbetade hans kvarnar dag
och natt, och hans mejerier voro att förlikna vid små
herregårdar. När hon nu återkom, trodde hon nästan, att hon
gått vilse, ty ängarna lågo förödda, säden var nertrampad
och förstörd, boskapen var bortdrifven eller irrade förströdd
i skogarna, kvarndammarna voro fulla med sand och
mejerierna förödda.

Ödmjuk skred med fruktande, dock starkt hjärta framåt,
tills hon kom fram till sin broders slott. Där såg hon
sönderbrutna vårdtorn och nerrifna murar, och i salarna
spann spindeln och drömde flädermusen, och vinden, den
susande vinden, drog genom gångarna; sol och måne lyste
genom det söndriga taket och de söndersplittrade sparrarna.

Då blef Ödmjuk sorgsen till sinnes, och hon utropade
klagande: »Broder Rikman, ack, käre broder Rikman, hvar är du?»

Då framträdde Rikmans böjda gestalt ur en sal och
frågade: »Hvem ropar mig?» — »Det är jag, din syster
Ödmjuk», svarade hon.

»Hvad fordrar du af mig?» frågade han. »Jag har
visat bort dig under de goda dagarna; hvad kan du vänta
under de onda? Mina bönder hafva gjort uppror mot mig
med mord och brand och mina grannar, hafva med väpnad
hand infallit i mitt land och förstört mina borgar och dödat
mina krigare!» — Men han sade ej huru hårdt han hade
förtryckt sina bönder, och huru mycket han retat och
skadat sina grannar genom sitt öfvermod, ty han hade alltid
tänkt: »Jag är Rikman och kan göra hvad jag vill.»

»Gå härifrån, syster», sade Rikman; »sök dig någon
bättre platts; hos mig är det sorg och brist.» — Men 
»Då såg Ödmjuk sin broder Skönherre rida förbi.»   (Sid. 93.)
Ödmjuk sade: »Käre broder, låt mig stanna; om alla
öfvergifva dig, vill jag dock vara hos dig; jag skall gå till
bönderna, till mjölnarne och till grannarna och vänligt bedja
dem, att de åter blifva dina vänner, så att du ännu en gång
kan komma till din rätt.»

Rikman sade: »Försök det, jag vill ej hindra dig.»

Då drog Ödmjuk ut och klappade i Rikmans namn på
alla dörrar och sade: »Gör det för min skull, ty jag är
åter hos honom!» Och för hennes skull visade sig de
människor åter hjälpsamma, som förut varit fientligt sinnade. —
Då började åter kvarnvattnen falla öfver hjulen, säden
spirade å nyo upp, och borgen reste sig åter ur gruset.

Rikman gick med Ödmjuk hand i hand öfver fälten
och ängarna och såg på arbetsfolket, och om det tycktes
honom, att de ej arbetade nog, och de hårda, elaka orden
återkommo på hans tunga, då fattade Ödmjuk mildt hans
hand och sade: »Måste jag åter skiljas från dig, nu, då vi
knappast hafva funnit hvarandra!»

Och då lador och förrådshus åter fylldes och grannarna
åter vände tillbaka till huset, då tänkte ofta Rikman: »Jag
är åter den rikaste och förste!»

Men när Ödmjuk såg detta, sade hon kärleksfullt:
»Broder Rikman, det kunde ännu en gång blifva helt
annorlunda och vännerna förvandla sig till fiender; låt oss
hellre lefva i frid!» — Då sade Rikman: »Syster Ödmjuk,
du har rätt; hjälp du mig att behålla hvad jag äger, eljest
ar det förloradt.»

Så lefde de tillsammans i endräkt och frid, och
Rikmans ängar voro åter vidt och bredt de mest fruktbärande.

Då hände det en dag, att en man trädde inför slottet,
med grånadt hår, trött och nedslagen, och ropade: »Släpp
in mig, jag har fordom varit Skönherre, och nu är jag blott
en skugga af mig själf.»

Vänligt trädde Ödmjuk honom till mötes och hälsade
honom välkommen. — Då sade han: »Hvarför vänder du
dig ej från mig, då jag dock förnekat dig för skönhetens
skull. Se, jag är nu en bannlyst man, öfvergifven af hofvet
och af hopen, mitt hjärta blöder ur tusende sår, min panna
är fårad och mitt leende förvandladt till hat och hån.»

Ödmjuk sade: »Då gjorde du väl, att du uppsökte mig;
se, jag har en god balsam för dina sår, och våra ängar bära
blommor nog till kransar. Låt mig jämna vecken på din
panna och taga skärpan från ditt leende. Käre, ännu
finnes så mycket godt i världen; hvarför förtvifla?»

Då sade Skönherre: »Syster Ödmjuk, om jag behållit
dig hos mig, hade mycket varit annorlunda än det är.» —
Ödmjuk svarade: »Välan, låt oss börja på nytt; det är
aldrig för sent att bättra sig.»

Så stannade Skönherre, och fårorna på hans panna
jämnades åter ut, hans själ blef glad och de blomsterkransar,
som Ödmjuk band honom, blefvo honom snart lika kära
som de gyllene kedjor, hvilka stolthet och öfvermod gifvit
och fråntagit honom.

De trenne stannade tillsammans, och berömmande sade
man i landet: »Se, Rikman och Skönherre förenade med
Ödmjuk, hvilken lycklig familj de nu utgöra.

—



Revistyes hemkomst
Svärdet Zuniga.

Magyarisk saga.

Grandalen är en af de
skönaste trakter i Ungern.
Bergen, som icke äro
tillräckligt stora för att vara
öfverväldigande, resa sig dock
till en ansenlig höjd, och hela dalen är så rymlig,
berggrupperna hafva antagit så mångahanda former, skogarna äro
så gröna och den klara floden flyter så behagligt fram i
sina många krökningar, att ingen så lätt kan förglömma
den sköna natur han här ser. Därtill skådar den gamla
borgen Revistye så allvarligt och eftertänksamt ner på 

strömmen, påminnande om gamla tider; korteligen: här förenar
sig allt för att innerligt fröjda ett fosterländskt, ja t. o. m.
en främlings hjärta.

Visserligen ligger den gamla borgen i spillror, och en
lycklig fredstid utspänner en blå och klar himlapell öfver
dessa trakter — men helt annorlunda gick det till då Ungern,
hotadt af österlandets blodgiriga vargar, med döende kraft
men med obesegradt mod, kämpade mot de otrognas härar.

På den tiden sutto här en gång en gammal krigare
och tvenne unge män tillsammans, belysta af den nedgående
solens strålar. De skådade ut öfver slätten från den gamla
borgen Revistyes port. Den gamle och den ene af de yngre
voro kaptener vid slottsbesättningen, den tredje var en tysk
bergsman ifrån Schemnitz, där det alltid fanns främlingar
för att lära sig bergsbruk. »Månntro er herre återvänder
i dag?» började bergsmannen. »Öfverste kammargrefven
ålade mig den största skyndsamhet, och tidigt i morgon
väntar han mig tillbaka med svar.» — »Är du rädd för att
rida om natten?» inföll den gamle. — »Visst icke», svarade
budbäraren med någon retlighet, »men jag är van att vara
punktlig.» — »Det är månsken», sade den förre lugnande,
»vägen är ej lång, och du kan med första morgongryningen
vara tillbaka, äfven om du stannar och äter aftonmåltiden
med oss. När vår herre lämnade oss, lofvade han att vara
tillbaka om tre dagar, och han håller alltid ord. Se dig
under tiden omkring ibland oss; du synes ej länge hafva
varit i det heliga Ungern. Det som du ser rundt omkring
borgen skall blifva dig ett vänligt minne för hela ditt lif.»
Bergsmannen lydde det gifna rådet. Tigande och
allvarsamma följde de trenne flodens krökningar, och så djupt är
intrycket af denna trakt, att till och med den gamle blef
vekare om hjärtat, och den yngre utropade i hänförelse:
»Jag har rest mycket omkring i mitt fädernesland, men
ingenstädes har jag funnit mig så väl som här, och gärna
skulle jag vilja lefva här för alltid, lefva och dö här. Huru
ljuft måste man ej hvila i denna sköna jord!» — Den
gamle svarade: »En krigare skall tacka Gud om han låter
honom dö på sitt fäderneslands jord och för en rättvis sak.
Nåväl, för en rättvis sak kämpa vi ungrare alltid, vare sig
det nu är för vårt fädernesland eller för vår sköna
härskarinna.» — »Säg mig», började budbäraren, »hvarifrån är hon,
och hvarför strider man för hennes skull?» — Den yngre
svarade: »Vår härskarinna är syster till Hassan, den
turkiske befälhafvaren där borta i det befästa Levenz. Ryktet
om hennes underbara skönhet utbredde sig vidt och bredt,
ehuruväl intet manligt öga dittills hade sett henne. Men
hennes skönhet gaf sig till känna liksom den förborgade
rosen yppar sig genom sin älskliga doft. Äfven till vår
herre trängde ryktet om den hulda otrognas skönhet, men
han brydde sig ej därom. Det finnes ju älskliga och sköna
kvinnor i tillräcklig mängd äfven hos oss. Men då tilldrog
sig en besynnerlig händelse. En gammal tjänare här på
slottet blef tillfångatagen af Hassan. Förgäfves erbjöd vår
herre rika lösepenningar för honom; turken släppte honom
ej, emedan han visste, att han tjänade på slottet Revistye.
Zelmira, Hassans syster, nu vår härskarinna, fick veta allt
detta af sin broder. Hon bad honom nu att skänka henne
fången. Och han gjorde det, ty han håller mycket af
Zelmira och kan ej neka henne något. Nu lät den sköna
turkinnan sin slaf berätta henne om sin herres bedrifter. Det
var visserligen underbart — men hon visste det alltsammans
förut. Därpå återgaf hon den gamle sin frihet. När vår
herre förnam allt detta ur mannens mun, blef han högligen
rörd. Han funderade hit och dit huru han skulle kunna
närma sig sin sköna fiende, och ändtligen hittade han på
en utväg. Hassan hade uppbudat flera hundra arbetare för
att iståndsätta fästningsvallen och förskansningarna kring
Levenz. Bland dessa blandade sig vår herre. Hur det nu
lyckades honom att träffa Zelmira och tala med henne, det
vet jag icke. Men det måtte ändå hafva skett snart nog.
Korteligen, de förstodo hvarandra och beslöto att fly med
hvarandra. En bondflicka befann sig bland dem som 
arbetade på fältet, och hon medförde till de båda den
underrättelsen, att två af de våra på utsatt tid skulle hålla sig
dolda i slottets närhet med snabbfotade hästar. Midt i
natten ditkommo vår herre och Zelmira i bondkläder. De
kastade sig upp på hästarna och ilade hit. — Två månader
äro sedan dess förgångna. Under tiden har hon gått öfver
till kristendomen och blifvit gift med vår herre. Hennes
kristliga namn är Rosa, men herrn tycker mer om hennes
forna namn, Zelmira, och därför kalla vi henne fru
Zelmira.» — »Är hon då verkligen så underskön som ryktet
påstår henne vara?» frågade budbäraren. — »Ja, i sanning,
det är hon», ljöd svaret. »Skåda dit, där månen nu
uppgår öfver skogen. Han försilfrar bergspetsarna, hans ljus
fyller den vidsträckta dalen, och till och med vår borgs
gamla murar se föryngrade ut. Så växlar äfven allt färg
eller röres i sitt innersta öfver allt, där den älskliga kvinnan
visar sig.» — »Och Hassan har ej företagit något fientligt
emot borgen?» afbröt bergsmannen den gamle. — »Ännu
icke», svarade denne, »men tvifla ej på, att turken skall
hämna sig och åter vilja slita vår sköna fru ifrån oss.» —
»Ack, om han blott snart komme», ropade den unge
kaptenen; »den skönaste striden är dock den till försvar för en
skön kvinna.» — »Nå, hvad försvaret beträffar», menade
den gamle, »så är vårt säkraste försvar vår herres svärd
»Zuniga»; den som för det är alltid segerrik.» — »O,
berätta om trollsvärdet», ropade den yngre. — »En annan
gång därom, ty det synes mig som om herrn kommer. Hören
I ej någon sång ur djupet?» frågade den gamle.

Närmare och närmare trängde tonerna; redan sprängde
borgherren af Revistye in på gården, beledsagad af två
beväpnade män, då Zelmira i sin glädje skyndade honom till
mötes. De möttes just vid porten. Revistye sprang ur
sadeln. Hon omfamnade honom med sina sköna armar. Men
blygsamt drog hon sig tillbaka när efter hand borgfolket
samlade sig; ty alla älskade sin herre och trängde sig
omkring honom att hälsa honom välkommen.

Han skakade hand med de närmast stående och nickade
vänligt åt de andra; men den gamle kaptenen förde
bergsmannen till honom. Medan Revistye läste kammargrefvens
bref, hade tysken tid nog att beundra Zelmiras skönhet.
Han måste tillstå, att naturen ej förglömt något för att göra
henne rätt skön.

»Jag har redan ifrån Neuhsohl gifvit kammargrefven
underrättelse om allt som han önskar veta. Det är därför
alldeles tillräckligt tidigt om ni reser härifrån först i
morgon bittida», sade Revistye. Därpå sade han ännu några
ord till den gamle kaptenen, och vid Zelmiras arm drog
han sig tillbaka till sina egna rum.

»Nu, barn», började den gamle, »vilja vi göra oss
muntra, och du», sade han till bergsmannen, »visa om det
är sant att tyskarne kunna dricka så tappert som man
påstår.» Därpå fördes fat upp ur källaren, muntra eldar
brunno rundt omkring, fiolen spelade upp, och de yngre
förlustade sig med dans; de allvarsamme äldre uppstämde
fosterländska sånger, som ljödo genom den klara, blå
luften, medan andra, lägrade i gräset, tänkte på forna strider
med turkarne och prisade magyarernas tapperhet. Redan
började det dagas i öster innan jublet helt och hållet
tystnade.

Det var ljus dag då Revistye, stående på altanen af
sitt slott, tog afsked af bergsmannen. »Min unge vän»,
sade han, »ni skall ej försmå en liten gåfva, som jag bjuder
er.» Men dessa ord räckte Revistye den unge tysken två
turkiska, med silfver inlagda pistoler af sällsynt arbete.
»De voro en tapper mans vapen; den fruktade Achmet Aga
begagnade sig af dem innan han stupade för mitt ofelbara
svärd; den sista kulan han ur dem afsköt gällde mig, men
den snuddade blott vid mig, emedan min klinga sträckte
honom död till marken.» Bergsmannen ville just taga
afsked under många tacksägelser, då den unge kaptenen
inträdde och tillkännagaf för sin herre ankomsten af en
turkisk budbärare. »Dröj ännu ett ögonblick», sade Revistye;
»kanske skall kammargrefven ej tycka illa om att erfara
hvad turken åstundar af mig.»

Dörren öppnades, och en kraftig gestalt inträdde. På
de breda skuldrorna, den korta halsen, det svarta, glänsande
skägget och de djupt fårade dragen igenkände alla genast
Moktar, en af de turkiske underbefälhafvarne i Levenz.
Han framträdde trotsigt för Revistye.

»Herre», sade han, »Hassan, befälhafvare i Levenz,
sänder mig till dig, den otrogne Revistye. Du har på ett
listigt sätt beröfvat honom hans syster. Han har beslutat att
tukta och straffa dig därför med egen hand. Han nedlåter
sig att i öppen tvekamp kämpa med dig, ehuru du icke är
bättre än en gemen tjuf. I dag åtta dagar till är han redo
att strida med dig. Zelmira är segrarens pris. Likasom
en flicka gläder sig åt dansen, lika begärligt längtar Hassan
efter striden. Hans klinga, som så ofta mättat sig med
otroget, kristet blod, vill äfven färga sig med ditt.» 

Revistyes kind glödde högre, hans ögon blixtrade af
vrede, men han betvang sig, och sade lugnt och afmätt:
»Godt, jag väntar din herre om åtta dagar, och om hans
klinga också är aldrig så röd af kristet blod, så skall jag
med så mycket större nöje svänga mitt svärd Zuniga; det
skall ej svika mig, likasom det aldrig svikit mina förfäder.
Ditt ärende är uträttadt, aflägsna dig. — Men ni», sade
han till bergsmannen, »skall hälsa öfverkammargrefven att
jag ifrigt uppmanar honom att ännu denna vecka komma
hit, för att vara vittne till tvekampen.»

Moktar kastade en tveksam blick på Revistye,
bergsmannen tryckte full af hänförelse magyarens hand, och de
båda budbärarne gingo allvarsamma och tysta ut vid
hvarandras sida.

Då de kommit ut på gården till sina hästar, trädde
Zelmira just i detsamma ut ur kapellet.

»Moktar», utropade hon, »huru mår min bror, och hvad
gör han?» Den tilltalade kastade sig i sin sadel. »I dag
åtta dagar till skall han strida med er man om er.» I det
han sade detta, sprängde han ut genom porten. Zelmira
ilade genast till den älskade maken. »Dyre vän, du skall
alltså strida med Hassan, min broder?» — »Jag måste»,
svarade Revistye, »jag vill ej släppa dig ifrån mig, och kan
jag det ens? Du ser att tvekampen är oundviklig.» — »O
Gud», utropade hon, »och om du faller; min bror är en
bepröfvad krigare.» — »Frukta intet», svarade han, »jag
har ju redan bestått mången hård dust.» — »Om du faller,
dör jag med dig eller hämnas jag din död», sade hon med
förtviflans beslutsamhet. — »Jag skall ej falla», svarade
Revistye; »Zuniga skyddar dig och mig.» — »Hvar är
svärdet?» utropade Zelmira; »låt mig se det och anförtro
mig hvarför du så fast litar på detsamma.» Revistye förde
henne till vapenkammaren och omtalade för henne klingans
hemlighetsfulla historia.

Under tiden hade Moktar återvändt till Hassan. Han
hade aflagt sin berättelse och genast därpå aflägsnat sig,
lämnande Hassan allena med Ibrahim, renegaten. »Herre»,
började denne, »du är förlorad om du strider med Revistye;
svärdet Zuniga skall döda dig. O, jag känner denna klinga,
ty jag har lefvat bland de kristna innan Mohammed
upplyste mig » — »Hvad är det med klingan?» frågade Hassan.
»Hvarför skulle jag denna gång vara mindre lycklig?»

Ibrahim svarade härpå: »Hör, o herre, detta svärds
historia! När den store Soliman efter drabbningen vid
Mohacs hotade det tyska riket, samlade sig kristna riddare
från alla länder för att hejda den öfvermäktiges
framträngande. Bland dessa befann sig äfven en spanior vid namn
Alonzo de Zuniga. Denne ingick ett nära vänskapsförbund
med en magyarisk adelsman, Andox Revistye, din fiendes
anherre. När nu fälttåget var slutadt och de spanska
hjälptrupperna hemkallades af kejsar Carl den femte, sade
Zuniga till Revistye: »Vi träffas väl aldrig mer i lifvet;
gif du mig ett minne, som i min familj kan gå i arf från
barn till barn och som kan vara hvar och en af dem till
nytta och värde; äfven jag skall gifva dig ett sådant minne,
Om också våra släkter då aldrig mera mötas, så fortlefver
dock minnet om vår vänskap, och våra senaste afkomlingar
skola tänka på oss med aktning.» — Då framtog Revistye
en ring, som han alltid burit under kläderna på sitt bröst,
och sade: »Denna ring heter 'trohetens ring'; den som bär
honom kan vara viss, att hans älskade aldrig vänder sitt
sinne från honom. Tag den, och från släkte till släkte må
han hvila vid en Zunigas bröst.» Men Zuniga tog fram en
morisk sabel och gaf den åt sin vän med dessa ord: »I
de moriska striderna eröfrade en af mina förfäder detta
svärd; ett tänkespråk står ingraveradt på detsamma: 'Den
som svingar denna sabel för att skydda eller hämnas sitt
käraste i världen, kan vara viss, att hans motståndare faller'.
Från barn till barn gånge den eden, att hvarje Revistye
betjäne sig af detta svärd när det gäller hans hjärtas
helgedom.» Andox lofvade detta: »Så sant mig Gud hjälpe, så
skall det ske, och klingan skall till eviga tider heta
'Zuniga'.» Båda omfamnade hvarandra ännu en gång och redo
sedan hvar sin väg, den ene åt öster, den andre åt väster.
Men släkten Revistye har hållit ord, och mången fiende
har sjunkit i stoftet för klingan Zuniga.»

Orolig gick Hassan af och an. Kärleken till lifvet stred
med stoltheten. Men ondskefullt leende fortfor Ibrahim: »Du
kan dock trösta dig därmed, att det är möjligt att du äfven
dödar Revistye, ty inskriften säger blott att Revistyes
motståndare måste falla, men icke att den, som svingar svärdet
Zuniga segerrikt, bevarar sitt eget lif.» — »Eländige gäckare»,
vredgades Hassan, »om du ej vet något bättre skydd mot
Zuniga, hvarför förlamar du vilja och kraft, i det du genom
sagan om svärdets trolldomsförmåga beröfvar mig
tillförsikten till mig själf?»

Efter en stund började Ibrahim å nyo: »Det finns ett
medel, som kan rädda både din ära och ditt lif. Sedan jag
svurit profeten trohet har jag ej underlåtit att underhålla
mången vänskaplig förbindelse med både den ene och den
andre på slottet Revistye. Därvid har jag haft stor nytta
af kvinnoynnest, när jag smugit mig in i fiendens läger.
Två nätter äro tillräckliga att i hemlighet dölja mig där så
länge, tills jag utspanat tillfälle att blanda en tillräcklig
dosis gift i Revistyes nattdryck. Detta skall ej blifva så
svårt. När du sedan kommer till tvekampen, är han död,
som du så djupt hatar. Då behöfver du ej strida med
någon, och din ära är räddad.»

»Allah foge det så», sade Hassan, »men hvad du gör,
gör snart!»

»Jag vågar mycket» svarade Ibrahim. »Ger du mig
till lön hälften af dina skatter och Zelmira till hustru?» —
»Jag ger dig henne, men skynda», lofvade Hassan.
Ibrahim korsade händerna öfver sitt bröst och aflägsnade sig
hastigt. Hassan såg länge efter honom. »Narr», mumlade
han sakta för sig själf, »tror du verkligen att jag skulle
lämna rykte och ära i dina händer? Mitt guld det kunde
jag unna dig, men Zelmira? Nej, aldrig! Du skall själf dö
— när din gärning lyckats.»

»Och du har säkert och med egna ögon sett att han
tagit giftet?» frågade Hassan den återkomne renegaten några
dagar senare. »Ja, herre, jag såg det», svarade denne. »När
du vid den tid, som är bestämd till tvekampen, inträffar
framför Revistyes murar, skall du möta din fiendes liktåg
eller kunna bese hans graf. Under den allmänna förvirring,
som då härskar där, skall det ej blifva dig svårt att storma
fästet och bringa din syster tillbaka i ditt våld.»

Med stolt tillförsikt seende mot utgången af striden
svingade sig Hassan på den för tvekampen utsatta dagen
upp på sin häst och red längs stränderna af den brusande
Gran mot sin fiendes borg.

Hans följe, en stridsrustad skara, höll sig i hans närhet.
Fjällsnön börjad just nu att smälta i de högre 
Karpaterbergen, så att Grans vågor skummade och voro orena. I
den fasta öfvertygelsen, att deras företagande skulle lyckas,
anlände turkarnes skara på motsatta stranden af Gran gent
emot Revistye. Framför bryggan höll en trupp magyariska
ryttare. »Tänka de där att mäta sig med oss?» frågade
paschan föraktligt. — »De hafva väl kommit för att
underhandla om slottets uppgifvande», blef renegatens svar. —
»Fråga dem hvad de vilja. Om de godvilligt utlämna min
syster och sticka borgen i brand, må de obehindradt aftåga
med sin herres lik och sin egen lösegendom.» Under tiden
utbredde sig riddareskaran, och i dess midt visade sig
öfverkammarherren, rikt prydd. I samma ögonblick som en
turk trafvade fram, för att framställa frågorna, redo tvenne
höga ämbetsmän honom till mötes ur skaran. Turken vände
om med dem och ledsagade dem till Hassan.

Den ene började: »Öfverstekammargrefven skall af
vänskap för vår herre själf ordna allt såsom en ridderlig
tvekamp fordrar det och för att förekomma möjliga oordningar.
Då allt är ordnadt som vanligt, ankommer vår herre till
striden. Han hatar ditt ansikte alltför mycket för att vilja
se det annat än döende. Förordna äfven du några af de
dina, som gemensamt med oss förbereda allt till den
allvarsamma leken.» Paschan kastade en vredgad blick på
renegaten. Denne for synbart tillsammans, men han
fattade sig genast och frågade en af riddarne från Revistye:
»Befinner sig er herre väl? Min herre vill gärna unna
honom tid om hans hälsa under tiden skulle hafva lidit
något.» — »Han är frisk», svarade magyaren, »och hans
klinga Zuniga skall ni snart se blixtra, och Hassan skall
lära känna henne.»

Under det de båda magyarerna nu tillsammans med
Moktar och två andra därtill utsedda turkar begåfvo sig till
öfverstekammargrefven, för att ordna kampen och utmäta
stridsplatsen, vände sig Hassan till renegatan. Misstroende,
tvifvel, rädsla och ett nästan otämjeligt raseri uttalade sig i
hans hårda drag. »Om du har bedragit mig, om han ännu
lefver, om jag ser honom rida ut till striden, om jag ser
honom svinga svärdet Zuniga, då, vid profeten, är du
dödens. Ah, jag förstår det mycket väl, du arbetar på min
undergång, för att intaga min plats, och därför har du
invecklat mig i denna dödsbringande strid ... det är bäst
att jag genast stöter ner dig, så att du dör före mig.» Och
härmed fattade den falske mannen affällingen om armen
med en vansinnigs styrka, så att denne ej kunde tänka på
att undkomma. »Herre», svarade renegaten, »Revistye kan
ej lefva, det är ej möjligt; jag har själf sett honom dricka
giftdrycken.»

Under tiden hade man utstakat stridsplatsen. Enligt
ömsesidig öfverenskommelse skulle Revistye från motsatta
stranden spränga öfver bron mot Hassan, men kämparne
skulle före fäktningen hvarken blotta sina ansikten eller tala
till hvarandra, och dessutom skulle de endast betjäna sig af
sina svärd. Öfverstekammargrefven ställde sig vid stranden;
tre böss-skott, som på hans befallning afskötos, förkunnade
att allt var i ordning. Ut ur slottet Revistyes portar
framred en lysande ryttareskara. Hassan och renegaten skådade
upp mot höjden. Deras öga föll på Revistye; det var
otvifvelaktigt hans häst som stegrade sig af stridslust. Det gamla
huset Revistyes färger började nu blifva för blotta ögat
synliga på hans sköld. Det var hans hjälmbuske som de sågo
fladdra; just så svängde han sitt svärd; intet tvifvel
återstod mer. När han dånande sprängde öfver bron, utropade
Hassan: »Han lefver — dö, din hund!» och med dessa ord
stötte han sin dolk ända till fästet i den förrädiske
renegatens hjärta. Förtviflan och raseri drefvo honom därefter
mot motståndaren. Deras sablar korsades, turkens klinga
sprang; säker på sin annalkande död slet Hassan sin dolk
ur skidan och kastade den mot sin fiende. Järnet inträngde
i motståndarens bröst, klingan sjönk ur hans händer, han
föll ner på gräsmattan, och hästen, fri från sin börda, flydde
öfver fältet. Hassan sprang ner från sin häst, upptog
jublande svärdet Zuniga och framträdde till den fallne för att
med vild glädje mätta sig vid åsynen af sin fiendes död.
Men huru bäfvade ej hans hjärta tillsammans, när han i den
öfvervunne motståndaren igenkände sin syster; den skyddande
hjälmen, de falska lockarna och skägget hade fallit af henne,
men hennes bristande öga hängde ännu fast vid honom.

Då vände han det eröfrade svärdet mot sitt eget bröst
och föll död ner vid sin systers sida.

I samma ögonblick utgick liktåget ur borgen Revistyes
murar. Den siste af den gamla släkten blef buren till
grafven. Ögonblickets allvar grep båda partierna, de upptogo
sina döde och skildes utan strid.

Efter borgherrens död förföll slottet, dess sista
inbyggare flyttade ner i dalen. Ingen vet hvar den tappre
borgherren och hans sköna gemål ligga begrafna. Hassans
ben hvila under ruinerna af fästet Levenz, men den
ödesdigra klingan skall hafva blifvit förd till Turkiet. Det går
en saga, att hon ännu en gång blixtrat i turkarnes och
venetianarnas krig mot hvarandra.

—


Den siste som köper anden i flaskan.
Den onde anden i flaskan.

Efter Fr. de la Motte—Fongué.

Den unge tyske köpmannen
Richard hade ärft en vacker
egendom och mycket penningar efter
sina föräldrar. Men då för
tiden var det onda och hårda tider i Tyskland, ty ett långt
krig förödde städer och byar, och så upphörde nästan helt
och hållet all handel och vandel.

Därför begaf sig Richard till Italien, till den rika och
praktfulla staden Venedig, som då för tiden ännu stod i
handelsförbindelse med alla trakter på jorden och
därigenom hade kommit till omätliga rikedomar. Under sådana
omständigheter rådde där stor prakt och yppighet, och det

fattades naturligtvis ej tillfällen att där förstöra penningar
och genom slöseri råka i den största fattigdom.

Äfven Richard lefde yppigt och gladt i dogernas
glänsande stad och tänkte icke på handel och arbete, utan blott
på huru han skulle kunna roa sig. Intet var honom för
dyrt, och på värdshuset, där hvarje afton stadens rika odågor
samlade sig, saknades han aldrig. Där drack man, spelade,
larmade och väsnades ända till morgonrodnadens inbrott;
och ofta förstörde han femtio dukater och ännu mera på
några få timmar. Richard såg tydligen huru flera af det
lättsinniga sällskapet förslösade all sin förmögenhet och huru
de, sedan de förlorat sina penningar och alldeles ruinerat
sig, föraktades af alla sina dryckes- och spelbröder. Han
såg allt detta, men blef dock ej vis däraf, och så tog det
inom kort tid slut med all hans förmögenhet och med
detsamma äfven med hans lustiga lif, ty hans kamrater kommo
snart under fund med, huru illa det stod till med hans
kassa.

Bland de larmande bröderna på värdshuset hade han
i synnerhet observerat en spanior, som dock icke deltog i
det vilda lifvet ända till dagens inbrott och gjorde natten
till dag, utan som vanligen blott såg på de vilda
uppträdena. Han förblef därvid nästan alltid tyst och sluten inom
sig själf; på hans mörka och magra ansikte var en viss
besynnerlig oro lägrad. Dock var han gärna sedd af det
vilda sällskapet, ty han sparade alls icke på sina
penningar, förlorade med samma lugn som han vann, och mången
gång bjöd han de utsväfvande sällarne hela veckor på fri
förtäring.

En afton satt Richard där ganska nedslagen, ty han
måste tillstå för sig själf, att snart skulle detta lustiga och
härliga lif taga en ände för honom. Midt emot honom
satt spanioren och såg betydelsefullt på honom. Hvad
kunde måntro den mörka karlen vilja honom, då han gaf
honom en vink att följa sig? Vår tyske landsman lydde
kallelsen och lät den hemlighetsfulle främlingen föra sig till

en öde trakt utanför staden, där hans ledsagare gaf honom
en vink att sätta sig vid hans sida på de kringspridda
spillrorna af en gammal, förfallen mur. Richard kände sig
ej särdeles väl till mods.

Men spanioren talade till honom: »Hör på, min gosse,
med dina dukater lider det synbarligen mot slutet. Om
du är klok, kan du blifva satt i tillfälle att hvarje
ögonblick och hvarje timme af ditt lif förskaffa dig så mycket
penningar du vill. Jag är i besittning af ett medel därtill,
och skall sälja det åt dig för några få dukater.»

»Hvad», sade Richard, »ni kan verkligen hvarje
ögonblick förskaffa er så mycket penningar ni vill; hvarför vill
ni då nödvändigt ha några dukater, hvarför skall ni sälja
ert medel till mig och hvarför vill ni egentligen göra er af
med detsamma? — Allt det där begriper jag icke.»

»Jag skall tala öppet med er», svarade spanioren.
»Kanske har ni någon gång hört omtalas de små,
fruktansvärda, men lyckligtvis sällsynta varelser, som man kallar
galgmän? De äro små, svarta figurer med horn på
hufvudet, och likna öfver hufvud taget sin mästare, satan själf.
Man bär dem på sig, inneslutna i små glasflaskor. Om
någon äger en sådan ande, så tillhör honom all lust och
glädje och allt guld i världen så länge han lefver, men
hans själ är förfallen åt den onde, om ägaren dör utan att
först hafva skaffat den fruktansvärde anden i andra händer.
Och detta kan blott ske genom köp, i det man alltid tager
något mindre för anden än man själf gifvit. Min kostade
mig 10 dukater; gif mig nio för honom, så tillhör han er.
— Jag för min del har mot min vilja kommit i besittning
af den farliga skatten, i det en skurk sålde den åt mig som
en natursällsynthet.»

Richard hade stor åstundan att skaffa sig en sådan
talisman. Då kunde han hoppas på att en lång tid få
njuta af alla jordens fröjder; och när han blifvit mätt på
dem, hoppades han att lätt kunna blifva fri från den onde
gästen som han bar på sig. Men han hade redan så ofta

blifvit bedragen i Venedig, att han fruktade att äfven denna
gång blifva dragen vid näsan, hvilket han äfven öppet sade
spanioren.

Mannen med galgmannen såg med besynnerliga blickar
på sitt sällskap och frågade honom om det vore sannolikt,
att en, som gåfve sådana fester som han, hade af nöden att
bedraga en annan människa på några få dukater.

Richard ville dock våga så litet som möjligt och bjöd
blott fem dukater. »Narr», ropade Spanioren, »för min del
kan ni gärna ge mig blott en dukat eller ett öre; jag bryr
mig ej därom, blott jag blir fri från honom. Jag begärde
nio dukater blott för ert eget bästa och deras bästa som
efter er köpa den farlige talismanen, på det att icke allt
för snart någon skall köpa den för det minsta mynt i
världen och sålunda oåterkalleligen falla i djäfvulens klor. Ni
vet ju att hvar och en måste sälja den för lägre pris än
han köpt den.»

Men Richard stod fast vid sitt anbud af fem dukater,
räknade upp dem och erhöll därför en glasflaska, hvari han
vid stjärnornas sken såg ett litet väsende med vildhet hoppa
upp och ner. Han gjorde genast ett prof med galgmannen,
önskade sig köpesumman dubbelt tillbaka och —
ögonblickligen hade han tio dukater i handen.

Båda kommo tillbaka till värdshuset gladare än de gått
därifrån, den ene emedan han ägde en så värdefull skatt,
den andre emedan han blifvit fri från en så farlig ägodel.
De muntra spelarne förvånades, då de sågo dessa båda, som
nyss förut varit så sorgsna, nu på en gång komma tillbaka
med så förnöjdt utseende.

Richard kunde nu slösa med fulla händer. Värden
fick befallning, att vid midnattstiden tillaga en präktig
måltid, tillräcklig för att i flera dagar hålla supbröderna i sus
och dus. Men spanioren tog ej mer någon del i allt detta.
Redan vid midnattstiden sade han ett kort och godt »lef
väl!» till kamraterna. Några trodde sig sedan veta, att han
genast gått i kloster, för att i tagelskjorta och med ständiga

böner försona den börda han bar på sitt samvete. Honom
hade alltså den lille anden i flaskan ej gjort lycklig.

Huru nu Richard uppträdde och hvilket lif han förde,
behöfva vi ej här utförligare berätta; han var tillsammans och
förslösade sina rikedomar i sällskap med de mest illa
beryktade personer, män och kvinnor, köpte sig slott och gods
och gaf präktiga fester. Det härligaste och dyrbaraste som
stod att få fick icke fattas. Men det låter äfven lätt tänka
sig, att han härunder sjönk allt djupare, att han dagligen
blef gudlösare, föraktligare och ärelösare.

Det var i synnerhet en kvinna, som vunnit stort
inflytande öfver honom. Med henne satt han en dag vid
stranden af en liten klar bäck, som slingrade sig genom parken
på en af hans landtegendomar. En lång stund skämtade
och rasade de båda med hvarandra. Då såg flickan en liten
kedja, som låg omkring hans hals. Hon drog nyfiket fram
densamma och fick nu se galgmannen i flaskan, som hängde
vid kedjan. Figuren i flaskan gjorde tusende galna
grimaser, hvaråt hon en lång stund hade ganska roligt; men när
hon närmare betraktade anden och varseblef hur ful och
otäck han såg ut, ropade hon förskräckt: »Fy då, det
otäcktyget är ju fulare än den äckligaste padda!» Därmed
kastade hon flaskan i vattnet.

Detta gick fortare än jag hunnit berätta det. Hvar
och en kan föreställa sig den lättsinnige Richards
förskräckelse. Venetianskan kunde ej begripa hvarför han var så
utom sig. Richard sade henne dock ej orsaken hvarför han
ej ville låta trösta sig. Han föregaf, att flaskan hade
innehållit en natursällsynthet, som han hade fattat tycke för.

Sedan första skräcken var förbi, öfverlade Richard hvad
som nu var att göra. Galg- och gulddjäfvulen var borta,
men han hade ju ännu sitt slott, sina landtgods och
egendomar och många dukater i sina fickor. Sedan hans
dåliga väninna lämnat honom, ville han framför allt veta, huru
många dukater han ännu ägde. Han stack därför handen
i fickan och — se han grep fatt i flaskan med galgmannen.
Nu först begrep han hvad hans egendom betydde — han
kom ihåg, att det farliga väsendet aldrig skulle vika från
honom eller lämna honom utan att han sålde det, och han
jublade högt däröfver. — Ack, om han hade vetat huru
mycken ångest han ännu hade att utstå innan han blefve
fri från anden, hade han ej jublat, och han jublade ej heller
mer, då han märkte, att den onde anden i glaset hade
antagit ett om möjligt ännu gräsligare och vidrigare utseende
än förut.

Hade Richard hittills lefvat högt, så fanns det nu inga
gränser för hans slöseri. Venedig, det rika, yppiga Venedig,
kunde ofta icke anskaffa det som hans fåfänga och
oförnöjsamma sinne fordrade.

Så fortgick det lustigt en tid, tills vår man lades på
sjukbädden, där hans tillstånd med hvarje dag blef allt
sämre. Väl bad han sin galgman att bota honom, men
denne brydde sig ej därom, och äfven läkarens konst
förslog icke att så hastigt till hälsan återställa en genom
lättsinnigt lefnadssätt förstörd natur. Själf skulle han kanske
bäst kunnat göra det genom återhållsamhet och måttlighet,
men han saknade allvarlig vilja.

Medan han låg där, hade han en natt en högst
besynnerlig och upprörande dröm. Det föreföll honom, som om
medikamentsflaskorna, som stodo på bordet framför hans
säng, hade börjat röra sig; en af dem dansade och sprang
klingande mot de andra flaskornas hals och mage. Det var
just flaskan med galgmannen. Och vidare drömde han huru
han bad och bönföll hos galgmannen, att denne måtte hjälpa
honom, och att han, om han ej kunde det, åtminstone ej
skulle slå sönder de andra flaskorna; men mannen endast
dansade och sjöng i flaskan:

»Så lustigt det är att få pina
min usla, eländiga slaf!
En gång i ett svafvelhett haf
du straffas för synderna dina.
Ja, ligg där och sucka och stöna och flämta,
med djäfvulen duger det inte att skämta!
Och därmed gjorde sig galgmannen lång och tunn som en
tråd, och kröp upp ur det tillslutna glaset, ehuru Richard
gjorde sig all möda att hålla fast proppen; slutligen blef
det af den långa tråden en hög, tunn och svart gestalt, som
på ett hemskt sätt utbredde ett par läderlappsvingar,
började att dansa och därvid slog med de otäcka vingarna. Ja,
till sist lade gestalten sitt kalla och grofva bröst på
Richards kropp, vingarna omslöto allt hårdare den stönande,
och läderlappsögonen stirrade fruktansvärdt hotande på den
drömmande.

Då vaknade Richard, badande i kallsvett, och det var
honom, som om en svart padda skyndsamt kröp ifrån hans
bröst ner öfver kroppen och smög in i nattrocksfickan, och
när han tog dit med handen, fann han där den hemska
flaskan. — Ack, den stackars rike mannen hade ännu många
onda drömmar, som kommo honom att darra. Men
drömmarna skulle ej hafva varit så svåra, och skulle ej med
hvarje natt blifvit värre, om han blott förbättrat sin
lefnadsvandel.

Under det han sålunda med fruktan och bäfvan
tillbringade sina nätter, fylld af stigande ångest och
förskräckelse, ringde han ofta på sina tjänare; men dessa sofvo som
stockar, och ingen kom. Månne den onde anden i flaskan
äfven var skuld därtill?

Sålunda befann sig Richard för det mesta ensam under
sin sjukdom, ensam med sitt onda samvete, ensam med de
förskräckliga syner som förföljde honom. Därför tänkte han
dag och natt blott därpå, huru han skulle kunna göra sig
fri från galgmannen.

Då föll han på den onda tanken, att spela sin
förhatliga besittning i händerna på sin hederliga läkare. Denne,
som var en lärd man och en stor naturforskare, erbjöd sig
visserligen att köpa det sällsamma väsendet och afräkra
betalningen därför på sitt läkarearvode; men då han ej var
rik, ville han blott gifva tre dukater därför. Ack, till det
priset sålde den sjuke det gärna, och de erhållna pengarna
gaf han de fattiga, åt hvilka han förut, då han bortslösade
hundra tusentals dukater, ej gaf ett öre. Men för att undgå
satans klor, tillkastade han dem nu dessa fattiga
syndapenningar.

Innan han öfverlämnat galgmannen åt sin läkare, hade
han ej glömt att önska sig några duktiga stora säckar med
dukater under sin säng. Då han nu sålt galgmannen, sökte
han efter skatten, om hvilken han med bestämdhet visste, att
den skulle finnas där. Men ingenstädes fann han något.
Men däremot hörde han af sina tjänare, att hans falska
vänner och väninnor ofta varit i hans rum när han låg i
sina feberdrömmar. När han nu därför vände sig till sin
käresta och frågade efter sina dukater, skrattade denna ut
honom och sade honom gäckande midt i ansiktet, att han
hade feberfantasier, att han var en narr och blott inbillade
sig att han haft sådana skatter gömda under sin säng.

Hvad skulle han nu företaga sig, då hans penningar
försvunnit och han hade sålt galgmannen? — »Hm», tänkte
han, »jag har ju ännu slott och gods i tillräcklig mängd;
dem skall jag sälja till hvad pris som helst». Men han fick
ej heller försälja dem.

Det fanns en dålig människa, som under de goda
dagarna kallat honom sin käraste vän, och i sitt förtroende
till denne hade Richard gifvit honom rena, oskrifna
pappersblad, men försedda med hans namnteckning och insegel,
så att den käre vännen därofvanför blott behöfde skrifva
hvad han önskade. Hans underskrifna namn svarade för
allt eller, rättare sagdt, galgmannens trollmakt besörjde
inlösningen af det föreskrifna.

Men nu, då han ville sälja sina besittningar, måste han
till sin förskräckelse erfara, att han ägde alldeles intet, ty
på det fordom tomma rummet på bladen stod i bästa
rättsform skrifvet, att det och det slottet, det och det landthuset,
ja alla hans gods voro försålda för så och så stor summa
till den ene eller andre falske vännen. Han ägde numera
endast trettio dukater och ett bjärta fullt af förtrytelse öfver
usla vänners falska konster.                                                 

Då inträdde hans läkare, mot hvilken han for ut i
hårda och vredgade ordalag: »Ni kommer endast hit för att
erhålla penningar; men gif mig hellre ett gift, som kan
befria mig från lifvets vedermödor. Några penningar har jag
ej mer i behåll.»

»Behåll edra penningar, värdaste herre», svarade den
lärde mannen; »jag har aldrig tjänat mina medmänniskor
för penningar och belöning, ehuruväl jag icke själf äger
någon rikedom. — Emellertid har jag åt er uttänkt ett
mycket hälsosamt och stärkande läkemedel, det enda som
måhända ännu kan hjälpa er. Medan ni slumrade har jag
ställt in det jämte recepter i skåpet där borta. Vill ni gifva
mig hvad jag lagt ut därför, blott två dukater, så tillhör
det er.» — De två dukaterna lämnades genast till läkaren.
»Farväl och blif snart riktigt frisk», sade denne och
aflägsnade sig. Richard sände tusende tacksägelser efter honom.

När han sedan såg efter i skåpet, fann han en flaska,
inlindad i ett skrifvet papper, och i flaskan såg han — å nyo
den fruktansvärde anden, som icke tycktes vilja skiljas ifrån
honom. Men på papperet stod: »Skurk, du ville fördärfva
min själ, medan jag sökte att bota din kropp! O, rädda
din själ ur satans klor medan det ännu är möjligt!» —
Ack, dödligt förskräckt sjönk Richard tillsammans. Hade
han ej för andra gången köpt galgmannen för lumpna två
dukater?

Nu tänkte han på att under skämt och lek narra sin
återförvärfvade egendom på den, som beröfvat honom en
god del af hans gods. Men först önskade han sig dubbelt
så många dukater som han för några dagar sedan hade haft
under sängen. Denna skatt insatte han hos en växlare, som
ansågs för säker, och lät gifva sig ett kvitto på sina
penningar. Nu, tänkte han, har det ingen nöd, i synnerhet
som han var trött på vällefnad och trodde sig kunna lefva
på  små  inkomster. Under skratt och skämt köpte nu en
af hans lättsinniga väninnor den besynnerliga tingesten af
honom för en dukat. Men i stället för att fly från sina
lättsinniga kamraters närhet, långt bort i ett främmande
land, fortsatte han flera månader att spela tärning och kort,
larma och dricka; och som han med slöseriet äfven lärt sig
att skryta, så ville han nu visa, att intet fattades honom.

Men då det ändå började att fattas honom penningar,
begaf han sig till växlaren, för att uttaga sina hos honom
insatta penningar. Men där ville ingen veta något hvarken
af honom eller hans penningar. Man sade honom öppet, att
han var en narr eller något ännu värre, och när han
allvarsamt förtörnades däröfver och hänvisade på sin
skuldsedel, som han tog fram, då hade han endast ett oskrifvet,
hvitt stycke papper att uppvisa. Utan tvifvel hade växlaren
skrifvit sitt kvitto med bedrägligt bläck, som efter kort tid
utplånades, utan att lämna något spår efter sig. Sålunda
var det ej heller denna gång någon välsignelse med
galgmannens pengar.

Hvad skulle Richard nu företaga sig? Svälta ihjäl ville
han icke och lika så litet bära hand på sig själf, ty han
älskade ändå lifvet. Också ägde han ännu några dukater,
och så köpte han för en del af desamma en liten låda med
småkram, och för hvarje småsak i lådan hade han gifvit
ungefär 25 öre. Med detta kram drog han nu omkring och
sålde sina småsaker mot så hög betalning han möjligen
kunde erhålla. Ofta måste han nöja sig med den allra
ringaste kost, ty hans inkomster tillstadde intet öfverflödigt
lefnadssätt. Dock gick det snart bättre med hans affär och
köparne betalade villigt hvad han begärde, så att han
började tro, att han med tiden åter kunde blifva en
välmående man.

Men hvarifrån kom väl lyckans nya ynnest? — Den
kom från galgmannen, som han, utan att veta det, åter bar
omkring med sig i sin kramlåda. — En afton hade han
kommit till härberget och satt ifrån sig sin låda, när en af
de kringstående, som besåg hans kram, frågade honom hvad
det var för en ful figur han hade inspärrad i en flaska, och
som gjorde så narraktiga rörelser. Då varseblef han med
förskräckelse anden, som åter inställt sig hos honom, och
han bjöd ut sin galgman åt alla de närvarande för 12 öre,
ty 25 öre hade han själf gifvit för honom. Men den som
sålt den åt honom ville för intet pris köpa honom åter, och
rådde honom slutligen att han skulle vända sig till sin
forna väninna, som hade sålt flaskan tillsammans med en
hop annat skräp.

Dit begaf han sig äfven, men blef jämte sitt kram
kastad utför trappan. Tjänarne sade honom, att de alla voro
mycket bättre till mods sedan de visste att den otäcka
anden var ur huset. Just därför hade man sålt den,
emedan ingen kunde vara glad i dess närhet.

Ångest och förskräckelse öfverföll Richard, när han
förgäfves bemödade sig att blifva lös från djäfvulsmannen.

Han ville försöka om det skulle lyckas honom bättre
på något annat ställe, önskade sig därför åter omätligt
mycket penningar och reste därmed på ett lysande sätt till
Rom. Här, menade han, skulle det ej misslyckas för honom;
men galgmannen dansade med hvarje dag allt galnare och
förnöjdare upp och ner i flaskan, liksom om hans
tjänstetid nu snart vore förbi och djäfvulen säker om Richard.

Vår olycksmänniska erhöll snart tillträde till de
förnämsta och finaste kretsar i Rom, då han ju hade
tillräckligt med penningar. Men man höll honom öfver allt för
galen, emedan han för några få ören ville truga på hvar
och en sitt naturfenomen, öfver hvilket han skröt så mycket.

Hans förskräckelse, hans fasa steg med hvarje dag, hans
drömmar blefvo allt oroligare och vildare, ingenstädes fann
han ro. Då hörde han krigstrumman ljuda, och i sin
förtviflan tog han värfning.

Men kulorna skonade honom, och lika så ifrigt som han
kastat sig i striden lika ifrigt drog han sig äfven tillbaka
från densamma; smattrandet af gevärssalvorna,
trumpetstötarna och kulornas hvisslande, t. o. m. krigsmusiken, allt
var honom vedervärdigt och motbjudande.

Äfven i krigets vilda tumult fann han ej frid för sin
själ, och tungt låg den tanken på honom och allt tyngre
föll den öfver hans hjärta: hvad det väl skulle blifva af
honom om han stannade på valplatsen.

Så drog han å nyo bort utan att komma till något
beslut om hvad han skulle företaga sig. Uttröttad och
förföljd af förskräckliga bilder sökte han hvila i djupet af en
skog. Här föll han i sömn. Hans trötthet var så stor, att
han förgäfves sökte resa sig, när en dundrande stämma
skallade i hans öra: »Är du död eller lefvande, hund, så säg
det, så slipper man plottra bort sitt krut onödigtvis?»

Richard såg nu upp och varseblef, att några
kringströfvande soldater redan bemäktigat sig hans väl fyllda
rensel, hans häst och hvad han för öfrigt ägde. Detta allt togo
de ifrån honom, men ingen af dem ville gifva så mycket
som tre öre för flaskan med galgmannen.

»Din narr», sade en, »den tager jag, men ingen
betalning ger jag för den». Och därmed tog han den och
stoppade den på sig.

»Tag den gärna», sade Richard, »men jag fruktar att
den inte stannar hos er om ni inte har köpt den riktigt».
— Men soldaten skrattade högt åt varnaren och följde sina
kamrater.

Richard såg ännu efter honom, då han kom att känna
på sin ficka och så öfvertyga sig att han åter hade den
fruktansvärda figuren hos sig, såsom om denne numera
aldrig ärnade lämna honom. Men soldaten, som tagit den,
saknade den snart och vände åter om till Richard, ty han
trodde, att han hade förlorat den sällsynta saken i gräset,
och sökte nu ifrigt efter densamma. Men Richard
upprepade, att han ej skulle göra sig någon möda, ty den
sällsamma figuren skulle aldrig stanna hos honom om han ej
gåfve honom något därför. Tre öre vore visst icke för
mycket, och därför skulle han få den. Men soldaten ville 
endast gifva ett öre och därför sålde Richard flaskan slutligen
till detta pris. Han ägde nu intet mer än detta enda öre.
Men så lätta som hans fickor voro, så ljust blef det äfven
i hans själ.

Men hvad skulle han nu företaga sig? Dock, det skulle
väl blifva någon råd; han hade återvunnit sitt friska
lefnadsmod  sedan han kände sig befriad från den börda som
hittills tryckt honom. — Han gaf sig åter in bland
krigsfolket; nu tjänade han ett annat parti och denna gång som
simpel fotknekt, ej som förut till häst och följd af många
tjänare.



Förut hade han alla fickorna fulla med dukater, nu
blott ett enda öre i en tom läderpung.

Efter gammal vana ville han på en aflöningsdag
försöka sin lycka i spel. Till en början vann han, vann
mycket, men till slut förlorade han allt, och ingen kamrat ville
låna honom några ören. Af förargelse tog han nu upp
patronerna ur sin ficka och satte ut dem samt förlorade dem
just till den soldaten, åt hvilken han hade sålt sin galgman,
ty där denne var, där dröjde äfven den nyckfulla lyckan.

Följande morgon kom korporalen in i tältet och ropade:
»Hör på, där, generalinspektören skall i dag besiktiga hvarje
man, och den som inte har sin mundering eller sina vapen
i ordning eller den som har slarfvat bort sina patroner blir
skjuten utan nåd och barmhärtighet.»

Richard var ännu ägare till fem halfören, med hvilka
han, sedan han länge förgäfves sprungit omkring i alla tält
för att förskaffa sig ammunition, slutligen kom till den
soldat, som hade tagit hans galgman och sedan på spel hans
aflöning. Denne lämnade honom nu efter många böner af
barmhärtighet för fem halfören fem patroner, emedan han
hade sådant till öfverlopps och ville gälla för en god kamrat.

Mönstringen gick lyckligt förbi utan att någon man
blef skjuten. En mängd krigsfolk strömmade nu till
krogstånden, men Richard icke, ty han ägde ej ett öre utan
satt och tuggade förargad på ett stycke torrt bröd. »Ack»,
suckade han, »om jag nu hade en hand full dukater af
dem som jag slösat bort!» Och se — dukaterna befunno
sig genast i hans hand. Då förskräcktes han högeligen, ty
tanken på galgmannen föll honom genast in. I själfva
verket hade äfven den lille svartkonstnären åter ganska riktigt
inställt sig hos honom; flaskan hade nämligen, invecklad i
papper som en patron, legat i kamratens patrontaska och
följt med då Richard köpte patronerna. Detta erfor han af
kamraten, då denne af honom återfordrade sin galgman,
hvilken han af misstag gifvit honom i stället för en patron.

Huru gärna återgaf ej Richard den hemska anden. Men
den vek ej bort ifrån honom, utan inställde sig alltid å nyo
hos honom. Då öfverfölls han af modlöshet och grym fasa
— han kastade med afsky dukaterna ifrån sig och sprang
så långt hans ben buro honom in i djupa skogen, där han
sent på natten trött och vanmäktig sjönk ner på marken
invid ett torrt träd och där han för att lindra sin brännande
törst önskade sig en flaska vatten.

I ögonblicket var vattenflaskan där, men han ville ej
röra vid henne. Stundom kalla, stundom heta rysningar
öfverforo honom, då han i stället för vattenflaskan mellan
sina händer kände den iskalla flaskan med dess
fruktansvärda innehåll. Kallsvetten flöt ifrån hans panna. I
förtviflan reste han sig, han fruktade för sig själf och sprang
tvärs öfver fält, öfver häckar och buskar till den mörkaste
delen af skogen.

Här försjönk han i vanmakt — men ingen välgörande
sömn slöt honom i sina armar, endast gräsliga drömmar
marterade hans själ. Det föreföll honom, som smöge sig
galgmannen åter ut ur flaskan och lade sig med en
fruktansvärd tyngd på hans bröst. »Ack», suckade han, »vik
ifrån mig, onde ande, du tillhör mig ej mer; jag har ju
sålt dig!»

»Den handeln gäller icke — gäller icke», grinade
anden. »Du har köpt mig tillbaka för ett halföre med
patronerna; du hade kunnat få mig för ännu bättre pris. Men
under halföret finnes det intet mynt. Jag skall aldrig mer
vika från dig; på dig är jag nu säker.»

Då vaknade den arme mannen med det onda samvetet
och sprang till en klippa, därifrån slungade han flaskan i
djupet;  men i nästa ögonblick var hon åter i hans ficka.

»Ve mig, ve mig», skrek han genom nattens mörker;
»ve, ve mig! Fordom var det min glädje då flaskan kom
tillbaka, nu är det en börda, som trycker mig till jorden.»

Lik en rasande sprang han omkring under den långa,
långa natten, och vid hvarje steg klingade flaskan, hvari
han hade galgmannen, i hans ficka. Tidigt på morgonen
tog han flaskan, kastade den för sina fötter och trampade
i raseri på henne; men den som var i flaskan tålde ej länge
detta, ty den återtog sin plats i Richards ficka, och i den
pinades öra ljöd galgmannens hesa skratt.

»Ack, du djäfvul», ropade han vredgad,  »lämna mig!»
Men han fick ej något annat svar än den onde andens
hånskratt i flaskan.

Richard sökte nu efter ett mynt, som var mindre än
ett halföre; han frågade öfver allt efter ett sådant, men
utan att finna något; däremot blef han öfver allt ordentligt
utskrattad, emedan han ville hafva någonting så värdelöst
och som på köpet icke en gång fanns till. Så gick dag efter
dag och månad efter månad — månader fulla af helvetiska
kval. Ack, nu måste han väl uppgifva förhoppningen att
blifva fri från den onde anden; dock blef hans önskan
därom med hvarje dag allt ifrigare och mera brinnande.

En eftermiddag hade den olycklige förirrat sig i en öde
trakt, full af klippor. Nästan vanmäktig låg han där, då
tunga slag af hästhofvar plötsligen hördes ljuda i närheten.
Och på en hög, svart häst sprängde en storväxt man fram.
Ryttaren såg så hemsk ut, som om han vore olyckan i egen
person. Han bar en präktig, glänsande dräkt, öfver hvilken
en blodröd kappa fladdrade, och hennes färg var så bjärt
och lysande, att man ryste när man såg på henne. Richard
bäfvade, när han såg den hemske mannen stanna
framför sig.

»Hvarför är du så bedröfvad, kamrat?» ropade den
obekante med skarp stämma till honom; »du ser ut som en,
hvilken lyckan illa misshandlat! Är du köpman? har man
skinnat dig? har du köpt dyrare än du åter kan sälja, hvasa?»

»Ty värr, ty värr», stönade den olycklige.

»Om ej allt bedrager mig», fortfor rödkappan, »så är
du den narraktige karlen, som i hela landet söker efter ett
fjärdedels öre! Om det så är, så förer du med dig en ond
gäst, som redan har bringat olycka öfver mången jordens
son; sannolikt vill du blifva fri från någonting, som man
kallar 'galgmannen' — är det inte så?»

»Jo, jo, så är det», ljöd det bäfvande svaret.

»Nåja, ännu är inte allt förloradt!» tröstade den andre;
»den anden skall du nog bli fri ifrån. Jag söker sedan
lång tid tillbaka en galgman, och har just för den sakens
skull ridit efter dig några veckor. Jag vet hela förhållandet
med den farlige lille djäfvulen. Visserligen har du gifvit
alldeles för litet för honom, och nu finnes det ej något mynt
som är så litet, att man kan köpa din egendom af dig,
åtminstone har inte jag kunnat finna något fjärdedels öre,
huru mycket jag än dragit omkring i världen. Men jag
skall nog hjälpa dig, om du blott följer mitt råd.»

»Några få mil härifrån, på andra sidan om berget, bor
en furste, som endast tänker på att jaga. Denna passion
kommer en gång att stå honom ganska dyrt; i morgon
skall han stöta på ett vilddjur, som han ej kan betvinga
med spjut och svärd. Men du kan skrämma bort det om
du blott håller galgmannen för dess ögon. Odjuret blir
förskräckt för dennes gräsliga utseende, och på detta sätt
skall du hafva räddat lifvet på den väldige jägaren. Dröj
därför på detta ställe till midnatt, och när månen står öfver
den där klippan, då, men hvarken förr eller senare, skall
du gå genom den mörka klyftan till vänster — söla ej,
skynda ej; gå ej för långsamt, ej för hastigt, så skall du
komma fram just i det ögonblick, då vilddjuret anfaller den
furstlige jägaren för att döda honom. Angrip det utan
fruktan; det skall med säkerhet vika tillbaka för galgmannen
och störta sig ner från den branta hafsstranden. Begär då
af fursten ingen annan belöning än att han för din skull
låter prägla några fjärdedels ören, af hvilka jag skall passa
på och växla till mig några, och för ett af dem skall jag
köpa din hemska skatt. Mig finner du vid »den svarta
brunnen»; hvarje barn kan säga dig hvar den är belägen.»

Så hastigt som han kommit, lika hastigt var rödkappan
försvunnen på sin häst. Darrande och bäfvande följde
Richard den gifna anvisningen. Ehuruväl intet särskildt hände
honom, föreföll honom dock hans midnattspromenad hemsk
och ryslig, ty det var öde omkring honom, och han darrade
vid hvarje steg, emedan han hade ett ondt samvete.

Morgonrodnaden började visa sig. Då blef det honom
lättare om hjärtat. Sköna ljus, sköna solstråle! — Ljuset
upplyser allt, äfven själens grubblerier, och värme drager
in i det hjärta, där förut köld och tomhet härskade. Ja,
värme och ljus äro lif!

Och riktigt, Richard kom i rättan tid till det ställe,
där fursten höll på att dödas af ett vilddjur, som liknade
en apa med lejongap och klor, och som var hårbeväxt,
ludet och jättestort. Om Richard ej fruktat för den eviga
fördömelsen, så skulle han helt visst hafva flytt odjuret så
fort som hans ben förmått bära honom. Men nu gick han
lös på draken, hållande en knölpåk i ena handen och
flaskan med galgmannen i den andra. Så snart odjuret fick
sikte på honom eller, rättare sagdt, på flaskan, flydde det
under tjut och vilda skrik, och Richard, som blef modig
genom odjurets flykt, förföljde det ända tills det störtade
sig ner i hafvet från den branta kusten.

Den räddade fursten tackade sin befriare både med hand
och mun och lofvade honom allt hvad som stod i hans
förmåga att göra.

Men Richard nekade att mottaga några gåfvor och
åstundade intet annat än att fursten för Guds skull och af
tacksamhet mot sin räddare skulle låta prägla några
fjärdedels ören. — Fursten såg med stora ögon på den
bönfallande och tänkte: Mod kan den där karlen nog ha, men
helt visst har han några skrufvar lösa i hufvudet.

Men det var i hjärtat Richards sjukdom satt; där var
han eländig och sjuk intill döden. — Dock blefvo
fjärdedelsörena präglade, som fursten hade lofvat.

»Men vill ni då verkligen ej hafva något annat af mig?»
frågade den höge herrn.

»Nej, nådigaste herre, intet annat», svarade Richard
— ty guld och gods gällde i detta ögonblick för honom
intet; han tänkte blott på huru han skulle blifva fri från
den förskräcklige galgmannen och sin odrägliga ångest.

Dagen därpå begaf han sig till den svarta brunnen,
som låg i en hemsk ödemark, till hvilken man blott kunde
komma genom en mörk remna i klippan.
Richard genomvandrade hastigt en dyster bergsklyfta
och såg sig nu på alla sider omgifven af en vidsträckt
bergskittel, vid hvars ena sida den svarte mannens häst stod
bunden och liksom förstenad, med den röda kappan öfver
ryggen, medan hästens herre själf tvättade sig i en
närbelägen källa, som uppkastade vatten så svart som beck.
Ryttaren med det korpsvarta ansiktet och den blodröda kappan
såg nu så fruktansvärd ut, att Richard började darra.

»Frukta icke unge man», sade ägaren till den spöklika
hästen. »Jag är en gång för alla en djäfvulens tjänare, en
af dem som, besatta af slöseriets demon, när de slutat sitt
lustiga lif tillhöra djäfvulen med hull och hår. Jag gör
därför hvad min herre och mästare åstundar, emedan jag
ej kan annat. Han åter igen gör hvad jag vill, emedan han
måste det; vårt kontrakt lyder så. Men den knusslaren ger
mig årligen blott tvåhundratusen dukater för all den möda
jag gör mig att bringa guld och penningar bland de
syndiga människobarnen. Men hvart kommer man med en
sådan spottstyfver, som pappa där nere består sina vänner!
Det kostar mig mycket mer att lefva. Därför behöfver jag
en galgman, och när jag har en sådan, kan jag på en dag
göra ända på millioner, och det skall jag också efter bästa
förmåga göra. Jag kan nu i alla fall ej komma lös ifrån satan,
och därför vill jag på förhand pina honom litet, då jag i
alla fall en gång får betala det. — Tag nu hit galgmannen.
— Här är fjärdedels öret, som jag förskaffat mig. Behåll
det som ett minne!»

Galgmannen öfvergick nu ifrån Richards ägo till den
slösaktige, svarte ryttaren. Figuren i flaskan såg mycket
ond ut, och vred sig och gjorde sig allt tyngre och tyngre.

»Vrid dig så mycket du vill, din satans afföda», sade
rödkappan; »hvad bryr jag mig därom! — Gör dig
centnertung om du vill; jag skall nog veta att göra dig liten
och lätt, jag!»

Därmed svingade sig den svarte på sin gångare, och
inom få ögonblick var han försvunnen ur Richards åsyn.
Den senare var nu fri, han kände sig lugnare men ej
glad. Han var högtidlig, allvarsam och stilla till mods,
som när man befinner sig på väg till kyrkan. Ty ännu
låg det forna lättsinniga lifvet tungt på hans hjärta, och
det onda samvetet pinade och kvalde honom. Däraf kom
det sig, att galgmannen ännu många månader förföljde
honom i hans drömmar. Alldeles fri från sina hjärte- och
samvetskval blef han först när Gud genom döden befriade
honom från hans nöd redan i unga dagar.

Om det onda en gång fått makt öfver oss, så blir det
allt svårare att komma lös ur dess fjättrar, och endast
långsamt återvända frid och ro i den ångrande syndarens hjärta.
Blott sällan fylles den djupt sjunknes själ åter af innerlig
och ren glädje.

—




Maruschka och de tolf månaderna.

Slovakisk  saga.

För mycket länge sedan bodde en gång en moder
tillsammans med tvenne döttrar, af hvilka den ena var hennes
eget barn, den andra hennes styfdotter. Den senare hade
ej glada dagar, ty hvarken mor eller syster kunde tåla henne,
därför att Maruschka var mycket vackrare än Holena. Den
förra visste visserligen ej hur vacker hon var, men så visste
Holena det så mycket bättre. Därför kunde Maruschka ej
begripa hvarför moder och dotter alltid blefvo allt elakare
och började bannas så snart de blott fingo sikte på den
älskliga flickan. Och ju simplare arbete man gaf henne,
ju vackrare blef hon. Medan Holena prydde sig och ej
gjorde annat, måste Maruschka uträtta allt i huset: sopa,
skura, koka, tvätta, sy, spinna, väfva samt sköta trädgård
och ladugård. Men allt detta förminskade ej den flitiga
dotterns skönhet, och äfven hennes vänlighet blef densamma,
trots alla de hårda ord hon fick uppbära af sin moder
och syster. När de båda sågo, att deras elakhet på intet
sätt gjorde Maruschka otålig, ja, att denna ständigt blef
allt vänligare, ju elakare de voro, då tänkte den elaka
Styfmodern: »Maruschka kan och får ej längre blifva i huset.
När gossarne här ifrån trakten komma för att se sig om
efter en hustru, så vilja de ej hafva Holena, emedan
Maruschka är vackrare och vänligare än min flicka.» Och så
försökte hon på alla sätt att bli fri från sitt styfbarn, och
både moder och dotter pinade den stackars flickan med
svält, misshandlingar och hårda ord. Men trots allt detta
förlorade ej Maruschka tålamodet, utan uppblomstrade
skönare dag efter dag. Nu tänkte de stygga kvinnorna på
nya elakheter.

Maruschka var mycket hemmastadd på äng och fält och
hade äfven reda på alla vägar och stigar i skogen. Hon
kände hvarje blomma och hvarje träd, hon pratade med
fåglarna och utströdde brödsmulor åt dem på de stora
stenborden i skogssnåren, hon lyssnade till de surrande flugorna
och insekterna, när de samlade sig omkring kvarlefvorna
af sin efterlämnade måltid eller på annat sätt roade sig.
Detta allt var nu mycket roligt under vår- och sommartiden.
Men nu var det vinter, och just nu föll det Holena in att
vilja hafva violblommor.

»Maruschka, gå ut i skogen och plocka mig en bukett
violblommor. Jag längtar så mycket efter den angenäma
doften af sådana!» Så befallde hon sin syster. — »Men,
Herre Gud, hvad får du nu för ett infall? Jag har aldrig
hört talas om att violer blomstra under snön», svarade den
stackars flickan. — »Din odåga, vågar du motsäga mig, när
jag befaller? Gå genast till skogen, och om du inte har
violer hem med dig, så slår jag armar och ben af dig!»
hotade Holena; och Styfmodern tog fatt i Maruschka, stötte
ut henne genom dörren och slöt denna efter henne. Flickan
sprang bittert gråtande till skogen. Där låg snön fotshög,
och ingenstädes kunde man upptäcka ett fotspår.

Den stackars flickan irrade länge omkring, hungern
plågade henne och kölden kom henne att darra; hon bad till
Gud, att han skulle taga. henne ur denna lidandets värld.
Se, då varseblef hon i fjärran ett ljus. Hon följde dess
sken och kom upp på spetsen af ett berg; där brann en
väldig eld, omkring densamma lågo tolf stenar och på
stenarna sutto tolf män. Tre af dem voro gråskäggiga, tre
något yngre, tre i medelåldern, men de tre yngste voro de
skönaste. Och alla skådade in i elden. Men de tolf
männen voro de tolf månaderna på året. Vintermånaden satt
främst; han hade hår och skägg så hvita som snö, och i
handen bar han en hvit staf. Maruschka förskräcktes och
blef en stund stående förvånad; men därpå fattade hon mod,
trädde närmare och bad: »Godt folk, tillåt att jag värmer
mig litet vid elden, ty jag fryser så.» Vintermånaden
nickade vänligt och frågade henne: »Hvarför har du kommit,
flicka; hvad söker du här?» — »Jag söker violer», svarade
Maruschka. — »Det är inte tid att söka violer, när snön
ligger öfver allt», sade vintermånaden. — »Jag vet det nog»,
svarade Maruschka nedslagen, »men syster Holena och
styfmor hafva befallt mig att hämta violer från skogen, och
om jag inte gör det, så slå de armar och ben af mig.
Gode herrar, sägen mig hvar jag skall finna sådana!» Då
reste sig vintermånaden, gick till den yngsta månaden,
lämnade honom sin staf och sade: »Broder Mars, sätt dig
främst!» Månaden Mars satte sig främst och svängde
stafven öfver elden. I detta ögonblick flammade lågan högre
upp, snön började att smälta, trädens knoppar svällde, under
bokarna sköt gräset fram, i gräset växte mångfärgade
blommor och det var vår. Under buskarna dolde sig blommande
violer, och innan Maruschka hunnit hämta sig från sin
förvåning, hade en mängd sådana vuxit upp. »Skynda dig
att plocka, Maruschka», sade Mars. Maruschka plockade
gladt tills hon hade bundit en stor blomsterbukett. Därpå
tackade hon månaderna och ilade glad hem. Visserligen
förundrade sig Holena och hennes mor, när de sågo
Maruschka och den violbukett hon hade fört med sig hem, men
de gingo att öppna dörren för henne, och violdoften utbredde
sig genom hela huset. »Hvar har du plockat dem?» frågade
Holena vresigt. »Högt uppe på berget; där växte det en
hel mängd under buskarna», svarade Maruschka. Holena
tog violerna, satte dem i sin barm, luktade på dem och lät
äfven modern lukta, men till systern sade hon ej ens så
mycket som:  »Lukta du också!»

Andra dagen satt Holena åter sysslolös vid kakelugnen;
då fick hon plötsligt lust efter smultron. »Maruschka, gå
ut i skogen och plocka smultron åt mig!» befallde Holena.

—   »Herre Gud, kära syster», sade Maruschka, »hvar skall
jag få smultron ifrån; jag har aldrig hört, att smultron växa
under snön.» — »Jaså, du vågar motsäga mig, din otäcka
varelse. Gå genast till skogen, och om du inte har
smultron med dig hem, så slår jag sannerligen ihjäl dig!»
ropade den elaka systern. Och Styfmodern tog åter igen fatt
på Maruschka, stötte ut henne genom dörren och låste till
denna efter henne. Flickan gick bittert gråtande till
skogen och irrade länge omkring i fotshög snö. Då varseblef
hon i fjärran samma eld som dagen förut. Med glädje ilade
hon dit. Åter satt vintermånaden främst och de öfriga
månaderna i en rad omkring elden. »Godt folk, tillåt att jag
värmer mig», bad Maruschka. Vintermånaden nickade och
sade:  »Hvarför har du kommit åter; hvad söker du i dag?»

—  »Jag söker smultron», svarade Maruschka. — »Det är
inte tid att söka smultron, när snön ligger på marken»,
sade vintermånaden. »Jag vet det nog», svarade Maruschka
nedslagen, »men syster Holena och min styfmor ha befallt
mig att plocka sådana, eljest slå de ihjäl mig. Gode
herrar, sägen mig, hvar jag skall finna sådana?»
Vintermånaden reste sig och gick till den månad, som satt midt emot
honom, räckte sin staf åt honom och sade: »Broder Juni,
sätt dig främst.» Den sköna, vackra månaden Juni satte
sig främst och svängde stafven öfver elden. Och åter
fladdrade lågan upp, snön smälte, jorden grönskade, träden
klädde sig med löf, fåglarna började kvittra, välluktande
blommor blomstrade i skogen och det var sommar. Hvita
stjärnor visade sig plötsligt som om någon hade strött ut
dem där. Och de hvita stjärnorna förvandlade sig till
smultron, och innan Maruschka visste ordet af, funnos många
mogna sådana på den gröna gräsmattan. »Skynda dig att
plocka, Maruschka», sade Juni. Maruschka plockade med
glädje tills hon hade förklädet fullt. Därpå tackade hon
månaderna hjärtligt och skyndade hem. Holena och hennes
styfmor förundrade sig högeligen, när de sågo att Maruschka
verkligen hade förklädet fullt med smultron. De sprungo
att öppna dörren, och doften af smultronen utbredde sig
genom hela huset. »Hvar har du plockat dem?» frågade
Holena hastigt. — »Högt uppe på berget; där växte det
många sådana under bokarna», svarade Maruschka. Holena
tog smultronen, åt sig mätt och gaf äfven sin mor att äta,
men till Maruschka sade hon ej: »Smaka du också!»

Holena hade ätit smultronen och så fick hon på tredje
dagen lystnad efter röda äpplen. »Gå till skogen, Maruschka,
och plocka röda äpplen!» befallde hon. — »Herre Gud, kära
syster, hvarifrån skulle väl äpplen kunna komma midt i
vintern!» svarade den stackars flickan. — »Din odåga, gå
genast bort, och om du inte för röda, saftiga äpplen med
tillbaka, så slår jag dig sannerligen till döds!» hotade den
elaka Holena. Styfmodern grep Maruschka, stötte ut henne
genom dörren och tillslöt denna efter henne. Flickan sprang
gråtande till skogen. Denna gång irrade hon ej länge
omkring, utan gick rakt upp till bergets topp, där den stora
elden brann och de tolf månaderna åter sutto tillsammans,
vintermånaden främst. »Käre vänner, tillåten att jag
värmer mig vid elden; ännu är det ganska kallt», bad
Maruschka och framträdde till elden. Vintermånaden nickade
Maruschka och de tolf månaderna.   (Sid. 134.)


med hufvudet och frågade: »Hvarför har du kommit, och
hvad söker du denna gång?» — »Jag söker röda äpplen»,
svarade Maruschka. — »Det är inte den tiden nu»,
svarade vintermånaden. — »Ack, det vet jag väl», sade
Maruschka bedröfvad, »men syster Holena och min styfmor
hafva befallt mig att hämta dem röda och saftiga äpplen
ur skogen, eljest slå de ihjäl mig. Gode herrar, sägen mig,
hvar skall jag finna sådana?» Då reste sig vintermånaden,
lämnade sin staf åt en af de äldre månaderna och sade:
»Broder September, sätt dig du främst i dag!» September
satte sig främst och svängde sin staf öfver elden. Elden
glödde röd, snön försvann, men träden klädde sig med friska
löf, ett blad efter det andra föll af och den kalla vinden
spridde dem på den vissnade gräsmattan, ett hit, ett annat
dit. Men i bergssluttningarna blomstrade ännu några
höstblommor, i dalen vaggade grå askar sina hufvuden och
under bokarna växte höga ormbunkar och tät murgröna.
Maruschka såg dock blott efter ett stort äppelträd, mellan
hvars grenar röda äpplen logo mot henne. »Skynda dig
att plocka, Maruschka», sade September. Maruschka lät
ej säga sig det två gånger, hon skakade och snart föll ett
äpple ner. Hon skakade ännu en gång och ett andra äpple
föll. »Skynda dig nu hem, Maruschka», sade månaden.
Maruschka tog hastigt de båda äpplena, tackade månaderna
och skyndade glad hem. Återigen förundrade sig mor och
syster, när de sågo, att Maruschka förde med sig hem de
begärda äpplena. »Hvar har du plockat dem?» — »Högt
upp på berget, de växa där, och ännu finns det en hel mängd
kvar», svarade Maruschka. — »Hvarför har du då ej tagit
flera med dig? Du har säkert ätit upp de andra på
vägen?» ropade Holena i vredesmod. — »Ack, kära syster,
jag har ej ätit en bit. Jag skakade en gång, då föll ett
äpple ner; så skakade jag en gång till och då föll ännu ett;
men de tilläto mig ej att skaka längre utan befallde mig
att gå hem», sade Maruschka. — »Måtte den lede ta dig!»
ropade Holena och öfverföll Maruschka med hugg och slag.
Denna utgöt heta tårar och bad Gud, att han skulle taga
henne till sig och ej längre låta henne misshandlas af den
elaka systern och Styfmodern. Därpå sprang hon ut i köket.
Den lystna Holena började under tiden att äta på det ena
äpplet. Det smakade henne så förträffligt, att hon tyckte,
att hon ännu aldrig i sitt lif hade ätit något så godt.
Styfmodern instämde däri. Då de hade uppätit de två äpplena,
hade de lust efter ännu mer. »Mamma, tag hit min kappa,
jag skall själf gå till skogen», sade Holena; »den där otäckan
skulle i alla fall bara gå och fnaska på äpplena efter
vägen. Jag skall snart nog finna stället och skaka ner dem
allesammans, antingen det är tillåtet eller icke!» Förgäfves
afrådde modern henne. Holena skyndade till skogen.

Öfver allt var det snö, och ingenstädes kunde man
varseblifva ett fotspår. Holena irrade dock länge omkring, ty
hennes lystnad dref henne allt längre framåt. Då varseblir
hon i fjärran ett ljus; hon ilar dit. Äfven hon kommer
upp på toppen, där elden brinner, omkring hvilken de tolf
månaderna sitta. Holena förskräckes men fattar snart mod,
går fram till elden och sträcker fram händerna för att värma
sig. Men hon frågar ej månaderna: »Får jag värma mig?»
och säger intet ord till dem. »Hvad söker du här, hvarför
har du kommit?» frågar vintermånaden förtretad. — »Hvad
angår det dig, din gamle narr; du behöfver inte veta hvad
jag vill och hvart jag går!» ger honom Holena till svar och
vänder sig från elden till skogen. Vintermånaden rynkar
pannan och svingar sin staf öfver hufvudet. I detta
ögonblick mörknar himmelen, det börjar att snöa, en isande
vind drager genom skogen. Snart kan Holena ej se ett
steg framför sig, hon irrar omkring och faller i en snödrifva
-- -- hennes lemmar tröttna och stelna. Holena förbannar
sin syster och den gode Guden. Hennes lemmar förfrysa
trots hennes varma kläder.

Länge väntar modern på Holena; hon ser ut genom
fönstret, genom dörren, men kan ej upptäcka dottern. Timme
efter timme förgår, Holena kommer ej tillbaka. »Kanske
tycker hon så mycket om äpplena, att hon ej kan skilja sig
från dem», tänkte modern; »jag får lof att se efter henne.»
Också hon tager på sig en kappa, knyter en halsduk på
hufvudet och går att söka Holena. Öfver allt visar sig snö
för hennes ögon, ingenstädes varseblir hon ett fotspår. Hon
ropar Holena, ingen svarar. Så irrade äfven hon länge
omkring, snön föll ännu tätare, vinden blåste ännu isigare.

Under tiden kokade Maruschka maten och stillade kon,
men hvarken Holena eller Styfmodern kommo tillbaka. »Jag
kan undra hvar de dröja så länge!» sade Maruschka till sig
själf och satte sig till spinnrocken. Redan är tenen full,
det blir skymning i stugan, men hvarken Holena eller
Styfmodern visa sig. »Herre Gud, det har säkert händt dem
någon olycka!» klagar den goda flickan och ser ut genom
fönstret. Men himmelen strålade full af stjärnor, jorden
glänste af snön, och dock lät ingen se sig. Bedröfvad
tillslöt Maruschka fönstret och bad ett fader vår för syster och
styfmor. Andra dagen dröjde hon med frukosten ända till
middagstiden, men hvarken Holena eller Styfmodern kommo
hem. Båda hade frusit ihjäl i skogen. Men den goda
Maruschka fick ärfva det lilla huset, kon och den lilla
jordlappen, och snart fann hon äfven en man, med hvilken
hon lefde i frid och lycka. Och om de ej äro döda, så
lefva de än i dag.

—



I vargklyftan.

Friskytten.

En jägarsaga från Böhmen.

I. 

Helt visst har du
någon gång hört talas om
fru Saga? Hon är ett
hemlighetsfullt och
besynnerligt väsen, som
gärna med tysta fotsteg
smyger öfver gamla slott
och borgar, genom djupa, mörka skogar och dystra
bergsklyftor, och som öfver allt, där hon går fram, utbreder sin


gråa slöja; och om människorna icke med grof hand röra
vid denna, så berättar hon dem mången gång om de
underbara saker, som slumra därunder.

I Böhmerskogens hjärta, där trenne branta bergspetsar
uppstiga ur de vilda, sammanvuxna skogssnåren, slår hon
sig gärna ner och lyssnar till suset af de urgamla granarna
och ekarna, till björkarnas och lönnarnas hviskande, till den
käckt framspringande skogsbäckens muntra lek och till det
högljudda dånet af fallet vid jättekitteln — och af allt detta
sammansätter hon sin luftiga väfnad. »De fientlige
bröderna» kallar folket de tre bergsspetsarna. På hvar och en
af dem hvilar en oerhörd klippobelisk af nära nog
mänsklig gestalt. Dessa obelisker skola fordom hafva varit trenne
jättebröder, som lefde i evig och blodig fejd, till dess deras
far, en mäktig trollkarl, förvandlade dem till döda klippor.

Hotande skåda de på hvarandra öfver den djupa
dalkitteln, som vid deras fötter ligger inklämd mellan höjderna.

»Vargklyftan» kallar folket den djupa dalen.

Likasom ruiner efter förstörda jättestäder klättra
nerifrån sönderkrossade stenmassor uppåt bergshöjderna, och
mellan dem hämta förvuxna bokar och tallar sin
nödtorftiga näring. Trenne vilda skogsfloder störta ner ofvanifrån
genom mörka klippöppningar, icke gladt sorlande som andra
floder, öfver hvilka en azurblå himmel hvälfver sig, utan
svartfärgade af tallarnas mörka färg och de omgifvande
dystra klipporna. Sålunda brusa de ner och förena sig först
i en vidt gapande öppning, djupt under jordytan. — En
sinnebild af de tre fientlige bröderna, som också först i
döden förenades.

Vindarnas sus i skogsjättarnas toppar, grodornas
entoniga sång i den sumpiga dalen, ett enstaka rop af någon
uggla, allt kommer den vandrare som förirrat sig hit i
skymningen att känna sig underlig till mods. Och under
natten antager här allt utseendet af något kolossalt och
demoniskt. Om någon nattetid förirrar sig till det illa
beryktade stället, så får han höra allehanda hemska röster,
tjutet af varulfvar och skriet af fladdrande nattfåglar —
och ve vandraren, om han väntar sig hjälp nerifrån, där ett
rödt, fladdrande ljus flammar och lågar — aldrig vänder
han då åter. Irrljuset lockar honom i fördärfvet; det är
lågor, som slå upp ur helvetet, tror folket och korsar sig.
Knappast finnes det någon, som vågar sig hit ens på ljusa
dagen.

Men fru Saga är icke obekant med det rysliga stället.
För många hundra år sedan slog hon sig åter en gång ner
vid vargklyftan och såg djupt där nere i den hemska
midnattsstunden tvenne mörka gestalter. Den ene var jättestor
och kolsvart och skrattade emellanåt djäfvulskt hånande;
och det var som hade hans ögon kastat blixtar af eld.
»Och den natten, då dag och natt äro lika långa, då tillhör
du mig», sade den hemske och framräckte en hand, som
liknade klor åt den andra, mycket mindre gestalten. Denne
stod där i grön jaktrock, stödd på sin bössa, och det var
som om ett eldsken fladdrade omkring hans hufvud, så rödt
glänste hans hår och skägg. »Inte så hastigt, mästare»,
hväste han och tog ett steg tillbaka. »Om jag skaffar dig
ett nytt offer, så ger du mig en tids uppskof, så lyder vår
öfverenskommelse. Och om jag behöfver din hjälp till hämnd
och onda dåd, så måste du å nyo tjäna mig, det har du
lofvat mig vid helvetets portar. Du har redan på min
begäran förtrollat hans bössa, hvilket gjort honom förvirrad
och orolig, och innan dagjämningens midnattsstund gått
förbi, är han här för att skaffa sig frikulor — gif äfven
honom sådana.»

»Sex träffa, den sjunde fäller», sade den svarte i kappan.

»Ja, den sjunde är din», försäkrade den röde; »hon
försäkrar dig om byte; mig om hämnd. Rikta kulan mot
hennes kropp, hennes, som försmådde mig. Han hoppas att
med lyckokulor skjuta sig till både hustru och
skogvaktartjänst. Ve, ve då den stolta bruden!»

»Ännu har jag ingen makt öfver henne», brummade
den svarte.
»Nå, så tag då ensamt honom, den dygdige Max. Tag
bara emot det finger han räcker dig, snart får du fatt i hela
handen och därmed den förhatliges både själ och kropp.
Du kan vara säker på honom, ty den du en gång fått tag
uti, den släpper du aldrig.»

»Vid helvetets portar, han eller du!» ropade den svarte
och sjönk ner i den flammande klippöppningen.



II.

Den intressanta del af Böhmerskogen, till hvilken vi fört
våra läsare, ansågs i forna tider vara rik på guld; men nu
för tiden talar man på sin högsta höjd om denna trakt på
grund af dess rikedom på villebråd. Den täta skog, som
här öfverkläder marken, utsträcker sig öfver otaliga
bergshöjder, kullar och dalar. Där finnas trakter, i hvilka ännu
i början af detta århundrade björn och varg, lodjur och
mård samt andra vilddjur funnos, till stor fara för annat
matnyttigt villebråd. Att för många århundraden sedan
jägaren här gärna sökte och fann sin lycka, är helt
naturligt, och därför stod, så långt man kan minnas tillbaka, i
denna aflägsna och romantiska del af de böhmiska bergen
ett urgammalt jaktslott, i hvilket den vidt och bredt
bekante och allmänt omtyckte furstlige arfjägmästaren Kuno
bodde med sin familj. Den senare var ej särdeles talrik.
Den ensamma skogsborgen inneslöt, utom den gamle
jägaren, hans hustru och älskvärda dotter, Agatha, blott denna
senares lekkamrat och fostersyster, Anna, vidare en gammal
piga och ändtligen tvenne duktiga ynglingar i gröna
kläder, som under förste jägmästarens uppsikt lade sig vinn
om att lära den ädla jaktkonsten.

En afton satt det gamla paret tillsammans under
förtroligt samspråk. Agatha stod vid den öppna dörren och
skådade ut i den inbrytande skymningen. Nu närmade sig
en ung, ljuslockig jägare med skyndsamma steg. Han sjöng
sakta en sång för sig själf, men den klingade ej så
muntert som vanligt. Hastigt gick han igenom gallerporten
upp på slottsgården, och knappast inträdd kände han sig
omfattad af ett par mjuka armar. »Ack — i dag bringar
du väl hem rikt byte? Du var väl lycklig vid
fågelskjutningen; du har säkert blifvit 'kung'? — Men så tala då,
käre Max!» Så utropade den älskliga jägmästardottern. —
»Nej, lyckan har åter flytt och bedragit mig hela dagen,
från morgonen till aftonen, min trogna flicka», svarade
ynglingen förtretad; »jag måste ju se och tåla att Kilian, den
tjocke mjölnarens son, sköt ner fåglarna, medan jag endast
träffade fågelstången. Men för två timmar sedan vände sig
lyckan; då sköt jag den här bergsörnen och för en timme
sedan en präktig hjort i närheten af vargklyftan — och den
måste jag skaffa hem ännu före nattens inbrott, eljest ...»

»Det skall du vackert låta bli, min vän. Min far har
erhållit goda underrättelser från fursten, och han och mor
vänta dig sedan en hel timme», hviskade Agatha, hvarpå
hon med högre röst fortsatte: »I afton får du ej mer midt
i natten begifva dig till det illa beryktade stället. — Icke
sant, far — Max skall stanna hemma?» ropade Agatha, i
det hon drog in den älskade i stugan.

»Jo, min son, det blir det bästa, och ej mindre godt
är det, att lyckan åter visat sig gynnsam mot dig, enligt
hvad jag förnummit. Jag har något att säga dig. Du vet
att vi, jag och min gamla hustru, icke haft något emot, att
du sökt Agathas kärlek, emedan vi alltid trott, att du varit
rätte mannen för henne. Du har ju hittills vidt och bredt
varit den bäste skytten, och vi skola hoppas, att du ej
heller nu förfelar ditt mål, när det gäller att göra ditt
mästerskott.»

Max tycktes ej vara så full af tillförsikt som fordom.

»Jag skulle vara säker därpå, liksom jag länge varit
det», sade han något klenmodigt, »om man inte — och
det kan omöjligt vara på annat sätt — från någon
afundsjuk kamrats sida förtrollat min bössa . . . öfver allt hvad
jag företager mig härskar en olycklig stjärna ... och mot
en slik olycka, menade Kasper i dag, hjälper blott ...
hjälper blott en frikula.»

»Hvad är detta för prat? ... Förtrollad ... frikula!»
afbröt jägmästaren högeligen förtörnad på den unge mannen.
»Ett så syndigt tal skulle en from jägare aldrig föra i sin
mun ... sådant där kan anstå den röde Kasper ... honom
har jag länge känt som en skälm, drinkare och spelare, och
det sade jag den slyngeln midt i ansiktet, när han kom för
att fria till Agatha. Dock, så litet förtroende jag än hyser
till den röde, om dig Max kan jag ej tänka något ondt.
Du har ju bestått din lärotid på ett så vackert sätt, och
ända hittills har du varit en rask och from jägare och är
mer hemmastadd i skogen än de fleste. Det finnes ingen,
som känner villebrådets vägar så väl som du, och ingen
träffar som du så säkert örnen i luften, och man känner
sitt hjärta svälla af glädje, när du höjer din stämma och
deltager i Jägarnes kör; ... men se dig för, att du ej faller
i frestelse ... i stället för att tänka på frikulor bör du
hellre tänka på vårt fromma jaktordspråk:

»Käre skogsman min
Nämn de trenne tingen,
Du bör ha i ägo din
För att träffa vingen?
Skynda, säg mig det!>

Max hostade sakta och svarade:

»Ho, hallå, kär' skogsman min.
Lätt jag gissar gåtan din:
Kunskap, godt gevär och hund
Jägarn skaffe sig på stund,
Om i skogen han vill lycka ha;
Eljest må han genast hemåt dra.»

»Det är bra», afbröt jägmästaren sin gunstling; »med
dessa trenne saker kan man lösa hvarje trolldom, och min
stamfader betjänade sig ej af någon bättre trolldom, när
han först gjorde mästerskottet. Skulle det då misslyckas
för min måg?»
Mor och dotter sågo med kärleksfulla och glänsande
ögon på den sålunda uppmuntrade, och Max tryckte
händerna på dem alla tre.

»Ja, ja, det är Guds skickelse att det har gått så»,
fortfor herr Kuno efter en stunds tystnad; »och huru illa
skulle ej vi ... eller snarare huru illa skulle ej Agatha
vara däran, om hon älskade dig och du ej vore ett äkta
jägarämne. Ty den som här vill blifva arfjägmästare måste
vara mera förtrogen med sitt vapen än någon annan; det
är en gammal historia och alla människor i trakten tala
om den. Ännu har jag dock aldrig kommit mig för att
berätta dig huru det hänger tillsammans med den saken.
Men i dag passar det sig bra; tag dig därför en stol och
hör på!»

Alla fyra slogo sig ner omkring familjebordet, och
jägmästaren började: »Vår nådige furstes stamfar anställde en
gång en stor jakt. Likasom vid dess början så gingo äfven
vid dess slut bägarna lustigt laget om och däremellan
klingade valthornets trara, trara! — Därpå började man åter
jaga: Piff, paff! öfver äng och genom skog, genom dalar
och klyftor drog sig det muntra, lifliga följet allt djupare
in bland bergen ... Ur den täta skogen framrusade
plötsligt en hvit hjort längs efter jägarnes led, och på dess rygg
var en naken man fastbunden. Det var en krypskytt, som
skogvaktaren i grannskapet och hans medhjälpare länge
lurat på och som nu råkat i sina fienders händer. — Men
fursten var en medlidsam och ädelmodig herre, som
önskade att rädda den olycklige, och han lofvade den som
nedlade djuret till belöning denna jägmästaretjänst och
skogsslottet på köpet, där vi nu sitta så förtroligt
tillsamman. Hej, så de unga jägare sprungo upp!»

»Ja, jag lofvar det», upprepade fursten; »men vid min
onåd», tillade han, »förbjuder jag, att den olycklige mannen
såras.» Detta kom mången att studsa, som förut hade
jublat. Men furstens raske lifskytt, som var full af
medlidande med den olycklige, besinnade sig ej länge. »Jag
tror, att jag med Guds hjälp vågar det, min nådige herre»,
sade han, i det han anropade sitt skyddshelgon om hjälp —



och sköt. Hjorten störtade och krypskytten var räddad,
ehuru hela hans kropp var illa medfaren af törnbuskarna.
— Den modige skytten var min stamfader. Han hette
Kuno liksom jag, och där på väggen hänger hans porträtt.
Fursten höll sitt ord. Men likasom det ofta sker här i
världen, så uppstod också här snart efteråt mycket ondt
prat bland människorna, först hemligt, sedan allt
högljuddare, och slutligen hviskade bakdantarna i den nådige
herrens öra, att bössan varit laddad med en frikula, och en
sådan frikula måste ju träffa, äfven om man siktar i
vädret ...»

»Frikulor!» afbröt Max orolig, »hvad tror ni om
sådana, kan man lita på dem?»

»Jag upprepar det ännu en gång för dig», svarade
jägmästaren, »det är satans snaror, min son, och på sådana
syndiga saker skall en from jägare icke ens tänka ... Men
min stamfader var emellertid en from jägare, och fursten
visste, att han var det; dock, på det att en rättskaffens
jägare alltid måtte bo på slottet och vårda den furstliga
skogen, fogade han det villkoret vid sysslans erhållande, att
hvar och en af min stamfars efterträdare före tillträdet af
sitt ämbete skulle göra sitt mästerskott. När jag tillträdde
platsen måste jag skjuta en ring ur näbben på en målad
träfågel, som gungade på ett tunnband. Nå — utom det
skottet har jag äfven gjort många andra lyckliga träffar.
Men nu är jag gammal och behöfver hvila. Därför har jag
tidigt i dag uppvaktat min nådige herre och sagt honom
mina önskningar, och att min goda hustru ej gifvit mig
någon son men väl en vacker dotter. Och så sade jag, att
jag trodde vår herre skulle göra väl, om han snart utsåge
en efterträdare åt mig, och att jag ej visste någon bättre
att föreslå honom än den, som en gång hos mig skulle
företräda en sons ställe — och så nämnde jag dig.»

Vid dessa ord lyssnade de båda unga ifrigt. Fader
Kuno låtsade som om han ej märkte något och fortfor:

»Vår nådige herre lät mig den gunsten vederfaras att
bevilja mig min begäran. Nu, min Max — nu gäller det.

—  Brud och arfjägmästarsyssla! Ingendera utan den andra!

—  Som ni veta, äger just i dessa dagar en stor skyttefest
rum i närheten, och som det fogar sig så bra, så kommer
på vår nådige furstes föranstaltande vid detta tillfälle äfven
ditt profskott att afläggas. Om detta lyckas, så får Max
på aftonen föra sin fästmö som tillkommande fru
arfjägmästarinna i dansen. Så fordrar gammal sed, och den skola
vi följa.. Nå, barn, ären I nöjda härmed?»

Jublande omfamnade de trolofvade den gamle och firade
denna afton för andra gången sin förlofningsfest.

Men utanför fönstret stod en man i grön jaktdräkt och
lyssnade med blekt och förvridet ansikte, och han mumlade
i sitt skägg: »Ar det redan så nära till profskjutningen!
Nu gäller det att taga hämnd på den lycklige! ... Blifve
det så ...  och därtill hjälpe Samid — Samiel, hjälp!»



III.

En tidig afton följde på den svala dagen. Månen
började förmörkas. Grå moln drogo öfver den stundom ännu
synbara skifvan och lägrade sig öfver trakten, som snart
efteråt för ett ögonblick upplystes af en blixtstråle vid
yttersta kanten af horisonten. Rågskäran hade upphört med
sitt knarrande och orrhönan hade dragit sig tillbaka i
löfskogen. Vid ytterkanten af skogen på bergen visade sig
den evigt vakna korpen, hvars hesa toner tjäna den kloke
räfven och det ädlare villebrådet som ett varningstecken,
så snart människosteg förnimmas. Men ur de fuktiga
dalarna och ur klyftorna stego oupphörliga moln af dimmor
och sväfvade bort som hvita klot öfver den mörka
furuskogen. Allvarliga böjde tallar och björkar sina hufvuden öfver
klyftan, och de senares hvita stammar liknade spöken i
skogen, medan det susade som ett aflägset strängaspel
genom silfverpopplarnas blad, när de rördes hit och dit af
vinden.

Men icke klingade det som strängaspel i bröstet på
den som från bergets höjd tankfullt skådade ner i den
hemska klyftan. Tunga tankar och djup fruktan
genombäfvade hans själ. Han tänkte ej på de bortflyende
minuterna, han hörde ej klockslagen från bykyrkan där
nere. Nu slog klockan 11, och klagande trängde sig
skogskapellets klocktoner till hans öra. Den gamle eremiten
vakade ännu, ty hvarje afton klämtade han själf den elfte
timmen.

Jägaren satte sig på en trädstam och stirrade framför
sig. »Nog går det an för fader Kuno att tala», sade han
för sig själf; »han har fått sin hustru utan att behöfva pinas
som jag. Men jag — hvad skall det väl bli af mig, af
Agatha, om förtrollningen ej löses! Sedan flera veckor
förföljer mig en olycklig stjärna. Huru full var ej eljest alltid
min jaktväska. — Nu bär jag henne alltid tom hem. Har
jag ej vid fågelskjutningen undersökt hvarje skruf på min
bössa, var ej allt blankt och rent — och dock träffade jag
blott fågelstången; och senast i förgår, när hjorten rusade
fram ur snåret och gick mig riktigt inom skotthåll, då sköt
jag bom på honom på tjugo stegs afstånd. Ännu hör jag
den röde Kaspers hånskratt, och hans gäckande ord klinga
ännu i mitt öra: »Din bössa är förtrollad», sade han, »och
du måste lösa förtrollningen, kamrat. Gå därför, när dagen
börjar aftaga, till en korsväg och drag med laddstocken eller
en blodig värja en krets omkring dig och ropa tre gånger
på Samiel, den svarte jägaren. Innan du gjort detta, träffar
du intet lif, så noga du än undersöker ditt skjutgevär. Och
är förtrollningen riktigt god, så träffar du ej heller med
något annat gevär. Tro mig, du, här hjälper blott en
frikula!» — Och nu är jag på väg hit att skaffa mig frikulor.

Med dofva slag började tornuret just nu att förkunna
den tolfte timmen. »Fort till handling», ropade det inom
honom, »jag står ju ej att hjälpa; jag har ju lofvat Kasper
att i natt, då fullständig månförmörkelse inträffar, vara där
nere i klyftan. — Ack, ännu hör jag hans hesa stämma»,
fortfor han att tala för sig själf, »och huru han kallade mig
en kruka, som var rädd för spöken och det rysliga besöket
i vargklyftan. Ännu hör jag hur hans gälla skratt återljöd
i skogen, när jag med hans bössa i skymningen sköt den
väldige bergsörnen ... och en frikula var det likaledes med
hvilken jag fällde den präktiga hjorten ... O, hvilken
fasa! ... jag har redan gått alltför långt på det ondas
väg ... af kärlek till Agatha heter det nu framåt!»

Och med snabba steg ilade han framåt. Han tänkte
ej på att man alltid kommer för tidigt men aldrig för sent
till att göra det onda.



IV.

Den låga, som han hittills hade sett brinna djupt nere
i klyftan, syntes hafva slocknat för ett ögonblick. Men snart
framtog den, som där nere dref sin syndiga sysselsättning,
ett halster och ställde det öfver kolelden. Därpå blåste han
äfven upp denna. Strax därpå belyste lågan å nyo
afgrunden med ett spökaktigt sken och visade den röde Kasper i
midten af trollkretsen.

Max steg under tiden ner utför den branta
klippväggen. Allehanda slags dimbilder döko upp, först till en
början orediga och oklara, men så småningom antagande
tydligare former. Nu framsväfvade en skuggestalt och stirrade,
blek och vridande händerna, på jägaren, liksom ville den
besvärja honom att vända om och fly denna farliga
omgifning.

Uppskakad vände sig grönrocken bort, ty från den
dystra uppenbarelsen syntes hans döda moders ansikte med
klagande sorg i sitt uttryck stirra mot honom. I detta
ögonblick varseblef den röde nere mellan klipporna den
obeslutsamt dröjande. »Samiel vare prisad!» sade han för sig själf,
»Max kommer och jag får förlängd fritid.» Och uppåt
höjden ropade han:  »Hallå, kamrat, hvarför dröjer du?»

Men denne stod där liksom förlamad af sin moders
ande. »Se dit», stönade han. »Jag kan ej komma längre!»
— »Samiel, hjälp!» ljöd det nu djupt ner ur klyftan — och
åter igen ropade han till Max: »Din narr, se hit, ej dit!»

Skuggestalten var försvunnen, och en älsklig flicka
sväfvade fram ur dimman. Hon utsträckte först sina armar
längtande mot jägaren och syntes därpå vilja störta sig i
vattenfallet. Nu upphörde försteningen, som gripit Max.
»Stanna, Agatha!» ropade han. »Se, jag kommer ju!» och
nu ilade han — men när han åter kastade sin blick mot
höjden, var skuggbilden försvunnen.

Under tiden var den röde Kasper ifrigt sysselsatt där
nere i djupet med att göra alla förberedelserna till den
hemska handlingen. Och på marken gick det ej mindre
lifligt till. Öfver den yppiga mossan och gräset, som växte
på marken och klippblocken, kröpo ormslår och ödlor; lo
och hiller kommo och sågo sig nyfiket omkring med sina
gröngnistrande ögon och försvunno strax därpå. Men långt
ifrån fjärran ljöd ett brusande och ett hallå, hå! såsom
när en stor och mäktig jägare drager fram med ett talrikt
jaktfölje. Emellanåt mullrade åskan, och tid efter annan
for en lysande blixt genom himmelens mörka moln. Det
började blifva lif i skogen; ugglor, flädermöss och andra
ljusskygga djur flögo omkring, bländade af eldskenet. De
fladdrade ner från trädgrenarna och samlade sig slutligen
utanför trollkretsen, där de under hemska tjut tycktes
hviskande samspråka med de där liggande människobenen.
Och när den röde blåste på elden i trollkretsen just i
detsamma som midnattstimmens sista klockslag förklingade
från det fjärran tornet, då hördes förskräckliga rop ur
klippornas remnor.

Nu uppritade den hemske mannen en dödskalle i
kretsen med sin hirschfängare, och doft ljöd hans besvärjelse
under uggletjuten:


»Samiel, Samiel, kom, o kom!
Vid alla mörka andar,
Samiel, Samiel, kom, o kom!»

Då bäfvade och suckade de hårda klipporna och ur
underjordens rike uppsteg Samiel, den svarte jägaren, hemsk
att skåda.

Och Kasper störtade ner på jorden och stammade
bäfvande: »Stå mig bi, Samiel, vid kulstöpningen. ... Ännu
i denna stund öfverlämnar jag åt dig min jaktkamrat, på
det du må förlänga min fritid under tre år!» — »Vare det
så!» ljöd svaret, som gick genom märg och ben. »Vare
det så. Han eller du!»

Och en stark knall dundrade såsom om bergväggarna
rundt omkring brustit, ett hemskt och gällt skratt skallade
och gaf återljud från de hårda klipporna. — Men den
fruktansvärde var försvunnen, såsom om han i samma
ögonblick hade sjunkit ner i jorden. Kasper förlorade både syn
och hörsel.

I detta ögonblick framträdde den bedårade Max på det
sista klipputsprånget öfver klyftan, belyst af trollkretsens
rödt fladdrande ljus. Han blickade med rysning ner på
Kaspers syndiga arbete, ty denne uppfriskade just nu elden
under trefoten genom att på densamma lägga klorna af
den bergsörn, som Kasper för några dagar sedan skjutit.
Några sekunder stirrade han orörlig ner i den gapande
afgrunden. Nattfåglarna slogo vildare med sina vingar, och
mellan och omkring dem smögo sig spöklika skuggor.

Kasper varseblef sin kamrat högt öfver sitt hufvud.
»Haf tack, Samiel», hviskade han, »jag har nu vunnit
fritid; du skrämde mig just duktigt. — Hör på, kamrat»,
ropade han därpå högt, »hvad tusan dröjer du så länge
för?» — Max skyndade ner öfver skarpa stenar och
bedrägliga rullblock, öfver klyftor fyllda af förmultnade ämnen,
där hvarje steg var en lifsfara, öfver klippblock och
sönderslagna skogens jättar. »Hvad skall jag göra?» frågade han
beslutsamt, när han stod ofvanför den röde. Men denne
drog in honom i den af dödskallar och människoben
bildade trollkretsen. »En sådan där krets är ett godt skydd
mot allt djäfvulstyg», försäkrade han. »Och gif nu noga
akt, kamrat, på hvad jag slår i stöpslefven för att gjuta
lyckokulorna, så att du äfven lär dig det. Först bly
blandadt med vismut och kvicksilfver, därpå vax och kol och
sönderstött glas af kyrkfönster och slutligen tre kulor, som
en gång förut träffat målet, högra ögat af en härfågel och
det vänstra af ett lodjur. Probatum est!» Nu kunde
gjutningen börja; under tiden blef det allt hemskare och
rysligare i vargklyftan. Det såg ut som om basalt- och
skifferklipporna rest sig allt brantare och spetsigare. Lågorna
under trefoten slingrade sig upp i höjden efter de branta
klippväggarna och dansade upp och ner på dem, och ett
klingande ljud hördes som när metall stöter mot metall.
Kasper grep efter en flaska »med en god dryck att styrka
sig med», som han uttryckte sig. Han bjöd äfven sin
kamrat att dricka, och medan han å nyo tog sig en duktig klunk
sade han: »Nu kan det svåra arbetet börja! Den, som har
något af den här blandningen i kroppen, kan djärft ställa
sig framför ett batteri i samma ögonblick det ger eld.
Visserligen», tillade han för sig själf, »är det i alla fall
inte så hett som att stå inför den svarte!» Och högt
tillade han: »Det är tid att uttala trollformeln!» Därpå började
han att ropa högt och tydligt inåt klyftan: »Samiel, Samiel,
stå mig bi i natt; signa min trolldom, signa mitt bly med
sju och nio och tre! Samiel, Samiel, stå mig bi!»

Trollsoppan bubblade högt upp, blå och röda lågor slogo
upp ur densamma. Kasper böjde sig ner. Han göt frikulorna

»En!» ropade han. Den första kulan föll ur formen.
»En», återgaf ekot hans ord. Ugglorna stirrade på hans
förehafvande utan att röra sig. Men månen hade helt och
hållet dragit sig bakom molnen, vinden började tjuta och
åskan mullrade.

»Två!» ljöd nu Kaspers rop, och »två» skallade det
åter ur bergen. Då hördes en spöklik och hemsk prassling
i buskarna. En grinande och torr gammal gumma, hvars
alla lemmar darrade, närmade sig trollkretsen. Spöket var
helt och hållet behängdt med ben och knotor af lik.   
Hvarthän än ögat spanande vände sig, såg det endast
andespökerier, och örat fylldes oupphörligt af ljudet af dödas ben,
som slogo mot hvarandra. Dödsfåglarna hälsade den gamla
med ett hest tjut och smekte henne med sina vingar. Men
hon böjde sig ner till knotorna, och lågorna sträckte sig
emot henne under det hon mumlade:

»Till bröllopsdansen, till bröllopsdansen
kär brudgum min!»

Max skådade med fasa på henne, men Kasper fattade
stöpslefven. »Tre!» ropade han. Den tredje kulan föll.
»Tre», klingade det bland klipporna. »En, två, tre!»
ropade den gamle och kastade kulorna skramlande till Max fötter.

Men på samma sätt som det kommit, försvann äfven
detta spökeri bakom klipporna. »Fyra», hördes nu Kaspers
stämma. »Fyra, fyra, fyra, fyra!» klingade det, som om
ekot växte med hvarje rop. Det brakade i buskarna,
grufliga djäfvuls- och djurgestalter visade sig och försvunno åter.
Flåsande, gnäggande och larmande närmade sig i luften
den vilda jägarskaran, hundar skällde, hästar gnäggade,
jakthornets gälla ton var redan tydligen förnimbar, och
uppskrämdt af jägarens närhet framilade ett ondskefullt och
illistigt vildsvin ur snåret och sprang rakt på trollkretsen.
Max drog sin hirschfängare, men det borstbeklädda djuret
reste sig på bakbenen och drog upp genom luften öfver de
tvenne friskyttarne.

»Fem!» ropade nu den nattlige arbetaren. »Fem, fem,
fem, fem, fem», upprepades det hemska ljudet i klyftorna.
Ugglorna fladdrade å nyo med sina vingar och tjöto sitt
»uhuhu», människobenen rasslade, hundar skällde, piskor
smällde, hästhofslag hördes och gnäggandet af motspänstiga
hästar träffade å nyo örat. En skock vargar störtade med
uppspärrade gap mot kretsen. Mekaniskt drog Max åter
sin klinga, hans enda vapen, medan den röde hånfullt
skrattade; men stormen brusade bort öfver de två kulstöparnes
hufvuden. Piskade af hvirfvelvinden vältrade sig de
ovädersdigra molnen mot hvarandra.
Kasper bäfvade men fortsatte sitt fruktansvärda arbete.
»Sex», klingade hans stämma genom åskans buller. Med
fasaväckande och hemskt skratt återgaf ekot ropet
sexfaldigt. Nu var den vilda jakten framme och drog öfver
friskyttarne, skakande luften med fruktansvärdt larm och tumult
som blef allt vildare och galnare. Klippväggarna bäfvade.

— »Darra — det är den vilde jägaren och hans följe!»
ropade Kasper, och af förskräckelse tappade han stöpslefven.
Luftandarna tjöto en sång genom åska och storm, när de
drogo förbi, som kom själen att bäfva och skar igenom
märg och ben. Den lössläppta stormen instämde i deras
hemska sång och rasade som om han ville lyfta jorden från
sina grundfästen. Den brusande vinden ryckte upp de
största träd, klippstycken störtade ner från höjderna i dalen,
åskan dundrade utan uppehåll, lysande blixtrar slingrade sig
som ormar kring årtusenden gamla trädjättar och slogo dem
till marken, de darrade omkring Kaspers hufvud, jorden
bäfvade och öppnade sitt inre, nattgestalter uppstego, och
öfver allt fladdrade blå lågor upp.

Och under alla dessa nattliga fasor och allt detta buller
ropade Kasper med förtviflans stämma: »Sju, ve! — Samiel!
Samiel, hjälp! — Sju, ve!» - »Ve, ve», återskallade det
tusenfaldigt ur klipporna. Max tumlade halfdöd af
förskräckelse ut ur trollkretsen. »Samiel, hjälp!» stönade
Kasper och störtade lik en död till marken.

»Här är jag», dånade genom klyftan ett ljud likt åskans
- och han visade sig, den fruktansvärde jägaranden, i
fladdrande, rödflammande kappa, sittande på en hög, svart häst,
som frustade eld och lågor. I detta ögonblick ljöd ettslaget
från ett aflägset kyrktorn.

När den första timmens slag hade förklingat, försvann
äfven hela spökeriet som med ett trollslag. Med sina vingar
förstörde nattfåglarna trollkretsen, de glödande kolen
slocknade, vinden stillnade af, åskan dog bort i fjärran och snart
rådde dödstystnad öfver allt.



V.

Med blekt sken framträdde månen; dess mörka timme
var förbi. Men inom Max såg det mörkare och dystrare ut
än någonsin. Han flög som jagad af furier uppför
klipporna från den hemska bergsklyftan och djupare in i
skogarnas natt. Han tänkte ej på den väg han tillryggalade,
tills han ändtligen uttröttad sjönk ner under ett träd på en
mossbädd. De förflutna timmarnas intryck lät honom ej
hvila; han skulle hafva velat springa vidare, men hans
krafter nekade honom sin tjänst. Ljudet af paddorna från det
angränsande träsket, susandet af träden, hvilka föreföllo
honom som långa spöken, när en månstråle plötsligt belyste
dem; allt detta förskräckte honom. Ack, fordom hade han
ju så lätt och glad både dag och natt vandrat genom den
vidsträckta skogen! Och nu?

Småningom blef det litet lugnare i hans själ; en bild
af hans forna lyckliga lif dök upp i hans inre. Han tänkte
på den tid, då han som gosse dragit ut från föräldrahyddan
och funnit sitt hem i det trofasta skogsslottet på andra
sidan om trebrödraklippan. Och på en den härligaste vårdag
hade den gamle jägmästaren lagt sin dotters hand i hans.
Men nu hade det blifvit annorlunda, mycket annorlunda.
En förbannelse hvilade öfver allt hvad han företog sig; han,
som eljest var den bäste skytten, träffade nu aldrig mer
målet. »Nu har jag hvad jag behöfver; jag är säker på
profskottet», ropade han, i det han djupt drog efter andan,
»men tänk om de visste hvad de sju kulorna kostade mig!
Och dock — om jag ej vågat försöket, skulle jag ju gått
miste om både brud och jägmästaretjänst. Intet annat val
återstod mig ju, och så gick jag till vargklyftan!»

Med namnet på detta förfärliga ställe öfverföll honom
å nyo minnet af de fasor han där upplefvat, han darrade
liksom af feberdrömmar. Utmattad stödde han sig mot en

björkstam och tillslöt sina ögon för att ej se de gestalter,
som hans upphetsade fantasi skapade omkring honom. Men
de drogo dock förbi den olyckliges inre öga, och hans
samvete plågade honom å nyo. Så satt han där länge, länge
utan att röra sig; måhända förbarmade sig en lätt slummer
öfver den olycklige.

Då väcktes han ur sin dvala af aflägsen sång, afbruten
af orgeltoner. Han lyssnade, han såg sig omkring, det var
ej längre natt, morgonsolens första strålar smögo sig genom
det gröna löfhvalfvet och afspeglade sig på det lilla
skogskapellets fönster. O, han kände så väl denna fridens ort;
strax där invid hade den fromme eremiten Anselm sin cell.
Hör! — Nu ljöd sången högre, han förstod orden, han
igenkände rösten, det var Agathas röst. Liksom ett himlabud
klingade den fromma psalmen ut genom skogens ensamhet
och ropade tröst åt den beklämdes hjärta.

Han reste sig och närmade sig beslutsamt detta ställe
för from andakt och såg genom fönstret in i helgedomen.
Agatha knäböjde vid altaret; hon hade just slutat sin
sång, men hon bad ännu. Han ville bedja med henne,
men orden dogo på hans läppar. När han upplyfte sina
händer vidrörde han jaktväskan — hon var tung. De sju
frikulorna lågo därinne. Och åter vaknade hos honom
minnet af den förflutna natten, han vågade ej beträda det
heliga rummet, han stannade utanför, försjunken i
sorgliga tankar.

Ett sakta glädjerop kom honom att skåda upp; Agatha
stod framför honom med kinder rosiga af den friska
morgonluften och den glada öfverraskningen.

»Max», ropade hon, »är det du? — Du lefver! Tänk
dig, tvenne gånger i natt har vår gamle stamfaders bild
fallit ner från väggen därhemma i gästkammaren — andra
gången just då klockan slog tolf. Jag ansåg det vara af en
elak betydelse, men Anna har pratat bort mina sorgliga
tankar. Men jag är ännu fortfarande mycket ängslig till
mods ... Ack, jag vågar knappast tänka därpå, att det i
dag är vår bröllopsdag och att du i dag skall göra
profskjutningen. Därför steg jag upp så tidigt och tog vägen
till kapellet för att bedja för dig, för mig, för vår lycka.
Och nu har jag funnit dig här på samma ställe! Men huru
blek du är, och dina kläder äro ju alldeles genomvåta. Har
du tillbringat hela natten i skogen under det förskräckliga
ovädret? Tala då! ... Men emellertid lefver du, och något
ondt har ej skett dig, och då kan ju allt åter blifva godt!»

»Ännu kan allt åter blifva godt!» tröstade en djup
stämma. Det var den fromme fader Anselm, som hade
spelat orgeln och nu närmade sig och välsignande utbredde
sina händer öfver brudparet. »Förliten eder i allt uppå
Herren och han skall föra allt till ett godt slut.» Därpå bröt
han en gren af vild myrten och gaf den åt den unga
jungfrun som en brudgåfva från hennes faderlige vän, som han
sade. »Dessa myrtnar äro invigda», tillade han, »och skydda
mot fara och olycka.»

Det unga paret gick nu stilla hemåt. Agatha var så
öfverlycklig, att hon ej ville falla sin vän besvärlig med
många frågor. Max däremot kände sig upprörd af stridande
tankar och känslor. Rysande tänkte han på de sju
frikulor han förskaffat sig; han skulle hafva velat slunga dem
långt ifrån sig, och dock höll han krampaktigt fast dem,
emedan han trodde, att hela hans förhoppning berodde på
dem. Nu framträdde de båda ur den gröna skogen, och
framför dem låg vid skogens kant en daggbesprängd,
fredlig dal, som på andra sidan skarpt begränsades af högt
uppstigande klippväggar. Smekande strök ängsmarken ända
fram till foten af den nakna klippan och omgjordade den
med ett band, genomväfdt af blommor. Och det var nästan
som om den hårda klippan kände längtan till den späda
grönskan och dess doft, den nedsände nämligen en muntert
porlande bäck i dalen. Denna hälsade blommor och gräs,
lägrade sig en stund som en liten sjö i den klara
solglansen, för att på andra sidan hoppande och dansande åter
rusa framåt till ett ställe, där han slutligen slingrade sig
omkring skogsslottet, som här låg i skogens bryn. I dess
skugga smög sig den förut öfvermodiga bäcken, lik en
sedig, välberest vandrare, långsamt bort, tills Elbens vågor



upptogo honom och förde honom som en droppe ut i det
omätliga världshafvet.

Brudparet hade följt stranden af bäcken ända till
skogsslottet, och där förde Agatha med gladt hjärta sin trolofvade
till sina föräldrar. Men Max fruktade, att den gamle,
hederlige jägmästarens skarpa öga skulle kunna intränga i hans
själ och där läsa hans hemlighetsfulla förehafvande.

»Nå Max», ropade den gamle muntert till honom, »det
har varit en förskräcklig natt; fruntimmerna hafva för din
skull varit mycket oroliga, ty de visste ej om du kommit
hem. Men jag, för min del, tror alltid att den käre Guden
öfver allt vakar öfver en from jägare; han har alltid varit
i din närhet och i dag skall han äfven stå dig bi vid
profskjutningen. Var alltså vid godt mod och skaffa dig ett
annat utseende, sådant det anstår en duktig jägare och en
glad brudgum. Eller skulle det möjligen vara sant? Man
har på senare tider sett dig ofta umgås med den röde
Kasper. Skulle min aning hafva någon grund?» tillade han
med djupt allvar, »skulle dina vägar ej alltid varit de rätta?»

»Fader!» ropade Max, djupt skakad, och fattade den
gamles hand.

»Nå», fortfor denne, »jag hoppas och tror ju det bästa
om dig, eljest skulle visserligen ej — dock», fortfor han,
afbrytande sig själf», hören I ej valthornet?»

Trara! trara! klingade det i detta ögonblick genom
skogen.

»Skynda dig att fatta din bössa, Max», ropade den
gamle; »gör dig hastigt i ordning och kom efter; jag går
ut i skogen att hälsa vår nådige herre!»

Max tog ett hastigt farväl af moder och brud. »Var
vid godt mod, min älskade», sade han, i det han gick.
»Jag skall nog träffa målet, och ännu denna dag för jag
dig till altaret.» Men hon kunde ej vara glad; dock
samlade hon allt sitt mod för att visa sin fästman ett
muntert ansikte.

Det var en lycka att hon ännu jämte sin mor hade
mycket att ordna för mottagandet af de många gästerna,
så att hon ej kunde sysselsätta sig med sina sorgliga tankar.
Ändtligen var allt i ordning, och nu borde det väl äfven
börja taga slut med jakten. Då inträdde med lätta steg en
skara unga flickor på skogsslottets gård, och Anna, den
kära lekkamraten, omfamnade leende den sköna bruden.
»Men, kära Agatha», ropade hon, »hvad betyder detta?
Ännu ej brudklädd! — Och jakten är redan slut, gästerna
samla sig till profskjutningen, och här står bruden och
funderar och tänker på världens undergång ... Nej, hvad ser
jag, tårar falla ur dina älskliga ögon! ... När du borde
jubla ... Brudtärnorna, nästan hvarenda flicka i byn, vänta
på dig därute för att följa dig till kyrkan. Och se här är
hufvudsaken!» — Med dessa ord framräckte hon åt sin
väninna en sidenkudde, på hvilken låg brudslöjan och under
densamma — invecklad i ett vackert omslag —
brudkransen. »Sköna, grönskande jungfrukrans, kom fram», sade
hon och framräckte skämtande sin väldoftande gåfva. Men,
o, fasa! Hvad betydde väl detta? — I stället för
brudkransen låg där en likkrans.

»Nej, detta är då alldeles för tokigt!» ropade Anna
bestört; »nu har den gamla Greta bortbytt kransar. Hvad
skola vi nu göra? Hvarifrån skola vi i hast få en
brudkrans?» — »Här finnas blomstrande myrtengrenar», sade
Agatha sedan hon hämtat sig från sin förskräckelse. »De
äro invigda; fader Anselm gaf mig dem i morse, fläta in
dem i mitt hår, måhända skola de bevara mig för vidare
olyckshändelser.»

»Så präktigt!» utropade den lätt tröstade Anna, och
gömde den hemska begrafningskransen; »det passar sig
alldeles utomordentligt bra. Men skynda nu på. Nu komma
alla flickorna!» och i detsamma inträdde tärnorna och sjöngo:

»Vi binda dig här en jungfrukans,
och fläta därin blå band.
Med sång vi föra dig och med dans
till kärlekens lyckostrand.»

Anna instämde gladt i den muntra sången, hon
pladdrade, skämtade och skrattade, och därunder prydde hon
med skicklig hand sin väninna, och när man slutligen var
färdig att draga i väg, hade hon ändtligen lyckats
framkalla ett leende på Agathas läppar.

»Så skall det vara», ropade hon. »Nu kan Max hafva
sin glädje af dig, när han ser dig så vackert smyckad; och
så mycket lättare skall han träffa målet vid profskjutningen.
Men låt oss nu skynda ut i skogen!»

Så var då afgörandets stund kommen. Agathas hjärta
klappade af rädd bäfvan och sväfvade mellan hopp och
fruktan för det som komma skulle.

Max delade visserligen icke den allmänna oron; han
hade ju sina frikulor. En af dem var tillräcklig till
profskjutningen. Landsherren var själf tillstädes vid jakten och
observerade honom. Men äfven denna gång förfelade den
eljest så säkre skytten sitt mål. Fursten skakade på
hufvudet, och fader Kuno visste ej hvad han skulle säga om
en sådan oskicklighet. Kasper, den förste jägaren vid
skogvakteriet, vek ej från Max' sida. Huru gärna skulle ej
denne undvikit den obehagliga människan, som vid hvarje
felskott från Max' sida utbrast i ett högt hånskratt.

»Du är ju en väldig skytt och på köpet en modig
gosse», sade den röde hånande. »Du bär din lycka i väskan
och vågar ej gripa efter henne. Hvad tror du väl din
fästmö skall säga, när hon på sådant sätt mister sin
fästman?» Dessa och dylika ord af den röde gjorde ändtligen
slut på Max alla goda föresatser. Han grep hastigt efter
sina kulor och gjorde de underbaraste skott.

»Sådant där tycker jag om», sade fursten
tillfredsställd vid jaktens slut; »välan, unge jägare, ännu blott ett
skott sådant som det sista, och brud och jägmästartjänst
tillhöra dig.»

Max laddade sitt gevär. »För sista gången», sade han
sakta, »och så aldrig mer. Måtte Gud nådeligen förlåta
mig min synd!» Kulan kändes tung, det var nästan som
om hon bränt i hans hand, då han släppte ner henne i
gevärspipan. Det var den sjunde. Ett hest skratt hördes.
Max vände sig förskräckt om, men han varseblef blott den
röde, som stod i hans närhet och som hade följt honom
såsom hans skugga.

»Sex träffa, den sjunde fäller», sade han med ett
hånfullt grin, i det han klättrade upp i ett träd, för att, som
han sade, se sig om efter bruden.

»Ser du den hvita dufvan där uppe i trädet?» sade
fursten i detta ögonblick; »skjut ner henne. Det är ingen
trollkonst. Skynda dig innan din fästmö kommer, eljest
darrar du på handen.» — Den unge skytten lade an
och - -

»Max, skjut icke», ropade en bekant stämma, men
skottet gick af, dufvan flög sin väg — Agatha, som obemärkt
närmat sig sjönk likblek ner.

Men äfven Kasper störtade blödande ner ifrån den gren,
på hvilken han suttit. »Helvetet ropar efter sitt offer!»
utropade han med förtviflan, och samtidigt hörde äfven de
närvarande ett rysansvärdt och hemskt hånskratt, utan att
någon kunde säga hvarifrån det kom. I fasansväckande
toner upprepades det af ekot bakom trebrödraklippan, liksom
hade det kommit från vargklyftan. Och upp ur marken
sträckte sig en svart jättehand, den öppnade sig, den
utbredde sina klor - -

»Han eller du!» ropade en förskräcklig stämma, och
den röde var försvunnen.

»Gud vare lofvad, hon är räddad!» sade fader Anselm,
som hade upplyft den bleka bruden. En svag rodnad
började åter färga den hulda flickans kinder, hennes ögon
öppnade sig, hon lefde. Blott förskräckelse, ångest och bäfvan
hade kastat henne till marken. Max knäböjde uppskakad
bredvid henne och fattade hennes ännu kalla hand. Stum
fasa målade sig på allas ansikten.

Nu vände sig fursten med vredgad uppsyn till den
unge jägaren. »Ett svårt brott är här begånget ... blott
du förmår lämna upplysning om detsamma. Tala alltså,
unge man! hvad har skett?»
»Ädle herre», svarade Max, »jag har begått en svår
synd och är värd eder onåd. Redan sedan flera veckor
tillbaka var jag ett rof för förtviflan. — Man hade
förtrollat  min  bössa - - jag träffade aldrig mer mitt mål, och
då lyssnade jag till de förföriska orden af en, som i själfva
verket var min fiende, och som nu har fått sin förskräckliga
lön. De sista kulorna, som jag afskjutit ur min bössa, voro
frikulor — jag har i hans sällskap stöpt dem — i natt, i
vargklyftan.»

Frikulor! — en rysning lopp genom alla de
närvarande.

»Sådan skälm — en friskytt!» ropade fursten hotande.
»Den som drifver djäfvulskonster, den som med den onde
sluter förbund, har förverkat sitt lif. Så lyder lagen och
den må hafva sin gång. Bort med den gudsförgätne
mannen!»

Fader Kuno hörde med djup bedröfvelse sin furstlige
gynnares domslut. Han kastade en bedjande blick på sin
härskare, men denne vände sig bort, mörk till sinnes.
Agatha omfattade snyftande hans knän och bad om nåd
för sin älskare, alla dennes jaktkamrater förenade sig i
böner om nåd för den olycklige, som hittills varit en from
och duktig jägare och omtyckt af alla. Men fursten sade
allvarligt och fast: »Genom mig talar lagen, den får
ej vrängas.» Dock skimrade något i hans öga, det var
en tår.

Då framträdde den ärevördige eremiten, och alla, fursten
främst, böjde sig ödmjukt för honom. »Nådigste herre»,
sade han, »låt mig säga ett ord, som gäller mer än lagen.
Det är den eviga kärlekens lifsord, som vill rädda det som
är förloradt och ej låta något hemfalla åt olyckan. En
gång framställde man en synderska för världens frälsare
och frågade honom, hvilken dom han fällde öfver henne;
efter lagarna skulle hon ljuta döden genom stening. Men
Herren sade: 'Den utan synd är, han kaste första stenen.'
Då  bleknade alla syndarne och drogo sig tillbaka. Men
Herren sade: 'Hafva de ej dömt dig, så dömer jag dig ej
heller; gack i frid och synda ej härefter!' Och denne här,
som nu står inför dig som en förbrytare, har hittills ansetts
som en from jägare. Se dig omkring på de bedjande; han
har förvärfvat sig deras aktning och kärlek, och blott i
högsta nöd har han gifvit vika för frestelsen; men hvem
är väl den som vågar kasta första stenen? Gud har lagt
härskaremakten i din hand, min furstlige herre, men ej för
att uttala dödsdomen öfver den förhörde utan för att gifva
nåd och lif!»

»Icke för att döda — utan för att benåda», sade fursten
eftertänksamt. Därpå upplyfte han sitt hufvud, vredens
moln hade försvunnit från hans panna. »För att benåda»,
sade han, »har Gud förlänat mig härskaremakten; alltså
förlåter jag dig, unge, bedårade man. Därför må du tacka
honom, den fromme förbedjaren, som med den gudomliga
sanningens ord rört mitt hjärta. Men på det du hädanefter
så mycket kraftigare må kunna motstå förförelsen, vill jag
sätta en skyddsängel vid din sida, som kan bevara dig för
det ondas snaror.» — Och när han sagt detta, fattade han
Agathas hand och lade den i hennes älskares. Och i det
han vände sig till spelmännen, fortfor han: »Se så, spelen
upp bröllopsmarschen; jag skall själf föra brudparet till
altaret.»

Han ville fatta Agathas hand, men djupt upprörd föll
hon på knä för fursten jämte sin trolofvade och
framstammade innerliga tacksägelser. Äfven den gamle jägmästaren
fattade den gode furstens hand och knäböjde för honom,
men tala kunde han ej. Dock, den tår som långsamt
rullade utför hans kind, föll som en gnistrande diamant på
den milde landsfaderns hand.

Nu klingade hornen som inbjödo till bröllopståget,
klockorna ljödo från det angränsande kyrktornet och kallade de
närvarande till kyrkan. Fader Anselm utbredde välsignande
sina händer öfver den ädle fursten och hans folk och
blickade under en innerlig bön tacksamt upp till himmelen.
Om den röde har man aldrig mer förnummit något,
men fru Saga berättar, att nattetid uppstiger han ur en
bergspringa i vargklyftan, och hon förtäljer, att det hemskt
dansande, röda irrblosset är hans eldröda hår.

—




Klas Törnpåk eller »Gå på». 

En gammal historia från Nedersachsen.

I Westphalen, ej långt från Minden,
där det är godt om duktiga bönder,
lefde för många, många år sedan 
en byfogde i Dümmelshofen, som hette
Petter Törnpåk och som var en tålmodig och mild man, och
därför älskad af grannar och vänner; men för öfrigt var han
af stor och jättelik växt och så stark, att han vidt och bredt
endast kallades starke Petter. Och när han blef vred, gingo
människorna 100 steg ur vägen för honom. Denne byfogde
i Dümmelshofen hade ett älsklingsuttryck, som han ofta
begagnade sig af och som var mycket gammalt inom hans
familj; ty gamla hederliga bondsläkter brukade där i
trakten hålla lika mycket på vissa uttryck, tanke- och
ordspråk  som adelsmän, hvilka förde fanor och sköld; och de

voro dessutom äfven mycket stolta öfver sin släkts ålder.
Detta uttryck var »gå på»; och som han så ofta förde det
på läpparna, plägade äfven många människor kalla honom
»Petter gå på». Men det var äfven en vidskepelse fäst vid
ordet, som sedan flera århundraden fortplantat sig hos
Törnpåkarnes familj; de trodde nämligen, att det af deras barn,
som företrädesvis framför de andra begagnade sig af detta
ord, skulle blifva det duktigaste och lyckligaste. Men sitt
ursprung hade ordet från historien om ett gammalt
äfventyr, som hade händt familjens grundläggare. Denne var en
skomakargesäll vid namn Klas, bördig från den lilla staden
Korbach i Waldeck. Då han en gång i sällskap med en
annan kamrat befann sig på vandring, och de längs efter
floden Weser gingo genom den djupa skogen till Minden,
rusade en hungrig varg emot dem. Klas' kamrat inväntade
ej odjuret utan sprang sin väg. Men Klas stannade med
beslutsamma blickar och åtbörder, tog sin vandringsstaf och
inväntade vargen; och när denne rusade på honom, körde
han med en sådan styrka in sin käpp i vargens öppna gap,
att den gick tvärt igenom vargens kropp och ut på andra
sidan, hvarpå odjuret sträckte alla fyra benen i vädret. Nu
infann sig åter hans kamrat hos honom; men Klas gaf
honom ett duktigt kok stryk, emedan han var en feg och usel
storskräflare, och i sällskap med ett par kolare, som
likaledes hade åsett äfventyret, drog han vidare fram genom
skogen och hvilade öfver natten i närmaste by. Vargens
päls hade han afdragit och bar nu denna som ett
segertecken på sin käpp för att sälja den till någon
buntmakare i närmaste stad. När Klas hade anländt till
byhärberget, berättade kolarne om hans strid med vargen, och
alla bönder, drängar och flickor lupo dit för att se på den
unge skomakaren, som dödat en varg med sin
vandringsstaf, liksom konung David dödade Goliat med sin slunga.
Och de förundrade sig mycket, ty ynglingen såg ej så stark
ut som han verkligen var, och alla ville de se och känna
på käppen; men flickorna togo i honom endast med 
rysning. Det var för öfrigt en vanlig käpp, gjord af en grof
törnstam, som en bagare i Korbach hade skänkt den unge
Klas, när han började sin vandring. Men så mycket mer
berömde man Klas, som dessutom intog alla genom sitt
angenäma väsende.

Följande morgon då solen gick upp tog Klas sin käpp
och sin varghud och kom till Minden, där han stannade,
ty han fann där arbete hos en skomakarmästare. Dock var
det hans lycka att han kommit i sällskap med kolarne och
hvilat sig i byn öfver natten, ty en vacker bondflicka hade
där förälskat sig i honom till den grad, att hon dag och
natt ej såg något annat än den unge skomakargesällen Klas
och nästan borttvinade af trånad och kärlek. Föräldrarne
försökte förgäfves att plåna Klas ur hennes tankar och måste
ändtligen foga sig i det oundvikliga. De foro själfva till
Minden, uppsökte Klas från Korbach och förde den modige
gesällen till sin vackra dotter. Klas lät ej länge bedja sig,
ty han fann behag i den vackra flickan; han flyttade in
till byn, lade bort syl och läst och tog i stället till plog
och spade och lefde som en rättskaffens bonde samt blef
efter några år byfogde. Och efter hans käpp kallade alla
människor honom Törnpåk; men han vande sig vid det
ordspråk, som andra människor begagnade om honom: »gå
på», ty de brukade säga: »Gå på, säger Klas Törnpåk.»
Och hans afkomlingar in i senaste led behöllo detta uttryck
efter honom som ett, hvilket betydde lycka och mod.

Fru Greta Tibbeke hade redan födt sin man Petter i
Dümmelshofen många söner och döttrar, och Greta hade
redan länge legat öfver sin man, att han skulle låta döpa
en af sina söner med det gamla släktnamnet Klas; men
han hade alltid gifvit sina gossar andra namn. Nu tilldrog
det sig, att en gosse åter blef född och att Petter
nödvändigt ville att denne skulle heta Klas, hvaremot Greta dock
gjorde de lifligaste invändningar, ty hon och hennes
släktingar ville, att han skulle heta Johannes, emedan hennes
lille   son   hade   kommit   till   världen på midsommardagen.
Hon sade också, i det hon betraktade sitt lilla barn, där
det låg i vaggan: »Se, käre man, så beskedlig och from
den lille gossen ser ut; af honom blir det minsann inte
någon Klas, som kan taga nappatag med en varg.» Men
Petter svarade: »Sliddersladder, just därför skall han heta
Klas; de fromma och beskedliga hafva alltid varit de bästa
hjältarne; och de som se ut som riktiga människoätare, våga



mången gång ej göra en myra något för när.» Korteligen:
Gretas alla böner och föreställningar tjänade till ingenting.
Petter stod denna gång omöjligen att öfvertala och sade:
»Just därför att han är född på en så stor dag, som
midsommardagen är, skall han heta Klas.» Och med dessa
ord tog han ner sin mössa från spiken och satte den på
sned på hufvudet, som han brukade göra, när han blef 
förargad. Därpå gick han ut utan att bry sig om sin Gretas
tårar, ehuru hela hennes kvinnliga släkt och alla hennes
goda vänner deltogo i hennes gråt. Och prästen måste döpa
gossen till Klas.

Den lille Klas gjorde mycken heder åt sitt namn; han
tog oförskräckt sin mors bröst och lät sig väl smaka. Då
han var två månader gammal, hade han redan fått sin första
tand; när han var fyra månader, hade han sex tänder och
åt hvarjehanda slags mat och dryck. Sju månader gammal
stod han redan på sina egna ben. Då tog Petter, hans far,
honom på sina armar, log förnöjd af hjärtans grund, visade
honom för Greta och sade: »Ser du, Greta, det är en riktig
Klas!» Men Greta svarade, till hälften förargad, till hälften
godmodigt: »Din Klas har ännu många hinder att klättra öfver;
jag skulle tycka mycket mer om att han hette Johannes.» Och
Petter ställde åter ner pojken på golfvet, såg förargad ut och gick
ut, utan att säga ett ord, för att promenera bort sin förtret.
Sådana där små strider om pojken inträffade ofta mellan de
båda makarne, som för öfrigt älskade hvarandra af
uppriktigt hjärta. Men de skadade ingalunda den lille Klas, utan
denne trifdes väl, blef axelbred och stark, och vid
brottningar slog han omkull alla kamrater, som voro af samma
ålder som han, ja, t. o. m. dem som voro ett år äldre.

Så hade han under ätande, drickande, sofvande och
lekande blifvit fem år gammal. Nu skickade hans far
honom vår och sommar ut att vakta gässen, och om vintern
måste han gå i skolan för att lära sig a, b, c, d och bedja.
Vid sju års ålder befordrades han till svinaherde, och då
han blef nio år, måste han sköta oxarna och hästarna. Och
allt detta gjorde han så bra, att fadern hade sin glädje däråt.
Det enda hvaröfver man ofta klagade på honom var alla de
bulor han slog i pannan på grannbarnen; och dessutom
klagade fru Greta äfven ofta öfver de sönderrifna jackor
och byxor, som han hade då han kom hem, eller snarare,
som han ej alltid hade med sig hem, utan stundom lät
hänga kvar på träd och buskar. Stundom klagade hon äfven
för fadern, att han gifvit sina äldre bröder ett blått öga, ty
då han blef ond, rådde han på alla pojkarna, t. o. m. dem
som voro fem år äldre än han. Men den gamle Petter
fröjdade sig alltid häröfver, och slutet på visan blef nästan
alltid det att Petter helt belåten sade: »Jag gjorde alldeles
på samma sätt i mina pojkår. Är det kanske Klas som
börjat grälet? Är det inte alltid de andra som retas med
honom? Det är inte mer än rätt om han ger dem ett
duktigt kok stryk.» Och så brukade han vanligen lyfta upp
Klas i sitt knä, smeka honom och uppmana honom till
fridsamhet. Men det var en uppmaning som Klas verkligen
ej behöfde. Han var en af de stillaste och vänligaste pojkar,
som aldrig gjorde en mask för när, och allra minst skulle
han kunnat vara elak mot mindre och svagare gossar; men
när han blef uppretad, förstod han att med särdeles
eftertryck begagna sig af sina knytnäfvar.

På skolmästarens bänk gick det ej så bra för Klas som
bakom gässen, grisarna och oxarna. Han hade föga lust
och fallenhet för att lära sig något, och behöfde fyra år för
att lära sig läsa innantill; ty det som han pluggat i sig
om vintern, det svettades han om sommaren ganska riktigt
ut på fält och i skog, så att hans bröder och
grannbarnen alltid fingo mycket mer beröm i skolan än han. Men
oaktadt allt detta tyckte den gamle skolmästaren bra om
honom och berömde honom för hans lydnad och fromma
sinnelag.

Hemma förorsakade han de gamla mången förtret.
Petter, som tyckte mest om honom af alla sina barn, hvilket
han dock aldrig ville låta någon märka, satte sig ofta ensam
med honom. Men därmed kommo de båda ej särdeles långt.
Greta kallade vanligtvis Klas för sitt dumhufvud, och Petter
måste höra därpå och på köpet tiga därtill; ja, han måste
tåla, att Jörgen, Joakim och Kristoffer, Klas' bröder, och
Trina och Teresa, hans systrar, af alla människor ansågos
för artigare och klokare barn än Klas. Och så brukade
Greta, ehuru hon eljest var en hjärtegod hustru, stundom
säga: »Vi få väl se, Petter, hvad det blir för något af din
Klas; hade jag fått kalla honom Johannes, som jag ville,
skulle det nog blifvit en helt annan människa af honom!»
Men detta kom bägaren att rinna öfver. Petter tog sin
mössa och gick ut på gården och i stallet för att få förarga
sig riktigt och sedan lugna sig. Och när han hade lugnat
sig och åter kommit in, brummade han för sig själf: »Klas
blir i alla fall den bäste.» Klas gaf nämligen ett annat
stort kännetecken om sig, hvarpå fader Petter byggde; ända
sedan han varit fyra år gammal, ropade han nämligen »gå
på!» så snart han blef uppretad. Detta gjorde ingen annan
af Petter Törnpåks barn, ehuru de ofta nog hade hört ordet
ur sin fars mun. Och Petter fick upplefva den stora
glädjen, att Klas från sitt nionde år af gammal och ung i hela
byn aldrig kallades annorlunda än »Klas Gå på», och att
folket i Dümmelshofen sade »Gå på, säger Klas Törnpåk».

Klas hade blifvit tolf år gammal och var för sin ålder
ovanligt stor och stark, höll sig rak i ryggen och stod
säkert på sina ben. Han hade stort hufvud och bred panna
med långt, hängande linhår, och ett par trotsiga blåa ögon
skådade ut från hans ansikte. Många människor sade, att
han var en vacker pojke; Petter, hans far, sade, att det var
den vackraste pojken i hela byn, men Greta tyckte, att han
var för grof och tjock, och att hans bröder voro mycket
vackrare. Sålunda kom hans lifs trettonde höst, och i
november månad den hösten försvann Klas genom en af de
underbaraste tilldragelser, som jag nu vill berätta.

Petter hade stadt sig en ny dräng. Denne hette Hans
Valentin och var redan en äldre man om femtio år; men
trots sin ålder slöt han en nära vänskap med gossarne,
i synnerhet med Klas. Valentin kunde nämligen många
fabler, historier och sagor, och hvarje afton brukade han
berätta sådana för barnen, sedan han slutat sitt arbete.
Genom sina präktiga historier blef han snart så
namnkunnig, att grannbarnen ofta kommo till Petters hus för att höra
honom berätta. Detta brukade de i synnerhet göra om
lördags- och söndagsaftnar, när Valentin hade tid att språka
med dem. Pojkarne hade med sig äpplen och andra goda
saker åt Valentin, och så satte sig hela sällskapet i ett hörn
och mumsade på sina äpplen och lyssnade till Valentins
historier och berättade dem om igen. Men det
besynnerliga i saken var, att ingen af barnen kom bättre ihåg
sagorna och berättade dem med större liflighet än Klas, så
att Petter ofta med välbehag lyssnade till honom och
mysande ropade på sin hustru: »Hör du, Greta! Hör du så
bra den knäfla pojken Klas kan berätta?» Men hon tog
saken mycket kallt och sade endast: »Ja, en Klas är han
och en Klas blir han, en riktig sagoklas; men se, byfogde,
det blir han aldrig; han kan ju inte skrifva.» — Så
uttalade sig föräldrarna hvar på sitt sätt öfver Klas; men de
märkte ej, att en stor förändring ägt rum med honom och
att Valentin lyckats göra honom mycket lifligare och
lustigare till sinnes än förr. Ty dessa berättelser hade så gripit
ynglingen, att han ej såg och hörde, drömde om eller tänkte
på annat än trollpackor och häxmästare, drakar och jättar,
förtrollade prinsessor och slott fulla med spöken. Ja, det
gick så långt, att gossen ej kunde sofva mången hel natt,
utan ännu var vaken när tuppen med sitt femte rop
tillkännagaf, att himmelen ville att de sofvandes ögon skulle
öppna sig.

Så hade Valentin och Klas ändtligen hunnit fram i
tiden till den heliga julfesten, då de långa aftnarna och de
många helgdagarna gåfvo tillfälle till lekar och
sagoberättande under den tid, då hela världen med glädje och fester
firar Jesusbarnets födelse, och då vänner och grannar besöka
hvarandra och föra ett lustigt lif tillsammans. Till denna
glada tid hade Valentin sparat sina bästa sagor. Men utaf
alla de sagor, som han uppdukade för barnen, tyckte de
mest om berättelserna om pannkaksberget och prinsessan på
glasberget, i synnerhet som han brukade beledsaga den förra
historien  med afsjungandet af en visa, hvari han
uppräknade alla de härligheter, som funnos i det  märkvärdiga
berget, så att det riktigt vattnades de små barnen i munnen,
när de hörde därpå. Ja, de tyckte så mycket om dessa
sagor, att han måste berätta om dem fyra dagar å rad och
hvarje gång med nya tillägg, såsom att de båda bergen lågo
nära intill hvarandra i den djupa skogen i grannskapet. Och
som gossarne där ofta vallat boskapen, så kunde Valentin
tydligt beskrifva för dem alla ekar och bokar, som funnos
i trakten, och som stodo på spetsarna af de båda bergen.



»Vid dagsljus», tillade han, »kan man visserligen ej se på
dessa berg hvad de egentligen äro, ty då se de ut som alla
andra berg; men vid midnattstiden visa de sig sådana de
äro, det ena af det allra klaraste och genomskinligaste glas,
så att månen och stjärnorna kunna lysa tvärt igenom det;
och det andra är den präktigaste pannkaka, mycket, mycket
bättre än någon som blifvit gräddad i en panna. Det går
en saga», tillade han vänligt och med saktare stämma, »att
den som går in i pannkaksberget blir en stor konung, och

att den, som går in i glasberget, kan bära hem hela säckar
med dukater och gyllene bägare och silfverskålar; men
hvilken har mod nog därtill? Sådana människor födas ej
hvarje dag.»

Ordet: »Hvem har mod nog därtill?» gaf nu, som det
plägar ske bland pojkar, tillfälle till mycket skämt; de
retade hvarandra därmed, och vid slutet af hvarje historia
hörde man under flera veckors tid upprepas: »Men hvem
har mod nog därtill?» och några skalkar tillade äfven »Klas
gå på har mod därtill.» Och då ryckte det alltid i
ångerspetsarna på Klas, och han skulle nog begagnat sig af sina
näfvar, om inte hans far hade varit tillstädes, ty Petter
bestraffade strängt, om pojkarne slogos i hans närvaro. Under
tiden fortsatte gossarne att upprepa dessa ord och att
gäckas med Klas och säga: »Klas gå på har mod därtill»,
så att gossen till sist blef alldeles utledsen och tänkte för
sig själf: »Det är då också för uselt, att jag inte skall hafva
mod därtill.»

Och en dag, när de åter retades och gäckades med
honom, undföll honom i förtreten det yttrandet: »Ja, Klas
gå på har mod därtill, om ni endast ha mod att följa, och
nu kunnen I göra som I viljen; jag tar pannkaksberget, där
kungen sitter, där den stora boken står, och jag skall gå
in den förste, om ni följa med.» Och nu skämdes de alla
och ropade: »Ja, ja vi följa!» ty det var vid
middagsstunden och alla tyckte sig hafva öfverflöd på mod, och det
hade de äfven då. Och så pratade de härom hela dagen
och kvällen, så att Valentin och Petter och Greta och
drängarna och pigorna började gäckas med dem, ty de trodde
ej att det var deras allvar. Men gossarne blefvo härigenom
endast så mycket fastare i sitt beslut att utföra hvad de
föresatt sig, och den lille Klas uppehöll ifvern hos de andra
genom att på det härligaste förespegla dem huru godt de
skulle komma att må där och med hvilka skatter och
dyrbarheter de skulle komma hem.

Ändtligen  blef det afton och klockan slog tio i 
kyrktornet. Då ropade Klas: »Friskt mod, kamrater, nu är
tiden inne; vi hafva öfver en half mil till skogen.» Och
kamraterna, hans tre bröder och fem andra pojkar, följde
honom, alla söndagsklädda och med hvita käppar i händerna,
ty med hvita hasselkäppar skall man gå andar och
äfventyr till mötes. Och de gamle pratade och skrattade efter
dem, och Valentin skrattade högljudast af alla, och hvar
och en tänkte: de där komma inte att spränga något berg;
snart äro de nog här igen.

Och gossarne ilade hastigt öfver åkrarna, med Klas i
spetsen för sig; ty han kände en stor längtan att få bestå
äfventyret. Pojkarne hurrade, jublade och pladdrade som
en hop kajor, när man jagar upp dem från en åker, där de
slagit sig ner, och som höns hackla, när man öppnar dörren
till hönshuset. Och alla stodo fast vid sin föresats och
voro fulla af mod tills de började få sikte på de höga
träden i skogen, men då tystnade de alla på en gång. Och
när de kommo fram till den stora skogen och hörde de
höga träden susa och vattnet brusa i de fjärran vattenfallen,
då stannade alla; Klas var den ende, som sprang in i
skogen. Och då han såg, att de andra ej följde, började han
banna dem; men de brydde sig ej därom, utan den ene
sade så och den andre så; och slutet på visan blef, att ingen
ville följa med. Då kallade han dem fega krukor och
ropade gäckande till dem: »Klas gå på har mod!» och därpå
sprang han så fort han någonsin kunde rakt uppför berget
genom buskarna. Men de andra rusade hals öfver hufvud
hem tvärs öfver åkrar och ängar, och alla togo de så långa
steg, som om hvar och en af dem haft ett spöke i hälarna på sig.
Men Klas skyndade framåt på sin väg, längs många
krokiga gångstigar som han kände, backe upp och backe
ner, ända tills han såg bokträdet nicka högst uppe på
berget. Där måste äfven han stanna, och det var nära nog
att han tappat modet, då han ifrån långt håll hörde
klockorna slå tolf i fyra kyrktorn. Men som han var en modig
gosse, så upprepade han för sig själf ett yttrande, som han
ofta hört ur sin fars mun: »Att en modig man aldrig skall
vika ifrån det beslut, som han fattat i en god stund.» Och
då ropade Klas: »Gå på!» så att det gaf eko i skogen, och
därpå sprang han uppför berget. Då han kom fram dit,
där han nyss hade sett bokträdet, fann han det ej mer på
sin plats; men i stället såg han det allra skönaste
pannkaksberg doftande glänsa emot honom i månskenet. Och
Klas betänkte sig ej länge, han tillslöt modigt sina ögon,
tog ansats på tåspetsarna, gjorde ett djärft hopp och ropade:
»Gå på, säger Klas Törnpåk!»

Och hoppet misslyckades icke, han gled behagligt in
i berget och sjönk sakta och långsamt utför. Och det
tycktes honom, som om han sakta gungades och vaggades
utför, så att han slutligen insomnade och hade underbara
drömmar, i hvilka han såg den gamle Hans Valentin, som
vänligt log emot honom.

Och när han uppvaknade var det skymning omkring
honom; men han kände att han låg på en mjuk bädd och
på så fina och mjuka kuddar som Greta, hans mor, aldrig
hade bäddat under honom. Och detta behagade honom
mycket. Men han kände sig äfven hungrig, och det var
något som han däremot ej tyckte om. Nu började det blifva
dager, och han samlade sina tankar och tänkte på
gårdagen och de förra dagarna och sade till sig själf: »Här skall
jag ju vara i pannkaksberget; jag vill se mig omkring, om
Valentin har ljugit för mig». Och han gnuggade sig i
ögonen medan det blef ljusare omkring honom. Men det var
blott en halfdager som föll in ofvanifrån. Och hans ögon
fröjdade sig, och hans hjärta fröjdade sig ännu mer, ty
hvad såg han väl? Jo, att han befann sig midt i
pannkaksberget och att den gamle Valentin icke hade ljugit.
Ty han var nu i en kammare, där det fanns en säng och
ett bord och en stol, nästan alldeles som hemma i hans
fars hus, endast att allt här var nättare och prydligare.
Och väggarna voro späckade med stekta gäss och änder och
unghöns, snäppor, rapphöns och vaktlar och kramsfågel, så
att de liknade de vackraste tapeter i brokiga mönster.
Likaledes hängde där harar, hjortar och rådjur i mängd
samt de allra skönaste fat, tallrikar, knifvar och gafflar.
Detta var på ena sidan. Och den andra sidan var prydd
med kakor och bakelser och tårtor samt med de kostligaste
frukter, såsom persikor, aprikoser, apelsiner, vindrufvor,
äpplen, päron, plommon, nötter och hvad en lysten gom
för öfrigt kan önska sig. Och på kammarens bägge
kortväggar stodo blomstrande växter och träd fulla af frukt,
och vid foten af hvarje träd fanns det två källor. På ena
sidan var det en källa med vatten och en med mjölk och
på den andra sidan fanns en ölkälla och en vinkälla. Två
af källorna, nämligen vattenkällan och ölkällan, brydde Klas
sig ej mycket om, utan begagnade sig endast af vinkällan
och mjölkkällan. Hela detta rum var ett riktigt underverk,
men det största underverket var, att hvarje uppäten stek
eller hvarje päron eller vinklase, som blef afplockad, genast
ersattes af nya på samma ställe, och att mjölkkällan och
vinkällan aldrig sinade ut.

Och vår Klas åt och drack, ja, han åt och drack
öfvermänskligt, och det bekom honom ändå ej illa. Men det
upprepades beständigt, att han genast somnade in, så snart
han slutat äta och dricka, så att man nästan kan säga, att
han ej kunde göra annat än äta, dricka och sofva. Då nu
detta var hans dagliga lif, och hans skumma kammare ej
erinrade honom om någonting af det, som han upplefvat
och sett däruppe på jorden, så försvann det förgångna nästan
helt och hållet ur hans minne. Det enda han stundom
tänkte på var hans far, Petter, och den gamle, trogne
Valentin samt den hederlige skolmästaren; men äfven dessa
minnen voro som en dröm. Blott en sak kom han ihåg,
och det var att tvätta sig om händerna och läsa en bön
innan han åt. Men han kunde blott en bön, som ej var
särdeles lång. och den var:

»Gud som hafver barnen kär,
Se till mig som liten är.
Hvart jag viker eller vänder,
Står min lycka i Guds händer.»

Medan han sof, vare sig dag eller natt, med ett ord:
så snart han låg i sängen, gjorde han ej annat än drömde,
drömde beständigt. Då mognade Valentins alla historier;
han verkställde då de oerhördaste dåd, dödade drakar och
jättar, söndersprängde järn- och diamantdörrar, befriade
förtrollade prinsessor och blef slutligen konung.

På detta vis framlefde Klas, utan att han kunde
förklara huru det gick till, ett mycket lyckligt lif i
pannkaksberget. Men det var alltid någon där, som under hans
drömmar berättade honom historier eller gaf honom
uppränningar till sådana. Detta var ej Valentin, utan hans
aflidna farmor, som han i sina tidigaste barnaår ännu hade
sett i sin faders hem. Denna tycktes honom då antingen
stå vid hans hufvudgärd eller ligga på knä vid hans säng
och bedja för honom, och slutligen berättade hon honom
alltid sagor. Detta har han själf i senare år ofta med djup
rörelse omtalat, och han tror, att om det blifvit något godt
af honom, så har han därför att tacka de tysta bönerna af
denna fromma och af Gud hemtagna själ, som vände till
det goda den villfarelse, hvaraf han behärskades, då han
hoppade ner i berget.

Så förflöto för honom fem år som en dag. Medan han
åt och drack, sjönk han allt djupare ner och kammaren
sänkte sig med honom. Och nu hade han snart lyckligt
och väl ätit sig genom trollberget, ty den som sprang in
där måste äta sig igenom, det hade Valentin sagt, och på
annat sätt kunde man ej komma ut ur berget. Men
hvilken finns väl, som kan räkna ut huru mycket han hade ätit
och druckit under denna långa tid. Emellertid hade han
uppvuxit till en stark och jättestor yngling. Men därom
visste han intet, ty han hade ingen på hvilken han kunde
pröfva sin styrka, och det fanns ej heller någon spegel i
hans rum, som kunde förråda saken för honom.


När nu de fem åren voro till ända och Klas hade ätit
sig igenom ända till kanten och åter skulle falla ut på
jorden för att fylla sina öden, sjönk han i en djup sömn,
och hans drömmar voro underbarare än någonsin. Ty den
gamla, kloka frun, som alltid satt vid hans sida och
berättade honom sagor och äfventyr, och som så mycket liknade
hans salig farmor, tycktes honom nu vara mycket sorgsen,
och hon ställde sig som om hon ville taga afsked af honom,
ja, hon sade det till och med åt honom. Och det föreföll
honom, som om hon med många tårar bad för honom och
därpå lyfte upp honom ur sängen och tvättade honom
såsom man tvättar ett litet barn, så att han blef hvit som en
svan; och att hon satte på honom en ren skjorta och iklädde
honom nya, präktiga kläder och nya skor och strumpor,
hvarpå hon försvann. Äfven han kände en stor sorg och
saknad i sitt hjärta. Och detta hade i sanning ej varit
någon dröm, utan han hade verkligen blifvit rentvättad och
nyklädd ifrån topp till tå, och medan han sof som allra
bäst föll han ut ur berget. Men han hade ej i
verkligheten märkt allt detta, utan det hade alltsammans förefallit
honom som en dröm.

Eftersom Klas Törnpåk nu åter skall visa sig på
jorden, så måste jag berätta hvad som tilldragit sig i hans
fars hus under de fem år han tillbringade i pannkaksberget.
Sedan hans försvinnande hade intet ovanligt händt där.
Ännu lefde, Gudi lof, alla, både föräldrarna och barnen,
och Klas' midnattsfärd till pannkaksberget var verkligen det
enda ovanliga, som under denna långa tid tilldragit sig i
huset. Man hade länge sörjt honom, i synnerhet var hans
faders hjärta djupt bedröfvadt, ehuru han ej ville låta märka
det. Äfven den gamle, ärlige Valentin sörjde honom
mycket, och på köpet fick han ofta af fru Greta höra hårda
ord för sina historiers skull. Men sedan den där aftonen
hade all glädje vikit ifrån honom, och ingen saga hade mer
kommit öfver hans läppar; och den gamle mannen, som
fordom varit så glad och skämtsam, hade nu blifvit tyst
och grubblande. Han hade äfven velat lämna huset och
sin tjänst där, men den godmodige Petter hade ej tillåtit
det, utan sagt: »När Valentin tillsammans med oss fått
upplefva en så stor sorg, så skall han äfven med oss dela
vårt bröd till döddagar.» För öfrigt talade man aldrig mer
om Klas, ja, man hviskade ej en gång hans namn. De
flesta, däribland äfven hans stackars mor, trodde att de
onda andarna dragit sin väg med honom, och att gossen
aldrig mer skulle komma tillbaka. Endast Valentin och
Petter brukade understundom tala om gossen och hyste
förhoppning om att han möjligen någon gång kunde komma
åter. Och se, deras förhoppning bedrog dem ej. Ty Klas
kom verkligen tillbaka. Nu får jag lof att berätta huru
detta gick till.

När något ovanligt inträffar, så hopar sig alltid under
på under, och så tilldrog det sig, att Klas föll tillbaka i
denna värld just på samma ställe, hvarifrån han sjunkit ner
i berget. Detta kunde nu omöjligt ske på annat sätt än
att pannkaksberget vändt sig rundt omkring och hela
världen med det. Ett af dessa båda måste hafva inträffat, och
emedan det nu var så, kallar man det ett under; ty ett
under är allt, som hvarje människa väl kan veta, men ingen
människa begripa. Kort och godt: när Klas vaknade, låg
han ej i sin mjuka säng, utan i det mjuka gräset, och han
såg åter för sina ögon det välbekanta bokträdet och det
stora berget, på hvilket han så ofta vallat boskapen, och
han varseblef åter som gamla bekanta hela skogen och
slätten nedanför och byarna och deras kyrktorn. De fem år
han tillbringat i pannkaksberget föreföllo honom som en
dröm, och det var honom ej annorlunda än som blott en
enda natt hade förflutit mellan den afton, då hans bröder
och kamrater sprungo sin väg ifrån honom och denna
morgon, då han åter väcktes af lärkornas sång, där de svingade
sig högt uppe i luften.

Klas låg ej länge i gräset och gäspade, utan reste sig
genast och sprang skyndsamt genom skogen och tvärsöfver
åkrar och ängar hem till sin fars boning. Och då han
inträdde i stugan, fann han sina föräldrar och syskon och
den gamle Valentin stående rundt omkring bordet med
knäppta händer för att läsa till bords, innan de satte sig
ner vid frukosten. Och han ställde sig i deras krets. Men
han hade blifvit mycket vacker och stor och var nästan ett
halft hufvud högre än Petter, som just ej var någon
storväxt man, och dessutom hade han sina nya vackra kläder
på sig. Och därför sågo alla upp och bockade sig för
honom, ty de trodde alla, att han var en främling. Men han
föll om halsen på far och mor och systrar och bröder och
smekte och kysste dem och sade: »Jag är Klas och har
alldeles nyss kommit ut ur pannkaksberget», och därpå kysste
han äfven hjärtligen den gamle Valentin, sin käre vän.
Och nu igenkände de honom på många tecken och voro
högeligen förvånade, och alla fröjdade sig, att han blifvit
så stor och vacker.

Men när nu första förvåningen var förbi, så ville alla
veta, huru det gått honom under de fem år och tre
månader som han varit frånvarande; och alla byinvånarna sprungo
till för att beskåda Klas Törnpåk, och första ordet var
alltid: »Nå, käre Klas, berätta oss hur du har haft det; och
hur ser det ut i pannkaksberget?» Men han hade ej
mycket att berätta dem, och rykten började småningom sprida
sig om drömmar och spökhistorier, så att några sågo på
honom med af förskräckelse uppspärrade ögon, som om inte
allt stode rätt till med honom, utan onda andar drefve sitt
spel med honom. Andra hviskade äfven sinsemellan: »Klas
ljuger, han har inte varit i pannkaksberget, han har
sprungit bort ifrån sina föräldrar, och när han nu kommit
tillbaka, har den där listige byfogden hittat på hela historien.»
Men emellertid satte de flesta tro till äfventyret och funno
stort behag i berättelsen därom och trodde honom, ty de
sågo tydligt på hans starka och sköna kroppsbyggnad och
på hans rosenröda kinder och gnistrande ögon, att han ej
svultit, medan han varit borta. Men hans moder var den
första, som full af otålighet frågade honom om säckarna med
dukaterna, och om han ej tagit några sådana med sig.
När han nu svarade, att i den punkten af sin berättelse
måste visst Valentin hafva farit vilse, ty af guld och
silfver hade han ej sett det minsta grand i pannkaksberget,
så skakade hon på hufvudet och menade, att i så fall hade
han lika gärna kunnat blifva hemma de fem åren och
deltagit i arbetet och ätit vid deras bord; ty hvilken nytta
hade han väl nu af att han smort sig med fasaner och
skogssnäppor och druckit ett så kostligt vin? Det var inte
värdt att han inbillade sig, att han skulle kunna blifva en
jordisk konung utan penningar, fast den enfaldige Valentin
hade slagit i honom sådana historier. De första dagarna
var folket i byn alldeles utom sig öfver Klas, och de nästan
belägrade Petters hus; de första veckorna voro de högeligen
förvånade, och de första månaderna talade de mycket om
saken, men efter ett år var tilldragelsen glömd af de flesta.
Men de som allt fortfarande talade mycket om äfventyret
voro de unga flickorna, ty i deras gunst stod Klas mycket
högt, och öfver allt, där de vågade säga det, ropade de nästan
enstämmigt: »Klas Törnpåk är i alla fall den vackraste
pojken i hela byn!»

Klas var nu på sitt adertonde år och befann sig åter
i denna världen, som han nogsamt visste. Han var
ovanligt flitig vid arbetet; ty därtill hade han muskler och ben,
och i sällskap med sin far gick han på åkern att plöja och
så, bryta upp stenar och hugga ved, skära säd och slå gräs;
och allt hvad han företog sig gjorde han tyst och blygsamt,
men ensam uträttade han så mycket som tre andra. Och
hans far tyckte mycket om honom, och den gamle Valentin
hade sin glädje åt honom. Men hans mor kunde ej riktigt
med honom; hon tyckte att han var för from och
beskedlig och icke så kvicktänkt och rask i vändningarna som
hennes andra barn. Och det var verkligen så att Klas ej
kunde få fram många ord; ty under de fem år han tillbragt
i berget hade han ej fått lära sig något nytt, utan tvärt om
glömt allt, som han inpluggat i skolan, så att han ej kunde
annat än sin lilla bön. Det enda, som man med rätta
tadlade honom för, var att han ofta gick hemifrån om aftnarna
och stannade ute hela nätterna. Ty detta var något, som
han ej kunde låta bli, i synnerhet om söndagarna och på
festdagar. Så snart solen gick ner måste han ut i skog
och mark, och mången gång besökte han då äfven det berg,
där han upplefvat sitt äfventyr, och satte sig under det
grönskande bokträdet och drömde om igen de härliga
drömmarna, som han haft i pannkaksberget, och hvarje gång
återvände han hem dystrare och mer grubblande till sinnes
än han gått ut. Om nu också Greta inte grälade på honom
härför, så måste Petter umgälla det, när han berömde Klas.
Då brummade hon alltid liksom för sig själf: »Ja, det är
en skön pojke, din Klas; hvilken nytta har han väl haft af
sin bergsresa, som man skriker så mycket om? Inte har
han blifvit rikare och inte klokare heller. Och dessutom
hade han kunnat bli lika stark och grof utaf vårt fläsk och
bröd, och på köpet skaffat oss någon inkomst. Han har
kommit tillbaka alldeles samma fårskalle, som han var, när
han sprang bort. Din Klas är och förblir Klas.» Sådana
yttranden måste Petter ofta höra och smälta, så att han
grämde sig däröfver; men han vågade dock ej svara ett
ord på saken. Men i sitt hjärta fann han, att det i
verkligheten var helt annorlunda, och han och Valentin läto
ej taga sig ur den tron, att Kias skulle blifva en riktigt
duktig karl.

På detta sätt förgingo åter 3 1/2 år, och Klas hade
blifvit ännu starkare och — om möjligt — vackrare. Då
inträffade det, som skulle inträffa, på det han skulle få aflägga
sina bondkläder och komma till den stora ära, för hvilken
Gud hade låtit honom födas.

Han hade gått till skogen i sällskap med sin fader för
att hugga ved. De stodo och höggo på tvenne olika ställen,
några hundra steg ifrån hvarandra, så att de endast kunde
höra ljudet af hvarandras yxor, men intet vidare. På detta
sätt kunde de väl hafva arbetat några timmar, då Klas på
en gång fick höra ett ängsligt stönande från det ställe där
Petter högg. Han lämnade sitt arbete, sprang hastigt dit
och såg huru fyra män i gröna rockar hade bakbundit
händerna på hans far och nu drefvo honom framför sig med
prygelslag. Då förgrymmades han, sprang fram, slet sönder
banden, kastade männen till sida och frågade med hvilken
rätt de handlade sålunda. De svarade honom, att han kom
alldeles lagom, och att detsamma snart skulle vederfaras
honom själf; ty han och hans far voro vedtjufvar, de höggo
ej på egen mark, utan skogen tillhörde nådig herrn. Men
dessa fyra män voro jägare hos grefven, som landet tillhörde;
dock var den skog, på hvilken Petter och Klas höggo, ej
grefvens, utan hörde till Dümmelshofen. Och de stodo en
lång stund och grälade med hvarandra; men när jägarne
fördristade sig att åter vilja binda den gamle och äfven
Klas, då kom vreden öfver honom och han ropade med
väldig stämma »gå på!» och med yxan högg han omkring
sig och högg ner dem alla fyra, så att intet lifstycken var
kvar hos dem. Men sin gamle far tröstade han för den
skymf, som vederfarits honom, och följde honom hem, där
han öppet omtalade för hvar och en hvad som hade
tilldragit sig i skogen.

Men man ville ej sätta tro till honom och hans far,
utan det hette, att de med våld hade angripit och dödat
jägarne. Och grefven sände flere hundra man med spjut
och svärd till Dümmelshofen för att fånga Klas och föra
honom i fängelse. Och Klas flydde ej undan, ehuruväl han
kunnat göra det, och han gjorde ej heller det minsta
motstånd, utan lät helt lugnt bortföra sig. »Ty», sade han för
sig själf, »man måste vara öfverheten underdånig och
hörsam, och Gud skall nog bringa i ljuset hvad som är rätt
och hvad som är orätt.»

Och när han nu kom till staden, där grefven bodde,
togo de Klas, satte bojor på hans händer och fötter, som
på en missdådare, och kastade honom i ett mörkt fängelse,
där hvarken sol eller måne lyste in, och de höllo en sträng
räfst med honom och dömde honom till döden, emedan
han brutit landsfreden och begått mord. Och strax därpå
lät grefven, som var mycket förtörnad öfver sina jägares
död, uppresa en galge utanför stadsporten, 50 alnar hög;
och i den galgen skulle Klas Törnpåk hängas. Och på den
dagen, då afrättningen skulle ske, hade många tusende
människor lupit tillsammans från alla trakter, ty ryktet om
hans styrka och skönhet hade utbredt sig vida, och så
hade dessutom människorna åter börjat tala om äfventyret
i pannkaksberget och utsmyckat detsamma med många
nya under.

Och när solen gick upp den morgon, då Klas som en
stackars brottsling skulle dö, utfördes han genom
stadsporten och bar sina tunga bojor så lätt, som om de varit af
halm, och han gick fram fast till sinnes och med ett lugnt
ansikte, ty han hade bedit mycket andäktigt och tröstat
sig i Gudi, då han visste, att han ej var uppsåtligen
vållande till något brott. Och folket tyckte, att ynglingen var
skönare än någonsin, och allas ögon fylldes med tårar att
en så ung människa skulle dö, men i synnerhet klagade
hustrurna och jungfrurna däröfver, och många af dem tänkte:
Ack, att jag kunde befria honom från galgen och genast
taga honom till man; jag skulle ej blygas däröfver. Men
när Klas fördes fram till galgen, och prästerna stodo
omkring honom med kors i händerna och tröstade honom och
sjöngo andliga sånger, och bödlarne framtogo stege och
snara, då förvandlades den allmänna gråten till ett högljudt
snyftande omkring afrättsplatsen. Bland andra stod där
äfven en vacker fru, som hade trängt sig fram genom
hopen och fått plats midt emot Klas, så att hon kunde skåda
honom rakt i ansiktet. Hon ropade så högt, att alla
människor och äfven Klas kunde höra det: »O, om Klas nu
behandlade bödlarne och deras handtlangare som Simson
behandlade filistéerna, så att han sönderbröte sina band!»
Och Klas påminte sig åter ifrån skolan historien om 

Simson, och han tänkte: Du kan ju alltid försöka det, ifall så
Guds vilja är. Och han drog tillsammans alla sina lemmar
och spände sina senor och ropade full af vrede: »Gå på!»
Och järnbojorna sprungo, som om de varit af rör, och Klas
störtade fram mellan bödlarne och deras medhjälpare och
genom hela folkmassan, och kastade ner allt omkring sig
till höger och vänster. Men folket jublade och ropade:
»Gå på, Klas!» och Klas sprang som en hjort öfver slätten
in i skogen, och ehuru man förföljde honom både till häst
och till fots, kunde man dock ej fånga honom. Men
bödlarne, som voro förgrymmade öfver, att de gått miste
om ett så säkert byte, grepo den unga, vackra frun, som
hade uttalat den simsoniska önskningen, och sade, att de
i stället skulle hänga henne. Men folket ropade högt
däremot, och prästerna gåfvo dem skarpa förebråelser, emedan
den unga frun blott af mänsklig barmhärtighet hade
tilltalat den stackars syndaren; och grefven själf, som ditkom,
lockad af det buller, som uppstod vid Klas' flykt, befallde
att man skulle lössläppa den unga kvinnan, och så skedde
det äfven. Men ibland folket var det ett väldigt jublande
öfver att Klas kommit undan; ty att de åter skulle kunna
fånga honom, det trodde de ej. Det lyckades ej heller för
dem, som förföljt honom, att få fatt på Klas. Jag tror också
icke, att de skulle haft särdeles stor lust att gå honom in
på lifvet. Ty de hade hört huru han dödat de fyra
jägarne, och nyss hade de själfva sett hvad hans senor och
näfvar förmådde, och huru bödlar och bödelsdrängar och
alla människor, som stodo i vägen för honom, hade störtat
för håns knytnäfveslag. Äfven i Dümmelshofen fingo de
snart höra hvad som tilldragit sig vid galgen, och de
fröjdade sig däröfver, och Klas' föräldrar och syskon rätade
åter upp sina hufvuden ur den skam, hvari de råkat, och
Petter knäppte sina händer och sade: »Du Gud är en
rättvis Gud. Klas är ingen mördare, han har blott försvarat
sig och mig.»

När Klas hade kommit till skogen, där det ej mer
Klas sliter sina bojor.

fanns några tillgängliga vägar, sprang han ej längre utan
gick sakta och hörde lugnt på huru jägarna och de andra
förföljarna väsnades omkring honom. Men han hade brutit
sig en stor och knotig gren från en smidig ek och tänkte:
»Låt dem komma; 10, ja, 20 sådana där ynkryggar kunna
ej göra mig något, om Gud är med mig.» De larmade,
svuro och förde ett förskräckligt lif i skogen med sina
hundar och hästar; men ingen träffade på Klas, och så snart
det blef natt fortsatte han sin väg. Natthärberge tog han
hos en kolare. Efter en dags vandring kom han fram till
»svarta fältet», som emellan Weser och Elbe sträcker sig
ända ut till hafskusten, och han tänkte: »Här måste du
taga dig i akt, ty här kunna de förfölja dig i stora hopar.»
Därför slog han in på afsides liggande vägar, som gingo
genom skog och öfver moras, och vanligtvis tog han in hos
ensamt boende människor, hos herdar, kolare och mjölnare
i skogen. Och när den femte dagen inbröt, då fick han
för första gången i sitt lif se hafvet, och han förvånade sig
öfver dess storlek och prakt och föll på sitt ansikte och bad
och tackade Gud, att han hjälpt honom ända hit. Men
det visste han ej hvad hafvet skulle göra af honom.

Klas hade kommit till Elben, just i den trakt, där hon
faller ut i hafvet och är mycket bred; och längs flodens
strand gick han framåt till några skepp, som han såg ligga
långt bort på redden. Men det var nu ebbtid och stranden
var mycket låg. Klas hade aldrig hört talas om ebb och
flod. Sålunda hade han gått längs efter strömmen
under några timmar och märkte ej, att vattnet börjat stiga.
Men nu började floden komma, och den steg med en sådan
våldsamhet, att Klas inom några ögonblick var omgifven
af vatten på alla sidor, som redan steg honom öfver
midjan. Då sprang han så fort han kunde mot skeppen, som
numera ej voro aflägsna, och stödde sig på en lång stång,
som kommit flytande mot honom med vattnet. Men det
närmaste skeppet, mot hvilket han sprang, låg ute på
djupet, minst tjugo steg ifrån land. Klas tog sin stång, tog
ansats, ropade »gå på!», gjorde ett språng och hoppade
plötsligt ner midt på skeppsdäcket. Men sjömännen, som
befunno sig under däck, förskräcktes af dånet och sprungo
upp på fördäck, ty braket var liksom åskan hade slagit ner.
Och de förvånades högeligen när de sågo den store och
ståtlige mannen med sin stång, och frågade honom om han
kom som vän eller fiende, som hedning eller kristen. När
han svarat, att han kom både som vän och kristen, då 
skakade alla hand med honom, och en af dem kom fram med
en stor skål med skummande mjöd och bad honom dricka;
och han drack dem till hvarenda en i sin ordning. — Detta
skulle vara ett tecken till frid och brödraskap. Ombord
på skeppet funnos omkring femtio man, starka, högväxta
karlar, men med vilda och hårda anletsdrag. Klas hade
aldrig sett några sådana i sitt land, och han skulle
säkerligen tagit dem för att vara röfvare och hedningar, om han
ej sett korstecknet inskuret på masten och om ej äfven
deras flagga burit samma korstecken. Och kristna voro de
visserligen, men de voro äfven röfvare. Detta sade de
honom öppet, sedan han berättat dem en del af sin historia
och huru han hade kommit undan galgen.

I början sågo de barska ut, som om de ej hade trott
honom; men de vilda ansiktena blefvo allt vänligare, ju
längre han fortskred i sin berättelse. Och när han hade
slutat, framträdde den som var deras höfding, skakade hans
hand och sade: »Välkommen, Klas; sådana karlar som du
behöfva vi; hädanefter skall du vara vår broder i lif och
död, och med oss skall du dela ära och byte. Och
kaptenen berättade honom, att de voro frisländare från öarna
och kusten, och att de för det mesta lefde af sådana rof
som hafvet och hednaländerna hade att erbjuda, men att
de lämnade alla kristna oantastade. När Klas hörde detta,
gick han med nöje in på deras förslag och förklarade sig
villig att följa dem.

Ännu lågo de nästan en hel vecka för ankar där vid
flodens strand, emedan vinden blåste från väster; och Klas 
lärde sig snart huru man skulle handtera tackel och roder
och segel. Han blef nu äfven beväpnad på samma sätt
som sjöfararna eller vikingarna. Snart stod Klas där som
en fullständig viking. Han fick nämligen fullständig
kopparrustning, hjälm af stål och en rund sköld med buckla
på midten; i högra handen förde han en stridsyxa och i
den vänstra ett kort, bredt svärd. Kastspjut och långa
lansar till anfall funnos i öfverflöd på fartyget, och hvar
och en kunde efter behag begagna sig af dem när fienden
angrep. Och så fanns det där en mängd med starka
stålbågar och pilar, och med dessa blef Klas snart mycket
förtrolig, emedan han under de sista åren ofta dragit ut på
jakt med sin far. Han spände med en sådan lätthet den
starkaste båge, att hans kamrater förundrade sig; ty till
och med höfdingen, som dock var den starkaste bland dem,
kunde stundom ej utan hjälp spänna en sådan båge. Och
när han en gång i deras åsyn gjorde om det språng han
tagit ifrån stranden till fartyget, då hurrade och jublade de
utan ände.

På tionde dagen stillnade ändtligen den västliga
stormen af, en frisk sydost blåste upp, de hissade segel och
styrde skeppet bort mot hedningarnas länder. Och de
bestodo mången het kamp både till sjös och på stränderna,
och månget vikingaskepp blef af dem eröfradt, och
hedningarna dödades eller tillfångatogos, och vikingarna
förvärfvade sig guld, silfver och andra ägodelar. Och Klas
hade redan gjort sig ett namn på sjön, ty när striden
började, ropade han »gå på» med så väldig stämma, att
fienden genast tappade modet, medan kamraternas växte, och
att vikingarna nästan alltid med lätthet vunno seger. Och
ehuru kaptenen nästan afundades Klas hans styrka och
hans rykte, så hade han dock gifvit vika för sitt folks bön
att i fören af fartyget sätta en storväxt man med en stång
i handen, ur hvilkens mun de förgyllda orden »gå på»
utgingo. Och så blef »Gå på» det berömdaste fartyg i
Nord- och Östersjön och långt, långt västerut vid hedningarnas
öar. Och de bästa kämpar lämnade sina fartyg och gingo
öfver till kaptenen på »Gå på». Sex månader efter den
dag, då Klas ankommit, hade fartyget 200 krigare i stället
för 50, och det tillväxte i ära, rykte och rikedom långt mer
än beskrifvas kan.

Man kan ej säga att detta vilda och laglösa lif särdeles
mycket behagade Klas, men han lät dock ej något märka.
Vattnets friska element och de djärfva människor som rörde
sig i full verksamhet omkring honom behagade väl hans
ungdom, och friska, modiga gärningar vederkvickte både
hans själ och kropp. Dessutom ansåg han det ej för
någon synd att bekämpa hedningarna, i synnerhet emedan de
som arga och blodtörstiga röfvare öfverföllo de kristna
folkens öar och kuster och bortförde människorna som slafvar
och sedan sålde dem i det djupaste elände till främmande
land. Det tycktes honom vara en god kamp att strida mot
sådana människor. Också dröjde det ej så länge innan
Klas blef befälhafvare på skeppet »Gå på».

Andra året Klas var till sjös, seglade de från väster
högt upp emot norden, och efter mången het strid, som de
på sin färd hade att bestå med stormar och hedningar,
landade de på fyrtionde dagen af sin segling på en liten
hedningö, som var befolkad af några hundra människor,
hvilka bodde i usla hyddor, och, som det tycktes, lefde af
fisk och sjöfåglar. När de kommo i land gingo invånarna
dem vänligt och fredligt till mötes, medförde åt dem stekta
fiskar på fat och bjödo dem mjöd; men det fanns ingen
enda ibland dem som bar vapen. Då lät höfdingen det
oaktadt blåsa till angrepp och uppmanade sina kämpar med
ett ljudeligt hånskratt att de skulle nedhugga männen. Och
de rustade sig, medan de stackars invånarna med klagande
skri flydde undan till sina hyddor.

När nu männen ville lyda sin kapten, då sprang Klas
hastigt fram, svängde sin yxa och ropade: »stanna!» På
samma gång blottade han sitt hufvud för kaptenen och bad
honom, att han ej skulle belasta sig med en så svår skuld

och visa en sådan okristlig grymhet mot försvarslösa män
och kvinnor; ty äfven om de voro hedningar, som ej visste
något om den lefvande Guden och Frälsaren, voro dock de
mycket argare hedningar, som kunde fullgöra hvad kaptenen
nu hade befallt.



Men kaptenen lyssnade ej till honom, utan blef vred
och befallde de andra att de skulle gripa och binda Klas
som en upprorsstiftare; men Klas svängde sin stridsyxa,
såg sig vredgad omkring och frågade: »Hvem vågar det?»
— och där stodo de, och ingen vågade sig på honom. Då
befallde kaptenen detsamma för andra gången, och ett
mummel uppstod ibland folket och några stego fram såsom
om de ville lägga händer på Klas. Nu öfverväldigades
Klas af sin vrede, ropade »gå på!» och rusade med höjd
yxa fram emot kaptenen, som förgäfves sökte att försvara
sig, klöf med ett hugg hans hufvud och sade: »Du har
fått din förtjänta lön; hvar och en som är en kristen går
på min sida.» Och mer än hälften af männen gingo öfver
till honom, men de andra vredgades öfver att deras
anförare blifvit dödad och grepo till vapen för att hämnas
hans död. Men Klas ropade »gå på!» och de stodo som
fastnaglade af blixten vid jorden. Därpå uppmanade han
dem och de andra till fred och förklarade för dem huru
omänsklig kaptenens befallning hade varit, ty Gud var äfven
hedningarnas fader och skapare. Och när de järnklädda
männen hörde detta, runno tårarna utför deras väderbitna
kinder och de sade: »Vår höfding är fallen för Guds hand
genom dig», och alla ropade de enstämmigt: »Klas, du
skall vara vår höfding.» Och han lät det väl behaga sig
och blef nu anförare för två hundra man.

Och det visade sig snart huru väl de handlat. Klas
hade aldrig älskat eller själf deltagit i det vilda och råa
lif, som de hittills hade fört, ehuru han ej kunnat hindra
de andra att göra det. Men när han nu själf blef höfding,
införde han en sträng och kristlig manstukt och utstötte
utan förbarmande från sitt skepp alla dem, som ej ville
foga sig däri. Och det var hans första lag, att den utan
nåd och förskoning måste dingla i masttoppen, som med
vapen sårade en obeväpnad man eller våldförde en kvinna.
Men ännu alltid drog han ut i strid mot hedningarna,
rensade hafvet från deras röfvarfartyg och befriade många
kristna från deras fångenskap; också planterade han korset
såsom världens frälsning på många ställen, som voro
hedniska, och genom sin mildhet och sin rättvisa förde han
många hedningar till kristendomen. Och hans namn blef
så berömdt, att de tappraste män förenade sig med honom 
och drogo ut i strid med honom. Redan andra året han
var befälhafvare ägde han tjugo fartyg med femhundra mans
stridbar besättning. Ty hans redlighet och gudsfruktan var
stor och hans tapperhet fruktad och hans styrka
oöfvervinnelig. Mot huggen af hans yxa eller stötarna af hans lans
hade ännu ingen smed kunnat smida sköld och pansar.

På fjärde året af sin sjöfart och det andra af sitt
höfdingskap gjorde han en färd till Island, men blef drifven
från dess kuster genom en häftig nordanvind och kastades
mot ostkusten af en stor halfö, som heter Jutland. Denna
halfö var på denna tid halft hednisk och halft kristen; och
för några månader sedan hade det tilldragit sig att
hednakonungen hade slagit den kristne konungen och eröfrat allt
hans land. Slutligen hade han äfven intagit den kristne
konungens slott och fått i sitt våld dennes gemål och
dotter, som bodde därinne. Men den fångna konungadottern
var den skönaste prinsessa som fanns i många länder på
långt håll. Hednakonungen ville nu tvinga henne att blifva
hans gemål, så att konungariket skulle tillfalla honom,
liksom hade han med rätta medel kommit till tronen. Och i
sitt sinne tänkte han, att hon nog skulle gifva med sig.
Men hon vägrade ståndaktigt, och då han ej gaf vika, utan
i sitt högmod började hota henne, då kallade hon honom
en rasande man; och däröfver förgrymmades han så
högeligen, att han svor det hon för detta ord skulle dö en
pinsam och grym död. Och på öppna fältet, ej långt ifrån
där han höll prinsessan fången, lät han upptorna ett stort
bål, och på detta skulle hon nu förbrännas som en vanlig
missdåderska.

Nu tilldrog det sig att Klas tvingades att landa här
med sina flesta fartyg just samma morgon som den
olyckliga prinsessans afrättning skulle försiggå. Människomassan,
som vimlade omkring slottet, på stranden och på slätten,
vapenbullret och dånet af pukor och trumpeter gjorde
honom uppmärksam, och han lät sig berättas om orsaken till
larmet. Då omtalade man för honom allt och huru 
prinsessan om en half timme skulle utföras och jämmerligen
förbrännas på bålet, och huru hon omöjligen kunde räddas,
ty hednakonungen hade mer än tio tusen krigare, som
skulle uppställas omkring bålet.

Men när Klas hade hört allt detta, blef han alldeles
blodröd af vrede och sade till berättaren: »Det förbjude
Gud och mitt goda svärd att prinsessan skulle dö.» Och
han ropade: »Gå på!» så att det skallade efter hela
stranden och ekot återgaf hans ord. Och hans krigare förstodo
ropet, och om några ögonblick stodo de alla samlade
omkring honom, väl tre tusen till antalet. Och han ropade
till dem: »Upp, kamrater, friskt framåt med de kristnas
Gud! Vi skola befria prinsessan och de arma kristna från
de onda hedningarna. Om de äro tio tusen, så är det ju
eder vana att hvar och en af eder tar tio man på sin lott.
Således friskt mod. Gud ser till hjärtat och ej till
mängden.» Så sade han och ropade ännu en gång sitt »gå på!»
och som en blixt störtade han fram med sina män mot
bålet just i det ögonblick, då prinsessan fördes ut genom
stadsporten. Och han lät blåsa i stridstrumpeten,
hedningarna trumpetade äfven å sin sida, och konungen, som
red i spetsen för sina män, sade: »Mod, mod! Liksom
sjön alltid måste vika för fasta landet, så skolen I också
med lätthet kasta tillbaka dessa eländige sjöröfvare i deras
element.» Och de drabbade häftigt tillsammans; men Klas
och hans kamrater vordo hedningarna för öfvermäktiga; ty
dessa föllo för vikingarna som säd faller för lien, när den
är mogen. Och när de andra kristna från staden och
landet sågo detta, att Klas fick öfverhand öfver hedningarna,
då rusade äfven de till från alla sidor, och inom få timmar
hade hednakonungen stupat jämte allt sitt folk med
undantag af några, som genom sina hästars snabbhet lyckats fly
undan till slottet med prinsessan. Men några timmar efter
drabbningen uppgåfvo de slottet och prinsessan mot fritt
aftåg. Och emedan de voro så få, tillät Klas dem draga
därifrån med lifvet. När Klas drog in i slottet, då var där 
stor fröjd bland de kristna, att Gud sålunda ödmjukat
hedningarna under hans hand och räddat prinsessan från döden
i lågorna, och den gamla drottningen och prinsessan gingo
honom till mötes i slottstrapporna och prisade sig lyckliga,
att de blifvit befriade genom en sådan man, ty genom 



stridsropet »gå på», hade de genast begripit hvilken det var som
stred för dem. Och de togo honom vid handen och förde
honom upp för slottstrapporna, men han vägrade och böjde
sig djupt ner till jorden för de kungliga damerna, såsom
det anstår en tapper och ridderlig man, och ville gå bakom
dem. Men de  tilläto ej detta, och den gamla drottningen
sade: »Hvar finnes väl en prinsessa i hela världen, som ej
skulle känna sig på det högsta ärad att få införa en sådan
man vid sin sida.» Och så måste han uppfylla deras
begäran, och med sina hjältar måste han vederkvicka sig vid
en kunglig måltid och taga härberge i borgen och det
kungliga slottet.

Men drottningen hade redan tänkt vid sig själf, då hon
såg Klas, detsamma som hennes rådgifvare äfven hviskat
till henne: Hvar finnes väl en man sådan som denne att
här befordra kristendomen och tukta hednafolket? Har Gud
ej likasom genom ett underverk låtit honom kastas hit af
stormen och visat att just han skall vara folkets räddare
och konung? Och hon hade gjort sig många ljufva tankar
om honom och sin dotter. Men allt detta dolde hon ännu
i sitt hjärta och tänkte: »Gud skall nog styra allt till det
bästa.» Och Gud gjorde det äfven, på det att uppfyllas
skulle hvad Valentin hade sagt, nämligen att den som
modigt åt sig igenom pannkaksberget, den skulle en gång
blifva konung.

Men Klas hade knappast visat sig några minuter i
slottets salar förrän han kände huruledes det stod helt
annorlunda till med hans hjärta än förut. Han kände att
han sett en kvinna, från hvilken han ej kunde vända sina
ögon. Prinsessan var också helt visst det allra skönaste
fruntimmer, som på sin tid lefde i världen. Detta kände
han mycket väl, men han betänkte äfven, att han var son
af en byfogde och att hon var en konungadotter; och vid
denna tanke slog han sig för pannan och ropade: »Klas,
Klas, hvad tänker du på i din dårskap?» Ty trots alla
sina stora bragder tänkte Klas alltid på sina
ungdomsdagar, och han var alltid af hjärtat ödmjuk och liten inför
Gud, som han tillskref allt, och af sin egen ridderlighet
och skönhet, som intog allas hjärtan, visste han intet. Så
tillbringade han en sömnlös natt, bländad af prinsessans
skönhet, och emedan hans önskningar tycktes honom vara
omöjliga  att få uppfyllda, så beslöt han att tidigt följande
morgon gå ombord på sina fartyg med sina vapenbröder
och åter besegla det vilda elementet för att trösta sig,
liksom kärlekens lågor skulle kunnat släckas och afkylas af
vatten.

Och när det nu började dagas och ljuset likasom
fruktande smög sig in genom jalusierna i sängkammaren,
kallade han på sina män, och det blef ett löpande och ett
vimlande på slottsgården, så att drottningen och prinsessan
vaknade därvid och med förvåning och förskräckelse
förnummo, att Klas åter tänkte gå ombord på sina fartyg.
Och den gamla drottningen betänkte sig ej länge, hon gjorde
hvad hon måste göra, hon klädde sig i största skyndsamhet
och inträdde i rummet där Klas bodde och yttrade följande
till honom:

»Käre Klas, hvad är det för ett budskap som vi med
förskräckelse förnimma? Således vill du resa bort utan att
unna oss tid att åtminstone med ord få tacka dig? Du
vill således lämna oss? Du vill här lämna dina kristna
trosförvanter och öfverlämna dem åt svärdets
barmhärtighet. Du vill lämna det furstebarn, som du nyss räddat
från elden och hedningarnas järn? Visserligen ligger
hednakonungen slagen och korparna äta hans fallna krigare; men
många hedningar bo ännu omkring oss, och den fallne har
många tappra söner och släktingar, som skola komma att
hämnas hans död då du är borta. Men äfven vår konung
är död, våra bästa män ligga slagna, och vi hafva ingen
son, ingen broder, ingen brudgum, som i farans stund kan
föra svärdet och spiran. Har Guds vind drifvit dig hit
endast för att så mycket säkrare störta oss i fördärfvet?
Har den ej hviskat till dig, att du skulle vara en värdig
krigsfurste och konung för dessa kristna mot hedningarna,
en älskad son åt mig och en värdig gemål åt prinsessan,
min dotter? Jo, det har han velat, och äfven jag vill det,
och därför står jag här.»

Drottningen uttalade dessa ord så kraftigt, att hon
genom dem på en gång tillintetgjorde alla de invändningar,

som Klas ärnat göra. Han kunde ej gå, kunde ej tala,
han kunde blott buga sig, rodna och tiga. Och detta
gjorde han på ett sätt, som mycket behagade drottningen,
ty hon förstod att han nu ej skulle segla bort med sina
fartyg, och alltså fortfor hon i sitt tal:

»Du har svarat som en riddare och en man skall svara
då en kvinna talar till honom. Och nu vill jag ej heller
hädanefter höra dig tala om att du är född i en bondkoja
och vi i konungaborgen. Se Gud har gjort stora under
med dig och bevisat att han efter sitt behag kan upphöja
de ringa, liksom han äfven kan lägga till tronen borna
konungar i stoftet. Och har han gifvit dig en sådan
ödmjukhet och dygd och ett sådant öfvermått af mod och lycka,
att du kallas för en man bland de bäste män. Din
ridderlighet har gjort dig till konungars like och ditt »gå på» är
bättre än en här. Och nu, följ mig!»

Och hon fattade honom vid handen och han var tyst
och lydig som ett barn och lät sig af henne ledas hvart
hon ville.

Och drottningen förde in honom i sin dotters,
prinsessans rum, lade bådas händer tillsammans och välsignade
dem. Och de läto det sig väl behaga, men ingendera kunde
säga ett ord. Ty det var ej annorlunda med prinsessan än
med Klas; så snart hon hade sett honom, hade det varit
som om hon af fullt hjärta velat ropa: »Denne är den rätte
mannen; han och ingen annan!»

Och Klas stannade nu, och skeppen lågo för ankar i
bukten, och intet öga skådade efter hvilken vind det var
som blåste. Alla hade riktat sina tankar på landet, ingen
tänkte på segel, tåg och roder, utan krigarna snyggade upp
sina sporrar och vapenrockar till bröllopet. Detta firades
efter några veckor med stor härlighet, och den sköna
prinsessan tog Törnpåk till man, och nu var han konung af Jutland.

Och mången skön dag bodde han i slottet med
prinsessan. Men slottet låg i sydjutland, där nu staden
Schleswig ligger. Men i sin glädje blef han ej glömsk, utan
rustade sig ifrigt till krig mot hedningarna, och äfven desse
rustade sig. Och nu började en lång och svår kamp om
herraväldet, tills hedningarna ändtligen förlorade, och Klas
blef konung öfver den stora halfön och öarna omkring.

Och det var mot slutet af andra året, sedan han slagit
hednakonungen och förmält sig med prinsessan, som han
lagt under sig allt hedningarnas land ända till Elben och
öfver allt som sitt herraväldes baner uppsatt frälsningens
kors i stället för de mångfärgade afgudarne af sten och trä
— då stod Klas en gång på andra sidan om Elben och det
föreföll honom som såge han långt bort på andra sidan det
ställe, därifrån han med stången hade sprungit upp på
fartyget, och han igenkände det på de tre träden, som
stående på en höjd reste sig högt öfver flodbädden. Och i
tankarna genomlopp han ännu en gång sitt underbara lif,
och i ödmjukhet föll han ner på jorden och bad och tackade
Gud, att han räddat honom ur så många faror, och att han
på ett så underbart sätt hade gjort honom till konung och
herre öfver länder och folk. Och han kallade det ställe där
han stod för Glückstadt och uppbyggde där ett slott, och
slottet och staden stå ännu kvar där från denna tid tills
i dag.

Klas var nu tjugosex år gammal och det var på sjette
året sedan den morgon, då han kommit undan galgen, i
hvilken han så oskyldigt skulle hänga.

Och när han betvingat hedningarna och gjort landet
säkert genom slott och borgar, då tänkte han i längtan och
kärlek på sina gamla föräldrar och sina syskon och vänner
och dröjde ej längre, utan anträdde resan till dem. Men
han tog med sig sin gemål, drottningen, och tusen ryttare,
på det han skulle hafva ett kungligt följe. Då drog han
öfver Elben mot söder. Och när de hade rest fyra dagar
och femte dagen inbröt och de ej mer voro fjärran från
hans hemvist, då befallde han ryttarna att stanna, och han
red förut med sin drottning och hade blott en page med
sig. Och det var just på femte dagens middag, när klockan
slog tolf, som de redo in i Dümmelshofen och rakt på hans
faders hus. Men de sprängde framåt allt hvad hästarna
orkade löpa, på det människorna, som sågo dem, ej måtte
igenkänna dem och förråda dem för deras föräldrar. Och
när de anlände framför Petter Törnpåks hus, sprang
konung Klas hastigt från hästen och ropade muntert »gå
på», så att det skallade genom hela byn. Och Petter, som
med hustru och barn just satt vid bordet, sprang ut vid
dessa ord och varseblef mannen och den sköna damen med
gyllene kronor på hufvudet. Han förstod genast, att det var
hans son och ropade: »Nå, Gud vare lofvad, att du åter är
här och att du blifvit konung. Vi hafva hört talas därom,
men de hafva ej velat tro oss, och din egen mor har ej
velat tro det; blott Valentin och jag trodde det genast, ty
vi visste väl att det skulle blifva något stort af dig.» Och
i sin glädje ropade han öfverljudt: »Valentin, Valentin,
kom ut, får du se hvad det blifvit af vår Klas!» Och
Valentin kom och modern och alla syskonen kommo, och
det blef ett omfamnande och ett kyssande, som aldrig ville
taga slut. Och när konungen och drottningen hade gått in
och satt sig vid föräldrarnas bord och ätit och druckit med
dem i ödmjukhet inför Gud och i kärlek till dem, då
öfvermannade glädjen den gamle Petter och han visste ej hvad
han skulle säga, men af glädje talade han nästan för
mycket. Och då hviskade han sin Greta i örat, ehuruväl det
just icke passade i detta ögonblick: »Nå, min Greta, har
Klas blifvit Klas? Skulle det väl kunnat blifva mer af din
Johannes?» Och Klas stannade mången dag och mången
vecka hos sina föräldrar och lefde gladt med dem och gaf
dem och sina syskon och grannarna rikliga skänker, men
den gamle Valentin tog han med sig och sade till honom:
»Käre Valentin, du skall äfven berätta lustiga och präktiga
historier för mina söner, huru hvarje duktig människa med
Guds hjälp kan blifva något, så att det kan blifva tappre
män och hjältar äfven af dem.» Och Valentin följde
honom gärna, ty han var ganska stolt öfver konung Klas och
tänkte för sig själf, att det egentligen var han som hade
gjort honom till konung. Konungen tog äfven med sig sin
yngsta broder och sin yngsta syster, och brodern blef en
grefve och systern en grefvinna, och ännu lefver det mycket
förnämt folk i världen, som härstammar från dem. Men
det villkor betingade han sig före afresan, att när hans far
dog, skulle egendomen tillfalla honom, och han betalade
genast åt sina syskon tio gånger dess värde. Och far och
bröder lofvade honom det och höllo äfven sitt ord. Ty
han sade: »Jag skall skicka hit en af mina söner, som åter
skall blifva en bonde, och hans barn och barnabarn skola
blifva bönder, ty bönderna äro äldre och hålla längre ut
än konungarna.»

Och konung Klas drog åter hem till sitt rike och lefde
och regerade ännu många lyckliga år med sin drottning.
Många söner och döttrar blefvo honom födda, och många
konungar och drottningar af hans släkt hafva härskat efter
honom. Men nu har dock Klas Törnpåks ärorika släkt för
länge sedan dött ut, och en annan konungafamilj regerar i
de länder, som fordom ärade honom som konung. Men
hans son Konrads släkt varar ännu i dag. Denne Konrad
var hans yngste son. Kort efter hans födelse skickade
fadern honom på landet till en bonde och lät honom lefva
och arbeta som en bonde och sände honom därpå till sina
fäders land, Westfalen, till Dümmelshofen, där han gaf
honom sin fars gods. Och Konrad blef stor och stark som
Konung Klas, men icke så mäktig och härlig inför världen,
utan dog som byfogde, alldeles som hans farfar Petter före
honom. Och från denne Konrad, konungasonen, härstamma
än i dag alla Törnpåkar, hvilka lefva som bönder i 
Dümmelshofen och trakten däromkring.

—

INNEHÅLL:

Sid.

Om narras, »skarfva» och berätta sagor ..............................3

Historien om de sju korparna och den trogna systern .........11

Kannitverstan ...................................................................26

De tre systrarna med glashjärtan ........................................30

Den gamle trollkarlen ........................................................34

Kung Trastnäbb ...............................................................38

Michel, den fader- och moderlöse gossen från Radhost .....43

Den lustige Schwanda .......................................................49

Om Jöns, som ville lära sig rysa .........................................55

Historien om den sköna Melusina ......................................70

Syster Ödmjuk .................................................................87

Svärdet Zuniga ...............................................................100

Den onde anden i flaskan ................................................112

Maruschka och de tolf månaderna ...................................132

Friskytten ........................................................................141

Klas Törnpåk ...................................................................169


Pris: 2 kr  75 öre.
