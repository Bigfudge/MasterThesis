

UR DET MODERNA SAMHÄLLSLIFVET. 22.———————————————————————
ANARKISMEN. 
EFTER SVENSKA OCH UTLÄNDSKA KÄLLOR
AF
FREDRIK LINDHOLM.

Stockholm. Albert Bonniers förlag.——Pris 75 öre.


Anarkistiska tidningar.


ANARKISMEN
EFTER SVENSKA OCH UTLÄNDSKA KÄLLOR
AF
FREDRIK LINDHOLM.

STOCKHOLM.Albert Bonniers förlag.



STOCKHOLM.ALB. BONNIERS BOKTRYCKERI 1900.



Anarkismens teori och propaganda.

Ingen föregående rörelse har visat så hemska
och för det bestående samhället farliga yttringar
som anarkismen, ingen rörelse påkallar också i
så hög grad den allmänna uppmärksamheten som
denna. Det oaktadt har anarkismen mindre än
andra sociala och politiska läror varit föremål
för ingående studier. Endast ett fåtal, bland
dem Cesare Lombroso, har funnit anarkismen
förtjänt af en vetenskaplig belysning. Man har
i öfrigt nöjt sig med att rysa öfver de tid efter
annan upprepade ogärningarna, att uttala
förkastelsedomar öfver denna till förtviflan och
vanvett gränsande samhällslära och att anteckna
attentaten. Och på denna allt annat än fasta
grundval är det, som teoretikerna tänka ut
botemedlen, innan de sonderat hela vidden af det
onda och trängt ned till orsakerna till
detsamma.

Ty det låter icke längre bortresonera sig,
att anarkismen är en rörelse af internationel
omfattning med djupt liggande orsaker och af en
lifskraft, som hittills trotsat alla försök att aflifva
den. Man kan icke längre tala om en hand full
äfventyrare, som i ett nu kan utrotas genom
någon energisk åtgärd från samhällets sida. Man
måste tillstå faktum: anarkismen har blifvit en
makt, en hemsk, hotande makt, som redan gifvit
staterna anledningar till de allvarligaste
bekymmer och kommit hela den civiliserade världen
att darra af fruktan.

Det ofta hörda rådet: »Gör af med packet!»
är välmenande och man stämmer gärna in i ropet.
Skada blott att det är lättare sagdt än gjordt!
Ändock måste ju samhället i den närmaste
framtiden på ett eller annat sätt »göra sig af med»
anarkisterna. Men innan man skrider till aktion,
bör man åtminstone ha någon kunskap om
fienden, hvad som förmått honom att omfatta och
predika »våldets evangelium», hans taktik i
striden mot samhället, hans generaler och framför
allt hans verkliga styrka.

Helt säkert skulle en noggrann kännedom
om anarkismen, dess orsaker, styrka, propaganda
o. s. v. vara af största vikt vid det förestående
kriget, som framkallats af de senaste
attentaten. Ty här måste åtgärderna gälla icke så
mycket aflifvandet af de framträdande
anarkisternas personer som fast mera utrotandet af
själfva läran. Och detta kan naturligtvis icke
tillgå på annat sätt än att orsakerna till
anarkismen i möjligaste mån aflägsnas.

Men denna behöfliga kännedom om

anarkismen saknas ännu, och den goda viljan kan
aldrig helt ersätta den bristande kunskapen. Det
kan sålunda tänkas, att åtgärder mot anarkismen,
om de icke byggas på en rätt kunskap om denna,
totalt förfela sitt mål och befordra hvad de skolat
bekämpa.

Författaren har sökt att i föreliggande lilla
skrift lämna en öfversikt af hvad som hittills
blifvit bekant om den rörelse, som i detta nu är
samtalsämnet öfver hela den civiliserade världen.
Såsom redan antydts, är anarkismen ännu
endast föga analyserad. Dess psykologi ligger utom
ramen för denna skrift, hvari uppgifterna
dessutom måste sammanträngas till största möjliga
korthet. Den gör sålunda i ingen mån anspråk
på att lämna en uttömmande skildring af
anarkismen.

***

Anarkismen har utgått ur socialismen, huru
väsentligt den än skiljer sig från denna och huru
fientlig dess ställning än är till sistnämnda
rörelse. Anarkistens hat till socialiststaten är lika
intensivt som hans hat till monarkismen. När
socialismens motståndare jämställa denna lära med
anarkismen, göra de sig skyldiga till en påtaglig
okunnighet om bådadera dessa läror, ty med
samma skäl skall man äfven kunna sammanställa
den konstitutionella monarkien och anarkismen.
Däremot låter det icke förneka sig, att anarkien
framgått ur socialismen. Bakunin och Karl Marx
tillhörde i åratal samma parti, »Internationale»,
först efter utbrytningen vid Haagkongressen 1872
framträdde Bakunin och hans meningsfränder
som själfständigt och fristående parti,
bekämpande socialismen liksom hvarje annan
organiserad statsform. Ej heller låter det förneka sig,
att socialismen och anarkismen kämpat vid
hvarandras sida mot det öfriga samhället. Det har
skett i Spanien, Italien och i Frankrike, där bland
annat under kommunen i Paris anarkisterna och
socialisterna hvar för sig täflade om äran att
hafva varit de tappraste. Som läror äro de
emellertid högst väsentligt olika och oförsonligt
fientliga till sina grunddrag. Socialismen åtrår icke
allenast en samhällelig ordning utan äfven en
högsta auktoritet, hvaremot anarkismen förkastar
all annan ordning och all annan auktoritet än
individens fullkomliga frihet i hans egen
personlighet.

Man kan svårligen tala om ett program för
en rörelse, som är absolut fientlig mot allt hvad
organisation, lagar, stadgar, regler heter. Man
har också skäl att betvifla äktheten af det för
ett par år sedan i den europeiska pressen
offentliggjorda, i bestämda paragrafer indelade anarkistiska
programmet.

Däremot innehålla de anarkistiska tidningarna
teorier och filosofiska doktriner, hvilka blifva
rättesnören för anarkisterna,

»Anarki» är ett ord af grekiskt ursprung

och betyder ordagrant: laglöshet. Sedan
gammalt har man med detta ord betecknat ett
tillstånd, hvari all myndighet varit upphäfd, eller
också där myndigheternas maktbefogenhet blifvit
förlamad. En tysk lärd, Kaspar Schmidt, känd
under pseudonymen Max Stirner, var den, som
med stöd af vissa uttalanden af Hegel, först
proklamerade anarkismens teorier, och Proudhon var
den förste, som med framgång gjorde propaganda
för anarkismen.

Stirner sökte i sin bok »Den ende och hans
egendom» bevisaKarl Blind, ofversättn. af O. H. Dumrath i “Ute och
Hemma“, 1894., att humaniteten icke
existerar, att människan icke bör underkasta sig
något utom henne, vare sig gudomligt eller
mänskligt, och att slutligen inga andra rättigheter finnas
än individens rättigheter. Människan har endast
gengångare i sitt hufvud, fixa idéer, hjärnspöken,
som representeras af fysiska företeelser, sasom
stat, kyrka, samhälle, och äro vampyrer, som
suga hennes blod. Hon är endast fri, da hon
förnekar dem, förjagar dem ur sitt sinne och
vägrar lyda dem: men denna frihet är verklig,
endast om hon brukar den för sig själf, om hon
gör sitt jag till början, midten och slutet af allt.

Stirner förnekar icke de altruistiska känslorna,
men han frånkänner dem deras karakter af tvång
eller förpliktelse. »Jag känner ingen lag, jag
älskar hvarje människa, men med medveten
egoism, det vill säga därför att detta behagar mig

och gör mig lycklig samt därför att jag för
öfrigt alldeles icke tänker på att offra mig för
henne, kanske också därför att jag kan erhålla
mera af mina medmänniskor genom godhet än
genom hårdhet. Jag älskar min älskade, och
om jag lyder hennes blickars milda bud, sker
detta också af egoism. Jag har medlidande med
hvarje varelse, som känner, och dess plåga är
min plåga, dess nöje bereder mig nöje; jag kan
döda denna varelse, men icke göra den till
martyr, och detta utan att förlora mitt samvetes
lugn, förnimmelsen af min egen fullkomlighet, ty
lasten finnes icke till. — Vi äro icke, såsom
religionen lär, syndare, utan fullkomliga, ty vi
äro i hvarje ögonblick allt hvad vi kunna vara.
Jag har ingen bestämmelse, ingen kallelse, lika
litet som blomman. Jag fäster mig vid intet,
jag fordrar endast rätt att lefva för mig själf, att
njuta af världen, att lefva lycklig. Allt hvad
jag kan bemäktiga mig och behålla, tillhör mig
och blir min egendom: öfvertalning, bön eller
våld, lögn, bedrägeri, skrymteri, hvarje medel
är berättigadt; styrkan allena skapar min rätt.
Hvad angår mig folkets väl? Det är mitt eget
väl, som ligger mig om hjärtat. Friheten finnes
endast för egoismen. — Det finnes inga
samhällsplikter, det finnes blott intressen. Egendom är
stöld. Men hvarför beklaga oss öfver, att andra
bestjäla oss? Vi själfva äro ju de skyldiga, då
vi låta dem hållas utan att bestjäla dem. Låtom
oss för den skull förena oss för att på nytt

stjäla hvad som finnes i händerna på fåtalet,
och låtom oss till den ändan grunda egoistiska
föreningar. Ingenting fäster den ena individen
vid den andra så starkt som hans intresse. Men
finner han icke längre sin fördel därvid, frigör
han sig också utan betänkligheter. Ett parti är
ett parti. Då man säger, att man tillhör ett
parti, betyder detta, att man har andel, att man
tager sin del...  Må folket dö, blott individen är
fri! Må Tyskland, må alla europeiska nationer
dö, så att människan, befriad från religionens
sista villor, slutligen må återfå sitt fulla
oberoende.»

Det är på Stirners teorier om jagets
suveränitet, som hans efterföljare från Proudhon till
våra dagars anarkister byggt och fortfarande
bygga.

Stirners arbete utkom 1845 och rönte då
föga uppmärksamhet. Först nära tre tiotal år
efter sin författares död letades »Den ende och
hans egendom» fram ur glömskan för att blifva
urkunden för den nuvarande anarkistiska rörelsen.

***

Lika brutal, som i teorierna, är anarkismen
i propagandan. Den har varit och är
utomordentligt våldsam, den bedrifves energiskt och
efter en bestämd plan. De anarkistiska
tidningarnas språk är i högsta grad hetsande. Så
predikade t. ex. Most i »Freiheit» nödvändigheten
att undanrödja en tjugondedel af Tysklands
befolkning. Den österrikiske anarkisten Penkert
— invecklad i anarkistmorden i Wien 1883 —
förklarade sig icke nöjd förr än han fått höra
tjutet och tandagnisslan från tio tusen borgerliga
familjer för en enda tår, som utgjutits i en
arbetarefamilj. Hvad medlen angår, så borde list,
skrymteri, bedrägeri och stöld förbinda sig med
dolk och gift. »Freiheit» anvisade tjänstefolket
hur detta skulle förgifta sitt husbondefolks
skodon, och kokerskorna huru dessa skulle blanda
gift i anrättningarna. »Indicateur anarchiste»
meddelade en gång ett hundratal recept på
tillverkningen af explosiva pjeser. »Liksom uppfinningen
af krutet och eldvapnen på sin tid frigjorde
borgarna genom att bryta feodalismen, sammaledes
skall dynamiten bli den Herkules, som skall
spränga det fjärde ståndets slafbojor. Lefve
dynamiten! Lefve vetenskapen!»

Jämte tidningarna hafva anarkistkongresserna
varit synnerligen verksamma medel för lärans
utbredande. Den första stora anarkistkongressen
hölls i juli 1881 i London, och sedan dess hafva
årligen hållits anarkistkongresser än å olika platser
i Europa (1881—1885 årligen i Schweiz, 1882 i
Sevilla, 1883 i Barcelona, 1883 i Italien, 1883 i
Wien o. s. v.) än i Amerika samt äfven i
Australien.

På dessa kongresser har man rustat sig och
förberedt striden, icke allenast mot de nuvarande
samhällena utan äfven mot socialismen: »Det är

icke nog att utrota suveräner, ministrar, präster,
politiker, storkapitalister och andra utsugare, utan
man måste också förstöra socialismen, som är
ännu farligare än alla de autoritativa
organisationer, af hvilka vi hittills haft så mycket att
lida. Den nuvarande socialismen har öfvergifvit
sina revolutionära principer och befinner sig mycket
väl däraf; dess ledare söka stifta en socialistisk
aristokrati eller byråkrati. Mellan den bestående
regimen och en Bebel-Liebknechts regering skulle
icke finnas någon skillnad.»

Men hvad är väl tidningarnas och
kongressernas propaganda i jämförelse med den
handlingens propaganda, som kännetecknat denna
vidunderliga rörelse? Hvarje attentat, mord eller
bombexplosion, som synes andra fullkomligt
meningslöst och i regeln skördar offer, hvilka varit
föremål för allmännare sympatier, har till
hufvuduppgift att göra propaganda för de anarkistiska
lärorna. Anarkisten hatar icke den eller den
regerande personen, han känner honom knappast
mer än till namnet och skulle icke rikta revolvern
eller dolken mot honom, om han icke visste, att
gärningen på grund af offrets höga ställning
måste väcka ett oerhördt uppseende och fästa
allas uppmärksamhet vid anarkisterna. Och han
missräknar sig icke. Efter hvarje dylik
våldshandling blifva anarkisternas led tätare.

Och ingen attentator försummar tillfället att
inför domstolen högt proklamera anarkismen, en
propaganda, som måste blifva så mycket mera

verksam, som han vid sina orationer inför rätten
har hela världen till åhörare.

***

De nordiska länderna hafva hittills undgått
allvarsammare känningar af anarkismen. Måhända
kommer sig detta däraf, att klimatet är för kallt
för att en så hetsande lära skulle finna jordmån
här; men snarare är väl orsaken den, att i de
skandinaviska länderna nöden icke på långt när
kan mäta sig med den uti Italien, Spanien,
England, Frankrike o. s. v.

De nordiska länderna äro också de enda,
som undgått invandring af anarkister, eljes äro
de spridda i alla länder. Tyvärr är det omöjligt
att bilda sig en föreställning om deras ungefärliga
numerär. De siffror, man känner, äro dels af
äldre datum, dels mindre tillförlitliga. I Italien
och Spanien förekomma anarkisterna talrikast.
Det påstås, att vid kongressen i Sevilla 632
lokalföreningar varit representerade och att
anarkisternas antal i Spanien då, det vill säga på
80-talet, uppgått till 58,000. Uppgiften tarfvar
emellertid bekräftelse. Sannolikt är i denna summa
medräknade äfven dem, som i resningarna gjorde
gemensam sak med anarkisterna utan att för den
skull tillhöra anarkismen.

Anarkisttidningen »Terre et Liberté»
utgick i en upplaga af 15,000 exemplar, »La
Révolte» i 8,000, hvilket ju tyder på, att i
Frankrike anarkisterna måste räknas i tiotusental.

Så mycket är emellertid visst, att anarkisterna
i Frankrike, Spanien, Italien, Belgien, Schweiz,
England och Förenta Staterna tillsammans utgöra
en fruktansvärd armé.

*



Bidrag till anarkisternas historia.

Att en rörelse, som i alla länder är föremål
för polisens särskilda uppmärksamhet, måste
arbeta och förbereda sina dåd i mörkret, säger
sig själft. Denna omständighet har i den stora
mängdens ögon omgifvit anarkisterna med ett
mystiskt och romantiskt skimmer, som, äfven
det, bidragit att till deras led föra äfventyrslystna
ungdomar med öfverspända och romanfyllda
hjärnor. Ganska egendomliga bundsförvanter hafva
anarkisterna haft i de engelska
detektivromanerna, hvari de i regeln framställts som hjältar,
utrustade med en boren riddares alla goda
egenskaper.

I huru hög grad den engelska
romanlitteraturen påverkat uppfattningen om anarkisterna
skola vi genast visa med ett par utdrag,
hämtade ur den kontinentala dagspressen.

Ännu så sent som år 1898 kunde sålunda
stora, ansedda, politiska tidningar bjuda sina
läsare på följande blandning af dikt och sanning
om anarkisterna:

»Anarkisternas högkvarter. I London finnes ett
kvarter, hvarest, i skarp kontrast mot omgifningen
med dess ständiga sorl och buller, härskar den
djupaste stillhet och ro.

Kvarteret heter Soho, men engelsmännen kalla
det för »det europeiska kvarteret». Man menar det
internationella.

Och för detta namn gör det skäl, det är i hög
grad internationelt. Af infödda londonbor bo där knappt
några, däremot i stor mängd människor från alla den
öfriga världens länder och städer.

I absolut majoritet befinna sig italienarna.

Man säger i England, att alla italienare äro
banditer, alla italienare anarkister. Detta slår åtminstone
in på italienarna i Soho. Deras koloni är ett enda
stort anarkistnäste, beläget midt i anarkisternas
högkvarter Soho.

Där ha de sina egna tidningar, sina egna kyrkor(!)
och sina egna församlingslokaler. Och i dessa
församlingslokaler predikas dynamitens lära.

I Soho skall finnas ända till tolf å femton
anatkist-klubbar. De tre viktigaste äro: »Favilla», som nästan
uteslutande består af italienare och schweizare, »De
roode Duivel» (Den röde djäfvulen), bestående af
belgier och holländare, samt »Autonomi», sammansatt af
anarkister från alla land. Högste ledare för denna
klubb är den ryske furst Peter Krapotkin(!), och till
dess medlemmar hör den bekante Louise Michel(!),
som lefver i London som språklärarinna.

I dessa klubbar uppfostras det anarkistiska yngel,
som sedan utsändes öfver hela Europa.

I de mörka nästena vid Sohos trånga gator är
det som giftet prepareras, dynamiten lagas och
dolkarna slipas. Här stöpas de kulor, som sedan af den
aktiva propagandans män skola afskjutas mot furstar,
ministrar, presidenter och kapitalister. Här tryckas de
tidningar, som slutna i konvolut smugglas in på

fastlandet att ’undervisa ungdomen’, och här ske slutligen
lottdragningarna om, hvem som skall mörda den eller
den fursten eller ministern.

Där träffade lotten Caserio, som gick ut och
mördade Carnot. Lotten träffade Angiolillo, och han
mördade Canovas. Lotten träffade slutligen Lucheni, och
utan att töfva reste han till Schweiz och mördade
kejsarinnan Elisabeth.

Londonpolisen vet tydligen allt detta, men hvad
skall den göra? De engelska lagarna trygga gästfrihet
för alla, och polisen har så mycket mindre anledning
att ingripa, som anarkisterna aldrig begå någon
förbrytelse i själfva England.

Det enda polisen kan göra är att hålla spioner i
deras eget läger, som noga observera, när någon
anarkist lämnar England och reser till fastlandet. Då
underrättas polisen i fastlandets städer, men ofta slipper
anarkisten fram och får sitt pålagda ’arbete’ utfördt.»

Det lider intet tvifvel, att icke ofvan citerade
artikel, som ger sig ton af att vara väl initierad
i anarkisternas högkvarter, till källa har någon
af de många engelska äfventyrsromanerna. Man
tänke sig blott furst Krapotkin som chef för
mördarligan i Soho, utdelande mordvapen till
sina underlydande och befallningar att gå ut i
världen för att mörda!

Lika litet som den anförda artikeln lämnar
någon tillförlitlig upplysning om anarkisternas
organisation, lika litet lämpar sig följande
kategoriska omdöme efter verkligheten:

»Dessa så kallade anarkister äro endast mer eller
mindre afsigkomna individer ur olika samhällslager,
äfventyrare utan yrke, som i forna tider skulle hafva
inrangerat sig i något röfvarband, men som numera i

stället, tvungna att lefva i samhällets sköte, söka
uppträda till och med på de sociala teoriernas område,
ingen af dem, om vi taga några af alla dessa, som på
senare år gjort sig så sorgligt ryktbara, en Caserio, en
Vaillant eller en Henry, synes någonsin hafva haft
någon sysselsättning af den art, som kan karakteriseras
såsom hederlig, för att därpå förtjäna sitt uppehälle.
De flesta hafva varit unge män, dömda för stöld och
andra brott, innan de för att tydligen rehabilitera sig
själfva i sina egna ögon, omfattat den
samhällsupplösande sociala utopi, som fått namn af anarkism.»

Det är fälldt af en af den moderna
rättsmedicinens förnämsta auktoriteter, professor
Lacassagne i Lyon, och har med den pondus, en
berömd mans ord äga, blifvit återgifvet af hela
den europeiska pressen.

För så vidt man endast tänker på de
italienska anarkisterna, äger det nog sin riktighet,
att flertalet af dem kunna inrangeras under detta
kategoriska omdöme. Tyvärr räknar emellertid
anarkismen äfven andra anhängare, och det i så
stor mängd, att man skulle komma till korta,
om man ville hänföra dem till samma kategori
som en Ravachol eller en Caserio. De medel,
hvarmed anarkisterna söka nå sitt mål, förutsätta
ett helt annat slag af intelligens än hvad som
erfordras för tjufvens, röfvarens eller mördarens
illdåd. I världsstäderna, där anarkismen
förekommer under annan organisation än i Italien,
räknar rörelsen bland sina anhängare
vetenskapsmän, särdeles kemister och läkare, konstnärer,
skriftställare etc. Här, som så mångenstädes,

mötes man af öfverraskande motsatser, och
anarkismen torde i London och Paris, i Petersburg,
Wien och i Schweiz kunna uppvisa många kända
namn och icke så få personer, tillhörande kretsar,
i hvilka man minst af allt skulle ana, att
anarkistisk propaganda utgjorde det farliga
tidsfördrifvet. Propagandan, tryckning af tidningar och
flygblad, den existerande förbindelsen mellan
anarkister i olika länder, flyktingars underhåll med
flera utgifter bestridas dock icke — knappast till
någon del — med stulna penningar, och
anarkister af en Caserios cert äga icke några kapital.
Redan denna omständighet bevisar tillvaron af
»beskyddare», hvilka för öfrigt ej äro inhöljda i
någon ogenomtränglig kappa. Just häri ligger
också anarkismens största fara för samhället.
Mördareligan utan tillgångar kan man utrota;
men dessa kända, förmögna beskyddare, som
bispringa med penningar, ombesörja korrespondens,
hjälpa flyktingarna undan, de äro
svåråtkomligare på grund af sin samhällsställning,
auktorisera rörelsen och bedrifva propaganda hvar de
komma åt. Och betecknande härvid är att denna
anarkistiska aristokrati efter hvarje nytt illdåd i
offentliga protester tager afstånd från och
förnekar all gemenskap med gärningsmannen. Så
hände det efter Caserios och Luchenis
mordgärningar, och så har det händt äfven nu, i det
Roms anarkistföreningar protesterat mot
misstanken om delaktighet i attentatet. »Deras
program hvilar,» säga de, »på aktning och skydd

för personligheten, vare sig denne är konung
eller proletär.» Det är mera sanning i denna
protest än i professor Lacassagnes generella
omdöme.

Nyssnämnda auktoritet är äfven i tillfälle att
meddela hela det anarkistiska programmet, som
han funnit i den »anarkistiska sekt, som gjort
sig känd under namnet Associazione
internazionale della Lunigiana».

Detta program lyder:

1. »Vi vilja utrota öfverheten, emedan den är
orsaken till allt förtryck, allt missbruk, och i stället
vilja vi uppställa anarkien.

2. Vi vilja icke veta af några herrar, icke ens
om vi själfva få välja dem. Värt hat är lika mycket
riktadt mot det krönta tyranniet, som mot det, som
smyckar sig med den röda mössan ...

3. Vi vilja afskaffa religionen, emedan den,
frånsedt det, att den utgör grundvalen för all auktoritet
genom sitt gudsbegrepp fördummar människan,
förvandlar henne till en undergifven träl, tåligt bärande
hvarje förnedring, hvarje skymf, samt därför att den
utgör förnuftets negation och prostituerar
människovärdet.

4. Vi vilja upphäfva den lagliga familjen, som
med sin egoism i sanning utgör hjärtats fängelse och
straffkoloni.

5. Vi vilja ersätta familjen med det nya stora
broderskapet, med den allt omfattande sublima kärleken
till människosläktet.

6. Vi vilja använda alla våra krafter till att
afskaffa äktenskapet, denna legaliserade prostitution ...
Vi predika i stället den fria kärleken, den fria
föreningen mellan man och kvinna.

7. Vi vilja ej veta af några egendomsägare eller
kapitalister.

8. Vi äro internationalister, det vill säga
kommunister, anarkister, revolutionärer till medel och
syften. Vi äro handlingens män, nu och alltid, och hålla
fredliga medel för uppnåendet af vårt slutliga mål
såsom fullkomligt värdelösa, ja rent af skadliga. Våldet
och revolutionen äro vår enda agitationsmetod.

9. Dolken, revolvern och dynamiten äro våra
representanter; barrikaderna vårt parlament

10. Vi äro ateister och kunna därför icke aflägga
någon ed.»

***

De trenne citat, hvilka här ofvan återgifvits,
äro rätt karaktäristiska. De visa hän på en
ganska allmän benägenhet att hellre nöja sig
med antaganden än underkasta sig besväret att
göra sig underrättad om verkliga förhållanden,
och de gifva äfven ett ganska troget uttryck för
en afsky, som behöfver starka färger för att få
en tillfredsställande målning af sitt föremål. Men
något gagn uträttas sannerligen icke med
spridandet af i grunden felaktiga uppgifter.
Anarkisterna hejdas icke i sitt raseri och faran för
samhället är lika öfverhängande som förut. Gällde
det endast anarkisterna, skulle väl ingen, utom
naturligtvis de själfva, hafva något att invända
mot, att de utan vidare likställdes med vanliga
brottslingar och behandlades därefter. Men för
samhällets och den allmänna säkerhetens skull
måste man frångå att betrakta saken endast till
ytan och i stället tränga ned till de bakom
varande orsakerna och där söka finna botemedlet.

Ännu ett bevis på huru harmen förblindar
lämnade den danske författaren Johannes
Jörgensen, då han i en uppsats om mordet på
kejsarinnan Elisabeth angaf furst Krapotkin som
mordets upphofsman. I artikeln kallade han
Krapotkin »liten och gul», talade om hans »klubb
och hans tryckeri», berättade om att K. lefde
»sitt komfortabla bourgeoislif i London» etc. —
Sanningen är att Krapotkin hvarken är liten eller
gul, har hvarken klubb eller tryckeri, är minst
af allt »bourgeois», lefver ytterst enkelt och bor
icke i London utan på landet i Kent.

***

Anarkismen — vi sysselsätta oss här icke
med dess förhistoria eller dess föregångare —
daterar sig från midten af 1860 talet, då i
»Arbetarnas internationella association», som
grundlädes i London 1864 af Karl Marx på
socialistisk, eller rättare kollektivistisk, basis, ett
ytterlighetsparti med ryssen Bakunin i spetsen
bildades. Under flera år bekämpade de båda
antagonisterna Marx och Bakunin hvarandra, en
strid, som ändade med att den senare blef
utesluten ur det socialistiska lägret, och
»Internationale» upplöst på kongressen i Haag 1872.
Bakunin organiserade då ett nytt sällskap,
»Juraförbundet», hvilket utgjordes af fristående grupper
utan någon styrande eller verkställande
myndighet, utan annan centralpunkt än en byrå för
korrespondensen. 1881 i juli bildades på
internationella socialistkongressen i London, i hvilken
deltogo delegerade från Frankrike, Belgien,
Italien, Spanien, Tyskland, Österrike, Schweiz och
Amerika, ett stort anarkistiskt sällskap under
namn af »De socialistisk-revolutionära arbetarnas
internationella förening», hvilket sällskap skulle
hafva sitt hufvudkvarter i London och
underkommittéer i Paris, Genève, Newyork och andra
platser, där flera anhängare funnos. Föreningen
upplöstes af sig själf, men de anarkistiska
medlemmarna fortforo att hålla tillsammans det
oaktadt. Föreningen hade redan i sitt namn en
antydan om organisation, och redan detta
begrepp är stridande mot de anarkistiska idéerna.
För närvarande existerar sammanhållningen mellan
anarkisterna i olika länder; men fåfängt skall
man söka efter några tecken till en organisation,
allra minst sådan som de engelska
romanförfattarnas fantasier om »Högkvarteret i Soho».
Anarkisterna utgöra obestridligen ett parti, men
hvarken furst Krapotkin eller någon annan är dess
chef, ty någon chef finnes icke, lika litet som
disciplin, lösen eller särskilda igenkänningstecken.
Hvarje liten grupp eller förening, ja, hvarje
enskild anarkist, har sålunda full frihet att agitera
efter eget godtycke. Han lyder ingen och
betalar ingen kontingent till någon centralstyrelse.

Föreningslänken mellan de spridda och hvar för
sig arbetande anarkistgrupperna eller enskilda
anarkisterna är pressen. Något mera
internationelt och något mera frigjordt från all slags
organisation låter icke tänka sig. Detta hindrar
naturligtvis icke tillfälliga sammanslutningar till
gemensamt uppträdande.

Den anarkistiska propagandans första härdar
voro Frankrike, Spanien och Italien, där
anarkismen vunnit sin största utbredning. Från
september 1870, då Bakunin och hans anhängare
sökte företaga en kupp i Lyon, hafva anarkisterna
tid efter annan gjort sig påminta genom någon
uppskakande katastrof, hvars upphof varit
antingen en enskild anarkist eller också en hel
grupp. Anarkisterna deltogo i Pariserkommunen,
liksom socialisterna. 1879 tillställde de
oordningar i Monceau les Mines, hvarvid öfver sextio
anarkister häktades och dömdes. I följande
kapitel skall nämnas något utförligare om de
bekanta anarkistdåden i Paris 1891—94.

I sina »Memoarer» omtalar f. detektivchefen
i Paris, GoronDetektivchefen Gorons Memoarer, Albert Bonniers förlag., en tjuf vid namn Clément
Duval, som vid sin arrestering svårt sårade en
poliskonstapel, Rossignol. Man tog den häktade
för att vara en helt vanlig tjuf, då ett bref från
honom fäste polisens särskilda uppmärksamhet
på fången. Då detta bref är typiskt, må det
anföras här i sin helhet:


»Mazas (fängelset), den 21 oktober 1886.

Herr rannsakningsdomare!

I fångjournalen läser jag om mig: mordförsök.
Jag för min del anser, att det var själfförsvar. Jag
medger, att ni och jag ej ha samma uppfattning af
detta, eftersom jag är anarkist eller, rättare sagdt,
anhängare af anarkismen, ty jag kan ej vara anarkist i
det nuvarande samhället. Jag erkänner alltså icke
lagen, ty jag vet af erfarenhet, att lagen är en sköka,
som man behandlar efter godtfinnande, till förmån
eller nackdel för den eller den, af den eller den
samhällsklassen. Jag stötte dolken i brigadiern Rossignol,
emedan han kastade sig öfver mig för att arrestera
mig i lagens namn. Jag stack honom i frihetens namn.
Jag har alltså konsekvent handlat efter mina
grundsatser; det är skillnad på detta och ett mordförsök.
Det är tid, att polisen byter om roll. I stället för att
arrestera de bestulna borde den arrestera tjufvarna.

Mottag, min herre, en försäkran om mina
revolotionära tänkesätt.  Clément Duval.»

Denne Duval, som ej är synnerligen nämnd
förut, var den förste anarkist, som inför
domstolen proklamerade anarkismens grundsatser.

I Spanien hafva anarkisterna, liksom i
Italien, tagit försteget framför socialisterna. 1873
voro de förbundna med de intransigenta
republikanerna och väckte upproren i Carthagena och
Cadix, där de bemäktigade sig en del af flottan.
Därpå satte de i scen de attentat, som
ManonerasSvarta handens. band utförde i Andalusien, och 1887 voro
de orsak till oroligheterna i Valencia. 1894

begick anarkisten Pallas i Barcelona attentat mot
marskalk Martinez Campos, 1895 skedde det
förfärliga bombattentatet i Teatro di Liceo, som
kostade fyrtio människor lifvet, år 1897 mördades
konseljpresidenten Canovas.

Från anarkisternas framfart i Tyskland åren
1883, 84 och 85 äro de hemskaste minnena det
attentat, som Reindorf och Kuchler år 1884
förberedt i Niederwald. Deras mening var
nämligen att vid monumentet Germanias aftäckande
spränga i luften kejsar Wilhelm I, Bismarck och
hela samlingen af tyska furstar, ministrar och
stormän. Planen upptäcktes dess bättre i tid,
och Reindorf och Kuchler fingo med lifvet plikta
för hvad de ämnat utföra. Ett annat
anarkistattentat, som väckte mycket uppseende, var då
Lieske mördade polisbetjänten Rumpff i Frankfurt
am Main i januari 1885 för att hämnas Reindorf.

I Österrike började 80-talet med en mängd
anarkistattentat i Wien, där Joseph Tenker ledde
propagandan. 1882 timade nämligen Kammerers,
Stellmachers och Penkerts attentat, mord och
rån, på skomakaren Merstallinger, växlaren Eifert,
poliskommissarien Glubeck, detektiven Blöch.
Ytterst strängt gick man tillväga mot alla, som
hade något med anarkismen att skaffa: ombudet
för Mosts anarkistblad dömdes till femton års
fängelse, målaren Penkert flydde till London,
Kammerer och Stellmacher afrättades. Men huru
stränga domarna än voro och huru drakoniska
straffbestämmelser som än antogos emot

anarkisterna, så kunde de icke hindra propagandans
fortsättande. Ända till 1893 hade snickaregesällen
Franz Haspel och fabriksarbetaren Stephan Hahnel
i en liten lägenhet i en af Wiens förstäder en
tryckpress, på hvilken anarkistiska skrifter
trycktes. Haspel och Hahnel häktades och ådömdes
stränga straff.

I Amerika har anarkismen funnit talrika
anhängare. De våldsamma uppträdena, anarkisterna
tillställde i Chicago 1886, hade till följd att sju
af de mest kända af partiet därstädes dömdes
till döden och hängdes.

Schweiz, som inom sina gränser härbergerat
anarkisterna från rörelsens uppkomst, hade ända
till år 1885 sluppit att vara skådeplatsen för
attentat, men detta år upptäckte polisen en
sammansvärjning, som hade till mål att spränga
Palais fédéral i luften, hvilken upptäckt ledde
till att sextiosex anarkister arresterades. År 1898
mördade Lucheni kejsarinnan Elisabeth af
Österrike utanför hotell Beau Rivage i Genève.

Belgien var 1895 skådeplatsen för en
omfattande anarkistprocess, hvari en mängd domar
afkunnades. Innevarande år begick anarkisten
Sipido attentatet mot prinsen af Wales under
dennes besök i Bruxelles.

I England har anarkismen blifvit utan
praktisk betydelse. Skälet härtill torde vara, att
anarkisterna ej vilja för sig stänga det asyl,
England erbjuder dem. Medan anarkister från alla
land flykta till London och en formlig invandring

dit af sådana ägde rum år 1894, har England
gått fri från anarkistattentat. Enligt påståenden
skall likväl 1896 ett attentatförsök gjorts mot
drottning Viktoria och tsar Nikolai II under
dennes besök i London, men blifvit upptäckt i tid.

Anarkisterna hafva sitt förnämsta tillhåll i
London, där den för omkring tjugu år sedan
bildade Autonomy-club ännu existerar. Det var
de från Frankrike flyende kommunarderna Eudes,
bröderna May och Constant Martin, som bildade
klubben. Sedan 1881 befann sig klubben i ett
hus i hörnet af Windmill- och Charlotte-street
»midt emot värdshuset ’The hundred Marks’,
hvarest Eudes, på angifvelse af bröderna May
för stöld under kommunens dagar till 100,000
francs värde, dömdes af sina förra anhängare».
Lucien Weil, redaktören för anarkisttidningen
Père Peinard, gjorde år 1889 Autonomy till en
ren anarkistklubb. Utom Autonomy finnas i
London flera andra anarkistklubbar, »Taverni
Frascati» vid Oxfordstreet, »Blue Port» vid
Charlottestreet, »New Inn» vid Tottenham Court
Yard med flera.

Bland dem, som ombildade Autonomy-club
till en anarkistklubb, befann sig också en grefve
Malatesta. Hans namn har i dessa dagar åter
blifvit nämndt, i det att »The Newyork Herald»
för den 2 augusti i år meddelade, att under loppet
af de senaste månaderna tjugu anarkister lämnat
Amerika i afsikt att mörda alla krönta hufvuden
i Europa. Alla dessa skurkar uppgifvas vara

italienare, och dess chef är just nyssnämnda
italienske anarkistgrefve Malatesta, som fortfarande
uppehåller sig i London.

Italien är en af hufvudhärdarna, kanske den
farligaste, för anarkismen. Från London utgå
teorierna, från Italien däremot den ohyggliga
praktiken. Det är italienska anarkister som leda
propagandan i de flesta andra länder, och
italienska anarkister, som begå de flesta attentaten
och morden. Vi behöfva endast nämna namnen
Caserio, Lucheni, Bresci. Däremot hafva
attentaten i själfva Italien ej varit många. De båda
föregående attentaten mot konung Umberto kunna
svårligen tillskrifvas anarkisterna. Passevante,
som år 1878 riktade dolken mot Umberto, var
en vansinnig kock, och Acciarito, som år 1897
också med dolk sökte mörda konungen, var icke
anarkist. Men 1895 mördades regeringsadvokaten
Celli af en anarkist och den 29 juli i år
mördades konung Umberto af anarkisten, sidenväfvaren
Gaetano Bresci från Prato i Toscana.

Frankrike är det land, som mest utsatts för
anarkisternas våldsgärningar. I Lyon, Paris och
de större industriorterna funno de kända
anarkistapostlarna Peter Krapotkin, Elisée Reclus och
Louise Michel ett tacksamt fält för propagandan,
och frukterna häraf hafva blifvit förfärliga, såsom
vi skola visa i nästa kapitel.

Det är att lägga märke till huru som
propagandan med åren blifvit allt mera våldsam och
öfvergått från ord till handling. Bakunin,

Krapotkin, Réclus, Louise Michel, hvilka i tal och
skrift förut ledde den anarkistiska propagandan,
äro för länge sedan distanserade af dynamitens,
revolverns och dolkens män.

De mest kända anarkisttidningarna äro —
eller hafva varit — La Révolte, redigerad och
författad af Krapotkin, Réclus, Mirbeau, Jean Grave
med flera. Den har utgifvits både från London
och Paris samt varierat i upplaga mellan 8,000 à
10,000 exemplar; Terre et Liberté, utgafs under
tre månaders tid i Paris och uppnådde en
upplaga af 15,000 exemplar; Mosts explosiva
Freiheit, som utgifvits i Tyskland, Frankrike,
England och Amerika och efter hvartannat gifvit
anledning till utgifvarnas utvisning; Indicateur
anarchiste, som utgifves från anarkistlägret i
London, Père Peinard, som redigeras, eller
redigerats, af Lucien Weil, men uppsatts af Merlino
och andra anarkister i den Londonska
Autonomyclub.

*


Furstemord och anarkistdåd.

Efter Luchenis ohyggliga mordgärning
publicerade den europeiska pressen en
förteckning på de attentat, som sedan 1848 begåtts
mot furstliga eller regerande personer. Det är
en synnerligen märklig lista, icke minst märklig
därför, att den först offentliggjorts i ett af
anarkisternas från Paris utgifna organ. Vi anföra
den hemska förteckningen här nedan:


1848. Attentat i Minden mot sedermera kejsar Wilhelm I.
1849. Hamiltons attentat mot drottning Victoria.
1850.  Robert Pates attentat mot drottning
              Victoria (utfördt med en käpp).
 »  Attentat i Wesslau mot Fredrik Wilhelm IV.
1851.  Martin Merinos riktar i en af Madrids
              kyrkor en dolkstöt mot drottning Isabella.
1852.  Nytt attentat mot drottning Victoria,
              gärningsmannen en förutvarande officer.


1852. En helvetesmaskin, ämnad att spränga
              Napoleon III i luften under hans resa till
              Marseille, upptäckes.
1853. Skräddaren Leberys dolkattentat mot
              kejsar Franz Joseph i Wien.
 »  Attentat mot konung Victor Emanuel af Sardinien.
 »  Attentat mot Napoleon III i Paris.
 »  Attentat mot Carl den III af Parma.
1855. Pianori skjuter på Napoleon III i Paris.
 »  Bellamara begår attentat mot Napoleon III.
1856. Fuentes arresteras af polisen i samma
              ögonblick han med pistolen siktar mot
              drottning Isabella.
1857. Soldaten Agesilas i Milano sårar konung
              Ferdinand af Neapel med ett bajonettstyng.
1858. Orsinis bombattentat mot Napoleon i Paris.
1861. Studenten Becker affyrar två skott mot
              konung Wilhelm af Preussen under
              dennes besök i Baden.
1862. Studenten Brusios skjuter på konungen 
              af Grekland.
1863. Nytt attentat mot kejsar Napoleon III.
1866. Karakasoffs attentat i S:t Petersburg mot
              tsar Alexander II.
 »  Berezowski skjuter på tsar Alexander II
              under dennes besök i Paris.
1868. Furst Mikael af Serbien mördas.
1869. Attentat mot vicekonungen af Egypten.



1869. Nytt attentat mot Napoleon III i
              Boulogneskogen.
 »  Attentat mot drottning Victoria.
»   Attentat mot konungen af Spanien.
1871. Nytt attentat mot konungen af Spanien.
1878. Hödels attentat mot kejsar Wilhelm I.
 »  Nobilings attentat mot kejsar Wilhelm I.
 »  Moncasi skjuter på konungen af Spanien.
 »  Passevantes dolkattentat mot konung
              Umberto af Italien.
1879. Solowieffs attentat mot tsar Alexander II.
 »  Attentat mot furst Milan af Serbien.
 »  Nytt attentat mot tsar Alexander II, i
              det man sökt spränga det kejserliga
              järnbanetåget i luften.
 »  Francisco Oteros attentat mot konung
              Alfons XII af Spanien och drottning Kristina.
1880. Dynamitattentatet i vinterpalatset i St. Petersburg.
1881. Tsar Alexander II mördas.
 »  Guiteau mördar president Garfield i
              Amerika med två pistolskott.
1882. Roderik Mc Leag skjuter på drottning Victoria.
1894. Caserio Santo mördar presidenten Sadi Carnot.
1897. Pietro Acciaritos dolkattentat mot konung
              Umberto af Italien.



1898. Lucheni mördar kejsarinnan Elisabeth af Österrike.
 »  Attentat mot konung Georg af Grekland.


***

Huru fruktansvärd denna lista än är, så är
den likväl långt ifrån fullständig. Skulle man
tillfoga de attentat, som begåtts mot
utomeuropeiska furstar och regerande personer under
de senaste femtio åren, blefve dess längd mer
än fördubblad.

Och nu har listan ökats med ytterligare
tvenne attentat:


1900, den 29 juli: konung Umberto af Italien
              mördas af Gaetano Bresci, och
 » ,den 2 aug.: François Salson begår
              attentat mot shahen af Persien under dennes
              besök i Paris.


***

Alla dessa attentat få naturligtvis icke
skrifvas på anarkisternas, redan dessförutan mer än
tillräckligt långa, skuldregister: De allra flesta
hafva haft upphofsmän, hvilka ej haft någon
beröring med anarkismen, och de attentat, där man
med säkerhet vet, att gärningsmannen varit
anarkist, inskränka sig till omkring dussinet. Dit
höra emellertid de trenne mest
uppseendeväckande morden under senare tiden: Carnots,
Elisabeths och Umbertos. I dessa tre fall var
gärningsmannen italienare och anarkist.

Däremot hafva anarkister varit
upphofsmännen till hela den långa kedja af större eller
mindre bombattentat, som under en följd af år
höllo parisarna i skräck.

År 1891 hade en flock anarkister i Paris
roat sig med att fira första maj med tal och
demonstration inomhus, någonstädes i
Clichy-distriktet, hvarvid de prydt lokalen med den röda
fanan. Polisen, som blifvit varskodd, infann sig
på platsen, men anarkisterna hade i tid vädrat
faran och begåfvo sig i väg till en krog
medförande sin fana hoprullad. I ett anfall af
ytterlig obetänksamhet rusade poliskonstaplarna efter
in på krogen och ämnade med våld tillägna sig
fanan, hvilken brutalitet gaf anledning till ett
vildt slagsmål, hvarunder trenne anarkister
arresterades, Leveillé, Dardare och Decamps. Af dessa
frikändes den förstnämnde, hvaremot Dardare
dömdes till tre och Decamps till fem års tukthus.

Detektivchefen Goron anför i sina memoarer
nyssnämnda händelse såsom början till hvad som
sedan följde.

Sex månader efter domens afkunnande, i
mars 1892 uppskrämdes parisarna med några få
dagars mellanrum af två förfärliga explosioner.

På boulevard Saint-Germain försökte man
spränga presidenten Benoits hus i luften, men
genom ett slags underverk inskränkte sig det

hela till en raserad trappa och några krossade
fönster och dörrar.

Tre dagar senare ägde kl. åtta på
morgonen en ny explosion rum, denna gång på rue de
Clichy. Huset n:o 38 tycktes vackla på sin
grundval, så våldsam hade stöten varit; därpå
skingrades rökmolnet, som insvept det, och visade
sig fullt af sprickor med alla fönster kossade.
Denna gång hade personer blifvit skadade, farligt
till och med.

Herr Benoit bodde i S:t Germain, herr Bulot
i rue de Clichy; båda hade varit i juryn, som
dömt de trenne ofvannämnda anarkisterna.

En viss Ravachol, äfven anarkist,
misstänktes vara gärningsmannen, men han trotsade
efterspaningarna, till dess han angafs af en kypare
på den lilla restaurant Véry och häktades fyra
dagar efter explosionen i rue de Clichy.

Ravachol förklarade sig vara Dardares och
Decamps hämnare: »Jag har velat lära alla
dem, som ha att tillämpa lagen, att de för
framtiden måste bli mildare.» Juryn tog hänsyn till
förmildrande omständigheter och dömde icke
Ravachol till döden. Däremot blef han af
Loire-domstolen dömd till afrättning för mordet på
en man i Chambles, hvilket mord han erkänt.

Dagen, innan juryn sammanträdde, sprängde
anarkisterna restaurant Véry i luften för att
hämnas på dem, som utlämnat Ravachol. Denna
gång blefvo många skadade och flera dogo af
de sår de erhöllo vid explosionen.


Några månader efter Ravachols afrättning,
lade en anarkist, för att hämnas Ravachols död,
en bomb på avenue de l’Opéra och denna bomb
fördes till polisvaktkontoret på rue des
Bons-Enfants, där den sprang sönder och dödade sex
personer.

Ett år efter explosionen på rue des
Bons-Enfants kastade Vaillant in i
deputeradekammaren en liten panna fylld med hofslagarespikar
och något sprängämne, hvarvid några deputerade
blefvo sårade. Vaillant hade också velat
hämnas Ravachol, som började framstå som en slags
gudomlighet i anarkisternas ögon. Inför
domstolen förklarade han, att människoälskande, som
han var, hade han icke velat döda, — endast
en uppseendeväckande handling, som skulle göra
intryck på människornas fantasi, i synnerhet på
de deputerades, »dessa republikens verkliga
konungar».

Denna gång visade juryn icke samma
mildhet som den, hvilken dömt Ravachol. Fastän
Vaillant icke dödat någon och förklarat sig icke ha
velat någons död, dömdes han till dödsstraff.
Vaillant blef afrättad.

Dagen efter den, då hans hufvud fallit på
place de la Roquette, kastade Emile Henry en
bomb midt i folkmassan på kafé Terminus och
dödade ånyo flera stycken.

Henry var en helt ung man, nästan en pojke,
han skröt af att också ha varit upphofsmannen
till brottet på rue des Bons-Enfants och

förklarade sina båda våldsbragder med att säga, att
han första gången velat hämnas Ravachol och
den andra Vaillant. »Jag kom till Paris i och
för rättegången mot Vaillant,» sade han inför
domstolen, »och var vittne till den drakoniska
grymhet, hvarmed man straffade attentatet i
Palais Bourbon. Man dömde Vaillant, som icke
dödat någon, till döden och guillotinerade honom.
Men, mina herrar kapitalister, ni ha gjort upp
räkningen utan värden. Handsken har upptagits.
Bomben i kafé Terminus är svaret!»

Emile Henry blef afrättad och dog modigt
liksom de andra till döden dömda anarkisterna.

Några månader senare ägde den
smärtsammaste katastrofen rum. Presidenten Carnot blef
mördad i Lyon af anarkisten Caserio, som
förklarade sig vara Vaillants och Emile Henrys
hämnare.

Leveillé, Dardare, Decamps, Ravachol,
Vaillant och Henry voro fransmän, Caserio däremot
var italienare.

Att Lucheni inspirerats till sitt dåd af
Caserios är sannolikt, liksom det ock finnes ett
samband mellan Lucheni och Angelo Bresci.

Under rättegången med Lucheni utbrast
denne vid ett tillfälle: »Med glädje skulle jag
ha dödat Umberto. Men inte Crispi. Han har
stulit 500,000 lire, och en tjuf mördar jag ej. För
en tjuf skulle jag ha dragit mig!»

Man får visserligen ej fästa för stort afseende
vid detta yttrande af en, som ända in i sista

ögonblicket vill bevara ett yttre sken af fräckhet.
Men det kan tänkas, att just detta yttrande
tagits upp och gömts i minnet af andra anarkister,
exempelvis Angelo Bresci för att vid lägligt
tillfälle realiseras.

De tre fransmännens, Ravachols, Vaillants
och Henrys, samt de följande tre italienarnas,
Caserios, Luchenis och Brescis dåd bilda liksom
en enda sammanhängande kedja af ogärningar.
Motivet till alla brotten har varit detsamma:
hämndbegäret; deras tillvägagångssätt och
uppträdande äro hvarandra lika. De äro fullt
förvissade att icke kunna undgå straff och vädja ej
heller till någon om nåd. De bevara under hela
rättegången — och äfven sedan domen
afkunnats — sin yttre kallblodighet och underlåta
aldrig tillfällena att politisera och posera inför
domstolen. De agitera i sina bojor, vetande, att
deras minsta ord genom tidningarna skola
spridas öfver hela världen och egga andra att följa
i deras spår. Och de hålla sitt mod uppe med
tanken på att de äro omtalade öfver hela den
civiliserade världen, och att alla rättänkande
människor rysa öfver de ohyggliga dåd, de
utfört. Och den afsky, de veta sig ingifva, söka
de ytterligare förstora genom hotelser att de
skulle dödat den eller den, om de blott kommit
åt, eller beklaganden öfver att de ej kunnat göra
brotten ännu mer fasansfulla.

Ingen af dessa anarkistiska missdådare, från
Ravachol till François Salson, attentatorn mot

shahen af Persien, har vid attentatstillfället
befunnit sig i alldeles utblottad ställning, tvärtom
hafva de själfva förnekat, att nöden drifvit dem
till deras ogärningar. Ingen af dem har tillhört
de bildade klasserna, men hos alla har man
iakttagit intelligens och en viss grad af själfbildning.
Samtliga hafva de haft lätt för att uttrycka sig.
Flera af dem hafva ej förut begått brott, ja hafva
till och med haft ett godt rykte om sig på de
platser, där de vistats. Andra åter hafva varit
notoriska brottslingar. Så t. ex. var Ravachol
både tjuf och mördare, innan han kastade
bomberna i boulevard S:t Germain och rue de Clichy,
och den senaste attentatorn, Salson har förut
varit straffad för mordförsök.

Ravachol var den till lefnadsåren äldste af
de här nämnda anarkisterna, eller 32 år
gammal, da han begick sina bombattentat, Vaillant
var några år yngre och Emile Henry hade nyss
lämnat pojkåldern bakom sig, då han med sitt
hufvud fick plikta för bomben i
deputeradekammaren, Caserio var 20 år gammal, när han
mördade president Carnot, Lucheni mellan 25 och
30, då han dödade kejsarinnan Elisabeth,
Angelo Bresci är 31 år och François Salson 27 år
gammal.

Listan öfver anarkistmorden och attentaten
i Paris är emellertid icke färdig med hvad här
uppräknats. Ännu måste den kompletteras med
en mängd attentat: Den 14 november 1893
mördades i Paris den serbiske gesandten

Georgiewitsck, den 16 november samma år ägde
bombexplosionen i Madeleinekyrkan rum, den 15 mars
1894 timade en ny explosion i nyssnämnda kyrka,
den 4 maj exploderade en bomb i restaurant
Foyot i Paris.




Orsakerna. Anarkismens sociala bakgrund.

Hvad är orsaken till anarkismen? En del
finnes, som tager illa vid sig, om man vill
söka upphofvet, anledningen till den anarkistiska
rörelsen annorstädes än hos anarkisterna själfva.
En annan del gifver vår tids humanitära
sträfvanden skulden, menande, att dessa uppamma
ett själfsvåldigt och trotsigt släkte, i stånd till
hvilka ogärningar som helst, och mot hvilket intet
annat hjälper än spö-, tukthus- och dödsstraff.
Det är baksträfvarna, som bländade af den
ohyggliga utveckling militärväsendet undergått, önska
sig tillbaka till den »gamla goda tiden», då
stegel, hjul och andra tortyrredskap stodo den
hämnande lagen till tjänst. En del åter låter
filosoferna, i synnerhet Hegel, uppbära ansvaret, och
nekas kan ju icke, att anarkismens skriftställare
företrädesvis utgått från Hegelianska teorier.

Men lika litet som släktets fortgående
humanisering föder anarki, lika litet skulle filosofernas
doktriner skapa världsrörelser, om ej en mottaglig

och förut preparerad jordmån funnos för
desammas mottagande och omsättande i frukter.

Alla, hvilka något litet sysselsatt sig med
det ämne vi här beröra, hafva kommit till samma
resultat, eller att de samhälleliga missförhållandena
skapat anarkismen och bragt den till mognad.

Anarkismen är framkallad af de många
skriande orättvisorna, af den allestädes bedrifna krassa
penningkulten och af den okunnighet, hvari
massorna hållas och hvarigenom de bli tillgängliga
för sådana läror, som tala icke till förståndet
utan blott till känslan och lidelserna.

Emile Zola, en författare, som man ej gärna
kan beskylla för att förirra sig på fantasiens
område, har i »Paris» tecknat anarkismen mot
bakgrunden af de rådande samhällsförhållandena i
världsstaden vid Seinen. Då man känner Zolas
grundlighet och vet, att han till alla sina
romaner gör omsorgsfulla detaljstudier, kan man vara
öfvertygad om, att, huru tröstlöst han än skildrar
den nöd och de orättvisor, som i metropolerna
fostra anarkister, han likväl strängt håller sig till
verkligheten.

Samma skriande nöd, samma grymma
orättvisor, som författaren skildrat i Paris, finnas i
alla världens storstäder ständigt alstrande ett
missnöje bland de lidande, som slutligen måste gifva
sig uttryck.

Att ens försöka en skildring af den
ohyggliga nöden i London, Paris, Newyork, Chicago

o. s. v. skulle föra oss för långt utom
begränsningen för denna lilla skrift.

Vi skola endast kasta en flyktig blick på
förhållandena i Italien, det land, dit det senaste
attentatet dragit allas blickar, och det land, som
med rätta kan betraktas som själfva
hufvudhärden för våra dagars anarkism.

Bankruttmässigt störtar det sig själf i
ohjälplig ruin genom att söka uppträda som stormakt.
Militarismen har bokstafiigen ödelagt ett i sig
själf fruktbart land med ganska stora
utvecklingsmöjligheter. Militarismen har slukat allt, utan
att gifva annat i utbyte än nöd och elände. För
militarismen fick allt annat sta tillbaka.
Militarismen var konung Umbertos stora svaghet. Till
den gingo alla medel, som stodo att uppdrifva,
direkta och indirekta skatter, skuldsättningar, för
den fick allt annat stå tillbaka. Ett uslare
parlament an det italienska kan intet land uppvisa,
hvilket äfven är den hårda dom, Lombroso fallt
öfver det italienska parlamentet.
Folkundervisningen ligger alldeles nere, försummad i brist på
medel, ämbetsmannakåren är korrumperad. Det
är onödigt att än en gång draga fram den stora
bankskandalen. Ingenting är som det borde vara,
icke en gång militären, ehuru dess glans fick och
väl ännu i lång tid får öfverskyla hvad som
brister. Bakom och på sina dignande skuldror
bärande den oerhörda militärbördan står ett i
yttersta grad utmärgladt och utsuget folk, som af
industripatronerna och jorddrotterna hålles i ett

permanent tillstånd af en nöd och ett elände, för
hvilket inga ord äro för starka.

Regeringen gör ingenting för detta folk,
annat än tystar ned oppositionen, då den blir för
högljudd. Då talar den maktspråk och tystar
folkets mun med kanonerna. Hvad har icke detta
folk fått genomgå under en Crispis regemente?
Huru har icke det fått umgälla kostnaderna för
den olycksdigra kolonialpolitiken? Och hvad har
det icke tålt under alla dessa år? Ett folk,
sådant som vårt, med dess förhållandevis stora
välstånd, dess fria press, dess yttrandefrihet, dess
öfverhufvud taget väl skötta och väl fungerande
ämbetsverk, har ju svårt att tänka sig in i det
italienska folkets ställning. Men, om det i
Sverige rådde blott fjärdedelen af Italiens nöd och
elände, dess ämbetsmannakorruption, dess skatter
och förtryck, månne icke äfven här jordmånen
skulle blifva tacksam för revolutionära rörelser, af
den art, som nu hemsöka Italien?

Måhända någon skall framkasta en
invändning, angående de i Italien rådande friare
rösträttsförhållandena. Men den utsträckta politiska
rösträtten är i Italien blott till finnandes på
papperet. I verkligheten existerar den icke. Ty
den s. k. allmänna rösträtten i Italien är
kringskuren af bildningsstrecket, hvilket, då läs- och
skrifkunnigheten står på låg nivå, alltjämt
tillförsäkrar fåtalet det ensamma inflytandet på de
politiska valen. Hvartill dessutom kommer, att
Crispis regering gjort ytterligare kringskärningar

i rösträttsförhållandena, hvilka totalt beröfvat
folket all utsikt att någonsin kunna hoppas på
en bättring i förhållandena på parlamentarisk
väg. Hvilken väg skall det då välja?

Att dylika förhållanden alstra missnöje kan
icke förundra någon, huru mycket man än måste
beklaga att den ende, som verkligen hade sympati
för det olyckliga italienska folket, ehuru han
tyvärr var för svag för att göra sin vilja gällande
så som önskligt varit, skulle blifva offret för
anarkisternas blodtörst. Ett offer, meningslöst, grymt
och gagnlöst, ty det är icke med mord
samhällsfrågorna lösas.

Då världen ännu stod slagen med skräck
öfver Luchenis grymma illdåd, fick — och detta
var ju ganska förklarligt — furst Krapotkin
uppbära ansvaret för hvad som skett. Världen såg
i honom hufvudet för hela den anarkistiska
rörelsen, och mera än en tidning ställde hans namn
i omedelbart samband med mordet på
kejsarinnan Elisabeth vid Beau Rivage.

Vid denna tid skref furst Krapotkin ett bref
till Georg Brandes i Köpenhamn, ur
hvilket tidningen Politiken offentliggjorde ett utdrag:

»Som ni, som alla människor,»
skrifver Krapotkin, »har jag känt mitt hjärta sammansnöras,
då jag erfor mordet på detta nya offer för den
sociala kampen, kejsarinnan af Österrike. En
äldre kvinna, olycklig långt innan hon mistat sin
son, hvilken annan känsla kunde hon väcka än
medlidande hos alla, som kände hennes lidandes

historia! Kvinnorna och barnen borde åtminstone
vara skonade i den fruktansvärda kamp, vi i
detta nu bevittna, och i de ännu fasansfullare
strider, som förberedas.

»Om det, att jag gåfve mitt lif, vore
tillräckligt att skona blott en del af de offer för
denna kamp, jag sett falla rundt omkring oss
under de senaste trettio åren, i gatorna och på
schavotten, så gåfve jag det utan tvekan. Men
det är icke nog. Hvad det har gäller, är att
förmå människorna till eftertanke.

»Analysera Lucheni! Han är född på en
bänk på boulevarden i Paris; han har aldrig känt
hvarken fader eller moder. Han har uppdragits
i hittebarnshus, först i Paris och därefter i Parma.
Där blef han vid tio års ålder utkastad på gatan,
utan släktingar och vänner, för att försörja sig
själf — mitt hjärta krymper af smärta, då jag
tänker på detta barn, och så många andra.

»Tjuguett år gammal sättes han i kasernen,
där man lär honom konsten att slå ihjäl
människor, att slå ihjäl många, utan att skona fäder
eller mödrar eller kvinnor eller barn, så fort han
fått befallning att skjuta för att försvara folk och
samhälle. Man har förklarat honom, att i detta
fall bör man ej räkna människolifven för något.
Och så sändes han till Afrika för att slå ihjäl
människor.

»Därefter blef han tjänare hos en
kavalleriofficer, — månne han här fick lära sig respekt
för kvinnan? Så kom han till Schweiz midt in

bland flyktingarna från Italien efter de resningar,
som hungersnöden där orsakat, och efter det
mördande, som kväfde upproret. Hvad lärde han
där? Att man rundt omkring, i söder och norr
massakrerade de utsvultna bönderna. Att man i
Milano tre dagar å rad sköt på befolkningen
och mördade arbetarna i hundratal. Att man sköt
med kartescher längs gatorna utan att fråga efter,
om de barn, som föllo genomborrade af kulorna,
voro ansvariga för upproret, eller hvaraf så många
andra föräldralösa barn skulle lefva. Att rika
damer i Milano gåfvo soldaterna blommor och
smekte dem och uppmanade dem: ’Befria oss
från pöbeln! Hugg tappert in och sikta väl!’

»Nåväl, käre Georg Brandes, tänk er, att våra
barn varit utsatta för dylika lifsintryck, och säg
sedan själf, om också icke de skulle löpt risken
att medlidsamhetsinstinkten hos dem slocknat
och att i stället hos dem frodats hatet mot alla,
som äro rika och aldrig tänka på det elände,
för hvilket deras välstånd köpts.

»Man kastar ofta fram den gamla frasen, att
det nuvarande samhället dansar på en vulkan.
Men det är rena sanningen. Man kan icke göra
sig en föreställning om det hat, som växer i de
fattigas hjärtan. Jag känner det. Det är ett
fruktansvärdt hat. Och samtidigt, — ropa icke
domstolarnas verksamhet och krigshärarnas
verksamhet hvarje dag i edert öra, läser ni icke hvarje
dag i tidningarna: ’Hvad betyda människolif!’
Ingen sentimentalitet! Om det blefve

nödvändigt att en dag guillotinera hundrade män och
kvinnor på en gång eller att i ett uppbåd skicka
ut hundratusen arbetare och bönder för att rädda
samhället och slå de upproriska med skräck —
så skulle man icke betänka sig att göra det.

»Och sedan undrar man öfver, att det finns
fattiga, som vända om denna mening, och som
säga, att om det blefve nödvändigt att dräpa
hundrade män och kvinnor på gatorna eller
nedhugga hundratusen storborgare för att omskapa
samhället, så måste man göra det.

»Tron på afrättningens magiska makt är det
nuvarande Credo's första trosartikel. Politikerna,
prästerna, flera filosofer upprepa den. Och så
fordrar man, att de fattiga skola ha nått till en
högre syn på tingen! Att de skola upphöra att
tro detsamma som auktoriteterna! Att de skola
säga något annat än det Lucheni sade till sig
sjalf: ’Det gäller att slå ned någon af de
mäktiga, sak samma hvilken; det skall komma de
andra att tänka på de orättvisor, som begås i
samhället!’ Att fordra detta af de fattiga, är ju
en ren absurditet.

»I dessa dagar, då man talar så mycket om
kejsarinnan af Österrike, har här i England, i
trakten af Northampton upptäckts fyra försök
att få tåg att urspåra, fyra dagar å rad. Stora
stenar, tjocka bjälkar hade lagts på skenorna på
olika linier i akt och mening att åstadkomma
snälltågens urspåring. Om det lyckats, skulle det
blifvit mera fasansfullt än mordet på en ensam

person: kvinnor och barn skulle hafva krossats,
familjefäder dödats, arbetarefamiljer skulle gjorts
brödlösa. — Hvem har gjort det? Så vidt man
vet hvarken socialister eller anarkister. Men man
behöfver icke tvifla på, att det är gjordt af en
eller annan man, i hvars hjärta eländet har aflat
ett oförsonligt hat till samhället, och som sagt
till sig själf: ’det gäller endast att slå till i klunga,
det måste komma dem att tänka på oss!’ Detta
är den vulkan, hvarpå vi dansa.

»Att gifva en kvinna en dolkstöt i hjärtat
endast af det antagande, att detta hjärta aldrig
klappat för de lidande i mänskligheten — visst
är det ohyggligt och beklagligt att något sådant
kan ske. Men så länge det anställes blodbad,
såsom i Italien, så länge man fortfar att i
människorna inpränta ringaktning för människolif och
inbillar dem, att det är deras plikt att slå ihjäl
för något, som man tror är det allmännas väl
— så länge skola falla nya och åter nya offer,
och det äfven om man skulle halshugga alla,
som taga parti för de fattiga och grubbla öfver
eländets fysiologi och ha mod att säga hvad de
veta.»

*

En svensk skriftställare, lektor Johan
Bergman, som vid flera tillfällen vistats i Italien på
olika platser, har efter mordet på kejsarinnan
Elisabeth, då anarkismen var allmänna samtalsämnet,

i en tidningskorrespondens meddelat följande
belysande inlägg:

»Hvar skall orsaken sökas till Italiens sociala
elände? Denna orsak ligger till stor del däri,
att jordegendomarna icke äro styckade i lagom
stora hemman, att Italien saknar ett egentligt
bondestånd, Stora jordagods ägas af prinsar,
markiser och utländska börsmatadorer utan
ringaste annat intresse för jorden än det att ur
densamma utpressa så mycket penningar som
möjligt på så kort tid som möjligt. Ägarna bo i
städerna, känna ej sina underhafvande, hafva ett
helt system af mellanhänder mellan sig och dem,
i hvilka mellanhänders intresse det äfven ligger
att skaffa sig så mycket förtjänst som möjligt
— allt på de stackars som djur utpinade och
trälande jordarbetarnas bekostnad. Dessa få en
lön af 50 à 60 centesimi pr dag (36—45 öre),
på-sin höjd en lire (68 à 72 öre), om det skall vara
riktigt hederligt. De som ha den tvifvelaktiga
förmånen att få nyttjanderätten till de kojor och
jordhålor, som motsvara våra statarbostäder, de
ha naturligtvis ännu mindre. En hvar måste inse,
att detta, om något, kan kallas ’svältlöner’ äfven
om man kan medgifva, att Italiens varma klimat
och lätta tillgång på frukter och andra naturliga
lifsmedel göra behofven mindre än t. ex. hos
oss, där man ju måste ha eldstäder i husen, ved
på härden och varma kläder på kroppen.

När så härtill kommer, att rättvisa endast
undantagsvis står den fattige i detta olyckliga

land tillbuds, därest den icke frivilligt gifves
honom af maktens besittare — då bör man förstå
att det ej är så underligt, om missnöjets
draksådd växer ymnigare än de rikaste materiella
skördar.

Ett belysande exempel af rätt fårskt datum:
En förnäm familj äger ett slott med tillhörande
domäner på Sicilien. En jordbrukare har
kontrakt, gällande för tre år, att arrendera en del
af denna jord. Hans arbete är hårdt, hans lön
liten, hans familj talrik. Men han är
jämförelsevis nöjd, han slipper dock direkt att svälta ihjäl
och har ett slags tak öfver hufvudet.

Nåväl. En vacker dag underrättar
’principessan’ (furstinnan) honom genom en lakej, att
han har att flytta inom fjorton dagar. Hvarför?
Han vet sig ej ha förbrutit sig eller brustit i
arrendet. Han fick icke heller några som helst
skäl. Intet hjälpte. Han måste bort. Kastad
med sin familj på bar backe vänder han sig till
statsprefekten i orten. Denne är händelsevis —
hvilket ej alltid är fallet — en hederlig karl: han
genomgår hans papper och lyssnar till hans
relation. ’Ja,’ säger han slutligen, ’det här är all
right. Ni är orättvist bortkörd. Ni har ännu
två år kvar på kontraktet och kan icke vräkas.
Jag beordrar polismakt att återinsätta er i er
ställning.’

Han håller ord. Den nye arrendatorn
vräkes nu och den gamla återinsättes! Men hvad
händer nu? Jo, principessan råkar vara väninna

med marchesa Rudini, premierministerns gemål.
Hon skrifver till henne och anhåller att den otäcke
prefekten skall afsättas. Med den
personlighetspolitik, som tillämpas vid ämbetsmannabefordran
i Italien, är sådant en mycket enkel sak. Inom
tre veckor kom denna gång mycket riktigt
afsättningsordern. Afsatt för sin laglydighet och sin
rättskänsla! Ett par år eller så förut uttalades
ett lindrigt ogillande men fälldes ingen dom öfver
de riksdagsmän, som stulit 65 millioner lire ur
Banca Romana!

Ett annat exempel. På en annan plats,
likaledes på Sicilien, blef en jordarbetare sammaledes
utan sak vräkt från sin plats. Han kunde
emellertid ingen rättvisa få. Men han var, som dessa
styfsinta sicilianare ofta äro, i stånd att skaffa
sig en visserligen högst betänklig rättvisa genom
att vid ett lägligt tillfälle stöta en förgiftad dolk
i sina tyranners bröst. Han hade hämnats. Det
var naturligtvis ett hemskt och för honom
personligen för öfrigt ändamålslöst brott. Men man
kan med skäl spörja: hvem är mest brottslig, den
som vid åsynen af en svältande familj, med
förtviflade utsikter för egen del och i harmen öfver
lidna orättvisor drager själfhämndens gifvetvis
tveeggade svärd eller den som fråssande i njutningar
och öfverflöd låter en nyck lättsinnigt störta en
fattig familj från dess enda position? Nå, den
förra drabbas helt naturligt af lagens arm, den
senare går aktad, ärad och leende sin
rosenströdda bana vidare, förklarligt nog, då han

kanske icke ens är mäktig den aggande tanken på
lättsinnets följder.

Hvem undrar om den bortdrifne bonden, den
misstänkte själfhämnaren till sist sluter sig kring
de kringströfvande röfvarhordarna, ofta hans enda
existensmöjlighet?

En bjärt belysning af de sociala
jordförhållandena — af en agrarfråga, som blott i
Ryssland och Irland existerar på i någon mån liknande
sätt, ger följande i tusentals flygskrifter bland
landtbefolkningen spridda upprop:

’Åkerman! Du har rätten och du
har makten. En grafsten, beseglad med århundradens
träldomsmärken, instänger dig lefvande i en grift.
Snart skall revolutionens röst ropa vid grafvens
portar: Lazarus, kom ut! Och du skall träda ut
ur din håla, väpnad med bössa, med hacka, med
lie; du skall föra ett krig på knifven med dessa
herrar, som nu trampa på din nacke!’

Mot sådan bakgrund skola Italiens
anarkiströrelser betraktas.»

*

En fransk författare, René Bazin, har
likaledes i sina skildringar från Italien, lämnat de
mest upprörande beskrifningar om landtarbetarnas
sorgliga förhållanden; hurusom godsherrarna hysa
den fullständigaste likgiltighet för huru deras
underhafvande hafva det, huru de lämna de arma
jordbruksarbetarna helt och hållet öfvergifna, utan

hjälp, beröfvade alla förnödenheter, hvarje skymt
till lifvets bekvämligheter.

Men vi måste tyvärr af utrymmesskäl afstå
från vidare citat.

I de hittills ganska sparsamma upplysningarna
om konung Umbertos mördare, Angelo Bresci,
heter det bland annat: »Hans födelsestad Prato
är bekant för den anarkistiska stämning, som
råder bland arbetarebefolkningen därstädes.»

Men Prato är icke något undantag från
Italiens städer i detta afseende. I de allra flesta
finnas anarkistiska sammanslutningar och flera af
dessa framträda öppet med samma fordran på
att blifva erkända som politiskt parti som andra
föreningar med politiskt eller socialt program.

Det är ganska förklarligt, att man under
inflytandet af den fasa, brottet utöfvar, envisas
att i anarkistbrottslingen endast se vilddjuret,
liksom man ej heller vill tillerkänna honom andra
bevekelsegrunder än mordlusten, blodtörsten.
Man menar, att det sker den brottslige för mycken
ära, då man sysselsätter sig med honom och gör
honom och hans brott till föremål för studier af
psykologisk och socialpolitisk art. Det är
naturligtvis bekvämast att affärda honom med det
kategoriska epitetet »bof» eller »skurk» och att
fortast möjligt göra honom ett hufvud kortare,
»sig själf till straff och androm till varnagel».
Men inom kort visa sig följderna af en dylik
kortsynt åskådning. Andra följa i brottslingens
spår, och dåden få en så skarpt säregen karaktär,

att de ovillkorligen tilltvinga sig en särskild
uppmärksamhet. Man räknar med alla vid andra
mord medverkande faktorer: bristande gudsfruktan,
dryckenskap, osedlighet och andra laster och
passioner. Men de förklara icke anarkistmorden,
om det än vore oriktigt att alldeles underkänna
dem i egenskap af medverkande orsaker.
Hufvudmotiv äro de dock i hvarje fall icke. Så
kommer teorien om mördarnas abnorma sinnestillstånd.
Anarkisten är en fanatiker, en galning. Ja,
teorien är onekligen värd allt beaktande; men den är
icke tillfyllest för att förklara anarkistdåden, och
den lämnar alltjämt de djupare liggande
orsakerna orörda.

Först, då man anstränger sig att se
förhållandena sådana de äro, då man icke längre
förnekar anarkistdådens politiska karaktär och dess
sociala orsaker, är man på en rätt väg, hvars
fortsättning kan leda till undanrödjande af en för
samhället öfverhängande fara. Men därom mera
längre fram.




Anarkismens förkämpar.

Kaspar Smidt, mest känd under signaturen
Max Stirner, föddes i Bayreuth den 25 okt.
1806 och dog i Berlin den 26 juni 1856. Efter
omfattande teologiska och filosofiska studier i
Berlin, Erlangen och Königsberg blef han lärare
först vid ett gymnasium och därpå vid en högre
flickskola i Berlin. Hela hans lif var en hård
strid mot de ekonomiska bekymren. Hans
hufvudgärning: »Den ende och hans egendom»,
utkom första gången i Leipzig 1845 och anses
vara det yttersta, som den filosofiska
radikalismen någonsin frambragt i djärft förnekande af
stat, religion och seder samt i förhärligandet af
den mest fulländade egoism. Bland hans andra
skrifter är »Reaktionens historia» mest bekant.

Schmidt, som trots den gränslösa egoism
han ådagalade i sina skrifter, ur hvilka vi redan
meddelat ett kort utdrag, var en tillbakadragen
och blygsam personlighet, en kammarlärd, som
illa anpassade sig efter det praktiska lifvets kraf.
Själf fick han icke upplefva sina idéers omsättande

i praktiken; ty såsom redan nämnts, var det
först efter anarkistkongressen i London som hans
stora arbete blef läst och spridt. Efter hvad det
berättas, skall Schmidt hafva slutat sina dagar
som frukt- och grönsakshandlare och i den
yttersta fattigdom.

Wilhelm Marr vistades under de
oroligheter, som skakade Europa 1848, i Schweiz.
Hans ideal var förstörelsen, alla statsformer och
regeringar, all slags auktoritet måste bort; hvad
som skulle komma i stället, bekymrade honom
föga, blott hans hämndtörst på de rikes och
mäktiges blod blefve tillfredsställd. Marr var en
fanatiker och närde ett intensivt hat till judarna,
mot hvilka han outtröttligt predikade den
grymmaste förföljelse.

Wilhelm Weitling, född 1808 i
Magdeburg, samlade som vandrande skräddaregesäll
arbetarna omkring sig och sökte ena dem till
en kommunistisk organisation. 1842 skref han
en bok »Garantien der Harmonie und Freiheit»,
som var präglad af glödande entusiasm och lästes
med hänförelse af den tidens arbetare. Hans
framtidsfunderingar voro emellertid mycket oklara.
All slags styrelse skulle afskaffas, men ersättas
med en ny, i hvars spets skulle stå trenne
filosofer. Efter revolutionsåret reste Weitling
1849 till London och sedermera till Förenta
staterna, där han förvärfvade sig en solid
rikedom genom en förbättrad symaskin. Han dog
i Newyork 1871.


Mikael Bakunin föddes 1814 i Torshok
i guvernementet Twer. Tillhörande en högadlig
familj erhöll han sin uppfostran i Petersburg i
en kadettskola och inträdde 1832 i armén som
fänrik vid artilleriet. 1838 begärde han afsked
och flyttade 1841 till Berlin, där han studerade
Hegels filosofi, samt 1842 till Dresden. Då han
i Tyskland iakttogs af ryska agenter, begaf han
sig till Schweiz, där han blef en verksam
ledamot af den kommunistisk-socialistiska föreningen.
Ryska regeringen förklarade honom landsflyktig
och konfiskerade hans egendom. Från Zürich
begaf han sig till Paris, där han väckte stor
uppmärksamhet, sedan han den 27 nov. 1847
vid polackernas bankett hållit ett djärft, eldande
tal, hvari han förordade en förbrödning mellan
ryssar och polacker till gemensam revolution.
Följden af detta tal blef, att ryska regeringen
fordrade hans utlämnande och satte ett pris af
10,000 rubel på hans hufvud. Bakunin flydde då
till Brüssel men återvände till Paris efter
februarirevolutionen, uppträdde därpå i Berlin under
marsoroligheterna och bevistade samma år i juni
slavkongressen i Prag. Då i maj 1848
oroligheterna i Dresden utbröto, tog B. en
synnerligen verksam del i kampen och blef medlem af
den revolutionära regeringen. Efter Dresdens
fall följde han den provisoriska regeringen till
Chemnitz, där han häktades den 10 maj. Han
fördes nu till Königstein, där han dömdes till
döden, men benådades till lifstids straffarbete.

Den 13 juni 1850 utlämnades han till Österrike,
där han för andra gången dömdes till döden
af krigsrätten i Olmütz, men äfven nu blef han
benådad till lifstids tukthus. Kort därpå
utlämnades han till Ryssland. Här fick han vistas
någon tid i kasematterna, hvarefter han 1855
transporterades till Ostsibiriens straffkolonier.
Med medgifvande af generalguvernören i ryska
Amurgebitet undkom Bakunin 1860 på ett
amerikanskt skepp till Japan, hvarifrån han återvände
till Europa. Då det sista upproret i Polen
utbröt år 1863, var B. en af cheferna för en från
Sverige, i synnerhet Stockholm, utgången
expedition af polacker och ryska emigranter, för
hvilka möjligheterna af en revolution ännu
hägrade, Då planerna totalt förintats, vände sig B.
till London, hvarifrån han sysselsatte sig med
att utbreda Internationalen i sitt fädernesland.
Men då han hotade att göra Internationale till
en rent anarkistisk förening, blef han själf på
kongressen i Haag 1872 utesluten. De sista åren
af sitt växlingsrika lif tillbragte Bakunin i
fullkomlig tillbakadragenhet i Genf och Lugano och
dog i Bern på ett hospital den 1 juli 1876;
dödsorsaken var egendomlig nog, i det han
vägrade att intaga någon föda och sålunda
bokstafligen hungrade ihjäl sig.

Bakunin var en i hög grad egendomlig
företeelse. Grundläggare af de anarkistiska
sammanslutningarna, var han på samma gång ifrare
för ett politiskt välde med republikansk

konstitution. Samma märkliga inkonsekvenser lade
han för öfrigt ofta i dagen. Han var
äfventyrligt anlagd och drefs med all sannolikhet mera
fram af äfventyrslusta än af medkänsla med de
förtryckta. Icke utan skäl hvilade öfver honom
misstanken, att han var rysk spion. Som något
alldeles oförklarligt står annars det förhållandet,
att Bakunin, som för deltagandet i oroligheterna
i Dresden tvenne gånger dödsdömts, efter sitt
utlämnande till Ryssland rönte en ovanligt mild
och för politiska upprorsmakare ytterst sällsynt
behandling och slutligen af myndigheterna tilläts
att lämna strafforten.

Pierre Joseph Proudhon föddes den 15
juli 1809 i Besançon och var son till en fattig
handtverkare. Från att ha varit sättare på ett
tryckeri utbildade han sig på egen hand vidare.
Sedan han 1837 erhållit ett treårigt stipendium
af akademien i Besançon för en täflingsskrift,
grundlade han 1839 ett eget tryckeri i sin
födelsestad. Han förlorade emellertid stipendiet, sedan
han offentliggjort sin mest bekanta skrift: »Hvad
är egendom?», hvilken fråga han besvarade med
det sedan så ofta brukade uttrycket: »Egendom
är stöld!» (La propriété c’est le vol.) Uttrycket
var dock icke nytt, ty redan 1780 hade Brissot
utslungat samma påstående. Proudhon
offentliggjorde nu i rask följd en mängd skrifter öfver
sociala spörsmål och uppträdde som socialismens
och kommunismens ifrigaste motståndare och
anarkismens varmaste förkämpe. 1848 bief P.,

som alltmera ägnat sig åt politiken, vald till
representant för Seinedepartementet, men förmådde
icke motsvara sina valmäns förväntningar. I
stället ägnade han sig åt skriftställeriet och utgaf
bl. a. flera tidskrifter. 1849 grundade han en
folkbank i Paris, hvars mål var penningarnas
totala afskaffande och byteshandelns
återinförande, hvilket mål visade sig omöjligt att uppnå
i praktiken, och banken, i hvilken 12,000
producenter voro intresserade, upplöstes redan följande
året. 1850 dömdes P. till tre års fängelse för
pressförseelser, men flydde. Efter en tid kom
han dock tillbaka, dömdes ånyo och flydde
igen, denna gång till Belgien. 1860 erhöll han
amnesti och återvände till Paris, där han
stannade till sin död den 19 januari 1865.

Proudhon svek sina anarkistiska ideal och
slutade som den varmaste anhängare af
monarkiska styrelseformen.

Peter Alexjewitsch Krapotkin föddes
den 9 december 1842 i Moskva. Tillhörande
en af Rysslands äldsta adelsätter uppfostrades
han i pagekåren, inträdde i armén och var
1863—67 adjutant åt militärståthållaren af
Transbaikalien, i hvilken egenskap han företog flera
resor till Sibirien och Mandschuriet. Åren
1868—72 tillbragte han i Petersburg med geografiska
och geologiska studier. Sedan han på en
resa till Belgien lärt känna den internationala
socialismens läror, verkade han från 1872 hemligt
i Ryssland för desamma bland arbetarna. På

grund af sitt deltagande i den Tschaykowskyska
sammansvärjningen 1874 blef han häktad, men,
lyckades 1876 fly ur citadellet i Petersburg och
undkom till England. Sedermera trädde han i
Genf i spetsen för den anarkistiska agitationen och
utgaf från år 1879 anarkistbladet La Révolte. 1881
blef han för nämnda tidnings skull utvisad från
Genf och begaf sig till Frankrike. För
anarkistisk propaganda ådömdes han här 1883 fem
års fängelse, men benådades 1886 och vände sig
då till London, därifrån han alltjämt verkat för
anarkismens utbredning.

Krapotkin är idealisten bland anarkisterna.
Af innerligaste medkänsla med alla nödlidande
och elända har han ägnat sig åt denna rörelse,
särskildt äro fångar, oafsedt hvilka brott som
fört dem i fängelset, och prostituerade föremålen
för hans stora och verkliga människokärlek.
Krapotkin är liksom grefve Tolstoj en filantrop
af djupaste öfvertygelse. Det bref, vi anfört af
honom, är karaktäristiskt för hans tänkesätt och
åskådning. Han är anarkismens mest betydande
kraft och utan tvifvel har han uträttat mera för
den anarkistiska propagandan än någon annan.

Elisée Reclus föddes den 15 mars 1830
i Ste Foix la Grande (departementet Gironde),
studerade vid protestantiska fakulteten i
Montauban och i Berlin. På grund af sitt deltagande
i politiska stämplingar måste han 1851 lämna
Frankrike och företog nu resor till England och
Irland, Nordamerika, Centralamerika och

Columbia, där han vistades flera år. 1858 återkom
han till Paris. 1870 blef han invecklad i
kommunen, måste fly och vistades i Genf, tills han
1879 återvände till Paris. 1893 kallades han till
professor vid universitetet i Brüssel.

Réclus har ett stort namn som
vetenskapsman och nämnes i främsta ledet bland alla tiders
största geografer. Liksom furst Krapotkin har
Elisée Réclus slutit sig till anarkismen af
medlidande med de elända och känt sig öfvertygad
att endast anarkien kunde förverkliga hans
drömmar om lika rättvisa åt alla människor.

Octave Mirbeau föddes den 16 februari
1848 i Trévières (Calvados), inträdde 1872 i
redaktionen af det bonapartiska bladet L’Ordre,
blef 1875 underprefekt i S. Girons, men ingaf
sin demissionsansökan efter republikanernas seger
1877 och ägnade sig därpå uteslutande åt
skriftställeri. Som spirituel krönikör vann han snart
ryktbarhet, men råkade ut för obehaget af en
duell med operadirektören Gailhard, hvilket hade
till följd, att han måste lämna sin plats i Le
Figaro. Han grundläde då tidningen Les
Grimaces och härmade Rocheforts La Lanterne.
Hans angrepp på opportunisterna skaffade honom
nya dueller på halsen. 1884 begaf han sig på
resor och 1885 utgaf han sin första roman »Jean
Marcellin», som sedan följdes af en hel rad
litterära arbeten. 1890 slöt Mirbeau sig till
anarkismen och medarbetade i anarkisttidningarna
La Révolte och En dehors, men efter mordet

på president Carnot, 1894, drog han sig helt
tillbaka till romanförfattandet.

Louise Michel föddes 1836 på slottet
Broncourt i departementet Haute-Marne som
oäkta dotter till slottets ägare. Hennes fader
gaf henne en god uppfostran. Efter faderns död
1850 lämnade hon slottet, aflade lärarinneexamen
och grundläde en flickskola i Paris. Vid
kommunens utbrott 1871 deltog Louise Michel med
glödande entusiasm i resningen, men blef
tillfångatagen och dömd till deportation till Numea,
hvarifrån hon vid den allmänna amnestien 1880
återvände till Paris. 1883 blef hon emellertid
åter dömd till flerårigt fängelse emedan hon
uppmanat befolkningen att plundra bageributikerna.
1886 gaf ut sina memoarer.

Louise Michel har tvenne gamla
kommunarder att tacka för det understöd hon nu årligen
åtnjuter. Den ena är kryddkramhandlaren,
anarkisten Richard i London, den andra är — Henri
Rochefort.

Johan Joseph Most föddes den 5 februari
1846 i Augsburg och ägnade sig tidigt åt
bokbinderiyrket. Som ung gesäll genomreste han
Tyskland, Österrike, Italien och Schweiz, ägnade
sig därpå åt socialistiskt skriftställeri och
redigerade länge »Freie Presse» i Berlin. Most
utöfvade stort inflytande på de tyska arbetarna,
i synnerhet de yngre, till hvars sämre sidor han
vädjade genom ett cyniskt och brutalt språk.
De talrika fängelsestraff han utstod stegrade

endast hans ifver. Åren 1874—78 var han
medlem af tyska riksdagen, men sistnämnda år
utvisades han ur Tyskland enligt socialistlagens
föreskrift. Han begaf sig då till London och
grundläde en ny tidning »Friheten», hvars
artiklar höra till de våldsammaste, som någonsin
blifvit skrifna. På grund af en dylik artikel
öfver Alexander II:s mord blef han i juni 1881
af engelsk domstol ådömd ett och ett halft års
straffarbete. Efter sitt frigifvande begaf han sig
till Newyork, hvarifrån han fortsatte utgifvandet
af »Frihet» 1886. Året därpå blef han
emellertid för sin våldsamma propaganda dömd till
fängelse.

Jean Grave, anarkisttidningen La Révoltes
redaktör, föddes i början af 1860-talet, var först
skomakare, sedan typograf. 1894 dömdes han till
två års fängelse och 1,000 francs böter för sin
skrift: »Det döende samhället och anarkismen»,
ett arbete med obestridlig filosofisk innebörd,
som vittnar om tänkaren, men där han låter
hänföra sig till uttalanden, som den allmänna
åklagaren och juryn funno innehålla eggelse till
mord och uppror. Sålunda skrifver han:
»Anarkisterna böra afstå från att söka strida armé
mot armé och undvika slaktningar, som
utkämpas på regelbundet sätt på öppna fältet, eller
de stora strategers strider, hvilka flytta sina
bataljoner såsom schackspelare sina pjeser.
Kampen bör hufvudsakligen riktas på förstöringen af

institutioner, på uppbrännandet af
egendoms-handlingar och juristers papper och protokoll,
samt på kullkastande af råmärken o. s. v., med
ett ord på att expropriera kapitalisterna.»




Front mot anarkismen!

Hvilka medel hafva hittills försökts till
anarkismens bekämpande och huru hafva de
verkat?

Då efter de senaste anarkistattentaten
makterna sannolikt inom en snar framtid komma att
sända delegerade till en ny antianarkistkongress,
komma utan tvifvel ganska intressanta
upplysningar att lämnas som svar på dessa frågor. Ty
det är påtagligt, att de länder, som företrädesvis
hemsökts af anarkismen, icke låtit bero endast
vid resultaten af de tid efter annan förekommande,
mer eller mindre omfattande, anarkistprocesserna.
Den hemliga polisen torde härvid kunna lämna
detaljer af största intresse.

Om man får tro de telegram, hvarmed de
stora utländska telegrambyråerna furnera den
europeiska tidningspressen, skulle polismyndigheterna
ha en så noggrann kontroll öfver anarkisterna,
att det ej skulle erbjuda synnerliga svårigheter
att bekämpa dem. Att döma af dessa telegram

har polisen icke allenast kännedom om
anarkisternas namn och adresser, den vet äfven hvad de
företaga sig och hvilka deras planer äro. Så
lämnade här om dagen 27 namngifna anarkister
Newyork för att mörda Europas krönta hufvud.
Polisen känner de 27 och deras planer, ser helt lugnt
deras afresa — och detta är allt. Ingenting, icke
den minsta åtgärd, företages för att hindra dem.
Detta låter emellertid till den grad otroligt, att
man har rätt att betvifla riktigheten af
meddelandet. Visserligen är man van höra talas om
det »fria» Amerika, men det »fria» Amerika var
icke så släpphändt mot anarkisterna efter
oroligheterna i Chicago, då icke mindre än sju
anarkister hängdes, och det »fria» Amerika höll äfven
anarkisten Mosts under lås och bom en längre tid.

Enligt dessa utrikestelegram skulle
anarkisterna vara föga hemlighetsfulla af sig. Litet
emellan meddelas nyheter om den eller den
anarkistföreningens hemska planer så minutiöst, man
rimligtvis kan begära. Det är endast att beklaga,
att denna förtrogenhet med anarkisternas planer
i regeln kommer först efter, det något oerhördt
anarkistbrott uppskakat världen. Orsaken härtill
kan ju möjligen vara, att uppmärksamheten då
blifvit mera skärpt än förut, — men möjligen
också att fantasien får vidsträcktare flykt under
sensationens inflytande.

Det vissa torde dock vara, att huru stor
vaksamheten än är, så föres den dock bakom
ljuset af anarkisternas slughet, och om någon

gång en anarkistisk komplott upptäckts, innan
den utförts, så torde detta mera få tillskrifvas
slumpen än någon intimare kännedom om
anarkisterna, deras planer och metoder.

Vore anarkisterna organiserade så som andra
rörelser, skulle det måhända vara lättare att
spränga hela rörelsen — ehuru de försök, som
i detta hänseende gjorts med socialismen visat sig
absolut resultatlösa. Största svårigheten är
emellertid för samhället att veta, hvar fienden finnes.
Väl är det sant att rörelsens stora flertal är att
söka bland proletariatet, men om också
handlingens propaganda utgår därifrån, så utöfvas,
såsom redan är nämndt, en farlig agitation äfven
inom andra samhällsklasser, däribland ingen
undantagen — Orsini, Malatesta, Krapotkin, Réclus
och otaliga andra anarkister äro utgångna från
de rika och förnäma kretsarna, från hvilka också
till anarkismens förfogande ställas de
penningemedel, som erfordras. Det inre sambandet
anarkisterna emellan har fullständigt ersatt alla yttre
organisationsformer. Det är fåfängt att tänka
sig bandets sprängning genom att beröfva det
dess generaler, ty några sådana finnas icke. Ingen
öfverchef för anarkismen finnes, icke heller några
underchefer.

Men huru vanskligt det än är att komma
denna vidunderliga rörelse in på lifvet, måste
likväl samhällena till eget skydd vidtaga
åtgärder till den hotande farans undanrödjande.

Flerestädes hafva anarkistattentaten föranledt

kraftiga åtgärder till förekommande af deras
upprepande, dels hafva särskilda strafflagar
tillkommit, dels hafva myndigheterna vid de särskilda
fallen gått tillväga med större stränghet än eljes.

Italien, anarkistlandet framför andra, fick 1897
i Milano bevittna en fruktansvärd bortrensning
af de upproriska elementen. Den utomordentligt
brutala åtgärden, som icke vittnade mycket om
vishet hos dem, som satte den i scen, hindrade
icke anarkisternas tillväxt och utbredning till
hvarje stad, ja snart sagdt hvarje by i Italien,
och endast två år efter denna regeringens
kraftåtgärd, eller den 29 juli i år, blef landet
skådeplatsen for Brescis fasansfulla mord på konung
Umberto.

Spanien, kanske i lika hög grad som Italien
anarkisternas land framför andra, företog 1882
efter våldshandlingarna i Andalusien, en
massprocess mot anarkisterna, hvari öfver 200
ådömdes stränga straff. Men redan följande året
dristade sig anarkisterna att hålla kongressen i
Barcelona, och som förut visats gjorde sig 1895
och 1897 anarkisterna därstädes påminta på ett
fruktansvärdt sätt.

Den stränghet, hvarmed anarkisterna i
Frankrike dömts, afrättandet af gärningsmännen och
inspärrning eller landsförvisning af ledarna, har
hittills visat sig fruktlöst. Intet annat land har
i så hög grad som Frankrike hemsökts af
anarkisterna.

Schweiz, anarkisternas asyl, har genom lag

förbjudit de fordom årliga anarkistkongresserna,
sedan en komplott år 1885 upptäcktes och
föranledde ett sextiotal stränga domar; Schweiz blef
dock skådeplatsen för Luchenis dåd.

Belgien utfärdade 1887 en lag, som stadgade
stränga straff för förhärligande af anarkistiska
förbrytelser. I detta land förekom också 1895
stora anarkistprocesser med en mängd stränga
domar. Likväl var det i Belgien Sipido
tillämnade sitt attentat mot prinsen af Wales.

England antog 1883 en särskild anarkistlag.
Några uppseendeväckande dåd hafva icke
förekommit där, men i stället har England blifvit en
tillflyktsort för anarkister från alla delar af den
öfriga världen.

Österrike hade redan 1867 och 1869 antagit
särskilda lagar mot upproriske och
sammansvärjningar. Till dessa fogades 1884 en lag, som
underlättade företagandet af husundersökningar,
arresteringar, utvisningar och beslagtagandet af
bref samt möjliggjorde ett skarpare öfvervakande
af föreningar och möten.

Tyskland antog 1884 den s. k.
»dynamitlagen», som stadgar utomordentligt stränga straff
för dem, som i brottsligt syfte sysselsätta sig med
tillverkning af sprängämnen.

Af de här uppräknade länderna hafva endast
Österrike och Tyskland lyckats befria sig —
åtminstone i det allra närmaste — från
anarkisterna. Inga dåd hafva uppskrämt befolkningen
och inga sammansvärjningar upptäckts. Men

detta är icke uteslutande anarkistlagarnas
förtjänst, utan fastmer den bestämda hållningen hos
det socialdemokratiska partiet, som i detta fall
uppträdt som samhällets bästa bundsförvant.
»Die Lumpenproletarier», som socialdemokraterna
i Tyskland kallade anarkisterna, utvisades från
alla möten och tillätos icke medlemskap i
socialisternas sammanslutning.

Dödsstraffets befintlighet eller icke
befintlighet har ej haft den ringaste inverkan på
anarkisterna. Långt flera dåd hafva begåtts i
Frankrike, där dödsstraffet existerar, än i Italien och
Schweiz, där det är upphäfdt.

Erfarenheten har oförtydbart ådagalagt, att
de undantagslagar och undantagsåtgärder som
hittills förekommit icke förmått fylla hvad som
med dem åsyftats.

Däremot hafva de tyska socialdemokraterna
gifvit anvisning på en väg, som, äfven om den
icke kan följas af det nuvarande samhället,
likväl är förtjänt att allvarligen tagas i beaktande.

Socialisterna äro svurna fiender till de
nuvarande samhällsformerna, men de vilja likväl både
ordning och disciplin i det samhälle, de på
ruinerna af det gamla söka uppbygga. Och
ordningen och disciplinen hos de tyska
socialdemokraterna stå i en viss harmoni både med den
tyska folkkaraktärens inneboende grundlighet och
den vana vid ordning, militärstaten utvecklat.
Proletariatet i Tyskland samlar sig därför helt
naturligt kring socialdemokratien, som gradvis

genomdrifver en förbättrad ekonomisk ställning
för arbetarna och minskar eländet och nöden.
Socialdemokratien kan hänvisa till positiva
resultat, som verka öfvertygande, och den fasta
organisationen i Tyskland lämnar ingen jordmån
öfrig åt anarkistiska teorier att rotfästa sig uti.

Reaktionen i Italien ropar i detta nu högljudt
på de strängaste lagbestämmelser mot
föreningsfrihet, yttrandefrihet och pressfrihet samt främst
af allt dödsstraffets återinförande. Det italienska
rättsväsendets förnämsta auktoriteter vädja till
den nye konungen om hans ingripande med
effektiv energi.

Af intresse skall bli att erfara hvilken väg
lagstiftningen i Italien skall slå in på, när den
första bestörtningen hunnit lägga sig och man
blir i stånd att mera lugnt betrakta och
undersöka förhållandena. För närvarande är
stämningen helt naturligt krigisk. Mellan trettio och
fyrtio arresteringar hafva företagits, både
misstänkta och icke misstänkta arresteras och
trakasseras, den strängaste censur utöfvas öfver
pressen, telegrafen och posten, och konungens
person skyddas af en militärkordong på 15,000
man. Detta tillstånd kan ju icke fortfara i längden
utan måste i en mycket snar framtid utbytas mot
andra åtgärder, som åtminstone icke verka
hämmande på landets förbindelser med det öfriga
Europa.

En särskild lagstiftningsåtgärd förutsätter

naturligtvis en noggrann kännedom om dem, mot
hvilka åtgärderna riktas.

Anarkisten har hittills visat sig vara en
människa utan dödsfruktan. När han riktat sitt vapen
mot en monark, har han haft fullkomligt klart
för sig, att han gifvit sitt lif i utbyte mot det
han tagit Dödsstraffet och den fruktan det
ingifver, afhåller honom icke, han är fullkomligt
känslolös för en dylik fruktan. Dödsdomen gör
honom till martyr, han blir genom den en
bemärkt personlighet, och hans mod verkar med
magisk kraft på hans meningsfränder och gör
propaganda för de idéer, för hvilka hans hufvud
faller.

Inspärrningen är mera fruktansvärd som straff
betraktad. Fängelse eller — dårhus.

Det är ett ofta omtvistadt
kriminalpsykologiskt spörsmål detta om brottslighetens
karaktäriserande som sjukdomstillstånd hos individen.
»Lombroso har företagit en antropologisk
undersökning af de fyrtiotre anarkisterna i Chicago.
Enligt hans uppfattning är anarkismen ett
sjukdomstillstånd, som skulle utgöras af oförmågan
att lämpa sig efter samhällstillståndet. Hos
somliga anarkister har han funnit drag af moralisk
känslolöshet, sådana man äfven funnit hos flere
kommunardchefer, en Féré, en Vallés. Några
äro simpla brottslingar; andra åter, såsom den
i Chicago hängde Pearson, religiösa mystiker.
Vaillant, åt hvilken Lombroso ägnat särskild
uppmärksamhet, var enligt hans åsikt hysterisk,

och de allra flesta tillhöra de filantropiska
mördarnas familj.»

Vi äro emellertid icke ännu komna dithän,
då rättslagstiftningen bygges på den psykologiska
forskningens resultat. Och för den i öfriga
hänseenden normala brottslingen kan man ännu icke
räkna med någon annan inspärrning än den inom
fängelsets murar.

En af dem, hvjlka i Sverige ifrigast verkat
för dödsstraffets afskaffande, nämligen justitierådet
Olivecrona, yttrade efter mordet på kejsarinnan
Elisabeth, till en intervieware bl. a.: »Jag är
alltjämt fast öfvertygad om dödsstraffets olämplighet,
då det gäller att förhindra konungamord.
Anarkister ha funnits i alla tider bland alla folk. De
äro sådana personer, som till hvarje pris vilja
förvärfva ryktbarhet. Då de icke uppnå detta
mål genom goda gärningar, söka de göra det
genom onda. Så förhöll det sig med Fieschi,
som 1835 föröfvade attentatet mot Louis Philippe
i Frankrike, och med alla dem som följde hans
exempel, så med Orsini, som afrättades 1858,
med alla attentatsmännen, som förgrepo sig på
Alexander II, Alphonse XII, Lincoln och Garfield
m. fl. Men fastän dessa attentatsmän afrättades,
ha de ju dock funnit efterföljare ... Afrättningar
ha enligt min åsikt aldrig verkat så afskräckande
på attentatsmän som inspärrningar. Men för
öfrigt ’gegen den Fanatismus giebt’s keine
Abschreckung’, som en tysk filosof säger. En
undantagslagstiftning mot anarkismen kan endast grumla

folkets rättskänsla och förvandla rättsskipningens
nödvändiga strid mot brottet till en besynnerlig
kamp emellan tvenne ’världsåskådningar’ eller
’sociologiska läror’, som perversa sinnen vänja
sig att betrakta såsom lika berättigade eller lika
relativa. De ’partiåsikter’, som en uppenbar
brottsling åberopar till sitt försvar, få ej behandlas
såsom sådana eller såsom inverkande på straffets
afmätning.»

En polischef, som haft åtskilligt att skaffa
med anarkister och därtill äger en mångårig
erfarenhet af brottslingar af alla kategorier,
nämligen Goron, hvilken vi förut citerat, yttrar bland
annat: »Undantagsåtgärder ha i min tanke aldrig
tjänat något till. Man bör icke öfverskatta den
verkan, injagandet af fruktan har på människorna.
Visserligen lära nog många nutida revolutionärer
reflektera öfver det ledsamma i en lång
inspärrning, innan de som forna dagars upprorsmakare
ge sig ut att skräna på boulevarderna och stöta
omkull tidningskioskerna. Men det är föga
troligt, att rädslan för en tids vistelse i Mazas skulle
gjort ringaste intryck på en verklig handlingens
man som Ravachol eller Emile Henry. Däremot
uppretar ett orättvist fängelsestraff äfven de
lugnaste. Att arrestera hundratals misstänkta efter
gamla listor, upprättade på grund af mer eller
mindre pålitliga angifvares uppgifter, att från
deras arbete och deras familjer rycka män, som
längesedan återkommit från de revolutionära
dårskaperna och icke begära annat än att få

arbeta, det är mycket farligt. Kanske skall just
förbittringen göra dem till ännu våldsammare
och farligare propagandister än alla andra. Sanna
förhållandet är, att undantagslagar och domstolar
endast tjäna till att ge den politiska
martyrglorian åt personer, som endast böra behandlas
som vanliga brottslingar, alldenstund stöld och
mord blott och bart äro förbrytelser mot den
allmänna lagen, hvilka alla länders rättvisa och
moral hittills fördömt. Ett internationellt
förbund, särskildt riktadt mot anarkisterna, är
förnuftsvidrigt, ty det är att ge dem en betydelse
som de icke äga i verkligheten, det är att göra
dem till en offentlig fara för alla nationer, under
det att alla öfriga förbrytelser utgöra en vida
större fara för samhället. — Ja, ett internationellt
förbund mellan hela världens domare och
poliskårer är nödvändigt, men icke blott riktadt mot
anarkisterna, utan mot alla brottslingar, hvilka
de än må vara. — Dödsstraffet har aldrig hejdat
en vanlig brottsling därför att han, när han
dödar, aldrig föreställer sig, att hans brott skall
bli upptäckt. Ännu mindre hejdar det de
anarkistiska eller politiska mördarna, hvilka alla, innan
de begå dådet, ge sitt eget lif som offer.»

*

Italien och de andra länder, där
anarkistdåden framtvinga särskilda åtgärder, hafva tvenne
vidt skilda vägar att välja. Den ena är

undantagslagstiftningens väg, hvilken, såsom
erfarenheten redan visat, är resultatlös mot det onda
den skall bota, men däremot fruktansvärd för de
många, som intet ondt begått, utan med
minskade fri- och rättigheter få umgälla några
brottslingars eller fanatikers illdåd. Den andra vägen
är den, som den tyska socialdemokratien utvisat,
icke blott i dess afståndstagande från anarkismen,
utan i all synnerhet genom dess sträfvan att
förbättra proletariatets ställning. Missnöjet, hvars
bittraste frukt är anarkismen, kan endast minskas
genom kloka ekonomiska och sociala reformer,
som afse att rycka folket undan det bottenlösa
eländet och skapa en människovärdig tillvaro
åt alla.

Men skall månne Italien välja denna väg?
För närvarande åtminstone ser det ut, som om
ingen i det olyckliga landet hade tanke för något
annat än en hämnd som drabbar icke de
brottslige allenast, utan hela befolkningen. Måtte blott
sedan följderna icke blifva alltför svåra!




INNEHÅLL.
———
Anarkismens teori och propaganda         3
Bidrag till anarkisternas historia       14
Furstemord och anarkistdåd               30
Orsakerna. Anarkismens sociala bakgrund  41
Anarkismens förkämpar                    56
Front mot anarkismen!                    67



      Af samlingen
Ur Det moderna samhällslifvet
ha förut utkommit:

 1. Från Berlins salonger. Interiörer af Grefve Paul Vasili.
              Bemynd. öfvers. från franskan, 1: 75.
 2. Ur min dagbok. Minnen från ett lif i högländerna från 1862 till
              1882 af drottning Victoria af England. Bemynd. öfvers. 2: 25.
 3. Från Wiens salonger. Interiörer af Grefve Paul Vasili.
              Med porträtt af kejsarinnan af Österrike till häst. 2: 50.
 4. Från Londons salonger. Interiörer af Grefve Paul Vasili.
              Bemynd. öfvers. från franskan. 2: 50.
 5. Från civilisationens utkanter. Skizzer från Rumänien,
              Bulgarien och Serbien af C. G. Wrangel. Med 3 porträtt. 2: 50.
 6. Från Madrids salonger. Interiörer af Grefve Paul Vasili.
              Bemynd. öfvers. från franskan. 1: 75.
 7. Från Petersburgs salonger. Interiörer af Grefve Paul Vasili.
              Bemynd. öfvers. från franskan. 2 kr.
 8. Från Roms salonger. Interiörer af Grefve Paul Vasili.
              Bemynd. öfvers. från franskan. 2: 50.
 9. Kejsar Wilhelm. En lefnadsteckning af Otto Sjögren. Jämte en
              inledningsdikt »Den gamle kejsaren» af Frans Hedberg. 75 öre.
10. Industriens stormän och penningfurstarne i ångans tidehvarf.
              Biografiskt-anekdotiska teckningar af CA. de Varigny. 2: 50.
11. Emin Paschas räddning, eniigt bref från Henry M. Stanley.
              Med porträtt af Stanley och Emin. 1: 50.
12. Furst Bismarck och hans samtid. Monografisk studie af
              Otto Sjögren. Med 2 porträtt. 1: 75.
13. John Ericsson. Några minnesblad af O. W. Alund. Med 17
              illustr. 1 kr.
14. Gladstone. (The grand old man ) Ett biografiskt utkast af
              O. W. Ålund. Med porträtt. 1 kr.
15. Finska studier. Ögonblicksbilder från Finland af Otto v.
              Zweigbergk. Med 21 porträtt och 4 bilder. 2 kr.
16. Från Tsarens rike. Några erfarenheter och minnen af André
              Lütken. Bemynd. öfvers. 1: 50.
17. Lutherska kyrkans kamp i Östersjöprovinserna mot den
              ortodoxa rysk-grekiska statskyrkan, af Abélard. 1 kr.
18. Sibirien och Transsibiriska järnvägen af Pierre Leroy-Beaulieu.
              Bemynd. öfvers. af förf:s uppsatser i ämnet 1898. 1 kr.
19. Statskuppen i Finland 1899. Några anteckningar af Valfrid
              Spångberg. 2:a tillökade upplagan. Med 38 porträtt. 2: 50,
20. I Finland och i Ryssland. Några intryck af Ellen Key. 2: 50.
21. Sanningen om Boerna och den sydafrikanska krisen af D:r
              A. Kuyper, Amsterdam. 75 öre.


