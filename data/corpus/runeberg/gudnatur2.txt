








GUD I NATUREN

AF

D:r GEORG HARTWIG.

Författare  till   "Jordens Inre", "Lifvet i  Hafvet", "Den höga Norden",
"Tropikverlden" och "Söderhafvets Öar".

ÖFVERSÄTTNING

AF

C. J. DAHLBERG.

Andra upplagan.

STOCKHOLM, P. G. BERG, 1865






FÖRORD.

—

Betrakta vi naturen i dess största så väl som i dess minsta
företeelser, möta vi öfverallt spåren af en högre ledande hand.

Bland alla djur- och växtlifvets otaliga former finnes ej någon
enda, som icke blifvit på det förträffligaste utrustad för sitt
egendomliga lifsändamål. Jordens byggnad och de fysikaliska lagar, som på
hennes yta herrska inom vattnens och luftens riken, öfverensstämma
fullkomligt i alla afseenden med den organiska skapelsens behof.
Planeterna och solarne vandra endrägtigt genom verldsalltets rymder.

Liksom i det oändliga rummet den ena länken af skapelsen
planmessigt sluter sig till den andra, följer i den omätliga tiden det ena
årtusendet harmoniskt på det andra; ty genombläddra vi jordhistoriens
digra bok, finna vi från det organiska lifvets första morgonrodnad
samma förundransvärda öfverensstämmelse mellan jorden och dess invånare
som nutiden har att uppvisa.

Att fästa uppmärksamheten på denna underbara ordning och
ådagalägga skaparens närvaro i hans verk, den evige, oföränderlige,
andlige styresmannen och verldsherrskaren i materiens flyktiga, evigt
vexlande fenomener, är det ämne jag i efterföljande verk företagit mig
till behandling.

Måtte det lyckas mig att lösa min uppgift till mina läsares
belåtenhet och hos dem stadfästa den öfvertygelsen, att vi icke äro
beroende af blinda naturlagar, utan barn af en allvis, allgod och
allsmäktig Gud.

Heidelberg den 29 Februari 1864.

D:r G. Hartwig.

—







FÖRSTA KAPITLET.

Stjernverlden.

—

Den stjernbelysta himmelens prakt. — Planetsystemet. — Huru har man lärt
sig mäta dess storlek? — Copernicus. — Kepler. — Newton. — La Place.
— Planetsystemets perturbationer återförda till harmonien. — Upptäckandet
af Neptunus på beräkningens väg. — Meteorstenarne. — De på dem
upptäckta spåren af organiskt lif. — En blick på himlahvalfvets fixstjernor. —
Den oss närmaste fixstjernans oerhörda afstånd. — Vår verlds-ö. — Lösliga
och oupplösliga töckenfläckar. — Fixstjernornas rörelser. — Hvilken oerhörd
utsigt i tiden vi vinna genom utsigten uti det obegränsade rummet. — Den
underbara ordningen i verldsalltet.

—

Som en blodröd eldboll står solen vid randen af den vestra
horisonten och drager sina gyllene fåror öfver oceanens evigt
rörliga yta. Bländad af ljusets öfvermätt förmår du icke
uthärda hennes glans, utan sänker din blick på stranden vid
dina fötter, der i evig vexling den brusande flodvågen med
hvitskummig hjessa ilar mot land och sedan åter med ett
melodiskt sorl sjunker tillbaka i hafvets moderliga sköte.

Ditt öga har hvilat sig: — ännu en gång vill du njuta
anblicken af den nedgående solen, men hon är redan
försvunnen — för att öfver nya länder och nya haf förbreda sitt allt
lifvande ljus, för att väcka otaliga millioner nya varelser till
njutning af den strålande dagen. Blott de eldröda molnen,
som likt rökhvirflarne af en oerhörd brand pråla i alla
färgtoner af guld, skarlakan och purpur vid vestra himlaranden,
förkunna ännu den nedgångna himlakroppens herrlighet;
liksom efter en hjeltes bortgång ekot af hans bragder ännu länge
återljuder bland folken. Dock, slutligen försvinna äfven dessa
sista spår af ljuset, natten segrar öfver dagen och allt djupare
mörker sänker sig öfver himmel och jord, liksom ville det 




inhölja hela naturen i en svart liksvepning. Men blott skenbar
och öfvergående är denna dödens seger, ty först natten
öppnar för oss oändlighetens portar. Dagen förminskar vår
horisont, natten vidgar den i det omätliga; dagen inskränker våra
blickar, men natten låter dem fördjupa sig uti verldsalltets
obegränsade rymder. Så hoppas vi att äfven vår död skall
föra oss genom natt till ljuset och öppna för oss portarne till
ett högre och friare lif!

Hvem förmår väl skildra den stjernbeströdda himmelens
prakt, denna lysande skara af strålande och skimrande solar,
som så aningsfullt tindra på det svarta firmamentet och liksom
milstolpar i oändligheten, liksom den allsmäktiges härolder
förkunna hans skapelses gigantiska byggnad!

Med färger af förvillande likhet låter målaren den
strålande månen afspegla sig i sjön eller morgonrodnaden förgylla
de vaknande ängarne: han kan på sin duk för oss framtrolla
urskog, haf, berg, allt hvad som på jorden utmärker sig genom
skönhet eller öfverväldigande storhet — men den nattliga
himmelens under öfverstiga hans krafter, ty huru skulle han väl
vara i stånd att framställa det gränslösa, huru inom en liten
målnings trånga rum för oss upprulla etherns omätliga rymder!

I alla tider, i alla zoner har den stjernbelysta himmelen
uppväckt fröjd och andakt i menniskans hjerta, så snart hon
blott hunnit växa ifrån det råaste barbari; ja de första
känslorna af andakt, den första aningen om den allsmäktige torde
väl hafva uppstigit i hennes själ, när hennes öga försänkte sig
uti det nattliga firmamentets djup och stjerna på stjerna
tindrade emot henne från denna majestätiska döme, hvars hvalf
utbreder sig öfverallt och hvars pelare ingenstädes stå att
finna.

Liksom indianen vid Orinoko låter "Savannernas ande"
bo uti södra korset, så torde väl äfven de vildar, som
samtidigt med hålbjörnarne bebodde de germaniska skogarne, hafva
förlagt sina råa gudomligheters hemvist till den norra
himmelens stjernbilder.

Huru olika är ej jordens prydnad fördelad öfver de olika
länderna; medan detta prålar i yppig skönhet, är ju det der
en bild af den dystra förödelsen — men den stjernbeströdda
himmelen är praktfull vid eqvatorn som vid polerna och hela
menskligheten fröjdar sig åt dess glans. Den allsmäktige har
velat att öfverallt, hvarest blott varelser lefva som förmå att
fatta det oändligas idé, stjernornas oändliga verld skulle leda
deras tankar till hans thron!

Dock, huru många århundraden måtte ej hafva förflutit,
innan menniskan från beundrandet af det herrliga skådespelet
öfvergick till dess noggrannare undersökande och underkastade
så väl himlakropparnes storlek som de banor de genomvandra
en bestämd mätning.

Det första steg, som förde henne till en närmare kunskap
om stjernverldens utsträckning i rummet, var att hon först
lärde känna jordens form och storlek och derigenom vann ett
mått för planetsystemet, en fast basis för den blifvande
utvecklingen af sitt astronomiska vetande. Stödjande sig på den
erkända sanningen af att vi, om vi stå vid hafsstranden, i
början blott se de öfversta spetsarne af ett kommande skepp och
att de understa delarne blott så småningom visa sig för oss,
att solen uppgår allt mera sent, när vi vandra från ostliga till
vestliga trakter och att den skugga af jorden, som vid
månförmörkelser visar sig på månen, alltid synes rund, hade redan
de gamle grekerna kommit till insigt om jordens klotformiga
gestalt och gjort de första försöken att mäta hennes storlek.

Men då de gamle blott kände en så liten del af jorden
och deras mätningsverktyg ännu voro så högst ofullkomliga,
kunde också deras beräkningar ej blifva annat än ytterst
felaktiga. Först det sednaste århundradets omsorgsfullare
gradmätningar har det lyckats att vinna ett, om också ej
fullkomligt säkert, så åtminstone sanningen mycket nära kommande
resultat och ådagalägga, att jorden är ett vid polerna
afplattadt klot med en polardiameter af 1,713 och en
eqvatorialdiameter af 1,716 geografiska mil.

Sedan man på detta sätt funnit jordens storlek, var det
nu en lätt sak att uträkna afståndet emellan de till vårt
planetsystem hörande himlakropparne, ty mathematikern behöfver
blott en genom redan verkställda uträkningar bekant linea och
den vinkel, under hvilken en tredje punkt synes från denna
lineas ändpunkter, för att i alla dess dimensioner lära känna
den triangel, som ligger emellan dessa trenne punkter. Med
trianglar eröfrar han himmelens rymder och underkastar dem
sitt vetandes herravälde, lika säkert som han efter dem mäter
storleken af sina marker och höjden på sina berg.
Sålunda fann man, att månen ligger omkring 52,000 geogr.
mil ifrån oss, men att solen från ett afstånd af 20 millioner
mil sänder oss sina lifvande strålar; och så vet man, att
under det Merkurius, den henne närmaste planeten, blott ligger
8 millioner mil ifrån henne, Neptunus först på ett afstånd af
716 millioner mil från henne erhåller sitt ljus  och sin värme.

Enligt vårt synsinnes bedrägliga vittnesbörd vrida sig
himlakropparne omkring jorden, liksom omkring verldsalltets
medelpunkt. Vi se solen och månen gå upp och ned och hela
den otaliga stjernehären långsamt färdas framåt under nattens
timmar. Men vi hvila i majestätisk orörlighet, och sålunda
ser det ut liksom om alla dessa lysande verldar tjenande
kretsade omkring oss, liksom vår jord vore hela skapelsens
herrskarinna! Och så öfverväldigande är denna synvilla, att den
under hela årtusenden beherrskade vetenskapen, tills slutligen
den snillrike och djupsinnige forskaren Copernicus bragte den
redan af Pythagoras och Leonardo da Vinci anade sanningen
till fullkomlig giltighet, störtade den gamla vantron,
dethroniserade jorden och af den höga herrskarinnan gjorde en
gentemot de öfriga stjernorna till ett intet nedsjunkande vasall, nu
blott åtföljd af månen såsom hennes enda drabant. Han visade
att ej solen kretsar omkring oss, utan att vi jemte alla
planeter vandra omkring solen, och att jorden, i det hon hvar
tjugofjerde timme vrider sig från vester mot öster omkring sin axel,
åstadkommer denna himlahvalfvets skenbara omvridning från
öster till vester, som hade vilseledt alla astronomer före honom.

Der dunkelhet och villfarelse förut herrskat, der ej ens de
mest invecklade hypotheser förmått förklara planeternas
vandringar på himlahvalfvet, der lågo de nu klara och enkla för
hvar och en — och liksom Columbus upptäckte en ny verld
på jorden, utsände Copernicus sanningens eröfrande ljusstråle
genom alla vårt solsystems vida rymder.

Efter honom uppträdde Kepler, likaledes en stjerna af
första storleken bland Tysklands store män. Ytterligare
utvecklande det copernikanska systemet var han den förste som
visade, att alla planeterna icke röra sig i cirklar, utan i ellipser
omkring solen, som står i en dessas brännprunkt, samt
upptäckte de lagar, efter hvilka deras omloppstiders hastighet och
förhållanden rätta sig. Den outtröttlige forskaren blef det ej
förunnadt att derjemte äfven finna, det de af honom i 
planetsystemet upptäckta lagarne voro följderna af en i hela
universum utan undantag herrskande kraft; men redan 12 år efter
hans död föddes den odödlige Newton, som fann den
harmoniska verldsordningen, sådan hans store föregångare hade visat
den uti de till vårt planetsystem hörande himlakropparnes
rörelser, vara verkningen af en allmän verldslag, tyngdlagen eller
kropparnes ömsesidiga dragningskraft till hvarandra, allt efter
förhållandet af deras massor och afstånd.

Med hjelp af denna den högsta fysikaliska lag, hvilken så
väl på himlahvalfvet betingar stjernornas banor som på jorden
kroppars fallande rörelse, vattnets lopp, pendelns svängning och
lodets rigtning, blef det nu möjligt att lösa en mängd de
svåraste företeelser och problemer, som före Newtons tid trotsat
de skarpsinnigaste mathematici och astronomer, att förklara
dagjemningarnes framryckande, bestämma de olika kropparnes
tyngd och massa inom vårt solsystem och beräkna de så
kallade oordningar eller perturbationer, som förorsakas af
planeternas ömsesidiga dragningskraft.

Namnet perturbation torde kanske uppväcka tvifvel om
varaktigheten af den harmoniska verldsordningen och hos en
eller annan alstra bekymmer för att de lagar, som bestämma
planeternas regelbundna banor, slutligen, om också blott i den
aflägsnaste framtid, kanhända blifva besegrade och komma att
hafva en olycksbringande förstörelse till följd — men La Place
har ådagalagt, att äfven dessa perturbationer äro underkastade
en lag, hvilken håller dem inom sådana skrankor, att de lika
litet kunna skada hela planetsystemets bestånd som en enda
varelses existens.

Hans storartade beräkningar hafva visat, att massorna i
vårt planetsystem äro så fördelade, att perturbationerna så
småningom åter upphäfva hvarandra och att derigenom alla vårt
planetsystem vidkommande förhållandens existens för alltid är
utom all fara. Hvilande på mathematikens bergfasta och
oåtkomliga basis har den framåtskridande astronomien vidare
funnit, att vid hvarje annan fördelning af massorna en fullkomlig
omgestaltning af alla vårt planetsystems förhållanden skulle
ega rum och att blott den verkligen förhandenvarande gör en
evig tillvaro möjlig. Huru underbar, huru öfver allt begrepp
stor och upphöjd är icke denna inrättning; hvilket lysande
vittnesbörd aflägger den ej om den allsmäktiges vishet, huru

är det väl vid betraktandet af en så fullkomlig mekanik längre
möjligt att tvifla på tillvaron af en högste verkmästare!

Men äfven huru underbar synes oss ej menniskans själ,
som kan begripa ett så storartadt system, väga de aflägsna
verldskropparne och återföra alla dessa hvarandra korsande
banor till en enda harmoni af den obeskrifligaste herrlighet!

Copernicus, Kepler, Newton och La Place! I täflen i
sanning i storhet med de lysande himlakroppar, hvilkas rörelser I
så mästerligt uträknat, och att I dertill voren begåfvade, visar
oss huru innerligt menniskan sammanhänger med stjernverlden
och gifver oss det mest öfvertygande bevis på att hennes själ
framgått ur samma källa! Voro vi blott slumpens barn, huru
kunde väl då våra förmögenheter vara så inrättade, att vi
förmå underkasta så oändligt aflägsna, äfvenledes åt slumpen
prisgifna verldar den säkraste beräkning! Stodo vi ej till dem i
något det ringaste förhållande, huru kallt och liknöjdt skulle
vi ej då se dem vandra på det dunkla firmamentet, medan nu
vårt bröst vid deras anblick skälfver af aningsfull bäfvan!

När Herschel upptäckte Uranus, som först från det
oerhörda afståndet af 400 millioner geogr. mil mottager solens
matta strålar, trodde man att de yttersta gränserna för vårt
planetsystem blifvit uppnådda och att på andra sidan om denna
kulna och kalla himlakropp det den ödsliga rymdens rike måste
begynna, som sträcker sig till den närmaste fixstjernans område.

Men Uranus visade perturbationer i sin bana, hvilka ej
kunde förorsakas genom Saturni attraktionskraft och alltså
uppenbarligen måste härröra från en ännu okänd planet.
Genom mathematisk beräkning bestämde Le Verrier denna
störande himlakropps läge och massa, och han hade knappt
angifvit hvar den enligt all sannolikhet vore att finna, innan redan
berliner-astronomen Galles teleskop såg honom såsom en stjerna
af åttonde storleken rulla fram uti de aflägsna himlarymder,
der han på 716 millioner mils afstånd från solen genomvandrar
sin oerhörda bana.

I sanning en lysande triumf för den beräknande
astronomien! En herrlig seger för menniskosjälen, som på förhand
förkunnar hvad ännu intet dödligt öga skådat och stadigt och
säkert leder forskaren genom etherns obegränsade engder!

Möjligt är att ännu på andra sidan om Neptunus nya
planeter rulla, hvilkas litenhet i ett så oerhördt fjerran måhända
skall göra dem osynliga äfven för det starkaste teleskop,
kommande tider förmå att sammanfoga; men af de perturbationer,
som de förorsaka, skall man kunna med samma säkerhet
bestämma deras tillvaro, som om de tågade fram klara och
lysande, och det andliga ögat skall se dem, om de också för
det kroppsliga blifva evigt förborgade!

Solen omkretsas icke blott af större planeter och talrika
fixstjernor, utan derjemte äfven af en mängd mindre, dels mera
kringspridda, dels i planetlika, ringformiga zoner grupperade
himlakroppar. En sådan planetarisk ring (eller flera)
genomskär, såsom det tyckes, vår jordbana och bringar derigenom i
dagen de periodiska svärmar af stjernfall, som redan sedan
äldsta tider hafva ådragit sig folkens uppmärksamhet. När
dessa minsta kosmiska kroppar i sin bana mycket närma sig
jorden, hemfalla de under makten af hennes attraktion, lyda
tyngdkraften, fara genom atmosferen såsom lysande kulor och
nedstörta såsom meteorstenar.

Äro dessa från himmelen fallna massor intressanta genom
sitt ursprung, så äro de det ännu mera såsom de enda oss
bekanta, för vågen och vår känsel åtkomliga vittnesbörden
om en främmande verld, såsom sändebud från etherns
fjerran belägna engder, hvilka förkunna oss att vår jords
beståndsdelar äfven förekomma utom hennes gränser; ty
meteorstenarne visa sig för kemisten sammansatta af jern, nickel,
kobolt, kiseljord, lerjord och andra jordiska ämnen, och ingen
enda atom innehålles uti dem, som ej äfven finnes på jorden.

Redan häraf kan man förmoda att hela vårt solsystem är
bygdt af samma grundämnen, men Bunsens och Kirchhofs
forskningar hafva upphöjt denna förmodan till visshet, i det
dessa utmärkta lärde genom sina analyser af solspectum med
fullkomlig visshet ådagalagt, att solatmosferen innehåller gaser
af natrium, kalium, calcium och andra ämnen, som samtliga
återfinnas på jorden.

Äfven spår af organiska ämnen — ternära bituminösa
föreningar — hafva af Wöhler blifvit upptäckta i flera
meteorstenar — så att det organiska lifvets underbara företeelse
äfven förekommer utom vår jords gränser och efter all
sannolikhet i en oändlig mångfald af former på alla det oändliga
verldsalltets solsystemer. Hvilken byggnad! och hvilken
byggmästare!

Så storartadt vårt planetsystem än är med sin herrliga
centralsol och sitt följe af irrande stjernor och kometer, bildar
det dock blott en försvinnande liten del af det för oss
synbara verldsalltet. Få till antalet äro planeterna, om vi
jemföra dem med den oerhörda hären af så kallade fixa stjernor,
hvilka liksom fasthäftade på himlahvalfvet med detta tyckas
hvälfva sig omkring jorden i oförändrad ställning.

Deras afstånd är så enormt, att det länge trotsade
astronomernas alla sträfvanden att mäta detsamma och att det först
under den sista tiden med hjelp af de skarpaste instrumenter
och de omsorgsfullaste jemförande iakttagelser lyckats mäta
distansen för några få bland dem. På detta område äro
solafstånd icke mer tillräckliga att tjena till måttsenhet; det
bevingade ljuset, som tillryggalägger 40,000 mil i sekunden, måste
intaga deras ställe för att i minsta möjliga siffertal
sammanfatta dessa obegripliga, vår fattningsförmåga så helt och hållet
öfverväldigande rymder.

Tre och ett halft år skulle ljuset behöfva för att komma
till den oss närmaste fixstjernan, tjugo år måste det med
oförminskad hastighet genomila ethern för att uppnå den klart
lysande Sirius, och först efter trettio år skulle det hafva
tillryggalagt den sträcka, som skiljer oss från Polstjernan.

Så hafva några och trettio fixstjernor afstånd blifvit
uträknade, men de tusental, som man redan upptäcker med blotta
ögat, och de millioner, som först teleskopet uppenbarar, rulla
så omätligt långt från vår planet, att de väl för evigt skola
trotsa alla våra mätningsförsök.

Om den oerhörda svårigheten af dessa beräkningar och
våra nuvarande astronomiska instrumenters fullkomlighet skall
man väl bäst kunna göra sig en föreställning, om man till ett
mindre mått reducerar dessa oerhörda afstånd och storheter.
Föreställa vi oss alltså solen såsom fixstjerna af en apelsins
storlek i medelpunkten af en stor sal, t. ex. i Heidelberg, och
den ärtstora jorden rörande sig omkring henne i salens
omkrets, så skall Neptunus redan behöfva det närmaste torgets
större afstånd för sitt kretslopp och mången komet till och
med göra Utflygter till de närmaste byarne. Det är lätt
begripligt att med salens diameter, som här föreställer
jordbanans, till basis det jemförelsevis ej kan vara särdeles svårt att
mäta de för beräkningen af alla dessa afstånd nödvändiga
vinklarne — men huru oändligt växer ej uppgiftens svårighet,
när vi betänka att efter de antagna proportionerna den
närmaste fixstjernan skulle såsom en lysande punkt tillsända oss
sina strålar från det långt i fjerran belägna S:t Petersburg.
Huru försvinnande liten är då ej salen såsom basis och huru
skarpa måste ej instrumenterna, huru noggrann iakttagelsen
vara, för att bestämma vinklarnes lutningar mellan honom och
detta oerhörda fjerran! På detta fält har i sanning
menniskosjälen firat en af sina skönaste triumfer!

Ännu innan Bessel med stjernan 61 i Svanen gjort det
första lyckliga försöket att bestämma en fixstjernas afstånd,
hade redan den äldre Herschel med hjelp af sitt gigantiska
teleskop utkastat sänklodet i himlarymderna och tagit det
första steget till fixstjernhimmelens eröfring. Genom teleskop er
af olika synvidd såg han med deras växande styrka äfven
antalet af de stjernor växa, som befunno sig inom synfältet, och
vann på detta sätt en måttstock för formen och dimensionerna
af den verlds-ö, till hvilken vårt solsystem hörer. Ty alla de
konstellationer, som vi med blotta ögat se tindra med klart
lysande sken på den nattliga himmelen, bilda med Mjölkgatan
en linsformigt afplattad, öfverallt afsöndrad stjernhop, som likt
en ö simmar i den omätliga verldsrymden.

Detta afrundade stjernlager är till en tredjedel klufvet i
två armar, och man tror att vi stå denna delning nära, nästan
i midten af dess egentliga utsträckning på tjockleken. I
rigtning af längdaxeln ser ögat, der de flesta stjernorna ligga
bakom hvarandra, de sista tätt hopträngda, liksom förenade genom
ett mjölkfärgadt skimmer och på det skenbara himlahvalfvet i
perspektiv framställda såsom en detsamma fullkomligt
omgifvande gördel. Men låge vårt planetsystem långt i fjerran utom
stjernhopen, så skulle Mjölkgatan för det beväpnade ögat visa
sig såsom en ring och i ett ännu mera aflägset fjerran såsom
en upplöslig, afrundad töckenfläck.

Då vi redan känna några af de till vår verlds-ö hörande
fixstjernornas oerhörda afstånd, kunna vi tänka oss efter
hvilken gigantisk måttstock en stjernhop måste vara byggd, till
hvilken enligt Herschels uppskattning åtminstone 20 millioner
sjelflysande stjernor höra. Man har beräknat att det bevingade
ljuset skulle behöfva 6000 år, för att genomflyga hela längden
af denna oerhörda stjernhop, och 1,400 år för att genomvandra
den i dess bredd.

Men äfven denna öfver alla våra begrepp gigantiska
verlds-ö bildar dock blott en punkt i verldsalltet, ty öfverallt
upptäcker teleskopet dylika stjernhopar framskimra i rymden så
aflägsna, att mot dem sjelfva Sirius' afstånd sammankrymper till
den försvinnande litenheten af en jordisk måttstock. Många
af dessa verlds-öar, som för blotta ögat antingen äro
fullkomligt osynliga eller blott visa sig såsom töckenfläckar på det
djupsvarta himlahvalfvet, upplösa sig endast till stjernor genom
lord Ross' jätteteleskop, det väldigaste optiska instrument, som
menniskan ännu uppfunnit. Andra blifva deremot fullkomligt
oupplösliga och bestå antingen i sjelfva verket af en
dunstformig lysande massa, liksom materien till en nu först i sin
bildning stadd stjernverld, eller behöfva en ännu högre
fullkomlighet hos våra teleskoper, för att låta upplösa sig i stjernor.

Betänka vi att vår verlds-ö, sedd från ett afstånd af tio
millioner ljusår, äfvenledes blott skulle framställa sig såsom en
töckenfläck af femton gånger mindre diameter än månskifvan,
och att då till och med de starkaste teleskoper knappt skulle
vara i stånd att upplösa denna töckenfläck i stjernor, så ligger
den tanken nära till hands att äfven dessa så anspråkslösa
töckenfläckar torde vara verlds-öar af många millioner stjernor
eller solar och blott derföre visa sig för oss såsom små
obestämda fläckar på det vidsträckta himlahvalfvet, emedan de äro
skiljda ifrån oss genom så ofantliga, i sanning hela vårt
begrepp öfverstigande rymder.

Ännu i början af detta århundrade betraktade man
fixstjernorna, till hvilka, som bekant är, äfven vår sol räknas,
såsom orörliga himlakroppar, emedan man, så långt de
astronomiska annalerna gingo tillbaka, ej kunde märka några
förändringar i deras ställning; men de nuvarande astronomiska
mätningsinstrumenternas förundransvärda noggranhet och den
observerande astronomiens framsteg hafva lärt oss, att de
alldeles icke förtjena sitt namn.

Liksom vi kretsa omkring solen, tillryggalägger äfven hon,
och vi med henne, dagligen öfver 800,000 mil, men den
noggrannare observationens tidrymd är ännu allt för kort, för att
man skulle kunna känna någon form för denna rörelse  eller
någon krökning i dess rigtning, hvaraf man kunde sluta till en
omkretsad medelpunkt. Lika oerhörda sträckor genomvandra
de fixstjernor, hos hvilka man kunnat varseblifva någon rörelse
— och sålunda återstår ej något tvifvel att ju alla de lysande
solarne inom vår verlds-ö äro inbegripna i evig rörelse, ja att
sannolikt vår verlds-ö sjelf kretsar omkring en annan dylik
stjerngrupp och att på samma sätt äfven de aflägsnaste
töckenfläckar rastlöst kretsa.

Ett oändligt forskningsfält blifver här förbehållet åt
framtiden, men äfven det djerfvaste snille kan ej tillmäta sig
förmåga att bestämma den tid, som menniskan ännu kan behöfva
till att mäta de oss närmaste fixstjernornas banor, eller förutse
sätten att förfullkomna de instrumenter och iakttagelser, som
skola göra hennes sinnen mäktiga sådana uppgifter.

De aflägsna himlakropparnes enorma hastighet gifver oss
ett nästan öfverväldigande begrepp om det för oss synbara
verldsalltets storlek. I hvarje minut rycka de väl öfver 500
mil framåt, i hvarje minut rörer sig väl äfven vår jord med
solen lika hastigt genom verldsrymden, och likväl synas oss
himmelens landskap på hvarje ställe alltid oförändrade, sådana
de syntes för våra fäder. Huru helt olika äro ej förhållandena
på vår lilla jord, der redan under en kort promenad bergen,
byggnaderna och träden nästan med hvarje steg gruppera sig
på olika sätt och förflytta sig till alltid vexlande utsigter!

Denna oerhörda utsigt i rummet öppnar oss tillika en icke
mindre obegränsad utsigt i tiden, ty det vi nu se längst i
fjerran på himmelen, är icke dess nuvarande, utan dess förflutna
tillstånd. Ljusstrålen, som i detta ögonblick hinner oss med
sitt skimmer från den der aflägsna töckenverlden, framgick
redan för millioner år tillbaka ur henne, och den ljusstråle,
som hon i detta ögonblick utsänder, skall först efter många
millioner år hinna vår jord. Hon skulle redan för millioner
år tillbaka kunna vara tillintetgjord, och dock skulle de lysande
budskap, som hon ända till sin undergång utskickat i
verldsalltet, ännu alltid förkunna otaliga verldar, att hon en gång i
en outransaklig forntid glänst i den omätliga verldsrymden.

Med styrkan hos våra teleskoper växer alltså icke blott
storleken, utan äfven åldern hos det för vår syn tillgängliga
universum, och liksom vi sedan Herschels tid inträngt allt
längre och längre uti himlahvalfvets hemlighetsfulla djup, dyka
vi äfven allt djupare och djupare ned uti det förflutnas
gränslösa haf.

Och kunde vi än med seraphsvingar förflytta oss till dessa
aflägsna verldar, hvilkas oerhörda storlek äfven för våra
jätteteleskoper blott synes såsom små otydliga töckenfläckar, så
stodo vi dock ännu alltid blott vid tröskeln till nya otaliga
verldar, och huru långt måste ej denna flygt utsträckas, innan
vi hunne till verldsalltets rand och nedsänkte våra blickar uti
den tomma ödsligheten!

Så mycket kunna vi med full visshet påstå, att verlden
ännu icke är slut med de aflägsnaste för oss synbara
töckenfläckarne och att de oerhörda rymder, uti hvilka våra
teleskoper fördjupa sig, dock blott äro såsom en punkt i verldsalltet,
liksom uti dess omätliga sköte vår verlds-ö och i denna åter
vårt solsystem blott synas som droppar i en oändlig ocean!

För en sådan storhet krymper vårt hjerta bäfvande
tillsamman — dock huru känna vi oss ej upplyftade och stärkta,
när vi betänka att samme milde fader, som inblåste uti oss
lifvets ande, i fortfarande herrlighet uppehåller hela denna
oändliga verld.

Liksom planeterna i regelbundna banor kretsa omkring
solen, liksom kometerna, huru långt de än må sväfva ut, dock
alltid åter lyda tyngdlagen och närma sig vårt systems
centralkropp, för att sedan ånyo aflägsna sig, liksom på detta
jemförelsevis lilla område den sköna bilden af ordning,
lagenlighet och enhet uppfyller oss med liflig beundran samt högt och
vältaligt hänvisar på verldarnes lagstiftare; så kunna vi ej
heller betvifla att samma ordning, samma lagenlighet och samma
enhet genomtränga alla verldsalltets rymder, att alla
himlakroppar, de aflägsnaste så väl som de närmaste, äro skapade
efter en enda allt omfattande plan och harmoniskt och
endrägtigt förkunna sin skapares lof på sina vandringar genom
universums gränslösa rymder!

*





ANDRA KAPITLET.

Värmen och ljuset.

—

Värmens olika källor. — Värmens allmänna verkningar. — Det jordiska lifvets
beroende af jordens bestående afstånd från solen. — Kropparnes olika
förhållande till värmen. — De prismatiska färgerna. — Färgernas vigt för
menniskosjälen utveckling. — Hvad är värme, hvad är ljus? — De
etheriska rymdernas vigt i afseende på värme och ljus.

—

En tjock snömantel betäcker höjder och dalar, isande far
nordanvinden fram öfver de frusna fälten, genom den aflöfvade
skogen, och redan tidigt på eftermiddagen döljer den matta
solen sitt bleka anlete bakom den vestra horisontens töcken.
Lundens sångare äro förstummade, insekternas här har
försvunnit och allt lefvande i den fria naturen drager sig tillbaka
uti jordens hålor och kryphål. Så tyckes hela naturen öfvergå
uti förstelning och död — men en underbar återuppståndelse
väcker den snart ur dess overksamma slummer och vinterns
ålderdomssvaghet efterföljes af den glada, ungdomliga våren
med dess allt lifvande kraft. Allt högre stiger solen, allt
tidigare förgyller den östern med morgonrodnadens
purpurglänsande strålar, allt sednare försvinner den för att utgjuta sin
glans öfver en annan hemisfer och med hvarje dag tilltager
kraften af hennes värme. Den smälta snön störtar sig i
tusende forsande bäckar ned från bergen och den fängslade
floden spränger sina fjettrar och vältrar det sönderkrossade
istäcket genom den klingande dalen. Alla lifvets slumrande frön
vakna upp, den nakna skogen smyckar sig med en ljusgrön
högtidsdrägt, ängen prålar med rika blommor, tusende
fågelstämmor prisa den hulda vårens herrlighet, otaliga insekter
svirra och surra genom den ljumma luften och skogens
fyrfotade invånare genomströfva snåren i full känsla af en
njutningsrik tillvaro.

Solens välgörande, lifvande värme är det, som frambringar
alla dessa under; men solen, om än den ojemförligt vigtigaste,
är likväl icke den enda värmekälla vi känna, ty värme kan
framlockas ur alla på jorden befintliga kroppar.





Genom gnidning upphetta sig våra jernverktyg, och det är
ett vanligt förfarande hos vildarne att göra upp eld, i det de
gnida tvänne trästycken emot hvarandra.

Genom stötning och tryck framkallas äfvenledes en ej
obetydlig mängd värme. Vid begagnandet af eldstålet och flintan
blifva genom stöten små stålsmulor lösslitna och upphettade
ända till smältning. Sammanpressar man hastigt luft ända till
en femtedel af dess förra volum, så upphettar den sig så starkt,
att ett stycke fnöske genast antändes deraf.

Elektriciteten, de kemiska förbränningarne, hvarpå jag såsom
ett allmänt kändt exempel blott vill anföra förbränningen af
kolet, och lifsprocessen utveckla äfvenledes värme, ja den
uppstiger ur vulkanernas svalg eller i den ångande Geysir.

Såsom värmens allmännaste verkan finna vi den
utvidgning, som den åstadkommer hos kropparne. Öfverallt
uppträder den såsom en mäktig motståndare till den stela
kohesionen, såsom den expanderande princip, hvilken sträfvar att
öfvervinna tyngdkraften. Först utvidgar den de fasta kropparne,
sedan öfverför den desamma, i det den mer och mer hopar
sig, till det flytande och slutligen till det gasformiga
tillståndet, ett fenomen, som ingen annan kraft i naturen är i stånd
att frambringa. Man kan sönderbryta is och stöta den till
pulver, men om man också låter alla mekaniska och andra
krafter verka derpå, skall den dock aldrig förvandlas i vatten,
om icke värmen inverkar på densamma. Om alltså en kropp
är fast eller flytande, beror endast och allenast af dess
temperatur. På ett annat afstånd från solen skulle jorden visa ett
helt annat utseende. I större närhet skulle de flesta
metallerna beständigt vara flytande, på större afstånd deremot
hafvet bilda en fast massa, det gåfves då icke mera något
flytande och sannolikt icke heller någon vätska, hvars
cirkulation frambringar djur- och växtlifvets fenomener.

Sålunda beror menniskans och alla andra henne
underordnade organiska väsendens tillvaro på jorden af den
värmegrad, som betingas genom vår planets bestående afstånd från
solen, och då de jordiska lifsformernas underbara mångfald
sannolikt ej kunde uppstå genom slumpen, var det ej heller
denna blinda makt, utan ett högre väsendes insigt, som från
första början, otaliga år innan den organiska skapelsens första
morgonrodnad grydde, lät jorden beskrifva en bana af 20 
millioner mil omkring solen, på det menniskor en gång skulle
kunna lefva derpå.

Äro Mercurius och Venus, Jupiter och Saturnus bebodda
af tänkande väsenden, så måste dessa redan till följd af nämnda
planeters olika afstånd från solen vara på helt annat sätt
organiserade än vi; men så mycket är säkert, att de icke mindre
fullkomligt motsvara sina olika hemvist, ty då vi öfverallt, så
långt vår kunskap sträcker sig, finna den största fullkomlighet
och planmessighet i verldsalltets byggnad, så kunna vi äfven
sluta till samma fullkomlighet uti alla af oss okända regioner
af skapelsen.

Med afseende på deras förhållande till värmen finner man
en märkvärdig olikhet mellan kropparne. Några leda den
genom sin massa med hastighet, andra deremot blott långsamt.
Så är vår luft en utomordentligt dålig värmeledare, men
derföre låter den värmestrålarne med stor lätthet gå igenom utan
att absorbera dem, en egenskap, som är af den högsta vigt
för hela det organiska lifvet. När man närmar sig elden uti
en spisel, känner man en brännande hetta, äfven om den
omgifvande luften är mycket kall. Denna värme är mycket lätt
att skilja från den, som luften sjelf eger. För den förra kunna
vi skydda oss genom att anbringa en skärm mellan
värmekällan och oss sjelfva, men för den sednare deremot icke. Heta
kroppar kunna alltid åt alla sidor utsända värme, hvilken går
igenom luften liksom ljusstrålarne genom genomskinliga
kroppar. Man talar derföre om strålande värme och värmestrålar,
liksom man talar om ljusstrålar.

Kropparnes förmåga att utstråla värme är äfvenledes
mycket olika och beroende af ytans beskaffenhet. Så har man
funnit att en polerad metallytas utstrålningsförmåga förhåller
sig till en kimröksytas som 12 till 100.

Äfvenså olika är kropparnes absorptionsförmåga, i det
några hastigt insuga en mängd värme, andra deremot
återkasta större delen af de dem träffande värmestrålarne. Äfven
erfordra olika kroppar olika värmeqvantiteter för att bringa
lika tunga massor till en och samma temperatur.

Från solvärmen utgår sålunda en oerhörd mängd af
verkningar och motverkningar på jordens yta, ty der finnes ingen
kropp, som förhåller sig på samma sätt till värmen som en
annan, och då alla kroppar genom ledning  eller  utstrålning
alltid sträfva att utjemna hvarandras olika temperaturer, kan
man lätt tänka sig hvilken oupphörlig rörelse, hvilket evigt
utbyte åt alla rigtningar eger rum uti värmens fördelning.

Men ur dessa oupphörliga vexlingar, ur denna rastlösa
sträfvan efter en likformighet, som aldrig kan uppnås, emedan
hvarje ögonblick alltid ånyo åstadkommer nya rubbningar,
framgår den storartade harmoni, som herrskar mellan det
organiska lifvet och den yttre verlden — jordens oorganiska
riken, vattnets och luftens — och som blott kunde vara ett
verk af en högsta ordnande ande.

Vilden begagnar eldens värme endast till gröfre behöfs
tillfredsställande, men den civiliserade menniskan har på en
närmare kännedom af dess lagar grundat ångmaskinernas
underbara byggnad, som drifver hennes skepp oberoende af vinden
öfver oceanen och till lands förer henne framåt utan häst med
stormens hastighet.

En fattig stenkolsgrufvearbetare, George Stephenson, hafva
vi att tacka för uppfinningen af lokomotivet, men den
tacksamma efterverlden skall ännu bevara hans namn i sitt minne,
när alla nutidens konungar längesedan hafva försvunnit ur
folkens hågkomst.

När solstrålen faller genom ett prisma, blifver den, som
bekant är, bruten uti en praktfull färgbild, liknande den som
vi i alla dess successiva öfvergångar från rödt, orange, gult,
grönt, ljusblått, mörkblått och violett beundra hos regnbågen.

Liksom dessa prismatiska färger, hvilka man äfven kallar
enkla, emedan de ej äro mäktiga af någon ytterligare
sönderdelning, kunna genom en olika stark brytning skiljas från
hvarandra, så kunna de äfvenledes genom en i samma grad olika
stark brytning i omvänd mening åter förenas till hvitt ljus:
ett bevis på att det sednare är af dem sammansatt.

Vore ljuset enkelt, så skulle alla föremål, som återkasta
detsamma, synas hvita, men alla deremot, som uppfånga eller
uppsuga det, visa sig svarta, och naturens underbara
mångfärgade anlete blott framställa en entonig, af hvitt, grått och
svart sammansatt bild.

Men i det blott få kroppar absorbera eller reflektera hela
ljusstrålen, de flesta deremot blott upptaga den ena eller
andra af de prismatiska färgerna, men återkasta de öfriga, som
äro erforderliga till ett fullständigt bildande af den hvita 
färgen, eller göra dem synliga för vårt öga, så uppstår den
tjusande mångfald, som vi beundra hos morgon- och
aftonrodnaden, i hafvets reflexer, i bladens grönska, i blommornas
mångfärgade matta, i djurverldens yttre betäckningar, i kristallernas
färgskiftningar. Och på samma gång denna vexlande
mångfald skänker vårt medfödda skönhetssinne den fullkomligaste
tillfredsställelse, leder den tillika vår beundran på
upphofsmannen till alla dessa herrliga målningar.

Huru skulle föremålen låta skilja sig ifrån hvarandra, om
icke olikheten i färg förrådde dem för ögat; huru skulle många
djur kunna finna sin föda eller undgå sina fiender, om allt
blott vore enkelt hvitt eller svart, och huru störande skulle ej
denna monotoni inverka på industrien, huru hämmande på
menniskans andliga utveckling. Vårt öga längtar efter färger,
det är derföre begåfvadt med känslighet för koloritens alla
möjliga schatteringar; det står i full harmoni med solstrålens
brytningar. Menniskan skulle ej vara menniska, om hon såge
allt blott doppadt i hvitt, svart och grått. Hennes fantasi,
hennes kunskaper skulle krympa tillsammans, hennes själ
inslumra. Hon är bildad för färgernas rike, liksom färgerna å sin
sida stå i ett visst förhållande till hela hennes andliga väsende.

Ljusets underbara egenskaper hafva för den menskliga
skarpsinnigheten öppnat en rad af triumfer, icke mindre
lysande inom tankarnes öfversinnliga rike, än ljuset sjelft i den
materiella sferen.

Det genomflyger verldsalltets rymder med obegriplig
hastighet, men detta oaktadt har det lyckats menniskan att mäta
denna hastighet och uträkna, att solstrålen tillryggalägger
42,000 geografiska mil i sekunden och att, under det prismats
yttersta röda strålar göra 458, de yttersta violetta verkställa
727 billioner vibrationer på denna efter våra begrepp så
ofantligt korta tidrymd.

Ljusstrålarne blifva af de olikartade kropparne på det
mest olikartade sätt återkastade, brutna, kringspridda eller
böjda — men alla dessa företeelser underordnar menniskan
en bestämd lag och beräknar dem med mathematisk stränghet.
Hon urskiljer på ljuset, om det ursprungligt framstrålar från
en sjelflysande verldskropp eller blott lånadt reflekteras af en
planetartad kropp, och vinner derigenom en måttstock för
himlakropparnes olika natur.
För att göra alla dessa erfarenhetsrön och iakttagelser,
för att ända in uti ett otroligt fjerran följa ljusstrålen eller
med dess hjelp utforska en otroligt liten djur- och växtverlds
hemligheter, har hon uppfunnit en mängd de skarpsinnigaste
instrumenter och beväpnat sitt svaga öga med verkligt
magiska verktyg, som för henne uppenbara så väl aflägsna verldars
hemligheter som den underbara byggnaden af organisationer,
hvilka till tusental få rum uti en vattendroppe.

Ja, det har till och med lyckats henne att taga ljuset i
sin tjenst såsom målare och derigenom vinna bilder af en
finhet och fullkomlighet, som ingen menniskohand skulle kunna
åstadkomma.

Hvad är ljus? Hvad är värme? Dessa frågor måste
nödvändigt tränga sig på fysikern, som sysselsätter sig med deras
underbara fenomener. Äro de egendomliga, tyngdlösa
etheriska ämnen, som utstrålas af de kroppar, från hvilka de
framgå, eller, äro de, såsom man nu allmänt antager, fortgående
vibrationer eller rörelser, som af kropparne meddelas den
verldsrymden uppfyllande ethern, och sålunda liknande ljudet,
som från den vibrerande kroppen fortplantar sig genom luften
i vågformiga svängningar och uti vårt öra finner ett organ för
sitt förnimmande, liksom ljuset och värmen i vårt öga och
känsel?

Så söker menniskan genom mer eller mindre sannolika
theorier göra det obegripliga för sig begripligt, så sträfvar
hennes själ efter sanningens ljus, om det än evigt skulle blifva
förborgadt för hans svaghet.

Alla verldskroppar simma likt öar i ett omätligt haf af
ether, hvilken man tänker sig såsom ett ytterst fint och lätt
ämne. Ljus- och värmestrålar, lifvets sändebud, genomkorsa
på sin färd från otaliga solar denna gränslösa ocean i oerhörd
mängd — men en evig köld, en evig tystnad, ett evigt mörker
herrska i dess rymder.

Kunde du försätta dig midt in uti dessa ljudlösa engder,
så skulle ur de mörka himlasvalgen rundtomkring blott enskilda
ljusa punkter lysa emot dig, såsom de enda tecken af att det
ännu finnes något utom dig i den ödsliga, döda natten.

Men denna natt, är den då verkligen död, eller ligger
skulden till att hon synes dig död blott uti din slöa
iakttagelseförmåga? Hvilken rörelse! Hvilket evigt svall fram och åter
af ljus- och värmevågor! Denna natt, öfver hvars ödslighet
du klagar, är en nödvändig länk i den kedja af inflytelser och
handlingar, hvarur lifvet framgår. Den är den föreningsbrygga,
som leder den lifuppväckande, lifalstrande ljus- och
värmestrålen från verld till verld — och utan denna natt gåfves det
hvarken någon klar dag eller några varelser, som fröjdade sig
åt dagen och dess skönhet!

—




TREDJE KAPITLET.

Elektriciteten och magnetismen.

Huru yttrar sig elektriciteten? — Elektricitetsmaskinerna. — Negativ och
positiv elektricitet. — Åskan. — Galvanismen. — Den elektriska telegrafen. —
Det elektriska ljuset. — Aning om menniskans blifvande storhet. —
Magnetismen. — Magnetnålen. — Jordmagnetismen. — Dess hufvudsakligaste
fenomener. — För hvad allt skall menniskan ännu få magnetismen,
elektriciteten och värmen att tacka?

—

Den lifvande värmen, det glansfulla ljuset förnimma vi med
våra sinnen; vi se och känna dem, om vi också icke begripa
deras inre väsende. Ända från den tid, då menniskan började
tänka och växa ifrån det råaste barbari, äro de henne bekanta
såsom de underbaraste verktyg, hvaraf skaparen betjenar sig
för att från deras källa — solen — smycka vår annars ödsliga
planet med det mångfaldigaste lif. Men elektriciteten och
magnetismen, som till sina verkningar ej äro mindre
förundransvärda och som spela en måhända icke mindre vigtig roll i
jordens hushållning, undgå den direkta sinnliga förnimmelsen
och kunna blott blifva kända uti de fenomener, som de
frambringa hos andra kroppar. Att vi ej hafva något sinne för
ämnen eller krafter af så storartad verksamhet, intet öga för
elektriciteten, intet känselorgan för magnetismen, såsom för
ljuset eller värmen, förklarar fullkomligt hvarföre kunskapen
om dem först så sent utvecklade sig hos menniskan såsom
frukt af en noggrannare iakttagelse af naturen.

Man kan lätt öfvertyga sig att kropparne i deras vanliga
tillstånd alldeles icke hafva egenskapen att draga till sig lätta



föremål, såsom guldflittror, sågspånor, papperslappar, små
kulor af flädermärg o. s. v. Men om man med ylle- eller
sidentyg gnider en glasstaf, en stång svafvel eller lack, ett stycke
bernsten o. s. v., erhålla dessa kroppar genast denna egenskap,
hvars orsak man kallar elektricitet efter bernstenen (electron),
hos hvilken de grekiske filosoferna först iakttogo det
märkvärdiga fenomenet. Man finner vidare att de kroppar, på hvilkas
yta elektriciteten genom gnidning i största mängd utvecklar
sig, äfven äro de sämsta elektriska ledare, under det de
kroppar, som genom gnidningen ej. blifva elektriska, såsom t. ex. i
främsta rummet metallerna, utomordentligt raskt leda
elektriciteten.

På dessa principer hvilar konstruktionen af den vanliga
elektricitetsmaskinen, hvaruti den genom gnidning af en
glasskifva eller glascylinder mot en med hästhår stoppad och med
amalgam öfverdragen läderkudde framkallade elektriciteten
samlar sig uti en isolerad ledare af messingsbleck.

Redan häraf finner man att luften måste vara en dålig
elektricitetsledare, emedan annars elektriciteten från
konduktorn ögonblickligen skulle bortföras genom henne. Vatten och
vattenånga äro deremot goda ledare, och derföre förlorar sig
elektriciteten, som vid torr luft länge häftar vid en isolerad
ledare, mycket hastigt när luften är fuktig.

Iakttagelsen har ytterligare visat att det finnes tvänne slags
elektricitet, hvilka väl hvar för sig betraktade tyckas hafva
fullkomligt lika egenskaper, men likväl väsendtligt skilja sig från
hvarandra derigenom att de med likartad elektricitet behäftade
kroppsdelarne stöta hvarandra ifrån sig, under det två med
olikartad elektricitet försedda kroppar attrahera hvarandra.

Blott ett försök vill jag omnämna, som ställer dessa
sanningar i ett klart ljus. Om man nemligen tager två isolerade
pendlar (små metallkulor upphängda uti en silkestråd), af
hvilka den ene blifvit gjord elektrisk genom beröringen af en
förut med sidentyg gniden glasstaf, den andre genom en med
ludet skinn gniden lackstång, så finner man att den af
glasstafven bortstötta kulan attraheras af lackstången, men den af
lackstången bortstötta attraheras af glaset. Det gnidna glasets
elektricitet är alltså ej densamma som hartsets, emedan
hvartdera af dem drager till sig det, som det andra stöter ifrån sig.
De båda elektricitetsarterna har man tilldelat namnen
glas- och hartselektricitet, men den förra kallas äfven den positiva,
den sednare den negativa.

Af den hastighet, hvarmed elektriciteten förbreder sig på
ledarne, har man dragit den slutsatsen att den är en ytterst
rörlig vätska, och af motsatsen emellan glas- och
hartselektriciteten slöt man vidare att det måste finnas tvänne sådana
fluida. När båda äro bundna vid en kropp och när de hos
densamma neutralisera hvarandra eller utåt ömsesidigt
upphäfva hvarandras verkningar, så är kroppen i sitt naturliga
tillstånd. Men blifver på en kropp en af de båda
elektricitetsarterna isolerad, så visar den det största begär att åter förena
sig med den henne motsatta, såsom vi redan finna af det
märkvärdiga fenomenet med den elektriska gnistan; ty om man till
den laddade konduktorn på en elektricitetsmaskin närmar en
god ledare, så springer det der samlade elektriska fluidum
under vissa omständigheter öfver redan på ett afstånd af tolf tum
med knistrande ljud, betydlig värmeutveckling och bländande
klart ljus, för att sedan spårlöst förlora sig på jordytan.

Men ännu vida mäktigare framträder denna sträfvan vid
åska, hvilken, såsom hvar man nu känner, icke är någonting
annat än ett storartadt elektriskt fenomen.

Benjamin Franklin var den förste som ådagalade, att
blixten eller urladdningen af ett åskmoln blott i afseende på
styrkan skiljer sig från den medelst elektricitetsmaskinen
framkallade gnistan. Han fästade uppmärksamheten på att blixtens
zickzack har den mest påtagliga likhet med rörelsen af en
kraftig elektrisk gnista, som springer öfver från något afstånd,
att den oftast slår ned uti högre uppskjutande föremål, liksom
äfven den elektriska gnistan lättast går öfver på den
närliggande kroppens mest framstående delar, att den företrädesvis
uppsöker sådana kroppar, som äro goda ledare af
elektriciteten, såsom metaller och vatten, men deremot undviker icke
ledande, samt att den slutligen alldeles som en mycket stark
elektrisk gnista antänder brännbara kroppar, smälter smältbara,
söndersplittrar spröda och förstör det animaliska lifvet.

Franklin visade äfven genom direkta försök att
åskmolnen förhålla sig alldeles på samma sätt som ledare, hvilka
äro laddade med elektricitet och genom den omgifvande
ljusmassan isolerade, d. v. s. stå utan ledande förbindelse med
jorden.

Under det ett åskmoln bildade sig, lät han en drake
uppstiga, som var försedd med en metalltrådsspets.

Medelst det fuktade och derigenom för ledning
lämpliggjorda snöret eller med tillhjelp af en mycket fin metalltråd,
som gick ned från den nyssnämnda spetsen och yar hopflätad
med snöret, lyckades det honom då att neddraga elektricitet
ur molnet och dermed anställa alla de försök, som man annars
plägar utföra med hjelp af en elektricitetsmaskin.

Förmedelst samma inrättning af den elektriska draken har
man vidare öfvertygat sig, att icke blott de tjocka åskmolnen,
utan alla moln äro elektriska, ja att till och med den torra
luften vid hvilken tid som helst innehåller elektricitet i mängd,
om också blott af mycket ringare täthet. Till denna
elektricitets framkallande kan man tänka sig många olikartade
förlopp bidraga, såsom t. ex. vindens och det afdunstande
vattnets gnidning mot de fasta kropparne.

Bildar sig ett moln, d. v. s. fuktig nederbörd som leder
elektriciteten, omgifven af elen icke ledande atmosferiska
luften, så samlar sig den i dess omfång redan förut
förhandenvarande elektricitetsmängden så småningom på molnets yta,
alldeles som man finner förhållandet vara med hvarje annan
isolerad ledare, hvilken elektricitet meddelas.

Dessa elektriska laddningar blifva dock merändels genom
regn och snö bortledda till jorden utan några i ögonen
fallande fenomener. Blott när molnmassan är mycket stor,
vattensamlingen i hennes inre raskt uppträdande och mycket
betydlig, så att den inre massan följaktligen på kort tid bildar
en förträfflig ledare, kunna tillräckliga elektricitetsqvantiteter
med hastighet hopa sig på ytan och till den grad förtätas, att
en våldsam urladdning, ett öfverspringande på andra moln eller
till och med på jorden genom de mellanliggande luftlagren
måste inträffa under fenomener af blixt och dunder, innan
ännu den successiva afledningen genom regnet kan inträda.

Sålunda hafva åskans mysterier genom vetenskapen blifvit
afslöjade och i stället för Jupiters gamla åskvigg hafva vi nu
den moderna elektriciteten, en betydligt mera storartad kraft,
med hvilken också menniskan åstadkommit verkningar, hvarom
den antika gudakonklaven på Olympen ej ens hade den
aflägsnaste aning.
Icke blott genom gnidning, utan äfven genom förändringar
i tryck och temperatur uppväckes elektricitet. Sålunda blifva
många mineralier med glatta och polerade ytor elektriska, när
man trycker dem något mellan fingrarne, och så har
turmalinen, ett i Indien mycket utbredt mineral, egenskapen att draga
till sig och bortstöta lätta kroppar, när den blifver uppvärmd.
Till och med blotta beröringen af tvänne olikartade ledande
kroppar är tillräcklig för utvecklandet af elektricitet, och i
sådant fall blifver, om båda ledarne äro isolerade, den ene
positivt, den andre negativt elektrisk. Denna högvigtiga upptäckt
gjordes först år 1789 af Galvani, medicine professor i Bologna,
och bekräftades af Volta, professor i Pisa; män, hvilka
derigenom förvärfvat sig ett odödligt namn — ty på detta enkla
faktum hvilar en hel verld af framåtskridande för menskligheten.

Den genom beröringen uppkommande elektriska
laddningen hos en kropp är väl i och för sig blott ganska obetydlig,
men genom konstrika apparater, staplar eller batterier, som
äro hopsatta af parvis ordnade olikartade metaller (koppar,
zink) eller af metall och kol, låter den galvaniska kraften,
såsom beröringselektriciteten efter sin upptäckare blifvit kallad,
så betydligt hopa sig uti tvänne motsatta trådar eller poler,
att den är i stånd att frambringa de mest storartade
verkningar.

Om de båda polerna på ett galvaniskt batteri blifva
närmade till hvarandra på ett mycket kort afstånd, ser man en
oafbruten ström af gnistor gå öfver från den ena tråden till
den andra. Bringar man dem i omedelbar beröring, d. v. s.
sluter man kedjan, så upphör öfvergåendet af gnistor, men
dermed äro icke alla elektriska verkningar upphäfda. I
stapeln utvecklas fortfarande elektricitet och på alla punkter af
slutningstråden eger oupphörligt återföreningen rum emellan
de i stapeln skiljda elektricitetsarterna. Till det yttre synes
allt lugnt, men i det inre herrska fortfarande verksamhet och
rörelse.

Med det galvaniska batteriet har menniskan skapat sig ett
ganska underbart verktyg, medelst hvilket hon redan nu vinner
resultater, som skulle hafva synts våra fäder fullkomligt
fabelaktiga och som äfven förekomma oss nästan som drömmar ur
sagoverlden, fastän vi se dem med våra egna ögon. Ty med
dess hjelp och genom skarpsinnigt begagnande af den 
elektriska strömmens egenskaper: med oerhörd hastighet fortplanta
sig, temporärt göra mjukt jern magnetiskt och afleda en
magnetnål ur dess jemnvigtsläge, leder hon sina tankar med
blixtens hastighet och en skrifvancle hands säkerhet från stad till
stad och från land till land. Till och med under hafvet
lägger hon sina telegrafliniers metalliska ådror, och genom Asiens
stepper så väl som öfver Nordamerikas prairier och berg ser
vilden med förvåning trådar spända, hvilkas nytta är honom
obegriplig. Sålunda skall måhända redan efter några få år
hela menskligheten blifva förenad liksom genom ett
gemensamt nervnät och hvarje vigtig tilldragelse, den må nu tima
hvar som helst, redan under loppet af några minuter svinga
sig fram ända till slutet af den civiliserade verlden. Det
ligger i sanning någonting underbart stort uti mensklighetens
kommande öden, och denna storhet gifver oss en aning om
den allsmäktiges storhet!

Med det galvaniska batteriets hjelp förmår menniskan
vidare redan nu frambringa ett ljus, som i glans täflar med
solens. I fyrtorn kastar det sina bländande strålar långt ut
öfver hafvets yta och förvandlar nattens mörker till dagens
klarhet. Ännu ligger den elektriska belysningen i sin linda, men
den tid skall komma, då den med sin magiska kraft allmänt
blifver använd till gatubelysning och då blott några mäktiga
elektriska ljusstjernor från höjden af sina torn blifva
tillräckliga att från all användning uttränga hela legioner af
gaslågor.

Med den galvaniska kraftens tillhjelp förgyller och
försilfrar hon sina bordskärl på ett mycket fullkomligare sätt än
som förut var möjligt eller mångfaldigar hon sina stuckna
kopparplåtar, så att under det originalplåten förr blott kunde
lemna några få goda aftryck, hon nu kan erhålla hvilket antal
hon behagar.

Äfven såsom motorisk kraft har menniskan redan användt
den till drifvande af maskiner, och det är icke osannolikt att
den med tiden kommer att uttränga ångkraften.

Huru mycket har den icke redan åstadkommit under de
få år som förflutit, sedan Volta (1790) konstruerade sitt första
batteri, huru har den icke vidgat menniskans herravälde öfver
materien — och hvad kan man icke ännu vänta af densamma
— sedan vårt slägte först blifvit några tusende år äldre och 
en rad af nya upptäckter och erfarenhetsrön kommit vårt
närvarande vetande att uppsvälla till en ännu ej anad flodhöjd!

Ännu har ej ett århundrade förflutit, sedan vi lärde känna
elektriciteten såsom en af de vigtigaste och mäktigaste
naturkrafterna — och hvad är väl sannolikare än att det ännu
finnes andra med denna jemnbördiga och liksom hon i de
vidsträcktaste kretsar verkande krafter, hvilka ännu i det tysta
och förborgade underhålla verldsalltets vexlande fenomener.

Sålunda växer med vår kännedom af naturen äfven
känslan af huru litet vi ännu veta, och hvarje eröfrad sanning
rycker blott vår blick ännu längre in uti det gränslösa,
obekanta haf, hvars botten vi ej hinna med något sänklod.

Men öfver denna oceans hemlighetsfulla vågor sväfvar den
allsmäktiges ande — och ju längre våra segel framtränga, desto
mera upphöjd träder hans bild emot oss.

Redan de gamle hade gjort den upptäckten, att det i
jordens sköte finnes kroppar, som hafva den märkvärdiga
egenskapen att draga till sig jern, men denna iakttagelse blef af
dem lika litet fullföljd, som de sökte närmare utforska
bernstenens elektriska egenskap.

Längre fram fann man att ett stycke stål, som strykes
med en naturlig magnet, erhåller samma märkvärdiga
egenskap och att en sådan konstgjord magnetnål alltid vänder sig
med den ena polen mot norr, med den andra mot söder, om
man upphänger den så, att den kan vrida sig fritt uti ett
horisontalt läge och ej attraheras af något närliggande
jernstycke.

Vi veta huru följdrik denna upptäckt var för
mensklighetens framåtskridande, ty nu hade sjöfararen vunnit en
vägvisare, som oberoende af solens eller plejadernas ställning säkert
förde honom öfver det strandlösa hafvet och tillät honom med
modiga segel styra kurs mot obekanta rymder. Åt denna
vägvisare anförtrodde sig Columbus, Vasco di Gama och
Magelhaens, och honom hafva de att tacka för sina odödliga
framgångar.

Hvarpå beror denna nålens egenskap, denna
hemlighetsfulla kraft, som föreskrifver henne en bestämd rigtning? Den
har ingen annan orsak än att jordkroppen sjelf är en stor
magnet, som enligt den lagen, att på hvarje magnet två ställen
(de  vanligen vid  dess båda  ändar liggande polerna)  särdeles 
utmärka sig genom styrkan af deras attraherande kraft och
att de liknämniga polerna stöta hvarandra ifrån sig, men de
oliknämniga deremot attrahera hvarandra, med ofelbar
säkerhet leder magnetnålens i norr och söder motsvarande förvandta
pol till sina egna magnetiska poler.

Den magnetiska nålen är icke blott oumbärlig för
sjöfararen, utan gifver äfven fysikern ett medel i händerna att
studera jordmagnetismen i dess fenomener. Åt denna sköna
naturtjenst är en stor mängd öfver hela jordklotet kringspridda
observatorier invigd, ur hvilkas byggnad det störande jernet
omsorgsfullt är uteslutet.

Såsom resultat af otaliga iakttagelser har man funnit, att
magnetnålen väl i alla verldsdelar, på alla haf, på bergens
högsta toppar och i de djupaste klyftor öfverallt antager en
bestämd rigtning, uti hvilken den alltid återvänder, om man
aflägsnar henne derur; men att denna rigtning är olika på
ställen, som ligga flera längd- eller breddgrader ifrån
hvarandra.

Sålunda visar den horisontella nålen nu hos oss alldeles
icke rakt emot norr, utan 17—18 grader på sidan om norr
mot vester, under det den i vestra Asien har en mera ostlig
rigtning och slutligen på många orter noga sammanfaller med
den geografiska meridianen.

Denna nålens afvikelse eller deklination från jordpolen
visar sig, när man anställer iakttagelser i närheten af eqvatorn
rundtomkring jorden, nästan öfverallt olika, men dock så, att
den två gånger blifver ungefär lika med noll och två gånger
uppnår ett maximum af 10—20 grader. Dock eger ej detta
af- och tilltagande rum fullkomligt regelbundet. Om man
genom linier förenar alla orter på en hemisfer, vid hvilka samma
deklination iakttages, så erhåller man derigenom magnetiska
meridianer, som med många olika inre böjningar åt båda sidor
konvergera mot de ideella magnetiska polerna.

Dessa linier får man dock alls icke tänka sig såsom fasta
och oföränderliga, ty en orts deklination undergår beständiga
vexlingar, som omisskänneligt sammanhänga med de dagliga
värmeperioderna och derföre äfven utfalla olika för olika tider
af dagen och året. I allmänhet kan man emellertid säga, att
nålen står vestligast emellan klockan 1—2 middagen och
ostligast omkring klockan 8 på morgonen.

Dessa dagliga förändringar äro väl mycket små, men efter
en längre tidrymd märker man betydliga variationer, som
tyckas antyda en de magnetiska polernas vridning omkring de
geografiska på mycket långa mellantider.

Sålunda var år 1580 deklinationen i Paris ostlig och
utgjorde ungefär 11°30'; år 1663 var den lika med 0; sedan den
tiden har den åter blifvit vestlig; 1814 uppnådde den vestliga
deklinationen sitt maximum af 22°34'; från denna tid gick
nålens nordpol åter mot öster och ännu i dag fortfar den
vestliga deklinationens aftagande. Man kan alltså vänta att den
magnetiska meridianen åter skall sammanfalla med den
astronomiska och att sedan deklinationen skall blifva ostlig.

Utom dessa regelbundna variationer har man äfven
iakttagit oregelbundna förändringar, magnetiska åskväder, som
isynnerhet inträda vid starka norr- eller sydsken och
understundom samtidigt observeras öfver mycket stora ytor.

Vid den så kallade magnetiska eqvatorn, hvilken dock ej
sammanfaller med jordeqvatorn, märker man att en i vertikal
rigtning fritt sväfvande nål alldeles icke gör någon lutning;
men ju mera man från eqvatorn närmar sig norr eller söder,
desto större blifver i allmänhet inklinationen, tills slutligen
Ross vid den af honom upptäckta magnetiska nordpolen
(hvilken dock, som sagdt är, alldeles icke är någon fast och
oföränderlig punkt) iakttog en lodrät ställning hos
inklinationsnålen.

Om man genom linier förenar de orter, som hafva samma
lutning, erhåller man derigenom magnetiska inklinationslinier
eller paralelcirklar, hvilka till följd af polernas afvikande läge
naturligtvis ej öfverensstämma med de geografiska; men
besynnerligt är likväl, att de ej heller fullkomligt koncentriskt
omgifva de magnetiska polerna och icke, som man skulle vänta,
öfverallt i räta vinklar skära de magnetiska meridianerna.

Slutligen har man äfven funnit att intensiteten af den
kraft, med hvilken nålen rigtas mot polen och hvilken låter
mäta sig genom hastigheten af samma nåls svängningar på
olika orter, i allmänhet är obetydligare i närheten af eqvatorn,
utan att likväl någonsin blifva fullkomligt O, men tilltager med
närmandet till polerna.

Men äfven linier eller cirklar af samma intensitet löpa
hvarken paralelt med de geografiska paralelcirklarne eller med 

inklinationslinierna, utan göra till och med betydliga
hakformiga böjningar, och äfven intensiteten visar vid olika tider
lokala vexlingar af till- och aftagande.

Sålunda är jordmagnetismen på ett underbart sätt
inbegripen uti en ständig vibrering och ett oregelbundet
framryckande, hvarföre man, för att skapa sig en i någon mån riktig
bild af jordkroppens magnetiska tillstånd, måste tänka sig det
nät af linier, hvarigenom man på kartor söker försinnliga dess
företeelser, försatt i evig vexling och skälfning.

Om denna hemlighetsfulla krafts egentliga väsende, hvars
eviga oro påminner om nervlifvet uti organismerna, vet man
lika litet som om ljusets, värmens eller elektricitetens, men att
den måste djupt ingripa uti jordkroppens ekonomi, framgår
nödvändigt af dess storartade, vidt förbredda verkningar.

Så herrskar äfven uti vår planets förborgade inre en
fortfarande rörlighet, och äfven här, dit fantasien förlägger dödens
rike, råder i verkligheten ett underbart skiftande lif af evigt
verksamma krafter.

För skepparens säkre vägvisare hafva vi att tacka den
närmare undersökningen af magnetismen, för den blixtsnabba
telegrafen undersökningen af elektriciteten och magnetismen,
för ångmaskinerna af värmen, för fotografien af ljuset — och
dessa herrliga upptäckter äro till det mesta ännu så nya, att
det finnes gubbar som äro äldre än de.

Hvad har man ej att vänta af kommande tider, ty i
värmen, magnetismen och elektriciteten finner den evigt
framåtgående menniskan källorna till en evigt framåtskridande makt.

Utan dem skulle hon aldrig kunna beherrska jorden,
aldrig befalla öfver tiden och rummet; och sålunda står hennes
själ i den skönaste harmoni med dessa storartade naturkrafter,
hvilka den milde skaparen förlänat henne såsom verktyg till
grundläggandet af hennes jordiska rike.

*




FJERDE KAPITLET.

Luftkretsen i dess förhållanden till växt- och djurverlden.

Luftoceanens storlek. — Luftens beståndsdelar. — Syret. — Dess oumbärlighet
för lifvet. — Atmosferens underbara oföränderlighet. — Välgörande
vexelverkan mellan växt- och djurriket. — Vindarnes system. — Luftrörelsens
driffjeder. — Allt jordiskt lifs beroende af luftens bestående blandning. —
Luften blott en blandning, ingen förening af syre och qväfve. — Denna
inrättnings vigt för lifvet. — Luftens genomskinlighet. — Dess inflytande på
menniskans andliga utveckling. — Den ljudförande luften. — Naturstämmor.

—

Öfver land och haf hvälfver sig luftens oerhörda ocean.
Du kunde flyga och flyga, tjugo gånger högre än någonsin
kondoren flyger; du kunde stiga och stiga, tjugo gånger högre
än Chimborazo stiger, och skulle ändock ej på långt när uppnå
dess yttersta gränser, så väldigt är det omhölje, som den
sveper omkring jorden.

I underbart majestät framrullar hafvet sina vågor öfver
tre fjerdedelar af vår planets yta, och sänklodet har ännu ej
afslöjat för oss hemligheterna i dess djup — men sjelfva
hafvet är litet i jemförelse med den öfver detsamma sig
utbredande atmosferiska oceanen och obetydligt det rum, som dess
vatten intaga, emot luftkretsens omätliga regioner.

Hvaraf består denna oerhörda sväfvande ocean och huru
äro de ämnen beskaffade, som bilda honom?

Det är ännu ej så längesedan vetenskapen gaf oss ett svar
på denna intressanta fråga, ty först mot slutet af förra
århundradet upptäckte Lavoisier att luften icke, såsom man trodde,
är ett enkelt element, utan sammansatt utaf gasarter af
mycket olika egenskaper, syret och qväfvet.

Det tyngre syret, som utgör ungefär en femtedel af luften,
har ett stort begär att förena sig med andra kroppar, hvarvid
ofta en betydlig utveckling af värme och ljus eger rum.
Qväfvet deremot, som intager vid pass fyra femtedelar af den
atmosferiska rymden, är oförbränneligt och blott föga benäget
att uppoffra sin sjelfständighet.

Syret bildar derföre en betydlig beståndsdel icke blott af
luften, utan äfven af många andra sammansatta kroppar,


såsom t. ex. vattnet och en stor del af den fasta jordskorpan,
under det qväfvet jemförelsevis blott sällan förekommer i
bunden form och hufvudsakligen är inskränkt till atmosferens rike.

Då vår måne alldeles icke eger något lufttäcke, hade väl
äfven vår jord kunnat rulla omkring solen utan atmosfer, men
då skulle den också blifvit en ödslig och död verld, ty allt
hvad som lefver och andas på henne behöfver ovilkorligen
syret för sin tillvaro och erhåller det ur denna aldrig sinande
källa. Man tänke sig de otaliga millioner varelser, som
beständigt inandas och förtära detta lifvets första behof och i
dess ställe utandas den mot det animaliska lifvet fiendtliga
kolsyregasen — och man skall förvånas öfver att, trots denna
oerhörda konsumtion och trots denna eviga förgiftning af
luften, hvartill ytterligare de oerhörda kolsyreqvantiteter komma,
som utandas af vulkaner eller befordras i dagen genom otaliga
gaskällor, den fria luften dock alltid och öfverallt, på de
högsta bergen så väl som öfver hafvets yta och under eqvatorn
så väl som uti polarregionerna, bibehåller samma blandning.

Hvem är väl i stånd att tälja de millioner år, som
förflutit sedan den första lefvande varelse förtärde den första
syreatomen, och hvem att beräkna de massor af kolsyra, som från
gråa forntiden blandat sig med lufthafvet — och likväl
bibehåller det sednare en beständig likformighet och underhåller
lifvets lampa med oförminskad renhet och kraft.

På ett underbart sätt har försynen sörjt för denna luftens
likformighet, som är så nödvändig för hennes varelsers
fortfarande tillvaro och trefnad. Djuret förtär syre och utandas
kolsyra, men i växtens lifsprocess eger ett omvändt
förhållande rum.

Växten är oumbärlig för djurriket, men sjelf skulle den ej
kunna bestå utan den kolsyra, som frambringas genom djurets
lifsverksamhet.

Sålunda herrskar en storartad vexelverkan mellan det
organiska lifvets tvänne hufvudsferer — en vexelverkan, som
uppenbarligen hänvisar på en underbar enhet i den stora
skapelseplanen.

Redan inom det trånga rummet af ett aquarium visar sig
tydligt denna välgörande antagonism mellan växtens och
djurets respiration. Ty ville man innesluta ensamt hafsdjur —
sjöstjernor, mollusker, annelider, crustaceer, sjöanemoner, fiskar
— uti en sådan med hafsvatten fylld reservoir, så skulle de
snart dö af brist på syre och till följd af vattnets hastigt
tilltagande förruttnelse, men tillsätter man några ulver och
conferver, så bibehåller sig jemnvigten, och under det de sednare
grönska och växa, glädja sig de förra en lång tid åt en frisk
och liflig tillvaro.

Men trots denna så märkvärdiga vexelverkan mellan
växt-och djurriket skulle dock luftreningens ändamål blott
ofullkomligt hafva vunnits, om ej försynen dragit försorg om att
hålla atmosferen i en beständig rörelse och derigenom utan
afbrott åstadkomma en likformig blandning i alla zoner. Detta
ändamål vinner den fullkomligt genom det lika storartade som
enkla systemet för vindarne, hvarigenom luften i eviga
strömmar blifver tvungen till eviga vandringar från eqvatorn till
polerna och från polerna till eqvatorn.

Solvärmens olika inflytande på atmosferen uti
tropikländerna och under de högre breddgraderna är den första
orsaken till detta oerhörda kretslopp. Der dagens stjerna med
lodräta strålar berör jorden, genomglödgar marken och
utgjuter floder af värme i oceanens sköte, stiger den lättare vordna
luften, liksom attraherad af solen, upp emot himmelen i
lodräta pelare. Men tyngdlagen lider intet tomt rum, utan
kallare luftpelare rycka oupphörligt ned ifrån polerna för att
ersätta den uppstigande luftströmmen, hvilken å sin sida i
atmosferens högre regioner så småningom åter sänker sig och
rycker upp emot polerna för att sedermera, förtätad genom
kölden, derifrån ånyo vandra till eqvatorialtrakterna.

Liksom solens inflytande på luftvexlingen på detta sätt
gör sig känbart i stort, framkallar äfven i hvarje särskild trakt
den ojemna uppvärmningen af de olika föremål, som betäcka
jordytan, en aldrig upphörande oro i atmosferen. Gräset,
stenen, skogen, vattnet blifva i olika grad uppvärmda af solen,
utstråla med olika kraft den insugna värmen, meddela de
luftlager, som komma med dem i beröring, en högre eller lägre
temperatur och derför äfven en större eller mindre tyngd.
Men luften sträfvar beständigt efter jemnvigt, och oaktadt den
aldrig kan vinna densamma, lika litet som menniskan trots sin
eviga äflan och sträfvan efter sanningen någonsin skall hinna
sitt mål, så böljar den dock i enlighet med den nämnda 
urlagen rastlöst fram och åter, stigande och fallande och evigt
ånyo fallande och stigande.

Äfven vid efter utseendet fullkomlig vindstilla är luften
derföre alltid i rörelse, och vore vårt öga begåfvadt med
mikroskopisk kraft, skulle det i de atmosferiska strömmarne se
månget litet flygande stoftgrand, som nu blifver förborgadt för
våra ofullkomligare sinnen.

Till följd af denna eviga oro stryker luften beständigt fram
i nya vågor öfver växternas yta och djurverlden inandas den i
evigt sig förnyande renhet. Den kolsyra, som du nyss
utandades, har redan flugit långt bort, när ditt bröst vidgar sig till
ett nytt andedrag, och i fria luften skall aldrig någon luftatom,
som en gång inträngde i dina lungor, någonsin mera strömma
in i deras celler.

Solen, ljusets och värmens gifvarinna, drager sålunda äfven
försorg om den för din helsa så nödvändiga luftvexlingen, och
äfven i detta afseende är din lilla tillvaro beroende af hennes
storartade verkningar.

Alla växters och djurs organisation är så noga beräknad
för den nu bestående blandningen af luften, att om den vore
en annan, alla nu lefvande varelser nödvändigt måste gå
under. I en syrerikare atmosfer skulle vår lifsström väl en liten
tid flyta raskare, men äfven vida raskare medtagas. Vore
deremot qväfvet i någon betydligare grad öfvervägande, så skulle
det snart rättfärdiga sitt namn och tillintetgöra allt lefvande.

De förstenade qvarlefvor af fåglar och däggdjur, som vi
finna i urhafvets stenbildningar, bevisa att luftblandningen redan
sedan urminnes tider åtminstone ej varit i någon högre grad
olik den nuvarande; men de bevisa derjemte äfven huru
fullkomliga de inrättningar äro, som under en så oerhörd period
underhållit atmosferens likformighet.

Högst vigtigt är det att luften icke såsom vattnet består
af en innerlig förening af ämnen, utan blott utaf en blandning
af gaser, som icke äro sammankedjade med hvarandra genom
något närmare frändskapsband.

Sönderdelningen af en sammansatt kropp, han må nu vara
fast, flytande eller gasartad, uti dess särskilda beståndsdelar
förutsätter alltid användandet af en viss kraft eller är
åtminstone ett våldsamt upphäfvande af ett bestående förhållande.

Man ser alltså huru betydligt djurens respirationsarbete
underlättas derigenom att de icke först genom en
söndringsprocess behöfva skilja sitt syre från dess följeslagare, utan
kunna upptaga det utan vidare besvär. Väl intränger äfven
qväfvet vid hvarje andedrag i våra lungor, men oförändradt
strömmar det åter ut ur dem och åtnöjer sig med en väl
passiv men dock högst vigtig och oumbärlig roll, i det detsamma
genom förtunning mildrar det eldiga syrets allt för stora energi.

Gå vi tillbaka till de första urtiderna, då jorden ännu
befann sig uti ett tillstånd af flytande eld, så måste luften då
verkligen hafva varit mycket rikare på syre, emedan ju den
ojemförligt största delen af vår planets yta består utaf
föreningar af jordarter och metaller med syre, som de dock blott
kunde erhålla ur atmosferen. Man tänke sig blott hvilka
oerhörda syreqvantiteter, som ligga upplagrade i malmerna,
sanden, leran, kritklipporna, med ett ord nästan i alla stenarter
med några få undantag, och man skall ej kunna betvifla att
det varit omöjligt för något djur att andas i en atmosfer, som
ännu innehöll en sådan mängd brännbar gas. Men huru
underbart är det ej, att genom alla dessa storartade
förbränningsprocesser atmosferen dock blott förlorat så mycket syre
som var nödvändigt, för att blifva tjenlig för det organiska
lifvet, och att trots den stora lätthet, hvarmed syret förenar sig
med de öfriga elementarkropparne, det dock nu redan under
otaliga årtusenden hvarken till- eller aftagit i någon märklig
grad.

När allt ännu var i jäsning, när stenarterna så småningom
utvecklade sig ur det brinnande lavatillståndet och den fasta
jordskorpan gestaltade sig på dunstkretsens bekostnad, var det
uppenbarligen redan tänkt på de lefvande väsenden, som en
gång skulle uppträda på jorden, och en sådan rigtning, en
sådan måttstock gifven åt den liflösa naturens kemiska processer,
att de nödvändigt måste leda till bildandet af en
respirationsduglig atmosfer.

Luften innehåller icke blott det ämne, som vår lifsprocess
nödvändigt behöfver för sin fortvaro; den besitter äfven andra
egenskaper, som äro oundgängligt behöfliga för det högre
djurlifvets bestånd.

Till följd af sin oerhörda genomskinlighet låter den oss
icke blott på betydligt afstånd upptäcka jordiska föremål, 
såsom det vid horisontens rand uppdykande skeppet eller den
på milslångt afstånd liggande bergspetsen, utan vårt öga
genomtränger hela dess kristallklara djup ända till dessa
oändligt aflägsna verldar, som under klara nätter skänka oss en så
herrlig anblick och hvilkas utforskande hörer till det
menskliga vetandets mest storartade föremål.

Ett animaliskt lif är visserligen tänkbart utan förmågan
att på ett visst afstånd se sitt byte eller fiende, såsom bland
annat bevisas af de i hålor boende insekterna, uti hvilkas
mörka hemvist ej ens det ringaste ljusskimmer intränger; men
blott i en genomskinlig luft, som tydligt låter föremålens
färger och former urskiljas, kunde det högre djurlifvet utveckla
sig, och blott i en atmosfer af kristallisk klarhet menniskan
komma till kunskap om stjernverlden.

Det finnes trakter af jorden, bland andra vid den
peruvianska kusten, der en tät töckenslöja hela månader utbreder
sig öfver land och haf, så att hvarken måne eller stjernor
kunna blifva synbara och ingen solstråle genomtränger det
gråa dunsttäcket. Möjligtvis skulle en sådan beskaffenhet af
atmosferen, i stället för att vara en lokal och periodisk
företeelse, kunnat blifva luftkretsens eviga allmänna karakter; men
då skulle menniskan nödvändigt hafva varit inskränkt till en
så låg grad af bildning och måst försaka så många njutningar,
att hennes uppträdande under sådana omständigheter är
fullkomligt otänkbart.

Ett väsende, så mäktigt af högre utveckling, måste
nödvändigt uppträda uti ett klart lufthaf, för att icke till sin
omgifning råka i den mest skriande motsats, en dissonans,
hvilken omöjligen kunde ega rum uti en så planmessig
verldsordning, som hela skapelsen i alla sina inrättningar och
förhållanden visar sig vara.

Vår ända bort i det aflägsnaste fjerran genomskinliga
atmosfer bjuder icke blott vårt skönhetssinne de mångfaldigaste
njutningar, utan leder derjemte äfven vår själ in på
oändlighetens område och tjenar honom såsom brygga till
andeverlden. När vår blick sväfvar ut öfver det vida hafvet eller från
toppen af Righi öfverskådar en hel verld af snöberg, gröna
mattor och blåa sjöar; när den badar sig i den glödande
morgonrodnaden eller fröjdar sig åt aftonmolnens underbara glans;
när den ser den silfverklara månens milda strålar glittra i den
sakta framvällande floden eller sänker sig ned uti den
stjernklara himmelens djup — då höjer sig äfven vår själ till en
mäktigare flygt och öfver den synliga verldens gränser svingar
han sig upp till den osynlige Gudens thron, hvars majestät
afspeglar sig i all denna underbara prakt och herrlighet.

Så förer naturens oändliga skönhet det känsliga sinnet till
åkallan af skaparen, hvars godhet skänkte oss förmåga att
njuta deraf och låter den yttre verlden i vår själ finna en
harmonisk återklang!

Äfven såsom bärarinna af ljudet, hvilket vågformigt
svingar sig fram på hennes elastiska svall, uppfyller luften icke
blott ett af vår tillvaros första behof, utan förskönar äfven
densamma genom de mångfaldigaste och ädlaste njutningar.

Måtte vårt öga fråssa än aldrig så högt i åskådandet af
ett tjusande landskap, så skulle dock detta alltid synas oss
dödt, om det ej hade någon stämma för oss, utan evigt låge
der framför oss i fasansfull, ljudlös tystnad.

Skön är anblicken af det böljande sädesfältet, högtidlig
den stämning, som den majestätiska skogen uppväcker hos oss,
när vi vandra under dess höga löfhvalf; men ännu mera ljuft
fängslande blifver sädesfältet genom suset och sorlet af dess
stigande och fallande axvågor, ännu högtidligare skogen, när
zephir hviskar i de gamla trädjättarnes kronor. Då är det
som om en chör af fromma andar uppstämde den högstes
lofsång i hans herrliga naturtempel och helig rysning
genombäfvar vårt bröst.

Den svällande bäcken, den silfverklara källan, floden som
ilar fram öfver sin skrofliga klippbädd, det skummande
vattenfallet, huru mycket höjes ej det intryck, som deras pittoreska
skönhet, deras ljufhet och majestät uppväcka hos oss, genom
deras brus och sorl, deras plaskning och dån.

Till och med det väldiga hafvet skulle förlora mycket af
sitt storartade majestät, om det ej hade stämmor, som
harmoniera med alla dess nycker och fenomener, vare sig att vågorna
vid den sakta sluttande stranden under vindarnes tystnad den
ena efter den andra i munter dans ila upp på land och under
lekande kullerbyttor med smekande sus hoppa fram mellan
strandens snäckor, eller att stormfloden med gigantiskt brusande
raseri rusar emot klippkusten och det skälfvande berget ända
ned i sina grundfästen bäfvar för det rasande elementets anfall.
Genom örat så väl som genom ögat talar den
genomskinliga ljudförande atmosferen till vår själ och öppnar för honom
portarne till en annan verld!

—





FEMTE KAPITLET.

Oceanens majestät.

Oceanens storlek. — Dess väldighet i rummet och tiden. — Dess välgerningar.
— Skalden vid hafsstranden. — Ebb och flod. — Fenomenets orsaker. —
Dess inflytande på hafvets organiska lif. — Hafsströmmarne. — Hvem
underhåller detta oerhörda kretslopp? — Dess vigt för lifvet. —
Himlakropparne och hafvet leda uppenbarligen sitt ursprung från en och samma tanke.

—

Huru stor och väldig är icke den jorden omslingrande
oceanen! Hvar ville man väl finna dess gränser, hvar dess
slut! Han rullar genom alla zoner, och kontinenterna
uppdyka blott som öar ur hans omätliga sköte! Dag och natt,
vinter och sommar herrska samtidigt på hans evigt svallande
vågområde! Solen ler emot honom med evig morgonrodnad
och lemnar honom evigt med sina mattade strålar. Här
uppstiga palmskogar vid hans stränder, der ligga hans kuster
begrafna under oförgänglig is; här rasa orkaner på hans vildt
upprörda yta, men der hvilar han i djupaste frid och ej ens
någon zephir krusar hans spegelklara panna.

Hvem förmådde väl räkna de folk, som fägna sig åt hans
anblick? Hvem kan fatta det oändliga lif, som döljer sig i
hans djup? Stor är öknen, som under långa veckor
genomtågas af den törstiga karavanen, stort är berget, som lyfter sin
snöbetäckta hjessa högt emot himmelen; men öknen och berget
synas oss små och obetydliga bredvid hafvets väldiga storhet.

Väldig i rummet, är oceanen icke mindre väldig i tiden,
ty inbillningskraftens vingar förlamas, innan de hinna föra oss
tillbaka till hans danings första morgonrodnad. Det nuvarande
fastlandet bär öfverallt spår af att det en gång hvilat på hans
botten, och huru många kontinenter och öar lärer han ej
under loppet af otaliga årtusenden hafva uppslukat, huru ofta
förändrat sin ställning och omflyttat sina gränser?  Otaliga


djurformer hafva efter hvarandra uppstått och gått under i
hans sköte: efter hvarandra har han sett trilobiternas,
ammoniternas, de med stjelk försedda sjöstjernornas och
jättesauriernas födelse och undergång. Hvad skulle han ej veta att
berätta oss om längesedan hänsvunna tider, om vexlingen och
föränderligheten hos alla jordiska ting, i fall vi hade ett öra
för hans historias väldiga epos?

Och huru länge torde ej hans vågor hafva rullat, innan
det organiska lifvets första spår vaknade uti honom, den
första algen utvecklade sig och det första blötdjuret simmade
omkring i hans vatten?

Hvilken väldig, majestätisk ålder! Hvilken forntid och
hvilken framtid! Ty oceanen, som redan begrafvit så många
djurformer, skall öfverlefva menniskan och allt hvad som
samtidigt med henne njuter sin tillvaro samt efter otaliga
årtusenden, då en gång måhända ädlare väsenden komma att träda i
vårt ställe, ännu alltid liksom nu glittra i den gyllene
aftonrodnaden eller öfverdragen af mörka stormmoln vräka sina
vågor med dånande brus. Allt hvad han alstrar och danar uti
sig, försjunker i ålderdomssvaghet och bär dödstecknet på sin
panna, men han svallar och rullar i evigt brusande
ungdomskraft, och liksom redan skapelsens morgonrodnad såg honom,
skall han äfven förblifva så länge den lifvande solstrålen
belyser och uppvärmer jorden.

Hvem talde väl alla välgerningar af oceanen, denne
frikostige gifvare, denne uppehållare af all organisk tillvaro. Han
förser alla floder och bäckar och ur hans sköte framgår den
uppfriskande daggen så väl som det befruktande regnet. Skulle
hans eviga brunnar utsina, så blefve jordens yta blott en
naken hög af grus och ruiner, ett ödsligt, liflöst kaos! Honom
hafva vi att tacka för skogarnes prakt, ängarnes yppiga
grönska och de behagfullt vaggande sädesfälten. Hans safter är
det, som vi njuta i våra fruktträds svällande frukter och i det
perlande vinet. De äro de, som cirkulera i kärlen hos otaliga
djurformer: hos biet, som skänker oss honing, hos fågeln, som
fägnar oss med sin behagliga sång, hos husdjuret, hvars kött
närer oss och hvars  tjenster äro oss så oumbärliga, Ja, vårt
eget blod härstammar från oceanens källa och skall fortfarande
genom henne förnyas och uppfriskas.
Oceanen skiljer ej, såsom de i sjöfarten ännu så oerfarne
gamle trodde, folken ifrån hvarandra, nej, han förenar dem
på det mångfaldigaste sätt genom handelns välsignelserika
band. Otaliga flottor plöja alltid hans vatten för att i evigt
utbyte rikta alla jordens länder med alla zoners produkter,
för att bringa den kalla nordens invånare den tropiska solens
frukter och den varma jordregionens söner den nordiska
konstflitens produkter.

Med den framåtskridande handeln har äfven kulturen på
folkens breda landsväg, hafvet, utbredt sig från den ena
verldsdelen till den andra. Civilisationen uppblomstrade först på
dess stränder och ännu i dag omgifver den företrädesvis dess
kuster.

Menniskan känner sig mera fri och upplyftad i närheten
af det fria hafvet, och liksom inandandet af den friska
hafsluften vederqvicker hennes bröst och drifver blodet i kraftigare
vågor genom hennes ådror, så vidgar sig äfven hennes andliga
horisont, så växer hennes sjelfkänsla, när hennes blick sväfvar
ut öfver oceanens yta. Då genomilar henne den tanken, att
verlden med alla dess skatter höra den djerfve, den starke till,
att hvarthän än de evigt vexlande vindarne må drifva hennes
fartyg, vare sig till den säkra hamnen eller mot den
förstörande klippan, redan den modiga kampen med ödet dock
alltid är en rik källa till njutning.

Och liksom hjeltens längtan efter bragder vid anblicken
af den obegränsade oceanen mäktigare utbreder sina vingar,
uppflammar äfven skaldens inspiration till den klaraste låga,
när han under en vandring vid stranden lyssnar till
Oceanidernas hemlighetsfulla sång, och den outsägliga storheten hos
vattnet, som vid den aflägsna horisonten förmäler sig med den
blåa himmelen, i hans känsliga själ framkallar beslägtade
harmonier :

"Sublima haf! hur' ligger icke du
I heligt majestät för mina blickar!
Med klara strålen, som dig kysser nu
På mjuka läppar, jag min helsning skickar,

Mitt öra tjusas af ditt brus, o haf!
Min själ sig lyfter fri med dina vågor,
Med dem den sjunker i den tysta graf,
Der svaren gömmas på naturens frågor.
Sitt ursprung leder skalden ifrån Gud,
Och jorden ammar honom som en moder,
Hans fantasi vid dina sångers ljud
Sig vaggar stor på dina blåa floder.

Den blinde skalden stod vid hafvets rand,
Der vågen vildt sig bröt mot klippan höga,
Och stolta hjeltar ifrån sagans land
I glans sig tedde för hans inre öga.

Inspirationen spände vingarne
Till flygt att se'n hos blinde siarn dröja;
Och så båd´ Iliad och Odyssé
Med sång ur hafvets blåa sköt' sig höja."

(FREDRIC STOLBERG.)

Samma mäktiga attraktionskraft, som regerar stjernornas
lopp och tvingar planeterna att i eviga, oföränderliga banor
kretsa omkring solen, verkar äfven på hafvets evigt stigande
och fallande floder.

Du vandrar vid randen af oceanen och fröjdar dig åt
vågornas behagfulla lek. Sakta stiga de upp, störta sig sedan
på hufvudet och rulla fram öfver stranden med angenämt brus.
Så långt ditt öga kan följa hafsranden, upprepar sig samma
fängslande skådespel; det ser ut som om oöfverskådliga leder
af hvita hästar med flygande mahnar störtade i land för att
eröfra det åt den väldige hafsguden.

Och en eröfring är det i sjelfva verket, ty allt längre
framrycka de stigande flodvågorna, och droge du dig ej skyndsamt
tillbaka, så skulle de snart väta ned din dröjande fot.

Slutligen är hela stranden förvandlad uti en gungande
vattenyta, och ännu alltid stiger och stiger den jublande sjön.
— Men liksom af en osynlig hand hejdad i sitt segerlopp
förlamas dess framstormande kraft. Långsamt som den
framryckte, drager den sig äfven tillbaka, och efter några timmar
vandrar du åter torrskodd på samma ställen, der ännu helt
nyligen de påpassliga måsarne under höga skrik bortsnappade
sitt rof ur de brusande vågorna.

Så upprepa sig ebb och flod i evigt regelbunden vexling,
och liksom du vid stranden af Nordsjön beundrar den sköna
företeelsen, glädja sig otaliga folk deråt vid alla den
jordomslingrande oceanens kuster. Eskimåen vid Polarhafvets isiga
stränder liksom tahitiern vid de inbjudande kusterna af 
"Söderhafvets drottning", hans tjusande hemland; australiern och
hinduen; araukanern vid Andernas fot och chinesen vid den
motsatta stranden af Stilla oceanen; alla se de hafvets gränser
evigt stiga och falla, dess vågor evigt rycka fram och evigt
draga sig tillbaka. Menniskans öde afspeglar sig uti denna
stora naturbild. Under ungdomlig kamp och sträfvan stiger
hennes lyckas flod, allt längre utsträcker hon sina planer,
segerrikt öfvervinner hon det ena hindret efter det andra,
jublande ser hon sitt högsta mål för ögonen; — men äfven för
henne gäller återgångens bud: "här intill skall du gå, men
icke vidare", och allt längre drifver henne ebben från höjden
af hennes tillvaro, tills hon slutligen försvinner i glömskans
haf och nya, sträfvande andar undantränga henne, för att
slutligen likaledes duka under för samma öde!

Huru ofta torde ej den gäckade förhoppningen, den af
ålder mattade kraften under en ensam vandring vid
hafsstranden hafva jemfört sitt öde med den fallande floden!

Fråga vi efter orsaken till det storartade fenomenet af
ebb och flod, så finna vi icke svaret uti hafvets eget sköte,
icke uti någon hos dess vatten inneboende kraft, utan vi måste
söka den uti de aflägsna himlarymderna, uti attraktionskraften
hos solen och isynnerhet hos den oss så mycket närmare
liggande månen, hvilken redan Plinius kallade den törstiga
himlakropp, som drager hafvet efter sig. Ty öfverallt rättar sig
flodernas storlek efter dessa båda himlakroppars relativa läge,
och så noga hänger detta fenomen tillsammans med månens
rörelser, att det öfverallt kan huru lång tid förut som helst
beräknas efter vår drabants ställning. I det månen
framskrider på himmelen, rullar flodvågen efter honom, och hafvet
lyder hans vilja. Hvem vill väl ännu säga, att vetenskapen
bannlyser poesien ur naturen och med sin nyktra prosa löser
den förtrollning, hvarmed förgångna tidsåldrars otyglade
fantasi omhöljde henne? Ty hvilken skald, besute han än en
Dantes eller en Shakspeares lysande inbillningskraft, kunde
väl uttänka en mera storartad bild än den eviga, rastlöst
omkring jorden kretsande flodvågen, som så regelbundet följer de
aflägsna verldskropparnes bud?

Så snart det första urhafvet föll ut, lydde det månens
attraktion, och så länge månen rullar omkring vår planet och vi
kretsa omkring vår sol, skola alltid och evigt ebb och flod
följa på hvarandra i regelbunden vexling vid alla oceanens
stränder. Så synes oss det storartade fenomenet som en bild
af oändligheten, ty dess början går längre tillbaka än vårt
förstånd kan fatta, och dess slut försvinner i ett oöfverskådligt
fjerran.

Betrakta vi flodtidernas inflytande på hafvets organiska lif,
så finna vi dem af den största betydelse. Ett oerhördt antal
musslor och crustaceer lefver endast på den smala
gränsstrimman mellan den högsta och lägsta floden eller blott i ett ringa
djup derunder, och många af de mest utbredda tångarterna
hafva der sin plats, hvarest de omvexlande kringströmmas af
vatten- och luftvågor. Ganska många af dessa växter och djur
skulle gå under, om icke det vid kusterna stigande och fallande
hafvet förskaffade dem den för deras friska tillvaro nödvändiga
omvexlingen af vatten och luft eller genom den eviga
vågrörelsen vid stranden så mycket fullständigare mättade
hafsvattnet med frisk luft, så att de otaliga fiskar och djur, hvilka
uppehålla sig vid kusterna på obetydligare djup, så mycket
lättare och fullständigare kunna andas.

Men med dessa fiskar och djur skulle äfven många
strandfåglar och till och med däggdjur försvinna, och det nu så
rikhaltiga strandlifvet nedsjunka till en torftig enformighet. Om
än icke för hela, så åtminstone för en stor del af sin tillvaro
hafva sålunda de sköna och sällsamma musslorna, de
äfventyrligt gestaltade crustaceerna, de i bränningen på det yppigaste
florerande korallpolyperna, snäpporna, lommarne och måsarne,
som i så oändligt antal lefva af öfverflödet inom hafvets
litoralzon, att tacka den vänligt skimrande månen, som från ett
så aflägset fjerran till dem nedsänder sina milda strålar. Han
bär väl ej något haf på sin torra, vulkaniska yta, och så vidt
vi veta, brusa inga luftvågor fram öfver honom; — men
oaktadt sjelf naken och ödslig befordrar han lifvet vid stränderna
af en annan verldskropps ocean, och tusende sinom tusende af
våra sjödjur kunna blott genom honom fröjda sig åt solljuset.

Betänka vi detta kustlifvets beroende af ebb och flod och
dessa sednares af månen, så fråga vi om blott slumpen, den
medvetslösa leken af blinda elementarkrafter fogat alla dessa
orsaker och verkningar tillsammans med hvarandra, eller om
de gripa in uti hvarandra efter den storartade planen af en
förnuftig verldsordning?

Hvilket är väl det sannolikaste? Och med hvilken lösning
af frågan finner sig väl vårt hjerta mest tillfredsstäldt?

Liksom i den atmosferiska oceanen beständig oro herrskar
och luften i evigt kretslopp än brusar fram öfver den tropiska
zonens palmlundar, än öfver nordens barrskogar, i denna stund
melodiskt susar vid den låga hafsstranden, i nästa med lätta
moln i sin famn tågar fram i omätlig höjd långt öfver
Andernas snöbetäckta toppar från den ena verldsdelen till den andra;
så äro äfven hafvets vatten inbegripna uti evig rörelse. Från
de djupaste afgrunderna, som ljusstrålen icke mera hinner,
stiga de upp till den solbelysta ytan eller sänka sig åter, sedan
vindfläkten krusat dem till små lätta vågor, ned uti de
djupaste hafsregionernas ljudlösa, ogenomträngliga mörker. Samma
vattenatom, som i detta ögonblick vandrar igenom den
tropiska oceanens korallträdgårdar, skall måhända redan det
följande året slukas af hvalrossen vid Spetsbergens isbetäckta
stränder; när den i dag fråssar uti den vällukt, som kommer
flygande med vinden från det Lyckliga Arabiens aromatiska
skogar, skall den måhända, innan ännu året fulländat sitt
kretslopp, väta pinguinens vingar i det arktiska hafvets
ödsliga nejder. Alla hafvets under och alla dess hemligheter
vandra under tidernas lopp förbi honom. Kunde vi fråga honom
och kunde han svara oss, huru omätligt skulle ej då vårt
vetandes skatter blifva riktade!

Samma orsaker, som sätta den atmosferiska oceanens
vågor i rörelse, låta ej heller hafvets vatten någonsin rasta eller
hvila. I oceanens sköte äro de lika litet att söka som
orsakerna till ebb och flod, ty solen är det, som beständigt
underhåller äfven detta oerhörda kretslopp. I det de tropiska
vattenmassorna insupa värmen af hennes lodräta strålar och
medelst den derigenom förorsakade utvidgningen förlora i vigt,
stiga de fortfarande nedifrån uppåt och vandra bort vid ytan,
för att med så småningom aftagande temperatur komma till
de högre breddgraderna. Men här eger ett motsatt sträfvande
rum. Det genom polarvindens iskalla fläktar afkylda och tyngre
blifna vattnet sänker sig ned och vandrar på djupet mot de
varmare regionerna, för att, i samma mån som det ånyo
uppvärmer sig och stiger, vika för det påträngande kallare
vattnet. Hafvets jemnvigt störes alltid genom solvärme och
polarköld, så att här ett stigande, der ett sjunkande alltid eger rum;
men liksom luftoceanen vill äfven vattenhafvet ständigt ånyo
tilltvinga sig jemnvigt, och sålunda uppkomma dessa kalla och
varma strömmar, hvilka i mångfaldiga rigtningar genomfara
oceanens sköte för att utbyta den ena zonens vatten med den
andras.

Uti afgrunder, som ligga djupare under hafsytan än
Chimborazo höjer sig mot himmelen, gör sig alltså solens inflytande
gällande. Hon är det, som med kalla vattenmassor betäcker
den tropiska oceanens botten och förer de af eqvatorialsolen
uppvärmda vattnen långt på andra sidan om polcirklarne.

Ett gigantiskt kretslopp, som blott beror på den enkla
fysikaliska lagen: utvidgning genom värmen och förtätning
genom kölden. Huru många tusende kubikmil vatten torde ej
oceanen innehålla, men dessa oerhörda massor, hvilkas vigt
öfverstiger hela vårt förstånd, röra sig sakta och ljudlöst,
lydande verkningen af en verldskropp, som ligger på tjugo
millioner mils afstånd ifrån oss! Så storartade och dock så enkla
äro de krafter, som skaparen använder för att uppnå sina
stora ändamål!

Hafsströmmarnes inflytande på det organiska lifvet, icke
blott i sjelfva hafvet, utan äfven i de angränsande länderna,
är alldeles oberäkneligt.

Genom dem blifver så väl en del af eqvatorialvärmen förd
djupt in uti polartrakterna, som äfven hettan inom den
tropiska zonen mildrad. Utan Golfströmmen, hvars spår till och
med ännu låta märka sig vid Spetsbergens och Nowaja Semljas
vestra kuster, skulle norra Skottland och Norge, der nu en
kraftig trädvegetation klänger sig upp flere tusende fot högt
på bergsluttningarne, blott vara snöhöljda ödemarker; och
tvärtom har Sydamerikas tropiska vestra kust för sitt
angenäma och tempererade klimat att tacka den kalla Peruvianska
strömmen, som tillförer densamma beständig svalka från de
antarktiska vattnen.

Det är lätt att begripa, huru betydligt detta system af
strömmar och motströmmar, hvilka liksom ett nät af oceaniska
floder med den mest olika temperatur genomfåra hafvet eller
bryta sig emot stränderna, måste inverka på hafsdjurens
utbredning!

Anförtroende sig åt den varma Golfströmmen komma
velellor, ianthiner och  till  och  med  flygfiskar till  de brittiska
kusterna; och om vid de under eqvatorn liggande
Galapagosöarna inga korallbankar anträffas, så tillskrifver man detta
hufvudsakligen inflytandet af den kalla Peruvianska strömmen,
som under den södra hemisferens vinter icke sällan
nedtrycker de denna märkvärdiga ögrupp kringsvallande vattnens
temperatur under det mått, som är nödvändigt för de refbildande
stenpolypernas trefnad.

Otaliga algsporer, ägg och larver vandra förmedelst
strömmarne från ort till ort och förbreda sig småningom öfver vida
sträckor, och många djur, som hänga sig fast vid drifveden,
blifva på detta sätt förda till de aflägsnaste regioner.

Särdeles stort och vigtigt är dock strömmarnes inflytande
på de djupare hafslagrens mättande med atmosferisk luft. I
det de vid ytan afkylda vattenlagren sänka sig, föra de äfven
med sig det syre, som de der insupit, och meddela detta
nödvändiga lefnadsbehof åt de otaliga djur, som bebo de större
hafsdjupen.

Utan kretsloppet i oceanen skulle den med vattnet
blandade luften icke kunna intränga så djupt, och till följd deraf
hafvets afgrunder, der ännu så mången varelse gläder sig åt
sin enkla tillvaro, ej mer kunna nära något animaliskt lif.

Med ett ord: hafsströmmarne intaga i oceanen de
rensande atmosferiska vindarnes ställe, förse alltid dess vatten
med frisk luft och förekomma dess förskämning, i det de
beständigt föra med sig till aflägsnare trakter eller öfver större
sträckor förbreda de ruttnande ämnena, som annars skulle
hopa sig på bestämda ställen. Nu deremot kunna dessa
slukas af otaliga djur och sålunda tjena lifvet i stället för att vara
det fiendtliga.

Äfven oceanens salthalt har hafsströmmarne att tacka för
sin underbara likformighet, hvarigenom det ensamt blifver
möjligt för otaliga sjödjurslägten att fortfarande ega bestånd.
Hafsströmmarne är det äfven, som bidraga till bildandet af
sandbankar, hvarest legioner fiskar vissa årstider anförtro sin rom
åt den mognande solen, som raskare uppvärmer de grunda
vattnen.

Huru sorgligt skulle det ej se ut med oceanens organiska
lif, om icke månen och solen, den förre genom sin
attraktionskraft, den sednare genom den olika uppvärmningen af dess yta,
satte hela den oerhörda vattenmassan i evig rörelse!
Huru innerligt är icke hafvets och dess invånares
förhållande till dessa aflägsna himlakroppar, och huru tydligt se vi
icke att hafvet och himlakropparne hafva sitt ursprung från
samma ledande tanke!

—



<chapter name = "Den meteoriska  nederbörden i dess förhållanden till den
organiska naturen.">

SJETTE KAPITLET.

Den meteoriska  nederbörden i dess förhållanden till den
organiska naturen.

Flodernas alltid fyllda urnor. — Storartad vexelverkan mellan oceanen och
lufthafvet. — Vindens med vattendunster belastade vingar. — Fördelningen af
deras tribut. — Vattnens vandringar under jordytan.  —  Flodernas stämma.
—   Daggen. — Historien om dess  uppkomst.  — Molnbildningen och regnet.
—   Harmoni emellan de tropiska regnqvantiteterna och växternas
bladbyggnad. — Snö- och isbildningens vigt för växt- och djurlifvet. — Det
skyddande snötäcket. — En liten trädgård på Nowaja Semlja. — Lavinerna. —
Deras gynnsamma inflytande på högalpernas vegetation. — Välgörande
följder af isens större lätthet.  —  Gletschernas framskridande. — Orkanen.

—

Melodiskt brusar Neckar förbi mig: det är som om vinden
susade genom trädkronorna i en lund, som om skogen på den
motsatta strandens berg ville förtälja mig en saga från
forntiden.

Olika är väl den sköna flodens stämma, allt eftersom
årstiderna vexla: vildt brusande när om våren bergets snö
smälter och de svällda, uppgrumlade vågorna pilsnabbt ila förbi
under bryggornas hvalfbågar; ljuft sorlande när om sommaren
efter lång torka dess rena, ljusgröna vatten långsamt vandrar
bort, liksom det blott ogerna skiljde sig ifrån den tjusande
dalen; men aldrig tiger floden och dess källors urnor blifva
aldrig tomma, fastän de redan flutit under årtusenden.

Så brusa otaliga floder och bäckar genom otaliga dalar i
alla verldsdelar, och liksom skogarne på höjderna och
gräsmattorna på slätterna blifva de alla försedda med nödigt vatten.

Detta flodernas eviga brus, som blott undantagsvis växer
till ett förderfligt öfvermätt eller periodiskt utsinar, detta våra
höjders och ängars gröna smycke, som fröjdade vår barndom
och icke skall blifva vår ålderdom otroget, tyder på stora eviga


lagar och framgår ur den stora, eviga vexelverkan mellan den
vida oceanen och det deröfver sig hvälfvande, ännu
vidsträcktare lufthafvet.

Öfverallt uppsuger atmosferen vattendunster, men ur den
tropiska oceanens sköte uppstiger den ojemförligt största
fuktighetsqvantiteten mot himmelen förflyktigad af den kraftigare
solstrålen.

Eqvatorialhafvet är alltså den hufvudkälla, hvilken förser
våra bäckar och fyller våra sjöar; ur henne uppstiger
hufvudsakligen det regn, som genomdränker våra ängar, och den snö,
som betäcker högberget med en bländande mantel.

Men huru fördela sig dessa vattendunster öfver jordens
yta, huru komma de till de tempererade zonerna och till och
med långt in uti polarregionerna? Samma storartade
vindarnes system, som håller atmosferen i en evig, välgörande rörelse,
förer äfven vattendunsterna i ett evigt, välgörande kretslopp
genom luftens rike. Vi veta redan att kallare och följaktligen
äfven torrare atmosferiska strömmar beständigt vandra från
polerna till eqvatorn, för att återställa den genom den mäktiga
solen störda jemnvigten.

Genom jordens rotation antaga de så småningom en
ost-vestlig rigtning och framstryka såsom beständiga passadvindar
öfver den tropiska oceanen.

Då på denna vandring deras temperatur mer och mer höjer
sig, blifva de derigenom mäktiga att uppsuga en allt större
mängd fuktighet, och när de slutligen förvandla sig uti den
uppstigande eqvatoriska luftströmmen, äro de mättade med
vattendunster. I det de nu ånyo vända tillbaka till de högre
breddgraderna, inträder ett motsatt förhållande.

Deras temperatur sänker sig, de äro ej mera mäktiga att
fasthålla en så stor mängd vattendunster, utan uttömma i
regnskurar eller snöväder det öfvermätt af fuktighet, som belastar
deras vingar, för att slutligen uttorkade och genomkylda återvända
till polerna och derifrån ånyo börja sitt oerhörda kretslopp.

Förflyktigade af solen och satta i rörelse genom hennes
inflytande vandra sålunda vattnen öfver jordens yta, evigt
stigande och evigt åter fallande. Evigt uppstiga dunsterna ur
oceanen, men de otaliga floder, som bespisas genom deras
förvandling i regn, föra dem alltid ånyo tillbaka till deras urkälla
och fylla alltid ånyo hafvets outtömliga urnor.

Väl fördelar sig nederbörden efter en olika måttstock
öfver jordens länder, emedan den befordras eller hindras genom
de mest olikartade lokala förhållanden — bergsträckor, skogar,
förherrskandet af torra eller fuktiga vindar, allt efter det
geografiska läget och jordens beskaffenhet — men betrakta vi ett land
för sig så finna vi en underbar likformighet i qvantiteten af
den atmosferiska nederbörd, hvaraf det blifver delaktigt. Väl
finnes det i Tyskland torra och våta år, men skillnaden i
regnqvantiteter aflägsnar sig alltid blott några få tum från
medelqvantiteten, och bristen under den ena månaden ersättes
vanligen genom en så mycket rikligare nederbörd under den
följande.

Så gifva molnen, som tåga fram öfver våra hufvuden, oss
sin bestämda tribut, och äfven i luftens skenbart fria rike
herrskar den eviga lagenligheten.

Jag behöfver väl knappt anmärka huru nödvändig denna
regelbundenhet och den derigenom åstadkomna likheten uti
den meteorologiska karakteren hos de på hvarandra följande
åren äro för de hvarje land anvisade växternas och djurens
trefnad. Om efter längre perioder af en tropisk regnrikedom
lika betydliga tidrymder af en saharisk torka skulle hos oss
inträda, huru skulle då våra fält och trädgårdar ännu kunna
skänka oss sina frukter och huru Tyskland kunna nära så
många millioner menniskor eller förse så många millioner
husdjur med nödvändigt foder? Vårt lands hela organiska lif
beror af en bestämd medelqvantitet af regn, och så är det
öfverallt, i de fuktigaste så väl som i de torraste länder,
emedan vegetationens karakter och djurverldens behof öfverallt
lämpa sig efter de klimatiska förhållandena.

Bestode jorden öfverallt på ringare djup af
ogenomträngliga klippor, så skulle regnet så hastigt bortrinna eller så
länge blifva stående i vidsträckta sumpar, att jorden blott
kunde frambringa en betydligt ringare mängd växter. Men
öfver den ojemförligt största delen af den öfre jordskorpan
omvexla porösa sand- eller kalkstenslager med
ogenomträngliga lerbäddar, och dessa omvexlande flötser förekomma
vanligen icke, såsom man af deras uppkomst såsom utfällningar i
urhafvet skulle vänta, i horisontella lager, utan merändels
genom den underjordiska eldens kraft upplyftade under de mest
olikartade lutningsvinklar ända till det lodräta. Der alltså 
porösa lager på bergen ligga i dagen, insuga de en stor del af
den atmosferiska nederbörden, som långsamt sänker sig mellan
de ogenomträngliga lagren och slutligen på djupare, ofta vidt
aflägsna ställen åter framträder ur sprickor och remnor såsom
aldrig sinande källor, för att vederqvicka otaliga växter och djur.

Allt vatten, som uppstiger ur oceanen, finner slutligen en
väg till oceanen tillbaka, men den hushållsaktiga försynen låter
det blott långsamt fram qvälla ur jordens schakter och drager
med vis sparsamhet försorg om den kommande dagens behof.

Till och med der marken består af kristallinisk stenart —
granit eller gneis — framsipprar vattnet genom otaliga remnor
och underhåller på sina lyckligtvis fördröjda vandringar källor,
bäckar och floder.

Den som tänker sig in uti strömmarnes historia och
öfverväger de mångfaldiga krafter, hvilka betinga deras uppkomst
och fortvaro, i hans ögon vinna de äfven ett högre intresse.

För honom äro de icke blott dalens brusande prydnader,
det lifvande elementet hos landskapet, kommunikationens
befordrare, utan derjemte äfven frukterna af en underbar
sammanlänkning af naturlagar, och när de brusa förbi honom,
tror han sig höra en stämma, som lofprisande melodiskt
uppstiger till hela skapelsens urkälla.

Undersöka vi den olika atmosferiska nederbörden i hvad
dess verkan på djur- och växtverlden angår, så finna vi att
den icke skulle kunnat vara mera ändamålsenligt ordnad och
uppenbarligen vittnar om en högre ledande hand.

Huru välgörande är icke daggen, huru uppfriskar han icke
de törstiga ängarne, huru upplyfta ej blommorna sina sänkta
hufvuden, så snart han fuktat dem med sina första droppar!
Redan de äldsta skalderna hafva prisat hans skönhet, när han
tidigt på morgonen öfversållar den gröna ängsmattan med sina
tindrande diamanter, men ännu skönare synes han oss, när vi
först lärt känna de enkla lagar, som betinga hans bildande.

När en med kallt vatten fylld flaska bäres in uti ett varmt
rum, öfverdrager den sig, som bekant är, genast med stora
daggdroppar. Denna fuktighet utsvettas ej, såsom okunniga
personer tro, ur flaskans inre, utan den faller ut ur den
omgifvande atmosferen till följd af den enkla fysiska lagen, att
luftens förmåga att upptaga och bibehålla fuktighet till- eller
aftager med dess högre eller lägre temperatur.

Det genom beröringen med den kalla flaskan afkylda
nästliggande luftlagret måste alltså nödvändigt på kärlets väggar
afsätta den qvantitet af sin innehållna fuktighet, som
öfverstiger dess nuvarande mättningsgrad.

Men den afkylda luften blifver äfven tyngre, hvarföre den
flyter ned längs flaskans sidor. Efter henne strömmar annan
luft, som äfvenledes genom afkylning afsätter fuktighet, och
denna kondenseringsprocess fortfar ända till dess flaskans
temperatur har satt sig i jemnvigt med kammarluftens.

På detta sätt försiggår daggbildningsprocessen i den stora
naturen.

Många, kanhända alla kroppar sänka efter solnedgången i
det fria snart sin temperatur under luftens, isynnerhet under
klara, molnfria nätter, emedan afkylningen då genom
utstrålning raskare försiggår än vid molnbetäckt himmel. Från det
ögonblick, då de afkyla sig under luftens daggpunkt, förhålla
de sig såsom hvarje annan kall kropp, hvilken är omgifven af
fuktig luft: de beslå sig med vatten. Denna de flesta fasta
kroppars starkare afkylning om natten beror på deras
betydligt större värmeutstrålningsförmåga. Derför betäcka sig också
de starkaste värmeutstrålande bland kropparne, såsom gräset,
trädens löf och öfverhufvud växterna, först med dagg, sedan
komma stenarne, marken och slutligen metallerna, hvilka man
ofta ser fria från dagg, ännu då bladen redan äro betäckta
med stora droppar.

Sålunda är det lätt förklarligt, hvarföre under varma
sommaren hvarje klar natt medför en stark dagg och hvarföre uti
den tropiska zonen, der luften innehåller den största
qvantiteten upplösta vattendunster och de jemförelsevis kalla nätterna
nästan alltid äro stjernklara, daggnederbörden på de
värmeutstrålande växterna ofta är så riklig, att man kan jemföra
dess verkan med en måttlig regnskur.

Det är omöjligt att betrakta hela detta förlopp utan att
beundra den vishet, med hvilken de deruti deltagande
kropparnes fysikaliska egenskaper äro kallade att bidraga till
växtlifvets trefnad.

Vore den döda, nakna stenen begåfvad med en större
förmåga att utstråla värme än växten — så skulle den sednare
förgäfves smäktat efter uppfriskning, medan den förre gagnlöst
betäckt sig med fuktighet.

Och huru förunderligt rättar sig ej vid
daggbildningsprocessen nederbördens qvantitet efter behofvet. Der solen glöder
starkast, der hon under den brännheta dagen mest uttorkar
jorden, der bringar äfven den stela natten mest förfriskning,
der låter hon äfven sina håfvor rikligast neddroppa, der är
hon så mycket frikostigare med sina vederqvickande perlor.

Under det daggen blott uppstår genom förmedling af fasta
kroppar, som ligga fria i luften, och endast faller ut på deras
yta, bilda sig töcken och moln, när luftens afkylning sker
samtidigt genom hela dess massa. Dessa töcken och moln bestå
af små dunst- eller töckenblåsor, hvilka sväfva i luften liksom
såpbubblor och hvilkas ofantligt tunna, af verkligt vatten
bildade väggar innesluta en med fuktighet mättad luft.

Vid tilltagande köld eller i följd af elektriska explosioner
hopa sig sedan ofta dessa små dunstblåsor tillsammans till
större droppar och nedfalla, såsom vi redan beskrifvit, i form
af regn eller snö, vida mera sällan såsom förstörande hagel
på jorden.

Regndropparne blifva större, ju djupare de falla. Liksom
hvarje kall kropp, hvilken man inlägger i fuktig luft,
kondensera de vatten på sin yta, under det de sjunka genom de lägre
varmare och med fuktighet mättade luftlagren. Det på jorden
nedfallande regnet härstammar således icke ensamt från det i
höjden sväfvande molnet, ty detta bildar blott dess högsta
produktionsakt, men hela den mellanliggande luftmassan bidrager
till dess förökning. Man finner derföre en ganska stor
skillnad emellan de regn qvantiteter, som under samma tid
upphemtas på ett berg eller också blott på höjden af ett torn och
vid deras fot.

Äfven här se vi huru förträffligt regnbildningen
harmonierar med växtverldens trefnad. Om redan vid betydlig höjd
stora droppar bildade sig, så skulle de till följd af den under
fallet geometriskt tilltagande hastigheten nedstörta med en
väldig tyngd och hvarje regnskur skulle då i förstörande kraft
kunna jemföras med en allt söndersplittrande hagelskur. Men
blott så småningom samla sig de lätta dunstblåsorna, blott så
småningom börja de att sjunka, hvarvid den uti dem inneslutna
luften till och med ytterligare minskar hastigheten i deras fall,
och först vid större djup, der deras tilltagande tyngd vanligen
icke mera kan göra någon skada, blifva de större 
regndropparne bildade, icke för att förstöra växterna, utan för att
öfvergjuta dem med en välgörande fuktighet.

Af regnets bildningssätt kan man lätt förstå, hvarföre de
tyngsta regndropparne nedfalla om sommaren och hvarföre de
uti den tropiska zonen ofta uppnå en sådan storlek och
hastighet att de på den nakna huden uppväcka en smärtsam känsla.

Men uti eqvatorialtrakterna, der regnet under bestämda
årstider icke blott nedstörtar med större våldsamhet, utan
äfven i vida större mängd än uti de tempererade zonerna — är
äfven växternas byggnad lämpad efter dessa egendomliga
meteorologiska förhållanden. Slägten med tjocka, kompakta blad
af läderartad konsistens, som ej ens kunna lida någon skada
genom det starkaste regn, utgöra det öfvervägande antalet, och
de finbladiga växterna utveckla sig merändels blott under
skyddet af de skuggrika skogarne. Gräsarterna och kulturväxterna
äro af en mera robust byggnad, ty maisen och sockerröret
hafva en större motståndskraft än våra sädesarter. De flesta
frukterna blifva antingen mogna först efter regntiden eller
utveckla sig under en skyddande bladbaldakin.

Af en alldeles oberäknelig vigt för växt- och djurlifvet i
jordens kallare trakter är vattnets egenskap att redan vid den
jemförelsevis icke särdeles låga temperaturen af 0° R. antaga
en fast form och antingen nedfalla såsom snö ur de öfre
luftlagren eller öfverdraga bäckarne och floderna med ett istäcke.

Uti den höga norden blifver växtverlden på ett
beundransvärdt sätt skyddad mot den bistra vinterköldens tillintetgörande
andedrägt genom den obetydliga värmeledningsförmågan hos
det tjocka snötäcke, hvarunder den hela månader ligger
begrafven. Under 78°50' nordlig bredd fann Kane vid en
lufttemperatur af —27° R., att en två fot djupt i snön nedgräfd
termometer redan stigit till —17°. Vid ett djup af 4 fot stod
den på —13°3' och af 8 fot till och med på —2°6', alltså nu
blott ett par grader under fryspunkten.

Den först fallande snön är mera porös, storflockig och
icke så tät, sedan följer vinterns fina, fasta snöstoft och
deröfver lägrar sig vårens sednare fuktiga nederbörd. Sålunda
hvila växterna hela vintern om uti ett varmt, icke
värmeledande, luftfyldt rum, obekymrade om att derutanför
herrskar en köld, vid hvilken qvicksilfret förvandlas till en fast
kropp.

Denna underbara omsorg af skaparen, som äfven i dessa
länder, öfver hvilka hans förbannelse tyckes hvila, visar sig
såsom en mild fader, är den lyckliga orsaken till att äfven i
högsta norden jorden ännu om sommaren smyckar sig med
blommor och att Siberiens orchideer i färgprakt täfla med de
tropiska skogarnes. Hvad skadar dem den långa vintern med
sina trettio till fyrtio grader starka köld eller den rasande
polarvinden med sina isande fläktar. Under sitt fotsdjupa,
kristalliniska täcke känna de ingenting deraf, och den under
sommardagen aldrig nedgående solen väcker på kort tid deras
slumrande lif till den kraftigaste utveckling.

På Nowaja Semlja finnes det till och med enskilda
smyckade ställen, der, tack vare den skyddande snön och den
derpå följande sommarvärmen, Flora tyckes hafva utstrött hela
sin prakt på marken. En sådan trädgård i vildmarken var
den första fläck, som Baer i detta land beträdde vid foten af
ett högt, mot sydvest beläget och solstrålarne uppfångande
skifferberg. Med förundran och förtjusning såg han här i
brokig blandning purpurfärgade silener, guldgula ranunkler,
persikoartade parryer, hvita cerastier, blåa palemoner och
fröjdade sig framför allt öfver att i så godt sällskap träffa den
välbekanta, men här till följd af sina mindre blad ännu mera
älskliga förgätmigej.

Äfven många af den höga nordens djur, som ej äro
begåfvade med förmåga eller instinkt att företaga långa vandringar
till ett mildare klimat, hafva för sitt lif att tacka det
skyddande snötäcket, under hvilket de tillbringa den långa vintern.
Utan detta skulle de frysa ihjäl i sina hålor, eller den till hård
is förvandlade marken neka dem den föda, som de gräfvande
och bökande finna uti henne.

Hvad skulle det blifva af flyttfåglarne, som redan i början
af sommaren inträffa vid den höga nordens stränder, om snön
icke under sin varma mantel vårdat en hel verld af maskar;
och huru mången nordisk folkstam, som efter vinterns långa
umbäranden längtansfullt väntar på flyttfåglarnes ankomst,
skulle måhända icke äfvenledes gå under, om besöket af dessa
bevingade skaror uteblefve.

Så mycket är säkert, att om under den kalla årstiden blott
iskalla regnskurar nedstörtade i den höga norden eller om de
frusna vattendunsterna icke nedföllo i lätta snöflingor, utan i
hårda hagelkorn, hela länder, som nu om sommaren betäcka
sig med en frisk vegetation och nära en mångfaldig djurverld,
skulle förvandla sig till nakna öknar.

Om solens smältande kraft vore det enda medlet, som
aflägsnar de oerhörda snömassor, hvilka vintern hopar på
högbergen, så skulle den alpinska Floran uppträda i en
ojemförligt mindre behaglig drägt. Men snöns lösa, rörliga natur
befordrar dess aflägsnande på ett öfverraskande hastigt sätt.

Knappt har vårens första tecken visat sig, innan på alla
alper otaliga små stoftlaviner bilda sig af de lösa snölager,
som betäcka bergets sluttningar.

"De hänga plötsligt", säger Tschudi uti sitt förträffliga
arbete Alpverldens djurlif, "som slöjor på klippväggarne, samla
sig ånyo på en gräsbevuxen afsats, hvirfla åter upp och störta
sig öfver ännu ett galleri, der en egendomlig krater eller
bergkittel upptager dem. Ofta kan man under gynnsamma
förhållanden på ett enda berg samtidigt räkna ett halft dussin
sådana dånande kaskader, hvar och en af en egendomlig gestalt
och skönhet. Då dundra i sjelfva verket höjderna oupphörligt,
de hvita slöjorna svalla från alla sidor öfver klippterrasserna
och bilda ett så lifligt, inhemskt naturskådespel, att
bergstrakternas barn i främmande land alls icke vilja vänja sig vid att
se en vår komma utan dessa brusande silfverband."

Men ingenting befordrar också mera möjligheten af en
vårvegetation på höjderna, än detta sätt att aflägsna otaliga
millioner centner snö. Måste alla dessa massor, om hvilkas
omfång man blott sällan gör sig ett riktigt begrepp, långsamt
smälta bort, så dröjde det väl till långt in på sommaren, och
säkert skulle ett blifvande snötäcke bilda sig på mången
skuggrik afsats, der nu genom lavinernas gunst ett doftande hö
insamlas.

Har på höjden till följd af en grundlavin ett helt bredt
snöfält en gång nedrasat i dalen, så verka solen och regnet
från denna genombrutna plats med dubbel smältkraft åt alla
sidor. Marken blifver varm, de närliggande snöområdena
frätas skarpt underifrån, angripas ofvanpå af snö, regn och fön
och halka snart, sedan de blifvit så att säga mogna, ned uti
samma bädd som sina föregångare eller smälta bort på stället.
Dessa genombrutna ställen äro sedan äfven de första
betesplatserna, der korparne och kråkorna, fjellriporna, orrarne och
de första insektätarne tidigast finna maskar, skalbaggar och
larver, och knappt har marken blifvit blottad, innan på den
svartbruna oasen redan utvecklar sig ett underbart arbete och
förföljande af alla slags myggor, löfkrypare, flugor och
pungspindlar, hvarom man nedanför i dalen ännu ej har någon
aning.

Sålunda höra lavinerna till högbergets företrädesvis
välsignelsebringande fenomener. Väl uppträda de på enskilda
ställen förödande, men på dem beror dock helt och hållet
möjligheten af en vegetation öfver stora sträckor af bergena. De
små lavinerna, som derjemte äfven äro de ojemförligt
talrikaste, åstadkomma vanligen ingen skada, och af de större har
blott en ringa del, isynnerhet de som välja sig nya banor, en
i någon svårare grad förhärjande verkan.

Det finnes äfven åtskilliga medel att möta den hotande faran.

I Wallis råder uti några högre belägna trakter den
ingeniösa seden att fastnagla lavinerna, i det några personer före
vårens ankomst stiga upp till lavinernas bekanta
genombrytningsställen, på visst sätt till snöströmmarnes källor, och der
på hela den sluttande ytan necldrifva pålar i marken, på det
att vid snösmältningen icke hela lagret skall komma i rörelse.
Ty lika fruktansvärd och omöjlig att hejda den utvecklade
störtfloden är, med lika obetydliga motverkande medel kan
äfven dess första begynnelse förhindras, liksom å andra sidan
den ringaste anledning, t. ex. steget af en fågel eller språnget
af en stenget, kan frambringa en snölavin.

På andra ställen skyddas husen genom tvänne jord- eller
stenvallar af husgaflarnes höjd, hvilka stöta tillsammans i en
spetsig vinkel mot lavinsidan. Enskilda ställen bevaras äfven
blott genom en snömur, som genom pågjutning af vatten
blifvit förvandlad till en gletscher och förmår att härda ut, tills
den farliga tiden är förbi. Sålunda gör menniskan ett ihärdigt
motstånd mot naturens våldsamhet och bortleder segerrikt
faran från sitt hufvud.

Vattnets egenskap att utvidga sig och blifva lättare, då
det antager den fasta formen af is, är äfvenledes af den
största vigt för det organiska lifvets fortfarande bestånd på en
stor del af jorden.

Vore is tyngre än vatten, så skulle under de högre
breddgraderna bäckarnes och flodernas, dammarnes och sjöarnes
botten redan straxt vid början af den kalla årstiden förvandla
sig till en fast massa, hvilken hastigt tillväxte och måhända
redan efter några dagar fullkomligt sloge den mäktigaste ström
i fjettrar.

Men nu öfverdrager sig först ytan med ett tunnt
kristalliniskt lager, som till följd af sin dåliga värmeledningsförmåga
blott så småningom förtjockar sig nedåt, och isynnerhet om
det äfven är öfverdraget med ett djupt snötäcke, blott
långsamt tillväxer med vinterns framskridande herravälde. Sålunda
frysa äfven i höga norden de stora strömmarne blott sällan
ända till bottnen, till stor lycka för de deruti lefvande fiskarne,
som alltid erhålla tillräcklig tid att för sin vintersömn gömma
sig uti den djupa gyttjan, hvilket säkert skulle blifva dem
mycket besvärligare, om den första isen bildade sig på bottnen.

Huru långsamt skulle då icke strömmarne upptina, huru
länge skulle det ej dröja, innan solen hunne fullkomligt befria
dem från deras bojor, och huru skulle fisklifvet, af hvilket så
många nordiska folkslags tillvaro är beroende, under sådana
omständigheter kunna utveckla sig i dess floder.

Men det på ytan genom den första smältningen bildade
vattnet nedsjunker på kort tid under det lätta istäcket,
upplyfter det med segerrik kraft, sönderbryter det i tusende
fragmenter och vältrar det med triumferande strömvågor mot
hafvet. Nu utvecklar sig hastigt det mångfaldigaste djur- och
växtlif i det befriade vattnet. Millioners millioner maskar,
snäckor, insekter och reptilier uppvakna till glad njutning af
lifvet, och till och med från det aflägsna hafvet komma legioner
fiskar simmande, för att anförtro sina ägg åt den varmare
floden, der den unga affödan sedan finner ett rikligt öfverflöd af
föda, lifligt utvecklar sig och stärker sig för resan till oceanen
på hösten.

Detta allt skulle ej vara möjligt, detta månggestaltade,
muntert rörliga lif skulle ej kunna existera, om den fasta isen
ej vore lättare än det flytande vattnet.

Vidare skulle då äfven under de högre breddgraderna
hafsbottnen snart öfverdraga sig med en fast skorpa, så snart
solen sjönke djupare vid horisonten, för att snart för lång tid
försvinna. Nya vattenlager skulle oupphörligt förtäta sig och
falla ut och slutligen hela polaroceanen förvandla sig till en
fast ismassa.

Men till att smälta denna skulle solen icke hafva nog
kraft, lika litet som till att fullkomligt förflyktiga Alpernas
gletscher. Redan till följd af den köld, som detta oerhörda
ishaf komme att utstråla, skulle det göra alla den nuvarande
tempererade zonens angränsande länder obeboeliga, om icke
redan störandet af hafsströmmarnes välgörande system, som
förer en del af den tropiska värmen till polartrakterna och
uppfriskande köld till eqvatorn, komme att förvandla en stor
del af jorden, der nu det mångfaldigaste lif blomstrar, till en
naken ödemark!

Om man betraktar gletscherna, dessa jordens kallare
zoners eller de alpinska bergens fasta isströmmar, hvilka till och
med om sommaren framskjuta sina silfverglänsande band långt
ut i hafvet eller djupt ned i den rundtomkring grönskande
dalen, så skulle man vilja tro att dessa oerhörda ismassor aldrig
mera skola finna en väg tillbaka till oceanen, sin moder, utan
ligga fjettrade med oupplösliga band.

Gletscherna äro dock blott skenbart orörliga, ty det genom
de hopade massornas oerhörda tyngd och kanhända ännu mera
genom det om dagen i remnorna inträngande ytliga vattnets
nattliga tillfrysande förorsakade trycket skjuter dem långsamt,
men rastlöst — allt djupare och djupare ned i dalen eller
hafvet, och under det deras undre ände smälter, blifva de
oupphörligt uppifrån matade med nytt snöförråd. Sålunda
framrycker Aargletschern omkring 600 fot om året och finner en
väg till floden i de sorlande bäckar, som frambrusa under dess
kristallglänsande hvalf.

Uti jordens kallare regioner, såsom t. ex. Grönland eller
Spetsbergen, utgjuter sig ingen flod, ingen bäck i oceanen, ej
ens sedan solen under hela månader stått öfver horisonten.
Alla dalar, som mynna ut mot hafvet, äro der fyllda med
oerhörda gletscher, hvilka nedskjuta sina massor allt djupare i
hafvet, tills slutligen den lyftande floden bryter sammanhanget
och det lösgjorda isberget med förfärligt brak störtar i
afgrunden.

Ofta är redan en skakning af luften tillräcklig att bringa
den genom det underminerande vattnet eller
väderleksinflytelser luckrade massan att falla.

När Beechey låg för ankar i Magdalenaviken vid
Spetsbergen, aflossades en bössa omkring en half engelsk mil från
en gletscher. Snart derefter hörde man ett fruktansvärdt dån
ur det frusna vattnets sköte, oerhörda stycken brusto lösa och
störtade i hafvet.

Manskapet i den båt, från hvilken skottet lossats,
betraktade lugnt det storartade skådespelet, tills vattnet plötsligt
höjde sig i väldiga vågor och den lilla farkosten, innan man
visste ordet af, slungades hundra fot långt upp på stranden.

Sålunda finna gletscherna, vare sig på fredligt sätt eller
under de storartade fenomenerna af ett väldigt uppror, en väg
tillbaka till oceanen, väl långsamt, men icke mindre säkert än
om de i sprutande kaskader störtade fram genom bergdalarne
eller skyndsamt framrullade öfver slätterna. Från polarhafvets
bugter föra sedan strömmarne de lossade isbergen till mildare
regioner, der de allt mer och mer sönderflyta och slutligen
fullkomligt upplösas.

Sålunda stå alla de fysikaliska lagar, af hvilka vattnens
kretslopp och migrationer öfver hela jordklotet bero, i den
innerligaste harmoni med det animaliska lifvets behof, sålunda
förena sig deras verkningar till att så vidt som möjligt utsträcka
det organiska riket och låta otaliga varelser glädja sig åt sin
tillvaro i trakter, der annars den tysta döden skulle thronat i
fasaväckande ensamhet.

När de meteorologiska fenomenerna stegra sig till en
förödelsebringande grad, är detta blott undantag från deras
vanliga milda, i de vidsträcktaste kretsar helsobringande
uppträdande. Regnet och daggen vederqvicka hela länder, snön
inhöljer en half verld i sin mantel, under det den förstörande
hagelskuren vanligen blott utbreder sig öfver en smal
landsträcka.

De rasande orkanerna, som isynnerhet inom den tropiska
zonen med sina ur himmelens sprängda slussar nedstörtande
regnskurar bortsvämma den fruktbara jorden från
bergsluttningarne, rycka upp träden med rötterna, förstöra säden, kasta
upp fartygen på stranden, störta omkull menniskornas
boningar och begrafva dem sjelfva under ruinerna, äro blott
sällsynta atmosferiska kriser, som väl anställa många förödelser,
men deremot äfven ofta föra med sig ytterst vigtiga
välgerningar.

Mången mördande farsot har plötsligt försvunnit efter ett
sådant elementernas väldiga uppror och otaliga myriader 
förderfliga insekter hafva derigenom blifvit bortblåsta från jorden.
Äro de tropiska stormarne häftigare än våra, så blifva äfven
deras spår så mycket hastigare igensopade genom raskare
vegetation. Så ersätter den milde skaparen här liksom
öfverallt de skador, som understundom åstadkommas genom
rubbningar i naturens likformiga gång; så dölja sig öfvervägande
välgerningar bakom de skenbara utbrotten af hans vrede.

—





SJUNDE  KAPITLET.

Harmonien emellan jordens och dess invånares utveckling.

Jordklotets revolutioner. — Kan man följa en planmessig utveckling i dess
historia? — Alluvialslätternas bildning. — Bergens välgörande inflytande på
det organiska lifvet. — Inflytandet af den bestående fördelningen af land
och haf — och af kontinenternas mångfaldiga sönderdelning. — Hvad lära
oss urbergens försteningar? — Stenkolsflötserna. — De underjordiska
skatternas förhållande till menniskan. — Inflytandet af årstidernas vexling på
det organiska lifvet. — Huru fördelaktigt det är, att icke hvarje land
frambringar allt, hvad menniskan behöfver till sitt underhåll och sina njutningar.

—

Solen, denna välgörande himlakropp, ligger allt för långt
ifrån oss, för att vi skulle kunna närmare utransaka dess
byggnad, och äfven de oss närmaste planeterna äro för långt
undanryckta vår iakttagelse, för att vi skulle kunna hafva någon
noggrannare kunskap om deras fysiska tillstånd.

Men jorden, vår moder och vår arfvedel, ligger öppen för
våra blickar, vi genomvandra alla hennes zoner, vi mäta
djupet af hennes vatten, vi genomgräfva hennes ytliga lager, vi
undersöka de förstenade qvarlefvorna af utdöda växt- och
djurslägten, hvilka hon gömmer i sitt sköte liksom i en storartad
sarkofag — vi studera henne uti hennes vattens aflagringar,
uti verkningarne af den underjordiska elden, uti de vulkaniska
utbrotten, uti betydliga landmassors skakningar — och på detta
sätt hafva vi erhållit kunskap om mycket rörande så väl
hennes närvarande tillstånd som de många förändringar, hvilka
hon måst undergå, innan hennes skorpa erhållit sin närvarande
gestalt och utbildning, innan fasta landet och oceanen vunnit
sina nuvarande begränsningar.


Sålunda veta vi att jorden kretsade som en brinnande,
flytande massa omkring solen, innan hennes yta genom
afkylning stelnade till fast form, och att de neptuniska och
vulkaniska krafterna varit inbegripna uti en evig kamp ända från
den gråa forntid, då de första vattnen nedsänkte sig på
jordskorpan och det första hafvet bildade sig. Den underjordiska
elden har alltid reagerat mot sitt hopträngande omhölje och i
de mångfaldigaste rigtningar klufvit, sönderslitit och förskjutit
detsamma, här bildat höjningar, der åter sänkningar och i ofta
upprepad vexling låtit bergskedjor uppstiga ur hafvets sköte
och sedan åter oceanens vågor rulla öfver fordna länder.

Men på samma gång har äfven alltid vattnet, i förening
med atmosferens förvittrande inflytelser, varit sysselsatt med
att förstöra eldens skapelser, söndersplittra högbergens
upptornade klippblock, förvandla den söndersmulade stenen till
allt mindre fragmenter och med strömmande kraft nedföra den
till djupare trakter.

Den nuvarande jordskorpan är alltså produkten af strider,
som måhända utsträcka sig öfver flera millioner år — strider,
af hvilkas tidsföljd och vexelverkningar, ruiner och
minnesmärken geologen med allt större noggranhet och växande kunskap
dechiffrerar vår planets bildningshistorias underbara epos.

Men ett närmare ingående uti jordklotets historia ligger
utom ändamålet med denna bok, som med särskildt intresse
blott sysselsätter sig med den enda geologiska frågan, om vid
alla dessa förändringar en fortskridande utveckling låter visa
sig eller om förstörelseverket och återuppbyggandet kaotiskt
vackla hit och dit; om eldens, vattnets och luftens krafter
alltid blott hafva verkat blindt och tillfälligt eller om de tjenat
en högste lagstiftare och ordnare till verktyg för att gestalta
jorden till en allt fullkomligare vistelseort för ett allt
fullkomligare och mera utbildadt lif.

Att det sednare är fallet — derpå gifver oss jordskorpans
historia de mångfaldigaste och mest öfvertygande bevis.
Genom alla revolutioner och omhvälfningar kunna vi följa ett
planmessigt framåtskridande och öfverallt se vi skaparens
hand, hvilken, ännu innan något organiskt lif fanns eller kunde
finnas på jorden, redan träffade alla anstalter för att den
längre fram i tiden skulle blifva dess bärarinna och
uppehållarinna.

På hårda, ogenomträngliga klippblock växa blott lafvarnes
och mossornas torftiga slägten, under det alla växter af högre
ordning nödvändigt behöfva en lucker jordmån, hvarur deras
djupt inträngande rötter suga till sig nödvändig näring.
Betrakta vi nu jordens yta, så finna vi huru betydligt de högt
öfver hafsytan uppstigande bergen hafva bidragit till bildandet
af större sträckor sådan jordmån. På deras nakna höjder har
vinterns förvittrande makt det största inflytandet. Der samla
sig företrädesvis molnen, der förtäta sig deras dunster och der
hafva de nedstörtande vattnen den största bortsvämmande
kraften. Sålunda blifva alltid nya ytor blottade för förvittringens
inflytande, och så snart atmosferen söndergnagt den fasta
stenen, nedför regnet de lossade fragmenterna till djupare
ställen. Omkring bergens fot uppstodo sålunda af deras
söndersmulade grus och ruiner de första alluvialslätterna, på hvilka
ett betydande växtlif kunde frodas.

I början, då den fasta jordskorpan ännu var jemförelsevis
mycket tunn, uppstego de ur hennes remnor framträngande
flytande lavamassorna blott till obetydliga höjder — men så
snart hon genom den tilltagande afkylningsprocessen växte till
en allt mera betydlig tjocklek, framträdde äfven allt betydligare
berg ur hennes djup.

Så lärer oss geologien, att Alperna äro Europas yngsta
höjdsträckningar samt att Anderna och Himalaya, hvilka hafva
de betydligaste bergkolosserna att uppvisa, ännu slumrade i
jordens sköte, då redan Montblanc med sina snöhvita spetsar
sträckte sig högt upp uti den iskalla himlarymden.

Med planetens tilltagande ålder finna vi alltså
förvittringens och bortsvämningens inflytanden hafva erhållit ett allt
större spelrum. Under tidernas lopp kunde på detta sätt allt
mera betydliga alluvialslätter bilda sig, och från de oerhörda
bergsträckor, hvarest floderna upprinna, utgick således
materialet till dessa Rhens, Nilens, Ganges', Mississippis och
Amazonflodens väldiga deltaländer, hvilka dels äro
menniskoslägtets uräldsta kulturtrakter, dels ännu pråla med urskogens hela
yppighet och lofva ännu ej födda millioner de rikaste skördar
jemte njutandet af alla jordens skatter.

Genom den telluriska ytans ojemnheter, höjningen af
oerhörda landmassor flera tusen fot öfver hafvets yta och de djupt
inträngande dalar, som bergfloderna så småningom danat pä
deras sidor, uppstår äfven denna klimatets underbara
mångfald, som tillstädjer en icke mindre underbar mångfald af
växter och djurformer. Man tänke sig höjderna utjemnade, ingen
uti den eviga snöns regioner uppstigande bergspets, inga
sluttande länder som på några få timmar föra vandraren från den
höga nordens vinterköld till Italiens varma luft eller de
tropiska lågländernas brännande hetta, inga raskt framilande
bergfloder uti hvilkas kristallklara vågor först de dunkla granarne,
sedan de vresiga ekarne och slutligen de smärta kastanjerna
eller lagrarne afspegla sig — och huru monoton skulle icke
då vegetationen blifva, huru få och enformiga djurslägten
skulle den icke då tjena till föda.

Att under de olika epokerna af jordens historia — först
blott flacka öar, sedan kuperade länder och derefter sig allt
högre och högre upptornande bergmassor höjde sig ur
vattnets sköte — tyder alltså redan derpå, att under tidernas lopp
en allt skönare och mångfaldigare utveckling af det organiska
lifvet måste hafva egt rum och att jordskorpans fortskridande
utbildning alltid gick hand i hand med växt- och djurverldens
fortskridande utveckling. Hvem ser icke här ett planmessigt
sammanhang, en den sträfva jordskorpans harmoniska
inverkan på de växter, som smycka henne, de djur, som glädja sig
åt lifvet på hennes yta.

Äfven fördelningen af land och haf är af den största vigt
för det organiska lifvet. Vore oceanen i någon betydligare
grad mindre omfångsrik eller koncentrerade sig det mesta
fastlandet inom den tropiska zonen, så skulle de meteorologiska
fenomener, af hvilka djur- och växtverldens nu bestående
formers existens beror, undergå så stora förändringar, att det är
ganska tvifvelaktigt, huruvida menniskoslägtet då ännu kunnat
ega bestånd, men helt säkert att det aldrig skulle kunnat vinna
sin nuvarande kulturgrad. Vår framåtskridande bildnings
beroende af jordytans nuvarande gestaltning förer oss alltså
nödvändigt till den slutledningen, att båda äro det harmoniska
verket af en allvis skapare. Eller skulle väl naturkrafternas
blinda äflan hafva alstrat alla dessa underbara inrättningar,
genom hvilka den tropiska zonens glödande värme mildras och
en tillräcklig mängd befruktande fuktighet förbredes öfver
största delen af jordklotet? Skulle den hafva upptornat de högsta
bergen,   Andernas   och   Himalayas  oerhörda platåer  just  der,
hvarest de såsom fortatare af regnet och afkylare af luften
voro bäst på sin plats, eller hafva inrymt största delen af den
tropiska zonen åt det svalkande hafvet?

Det är väl knappast nödigt att ytterligare häntyda på,
huru betydligt kontinenternas mångfaldiga sönderdelning och
mängden af öar — här långt in uti oceanens rike
framträngande promontorier, der djupt in i hjertat af väldiga
landmassor inskärande innanhaf — hafva bidragit till menniskoslägtets
samfärdsel och huru den på detta sätt uppkomna oerhörda
utsträckningen af kusterna icke blott inverkar gynnsamt på
klimatet, utan äfven har väsendtligt bidragit till att höja oss
till vår nuvarande kulturgrad och närma folken till hvarandra
först genom handelns och den ömsesidiga fördelens band, men
sedan äfven på idéernas högre område.

Om redan skapnaden af jordens yta hänvisar på en
genomgående skapelseplan, så måste betraktandet af de
försteningar, som vi finna inneslutna i hennes olika flötser, ännu
mera stärka oss i denna tro. Ty vi se icke här något blindt
hopvräkt virrvarr, icke något ostadigt vacklande fram- och
tillbakaskridande, såsom fallet utan tvifvel skulle hafva varit, om
lifvets utveckling varit beroende af blott tillfälliga inverkningar
— utan en fortfarande utveckling af organisationer till allt
högre former.

Uti de äldsta lagren, i hvilka så att säga lifvets
morgonrodnad uppenbarar sig för oss, finna vi blott qvarlefvor af
lägre växter och lägre djur — alger, lafvar och andra
kryptogama växter — koraller, sjöborrar, musslor, kräftor och andra
på samma grader stående sjödjur.

Först sednare visar sig den första gryningen af
ryggradsdjurens högre lif, och det allra först hos fiskarne. Sedan
uppträda reptilierna, som en tid beherrska hafvet och dess
stränder, och först uti de yngre formationerna börjar fåglarnes och
däggdjurens rike, för att slutligen vinna sin krona i menniskan.
Under dessa oerhörda tidsperioder bortdö väl otaliga slägten,
men deras plats intages alltid af mera utbildade former. Vi
se beständiga förändringar, ett evigt bortdöende, men äfven en
evigt fortfarande blomstring och nybildning, så att under alla
den yttre verldens omhvälfningar och modifikationer hvarje
växt- och djurklass segerrikt bibehåller sig och efter
omständigheternas kraf uppträder i alltid nya ändamålsenliga 
gestalter. Huru herrligt och fullkomligt måste ej skapelseplanen
ifrån första början hafva varit anlagd, för att den ständiga
förändringar undergående oorganiska naturen fortfarande skulle
kunna stå i harmoni med den evigt framåtskridande organiska
verlden!

Trots de stora elementarkrafternas, eldens och vattnets
alla strider skulle dock det högre djurlifvet icke hafva kunnat
utveckla sig, om icke först växtlifvet renat atmosferen från de
giftiga gaser, som under dessa första tider voro i oerhörd
mängd blandade med honom.

Detta stora förberedelsestadium har lemnat oss sina
väldigaste spår uti stenkolslagren. Under den primära perioden,
då deras ursprungliga bildning egde rum, bestod hela den fasta
jorden, som för öfrigt intog en vida mindre rymd än den
nuvarande, blott af flacka, sumpiga öar, genomdragna af endast
mindre betydliga bergryggar. Till följd af det temperaturens
ytterligheter mildrande hafvets stora utsträckning herrskade
ett fuktigt och varmt klimat långt upp i norden, såsom bland
annat stenkolslagren på Björnön, der nu knappt den torftigaste
planta trifves, på det tydligaste bevisa.

Sålunda förefunnos alla vilkoren för en yppig vegetation,
under det den med kolsyra eller kolvätegas mättade luften
ännu var afgjordt fiendtlig mot de högre ryggradsdjurens
tillvaro.

Raskt växande saftiga växter, gigantiska representanter af
de nuvarande skafgräsena, mjölkörtsarter, björnmossor,
ormbunkar och dylika kryptogamer funno derföre i dessa
vidsträckta lågländer den lämpligaste jordmån och fröjdade sig
åt solen, som ännu icke väckt någon fågel till munter sång,
intet däggdjur till njutning af den strålande dagen.

Under en lång följd af årtusenden bildade dessa oerhördt
frodiga sumpskogars affall humuslager af väldig tjocklek, dessa
blefvo sedan åter i följd af jordskorpans oscillationer
öfversvämmade af hafvet och begrafna under sand och gyttja, och
så ofta hafva dessa förändringar egt rum, att i åtskilliga
stenkolsberg lagren af kolfria stenarter och fossilt brännmaterial
väl hundrade gånger omvexla. Betänka vi nu, för att blott
anföra ett exempel, att den flöts, som hörer till det 41
geografiska mil vidsträckta kolberget i Syd-Wales, öfverhufvud
antages hafva en mäktighet af 92 fot, motsvarande en kolmassa
af 720,000 millioner centner, under det halten af det enorma
kolrevieret i Förenta Staterna efter en måttlig uppskattning
till och med belöper sig till fyra billioner tons; betänka vi
vidare att stora stenkolsfält äfven förekomma i många andra
länder och att många helt säkert ännu hvila okända i jordens
mörka sköte eller under hafsbottnen, så skola vi kunna göra
oss ett begrepp om huru betydligt denna urvegetation bidrog
till luftens renande, i det den så småningom beröfvade
atmosferen en sådan oerhörd mängd kolgas och kondenserade den
till en fast massa.

Men icke blott såsom minnesmärken af den mest
storartade luftreningsprocess äro stenkolsflötserna värda vår
beundran, utan äfven såsom de mest kolossala förråder af ett
brännmaterial, hvilket den moderna civilisationen måste erkänna
såsom en af sina häfstänger, och utan hvilket ångmaskinerna i
deras tusenfaldiga former och användning skulle hafva varit
jemförelsevis gagnlösa för Europas mest bildade folk.

Begrafna under tunga klipplager och sammanpressade
genom den på dem hvilande oerhörda tyngden blefvo
stenkolsflötserna under en oändligt lång tidsperiod hopade i lager för
den först så ofantligt mycket sednare på verldstheatern
uppträdande menniskans behof, och det merändels icke djupare än
att bergsmannen kunde hinna dem, men tillräckligt skyddade
mot väderlekens och de tusende andra förstörande inflytanden,
som vid ett ytligt läge redan för längesedan skulle hafva gjort
dem obrukbara.

Deras utbrytande underlättas äfven genom stenkolsfältens
afdelande i vanligen icke alltför tjocka flötser, liksom i
särskilda våningar, och till och med lagrens talrika språng och
omkastningar äro af nytta, emedan de till ett litet rum
inskränka brand, öfversvämning och andra för
kolbergshandteringen skadliga inverkningar.

Intet tvifvel således, att menniskans blifvande roll i
verldsdramat redan var bestämd, när stenkolsskogarne med sin
enformiga vegetation ännu betäckte hafvets flacka öar.

Dock, icke blott hvad stenkolen, utan äfven hvad
jordskorpans alla öfriga skatter vidkommer, finna vi att deras
beskaffenhet står i det innerligaste sammanhang med menniskans behof.

Sammansatt utaf en underbar mångfald af jordarter och
metaller erbjuder jordskorpan menniskan alla de ämnen, som
hon behöfver för att tillkämpa sig en högre kulturgrad. För
henne hafva jernet, kopparen, blyet, silfret och tennet samlat
och afsöndrat sig i gångar och klyftor, lager och stockar, hvilka
bergsmannens flit framdrager i ljuset; för henne hafva
marmorn, gipsen, svaflet, stensaltet och så många andra värdefulla
produkter bildat och aflagrat sig i jordens sköte. Till hennes
nytta uppstår af den förvittrade klippan den fördelaktiga
blandning af jordarter och alkalier, mergel, lera, sand, krita, natron
o. s. v., hvilken ensam gör en utbredd odling af jorden möjlig,
och för henne förena sig på ett underbart sätt sand och natron
till det genomskinliga glas, medelst hvilket hon med sina
iakttagelser intränger uti de aflägsnaste himlarymder eller sprider
ljus öfver det minsta lifvets hemligheter. Till hennes fördel
har slutligen på det förträffligaste sätt blifvit sörjdt för
vattnens underjordiska fördelning genom de omvexlande porösa
och vattentäta, ursprungligen horisontella, men på det
mångfaldigaste sätt genom plutoniska krafter upplyftade lager,
hvaraf den ojemförligt största delen af den beboeliga jorden
består. Renade genom de förträffligaste filtreringsapparater eller
på sina mörka vägar mättade med mineraliska helsoämnen,
samla de sig uti djupets outtömliga kanaler och reservoirer
och framspruta sedan i otaliga källor för att underhålla de
brusande bäckarne och de rullande floderna, dalarnes och
slätternas behagliga, välsignelserika smycken.

Tänka vi oss menniskan borta, så torde det väl vara skäl
att fråga, hvartill gagna egentligen dessa i jordens djup
upplagrade skatter, dessa stenkolslager, jernmalmsfält,
stensaltsaflagringar, svafvelnederlag, helsobringande sprudlar och varma
källor, som dock af alla skapade varelser blott kunde vara
nyttiga för henne? Utan henne skulle de vara ändamålslösa,
men i förhållande till henne äro de underbara källor till
föryngring eller nödvändiga verktyg för kulturen och till en del
så nödvändiga, att hon utan deras egande skulle varit dömd
till evigt barbari och aldrig kunnat uppfylla sin bestämmelse
såsom menniska!

Sålunda ingripa jordens geologiska omhvälfningar
harmoniskt uti hennes öde och så finna vi uti utvecklingen af vår
planets och dess invånares lif en oerhörd ledande plan, som
måste tvinga oss till en allt större beundran, ju djupare vi
försänka oss uti dess betraktande.

Att jorden under sitt årliga lopp omkring solen icke
alltid vänder eqvatorn mot henne, utan i sned rigtning fulländar
sin bana genom djurkretsens tecken, hvarigenom årstidernas
vexling betingas, är likaledes af en så oerhörd betydelse för
det organiska lifvet, att vi äfven i denna välgörande inrättning
upptäcka Guds finger.

Huru skulle det väl se ut, om det förra vore fallet, om
den lodräta solstrålen oföränderligt hade nedskjutit på Quito
och Guinea, om våra trakter i all evighet måst åtnöja sig med
korta Mars- eller Septemberdagar och båda polerna blifvit
försänkta uti en evig natt. Hvilken odräglig hetta! Hvilken
isande vinter! Hvilket borttvinande af det vegetabiliska och
animaliska lifvet!

Tyskland vore då otvifvelaktigt en vild gletscher- och
snööken, och kunde man under dessa omständigheter ännu tänka
sig menniskan såsom jordens invånare, skulle hon vara
inskränkt till en glödhet gördel, hvars trånga gränser skulle för
alltid dömt henne till en blott djurisk tillvaro!

Men huru herrligt är det ej i verkligheten! Huru blifver
ej genom solens vandring från den ena vändkretsen till den
andra välsignelsen af hennes lifvande värme vidt utbredd öfver
jorden, huru skönt aflösa icke derigenom våren med sina
blommor, sommaren med sina närande axkärfvar, hösten med sin
rikedom på frukter och vintern med sin förtroliga härd
hvarandra under loppet af vårt år, och på huru mångfaldigt sätt
riktar sig ej derigenom menniskans lif!

Blott så kunde menniskan blifva herre öfver jorden och
alla dess skatter, blott så kunde djur- och växtverlden utveckla
sig i tusende sinom tusende former och förläna hvarje zon
ända till de istäckta polerna den mångfaldigaste prydnad!

Icke mindre välgörande på menniskans utveckling inverkar
den omständigheten, att jordens frukter äro fördelade öfver
hela hennes yta, att hvarje zon frambringar andra håfvor och
att hvarje land alstrar sina egendomliga produkter. Funno vi
på ett inskränkt rum förenadt allt hvad menniskan behöfver
till sitt underhåll och njutandet af ett civiliseradt lif — så
skulle hon alltid kommit att qvarstå på vildens ståndpunkt,
hvars inskränkta behof fullkomligt tillfredsställas af hemlandets
skogar eller det närliggande hafvet.

Med vis sparsamhet har dock den allsmäktige skaparen
förlänat det ena landet Cereris gåfvor, det andra mineraliska
skatter, här låtit kaffeträdet, der thébusken blomstra, samt
tilldelat norden de väldiga cetaceerna och de värderika
pelsdjuren, södern de doftande kryddorna och det eldiga vinet, på
det att alla jordens folk genom handelns band skulle blifva
förenade med hvarandra och menniskans andliga krafter icke
inslumra i overksamhet, utan genom nödvändighetens sporre
eller lusten att förvärfva uppeldas till det verksammaste lif.

Den allsmäktige är i sanning icke mindre mild uti det
som han nekat våra fält, än uti det som han skänkt dem, och
hvarthän vi än vända våra blickar, finna vi bevis på hans
oändliga vishet och faderliga kärlek.

—





ÅTTONDE KAPITLET.

Växternas cellbyggnad.

Växtverldens oerhörda mångfaldighet i afseende på form, lifslängd och
aggregattillstånd. — Den vegetabiliska cellen. — Cellens metamorfoser. — Dess
förökning. — De lägre växtformernas raska tillväxt. — Deras fortplantning.
— Svamparne. — De högre växtformerna. — Cellens underbara
produktionskraft. — Växtverldens herrlighet.

—

Hvarthän vandrarens öga än vänder sig, han må lyssna på
vågornas brus vid stranden af oceanen, uppklättra ända till
bergets snögräns eller till och med nedstiga uti underjordens
mörka grifter — öfverallt möter honom en förundransvärd
mångfald af vegetationsformer. Omsvalladt af den evigt
rörliga salta vågen låter hafsgräset, likt den för vinden fladdrande
vimpeln på skeppets topp, sina sega, famnslånga, snörformiga
blad kringspolas af det strömmande vattnet, under det lafvarne
med tunna, mångfärgade skorpor öfverdraga det af vinden
kringsusade högbergets nakna klippblock.

Floderna och dammarne hvimla af gröna trådar,
förruttnelse betäcker de multnande organiska ämnena, veden
sönderfaller till stoft, potaterna och vinrankan sönderdelas — och

alla  dessa  fenomener härröra af utvecklingen och den hastiga
förökningen af mikroskopiska växter.

Ett sammetsmjukt täcke omhöljer barken på gamla träd,
gråa skägg nedhänga från deras grenar — och parasitiska
slingerväxter tära på deras safter. Blommor af alla former
och färger smycka ängarnes gröna mattor, gifva den
oöfverskådliga heden ett mera vänligt utseende, blomstra på
grushögar och ruiner och skänka till och med lif åt sumparnes
och hafvets mörka djup. Buskar med den mest olikartade
löfbeklädnad omgifva bäckarnes lopp och öfver kullarnes rygg
utbreda de gamla knöliga  skogsjättarne sin skuggrika mantel.

Med hvarje förändring af klimatet och jordmånen
uppträda alltid nya växter. Bergsluttningarne och dalarne hafva
sina karakteristiska växter, sanden, graniten, kalkstenen och
leran gifva näring åt egendomliga vegetationsformer, och med
hvarje breddgrad, ja med hvarje mil vexlar den
månggestaltade Floras proteusartade smycken.

Med all sin omvexling af bergsträckor och slätter, dalar
och höjder, kuster och klippremnor synes den oorganiska
naturen enformig i jemförelse med den mångfald af växter, som
den har att tacka för den största delen af sin fängslande
skönhet. Intet menskligt minne förmår att fatta namnen på, för
att icke tala om egenheterna hos de tusende sinom tusende
växter, som redan äro upptecknade uti botanikens annaler,
och likväl ligger ännu alltid flertalet inhöljdt i mörker,
emedan hela länder, ja halfva kontinenter ännu icke blifvit
undersökta af någon vetenskaplig forskare. Jemte den rena fröjd,
som växterna skänka oss genom sitt älskliga utseende, fängsla
de sålunda äfven vårt intresse genom sin underbara, hela vårt
begrepp öfverstigande mångfald.

Äfven här öppnar sig ett gränslöst fält för fantasien,
äfven här liksom på den stjernbeströdda himmelen träder
oändligheten oss till möte och påminner oss om den allsmäktiges
tillvaro.

Men icke blott i de yttre formerna, från den tropiska
palmen, som vaggar sin majestätiska krona för passadens milda
fläktar, till den mörka furan, som trotsar den höga nordens
isande vindar — eller från bananens kolossala, helbräddade
blad till mimosans spetssartadt urnupna, fint fjäderdelade löf,
visa oss växterna en underbar mångfald, utan äfven i afseende
på sin lifslängd och sina delars aggregattillstånd äro de af en
i sanning förundransvärd olikhet.

Årtusenden hafva förflutit sedan de gigantiska
Wellingtonierna, som lyfta sin hjessa fyrahundra fot högt mot
himmelen, först uppspirade ur Californiens jord, under det 
en enda sommarnatt begränsar en svamps flyktiga tillvaro. Våra
dammars conferver och ulver bestå till största delen af ett
grönt slem, som sönderflyter vid den ringaste beröring, under
det ebenholzen nästan liknar jernet i hårdhet och Phytelephas
fruktkärnor täfla med det animaliska elfenbenet.

Huru oändlig är icke gradationen mellan alla dessa
ytterligheter och huru omärkligt och successivt sker icke inom
växtverlden öfvergången genom flera hundra tusen arter, från den
ena formen eller färgen till den andra, från mjukhet till
hårdhet, från det hastigt försvinnande lifvet af en dag till en
lifslängd af flera århundraden. Vi behöfva knappt anföra något
ytterligare exempel på att växternas hela rike blott leder sitt
ursprung från en stor, genomgående idé och att på detta
älskliga naturområde öfverallt blott en och samma grundtanke
afspeglar sig i otaliga modifikationer, hvilka motsvara lika
otaliga modifikationer af klimatet och jordmånen. Men öfvergå
vi från de yttre formerna till betraktandet af växternas inre
organisation, så måste äfven det sista tviflet på deras
innerliga förvandtskap försvinna. Beväpnade med mikroskopet hafva
nemligen botanisterna såsom grundlag för alla, äfven de från
hvarandra mest afvikande, växters byggnad alltid blott funnit
en liten, af en merändels genomskinlig, vattenklar hinna
bildad, rundtomkring sluten blåsa, hvilken de kalla vegetabilisk
cell, och af denna enkla elementarforms så småningom skeende
ombildning har det lyckats deras outtröttliga iakttagelser att
ådagalägga uppkomsten af alla de väfnader, fibrer och kärl,
hvaraf hela växtkroppen består.

Cellens genomträngliga vägg upptager ur sin omgifning
flytande näringsämne, hvilket genom de kemiska processer,
som beständigt försiggå i dess inre, förvandlas till nya ämnen.
Dels använder cellen dessa ämnen till sina väggars näring och
tillväxt, dels förvarar den desamma uti sig för kommande
behof eller afsöndrar dem ånyo såsom obrukbara, för att i deras
ställe åter insupa nya ämnen.

Uti denna lifliga vexling af upptagande, ombildning och
afskiljande af ämnen består egentligen cellens hela lif —
liksom äfven växtens, ty huru stor och utbildad denna sednare
än må vara, utgör den dock alltid blott ett aggregat af celler,
som äro förenade till bestämd gestalt.

Under den fortskridande tillväxten antager den
ursprungligen runda cellen de mest olika former, utsträcker sig på
längden, förgrenar sig, blifver genom sina grannar afplattad
eller sammantryckt till en mångsidig gestalt.

Vid alla dessa förändringar kan cellväggen bibehålla sin
ursprungliga tjocklek, men ganska ofta inträder med
tilltagande ålder en i lager ordnad förtjockning af densamma,
hvarmed vanligen ett successivt försvinnande af saftinnehållet är
förbundet och hvarpå väsendtligen många växtdelars
hårdnande och träartade beskaffenhet bero.

Aflagringen af dessa förtjockningslager försiggår enligt
regeln olikformigt, nemligen så att det nya lagret aldrig bildar
en jemntjock, öfverallt sammanhängande hinna, utan visar sig
på de mångfaldigaste sätt afbruten. Än är den punkterad
eller genomborrad med små hål, än försedd med längre
sprickor, än ser den ut som ett nätverk, än är den helt och hållet
sönderskuren i ett spiralformigt upprulladt band, än
uppträder den blott under formen af enskilda ringar.

Af alla dessa modifikationer uti den ursprungligen runda
cellens förtjockning och tillväxt bero de väfnadens otaliga
olikheter, som vi beundra inom växtriket och som blott synas oss
ännu mera värda vår förvåning, när vi återföra deras
uppkomst till denna enkla grundform.

Cellerna föröka sig, i det de dela sig genom en
tvärtigenom deras inre löpande skiljevägg, hvarefter hvarje hälft
förlänger och åter delar sig, eller också bilda sig i deras inre
nya dotterceller, hvarigenom modercellen vanligen så småningom
blifver upplöst.

Sålunda består växternas tillväxt i dess väsendtliga
grundlag uti en fortfarande fortplantning af celler, hvilkas antal på
detta sätt förökar sig ända till det otroliga, alldenstund efter
en ungefärlig uppskattning öfver 100 millioner enskilda celler
innehållas uti ett kubiktum parenchymatös cellväf.

Be enklaste växterna — conferver, alger, lafvar och
svampar — bestå blott af celler eller cellväf på olika sätt förenade
med hvarandra, ja det finnes till och med växter inom denna
vegetationens lägsta sfer, som icke äro någonting annat än
enstaka celler, dels runda eller äggformiga, dels kantiga,
trädartadt förlängda eller förgrenade. På en något högre
utvecklingsgrad, såsom till exempel hos conferverna och möglets
mångfaldigt olika former, rada sig cellerna i form af linier på
ett mångfaldigt sätt intill hvarandra. I andra fall utbreda de
sig hinnartadt, såsom hos ulverna, i ännu andra, såsom hos
tångarterna, efterhärma de icke sällan de högre växternas
stängel- och bladbildning eller tränga sig, såsom hos svamparne,
nära tillsammans till olikformade massor.

Hastig tillväxt och oändlig förökning utmärka isynnerhet
dessa lägsta växtorganismer.

En svamp — Phallus fætidus — uppskjuter inom
tjugofem minuter till en höjd af tre tum och uppnår på halfannan
timme sin fulla höjd af fyra tum. Hos en annan mycket
hastigt växande svamp, jättebovisten (Bovista gigantea), bilda sig
i hvarje minut 20,000 nya celler, så att den på en enda natt
kan svälla upp från ett knappnålshufvuds till en ansenlig
kurbits' storlek.

Äfven hos algerna försiggår tillväxten ofantligt raskt, ty
Nereocystis lutkeana, som vid Stilla hafvets norra kuster bildar
täta underhafsskogar och på 300 fot långa stänglar bär
kronor af klufna blad, hvilka uppnå en längd af 30—40 fot, är
produkten af en enda sommar.

Någon egentlig fröbildning eger ej rum hos dessa låga
växter. De fortplanta sig antingen genom delning eller
sporer — enkla celler, som ofta produceras i verkligt otrolig
mängd.

Hos ett enda exemplar af Reticularia maxima, en på
stammarne af fällda träd växande svamp, fann Fries öfver 10
millioner sporer, hvar och en sannolikt mäktig att utveckla sig
till ett nytt individuum, om den blott påträffade de för dess
groning nödvändiga vilkoren. Det oerhörda antal sporer, som
innehålles uti den till ett barnhufvuds storlek ansvällande
jättebovisten, kan redan mätas deraf, att de vid tryckning på det
stora, kulformiga hufvudet bortgå som ett rökmoln ur
detsamma — och då sporerna hos alla närstående slägten och
arter i förhållande till deras storlek produceras i ett
motsvarande antal, så kan man tänka sig att dessa ofantligt små
kroppar i otalig mängd sväfva omkring i luften som stoftgrand
i solstrålen, tills de funnit en passande jordmån att gro uti.

Huru skadliga svamparne kunna blifva genom sin
förundransvärdt raska förökning, visar sig redan af de beklagligtvis
alltför väl kända exemplen med potatis- och vindrufssjukan —
men denna skada ersätta de rikligt genom sin nytta i andra
afseenden, alldenstund de befordra ett hastigare undanrödjande
af ruttnande animaliska och vegetabiliska substanser och
meddela dem förmåga att öfvergå uti andra lifsformer.

I motsats till dessa enklare vegetabiliska organismer
bestå alla högre växter icke blott af celler, utan äfven af fibrer
och kärl, hvilka framgått ur denna grundform, foga sig
tillsammans i alla rummets dimensioner och, i det de gruppvis
förena sig efter olika typer, bilda de yttre växtorganerna —
rot, stjelk, blad och blommor.

En af cellens underbaraste egenskaper är dess förmåga
att i sitt inre alstra en så förundransvärd mängd af de mest
olikartade substanser. Den upptager blott några få ämnen —
vatten, kolsyra, ammoniak och några andra af jordens
upplösta salter — mera begär den icke af den yttre verlden för
att i sitt hemlighetsfulla laboratorium frambringa allt hvad
som möjligen kan fägna ögat, luktsinnet och smaken. De
praktfullt kolorerade safter, som förläna blommorna en så
herrlig mångfald af färger, de vällukter, hvarmed dessa Floras
älskligaste barn fylla luften, bladens för ögat så välgörande
grönska, växtlimmet och ägghvitan, kryddorna, balsamerna,
hartserna, sockret, stärkelsen och ett oräkneligt antal
officinella ämnen af den mest olikartade verksamhet, men äfven de
fruktansvärdaste gifter och så många andra produkter, hvilkas
blotta uppräknande skulle vara tröttande, förarbetas alla af
cellen utaf detta ringa antal grundämnen. Sålunda utgår en
hel verld af under från en enda urforms verkan på några få
elementarsubstanser och sålunda vet den skapande allmakten
att genom enkla medel vinna oändliga resultater.

Redan den obetydligaste laf eller den minsta mossa, som
bekläder det förvittrade klippblocket, är ett förundransvärdt,
för menniskan i dess uppkomst, tillväxt och fortplantning
oförklarligt väsende, och hade växterna blifvit stående på denna
ståndpunkt, skulle de dock redan burit vittnesbörd om den
allsmäktiges oändliga vishet — men huru öfver allt begrepp
stiger ej vår beundran, när vi låta vår själ mönstra dessa
tusende sinom tusende former af ständigt tilltagande prakt och
skönhet, denna oändliga mångfald af örter, buskar och träd,
hvilkas evigt vexlande kontraster på det angenämaste
tillfredsställa vårt skönhetssinne. Liksom den nordiske barden
berömmer sina heliga eklundars majestätiska löfhvalf, prisar den
arabiske sångaren sina dadelpalmers luftiga kronor, och alla
länders, så väl som alla tiders skalder aflocka sina harpor de
ljufvaste toner, när de besjunga sitt älskade fäderneslands
doftande skogar och blomsterprydda ängar.

Nej! det är ej någon lek af ödet, ej någon tillfällig
verkan af blinda mekaniska krafter, som smyckade jorden så
rikligt och smakfullt och begåfvade oss med förmåga att så djupt
och innerligt uppfatta växtrikets skönhet.

När vid vårens gryning skogen löfvar sig och oändliga
vällukter genomströmma luften, när vårens första blommor se
upp till oss liksom med vänliga barnaögon och efter vintrens
långa dvala allt åter gror och grönskar på fält och ängar och
tusen fågelstämmor ånyo vakna — o! då känna vi äfven en
rörelse i våra hjertan och denna älskliga blomsterverld synes
oss såsom en lefvande uppenbarelse af den osynlige Guden,
såsom en klar spegel, hvarifrån glansen af hans herrlighet
strålar oss till möte. Då känna vi att denna lysande sol, hvars
värme framlockar all denna prakt ur jordens dunkla sköte,
denna yppiga växtlighet, dessa fågelstämmor, som förläna den
angenäma våren ett nytt behag, blott äro länkar uti en enda
oändlig kedja, ackorder af en enda oerhörd verldssymfoni, som
klingar från lifvets otaliga phaser och former och med eviga
jubeltoner uppstiger till den allsmäktiges thron!

—




NIONDE KAPITLET.

Växternas rotlif.

Förundransvärd mångfald af rotformer. — Rötterna på tången — sjögräset —
dynernas gräs — de sydafrikanska steppväxterna. — Skogsträdens rötter i
förhållande till deras växtplats. — Mangrovernas luftrötter. — Deras
inflytande på deltaländernas bildning. — Luftrötterna på pandaneerna — och
banyan-fikonträdet. — Rasa Kindus märkvärdiga rotbildning. —
Rotfibrernas beundransvärda finhet. — Rothåren. — De beundransvärda
egenskaperna hos humus. — Jordens uppluckring genom kölden. — Växternas olika
näringsbehof. — Märkvärdiga rotbildningar på kautsjuträdet —
sonneratierna — lumträdet.  — Rötternas nytta för menniskan.

—

Hänvisade till de mest olikartade växtställen och utsatta
för alla zoners meteorologiska inflytelser, barn af hafvet, fasta
landet och luften, måste växternas organisation ega en
underbar smidighet, för att kunna foga sig efter den yttre verldens
otaliga modifikationer, som uppkomma af en så allmän
förbindning. Den ena växten så väl som den andra består, som
vi veta, af celler eller kärl, hvilka under tillväxtens förlopp
hafva uppstått af celler, men de af dessa grundelementer
bildade organer — rot, stängel, blad och frukt — uppträda uti
en oändlighet af former, hvilka alltid fullkomligt motsvara
hvarje särskild växts behof och bäst sätta henne i tillfälle att
uppehålla sin tillvaro i kampen mot den yttre verldens
fiendtliga inflytelser eller tillegna sig de ämnen, som hon behöfver
till sin uppehållelse. Hvilken förundransvärd mångfald finna
vi icke redan hos rötterna och huru ändamålsenligt äro ej
dessa organer i hvarje fall lämpade efter växtställets
egendomligheter. Hos tångarterna tjena de väl blott till växtens
fasthållande, emedan dessa enkla organismer insuga näringsämnen
genom hela sin yta och alltså icke behöfva några särskilda
organer för detta ändamål — men de fylla så fullkomligt sin
uppgift, att oaktadt de vanligen blott äro fasthäftade vid
klippornas yta, det dock erfordras ett af stormen starkt upprördt
haf för att skilja dem från bottnen och kasta växten i land,
såsom ett från sina ankaren lösryckt skepp. Ofta är en enkel
konisk skifva tillräcklig för att stadigt och varaktigt fastkedja
tången äfven vid den glattaste klippa, men så snart den växer
ut till en betydlig storlek och nya stöd blifva nödvändiga för
att bära dess tilltagande vigt, öka sig äfven rotens grenar,
tills ett kompakt nystan eller ett hopflätadt konvolut slutligen
uppstår, hvilket med hundrade armar klänger sig fast på
klippan förmedelst den vid ändan af hvarje arm befintliga skifvan
och sålunda trotsar de stigande och fallande vågorna. När vi
betrakta de stora laminarierna vid våra kuster, hvilkas stam
bär en krona af breda, alnslånga blad, så måste vi redan
beundra fastheten af detta anhäftningsmedel, som i ett så rörligt
element fängslar sådana massor på ort och ställe; men ännu
förundransvärdare äro de i vattnet växande skogarne af
Macrocystis pyrifera, en vid Eldslandet förekommande tångart,
som betäcker alla underhafsklippor i denna stormiga ocean,
uppstiger ur djup af 10—20 famnar och sedan ytterligare
fortlöper flera famnar på hafvets yta. Huru fast och tillförlitligt
måste ej det ankare vara, som förenar en så gigantisk
hafsväxt med dess klippgrund och icke blott skyddar dess egen
tillvaro, utan äfven den verld af sjödjur, som under bladen af
detta täta snår finna föda och tillhåll, men skulle förgås, om
dess utrotande lyckades för den rullande bränningen.

Huru olika klipptångens äro ej rötterna på Zostera
marina, det så kallade sjögräset, en blommande hafsväxt, som
ofta bildar vidsträckta underhafsängar på sandig botten. Med
enkla rotskifvor skulle hon vara föga betjent, men hennes
krypande stängel, som vid hvarje led drifver långa rottrådar,
egnar sig förträffligt så väl till hennes fasthållande som till
hennes förbredning i den lösa sanden. Äfven under skyddet af
Zostera lefver en liten verld af späda alger och sjödjur, hvilkas
tillvaro alltså ytterst beror af denna egendomliga rotbildning.
Så vet försynen att på olikartade vägar fullkomligt uppnå sitt
mål och på hafvets hårda klippgrund, så väl som på dess
rörliga sand, förskaffa ett mångfaldigt lif en säker tillvaro.

Uppstiga vi från de salta vågornas område till dynerna,
som vid många flacka kuster sätta ett oöfvervinneligt bollverk
emot det stormande hafvet, så finna vi äfven här växter, som
alldeles förträffligt egna sig för flygsanden. På Nordsjöns
dyner är det isynnerhet åtskilliga gräsarter (Elymus arenarius,
Ammophila arenaria), som glädja sig åt den luckraste
sandbotten, liksom  andra species af denna vidt utbredda familj åt
den fetaste jordmån. Deras rötter nedsänka sig till ett
betydligt djup, förgrena sig åt alla rigtningar och bilda ett
fullkomligt nätverk, som gifver den lösa sanden en större fasthet,
under det de stora, höga bladen skydda ytan för uttorkning och
skänka talrika små växter, hvilka så småningom bekläda
sanden med ett nytt grönt täcke, ett skydd mot vind och väder.
Till dessa höra sjöärten (Lathyrus maritimus), som lemnar ett
förträffligt boskapsfoder, under det hennes djupt nedträngande
rötter äfvenledes bidraga till sandens befästande, vidare
qvesveden med sina små violetta blomblad och gyllene knoppar,
den med rosenfärgade blommor utrustade soldanellan
(Convolvulus soldanella), dynernas lilla vackra viol och så många
andra små täcka växter, hvilka pryda dessa annars så enformiga
sandkullar. Utan dynernas gräs skulle de häftiga hafsvindarne
föra flygsanden långt in uti landets inre och belasta många
leende fält, som för närvarande lemna de rikligaste skördar,
med ofruktbarhetens förbannelse; men emot den rasande
stormen, som med full kraft brusar fram öfver hafsvågorna, sätta
dessa nyttiga växter sitt sega motstånd och håna hans
förstörande våldsamhet. Vinden skulle vilja jemna allt och
nedtrycka allt uppåtsträfvande, men de upptorna dynerna honom
till trots och omgifva den sandiga hafsstranden med en
fortlöpande kedja af skyddande kullar. Tre stora exemplar af
sandröret äro i stånd att qvarhålla mera sand än den största
lastvagn förmår bortsläpa, och ju mera sanden växer omkring
röret, desto yppigare är dess utveckling och desto mera
förgrena sig dess rötter. Så uppstå och bibehålla sig dynerna —
dessa smala strimmor, hvilka skilja två så olika verldar ifrån
hvarandra — här det gungande, oändliga hafvet, på hvilket
fiskaren mödosamt söker sitt byte, der den fruktbara åkren, åt
hvilken den fredlige landtmannen, obekymrad om det vilda
elementets närhet, anförtror det sig rikligt förökande utsädet.
Javas tropiska dyner smycka sig med en liknande flora och
hafva nästan samma växter att tacka för sin uppkomst och
fortfarande tillvaro som de sandhöjder, hvilka begränsa
Nordsjöns flacka strand. Der ser man ett stort, taggigt gräs
(Spinifex squarrosus) vidt och bredt utsträcka sina rankor, der
blomstra i stället för soldanellan tvänne andra, åkerbindan
liknande växter (Ipomaea maritima, Ipomaea litoralis) och
förekomma på många ställen i sådan mängd, att sanden är 
öfverspunnen liksom med ett nät, ett nät af hvarandra
genomkorsande rankor, hvilka skjuta upp hundradetals blomstjelkar för
att visa sina stora, färgade blomkronor. Äfven andra växter
på dessa tropiska dyner påminna genom sina beslägtade
former om den motsvarande vegetationen vid de nordiska
kusterna.

Så vet försynen att i de olika zonerna på liknande sätt
hålla kusternas flygsand inom skrankorna och så visar sig för
oss på dessa så långt från hvarandra skiljda områden samma
planmessiga verksamhet.

Liksom på kusternas sanddyner finna vi äfven uti södra
Afrikas sandiga öknar och stepper en mängd egendomliga
växter, hvilka genom sin rotbildning förträffligt passa för en
växtort, som ofta är utsatt för en länge ihållande torka. Till det
mesta äro de krypande växter, hvilkas djupt i marken
inträngande rötter der växa ut till tjocka knölar, som man med fullt
skäl kan betrakta såsom underjordiska förrådskamrar för de
åt en regnlös himmels långa umbäranden hemfallna växterna.
I sin beskrifning öfver öknen Kalahari omnämner Livingstone
en sådan växt, som hos Bechuanerna bär namnet Leroschua.
Den har linieformiga blad och en stjelk icke tjockare än en
korpfjäder, men en fot eller aderton tum under jorden
utvidgar sig roten till en knöl så stor som hufvudet på ett litet
barn, hvilken under skalet består af en massa safthaltig
cellväfnad.

En annan örtartad, krypande växt, vid namn Mokuri,
alstrar äfvenledes en mängd stora, underjordiska knölar, som
rundtomkring ofta utbreda sig en aln vidt från stängeln.
Infödingarne slå med stenar på marken och upptäcka genom
tonens olikhet de ställen, under hvilka den vattenhaltiga
knölen ligger. De gräfva sedan omkring en fot djupt och finna
den. Sålunda hafva dessa barbarer redan länge användt
samma förfarande, som våra läkare begagna sig af till många inre
sjukdomars igenkännande, de perkuttera nemligen och
auskultera marken och torde ofta hafva fått glädja sig åt bättre
resultat än mången æsculap, som bultar och lyssnar på sina
sjukas bröst.

Ju stoltare trädet upplyfter sin krona i luften och ju mera
det är utsatt för vindarnes kraft, med en desto kraftigare rot
se vi det utrustadt. På höjden af berget trotsar den gamla
tallen storm och oväder. Dess starka, djupgående rötter
nedsänka sig i klippremnor och slingra sig om stenen. Den
kraftiga, pelarformiga stammen, öfverskuggad af en bred krona,
sättes af vinden i en vaggande rörelse, men faller aldrig, så
framt ej andra, gröfre träd störta på honom och tvinga
honom att följa dem i fallet eller den öfvermäktiga lavinen
rycker honom med sig. Äfven eken viker blott då för stormens
raseri, när hennes stam eller rot, såsom fallet ofta är med
gamla träd, i det inre är bortdöd eller murknad.

De högstammiga palmerna tränga redan vid groningen
ända till tre fot djupt ned i jorden, stammen utsänder först
vid ett sådant djup sina smårötter och kan nu trotsa starka
stormar, under det de lägre palmerna, som ej behöfva något
så solidt fäste, gro vid ytan.

Den stolta kokospalmen, detta träd af tusenfaldig nytta,
stiger med smärt stam hundrade fot högt och slutar med en
bred krona af tjugo fot långa, fjäderdelade blad, under hvilka
ofta några hundrade af hans tunga frukter nedhänga i
knippen. Betänka vi att detta herrliga träd företrädesvis älskar
hafsstranden, der den tropiska oceanen kan utveckla hela sin
kraft, så synes fastheten hos rötterna så mycket mera
förvånande, då de kunna motstå vaggandet af en så tung börda.

Träd, som ej äro så fast förankrade i marken, såsom bland
andra granarne, hvilkas vågrätt löpande rötter knappt intränga
två fot djupt i jorden, hafva antingen en passande växtort på
ställen, som mindre äro utsatta för stormarnes våldsamhet,
eller också skyddar den ene den andre i skogens förtroliga
sammanlefnad.

Omringad af kamrater, som bryta vindens kraft, vaggar
blott kronan hit och dit, under det de lägre grenarne blifva
orörda. Ofvanför rusar den vilde jägaren förbi med sitt
fnysande koppel, men der nere tågar vandraren fram genom de
gröna pelargångarne och känner knappt luftens rörelser.

Uti de tropiska skogarne blifver rötternas qvarhållande
kraft ofta understödd genom slingerväxterna, hvilka liksom
tågverket på ett skepp på visst sätt förena hela stora sträckor
af urskogen till en enda kropp.

Liksom i de ostindiska skogssnåren rottingen uppklättrar
till de högsta trädens toppar, slingra sig i Brasilien
paulinierna, banisterierna, bignonierna och passiflorerna från gren
till gren, tills de slutligen öfver skogsjättarnes kronor utveckla
sina underbara blommor i det fria solljuset. Sega och böjliga,
rör- och fingertjocka, understundom grofva som en arm eller
en menniska, nedhänga de öfverallt fritt från grenarne som
trådar, snören och tåg, slingra sig i många krökningar utefter
marken, fläta sig omkring nya stammar, utspänna sig snedt
från träd till träd och bilda slutligen ett så konstigt
hopflätadt virrvarr, att det alldeles icke är möjligt att upptäcka
stammen till den han, som man högt upp i luften ser glöda i
purpurglänsande skönhet. Blifver en skogsjätte träffad af blixten,
skulle han vilja störta tillsamman af ålderdomssvaghet eller
hafva hans rötter blifvit undergräfda af den svällande floden,
så hindra lianernas mäktiga tågverk hans fall och hålla honom
upprätt på det ställe, hvarest han måhända för tusende år
sedan först uppspirade ur jorden. På de höga, underminerade
stränderna af Barima, en flod i Guiana, beundrade Schomburgk
flera gånger en sådan vild landskapsbild, der det gigantiska
moraträdet, skogarnes höfding, bredvid hvilken våra väldigaste
ekar blott se ut som dvergar, lutade sig öfver flodens spegel
liksom blott hållet deröfver och hvarje ögonblick lät befara
sitt förkrossande fall. Ofta drager den sjunkande jätten en
hel mängd af sina stöd med sig i förderfvet; men ofta
uppstiga nya stammar ur hans graf och öfverskjuta snart alla
skogens lägre träd, om nemligen hans rötter ej blifvit fullkomligt
skiljda från marken.

Hos många växter, hvilkas ursprungliga rötter ej tyckas
gifva något tillräckligt stöd, utspringa på ett sannerligen
öfverraskande sätt nya rötter från stammen eller den undre
sidan af grenarne och tjena till att säkrare fästa växten. Vid
betraktandet af detta naturunder kunde man nästan känna sig
böjd att hylla de gamle hellenernas tro, att en dryad skänkte
lif åt trädet och uppfordrade det till att på det
ändamålsenligaste sätt sörja för sin uppehållelse.

En sådan rotbildning förekommer bland annat hos
mangroverna eller rhizophorerna, dessa märkvärdiga växter, som
fått sig den tropiska zonens gyttjiga stränder, isynnerhet vid
flodernas mynningar, anvisade till växtorter. Knappt har
stammen nått en höjd af två eller tre fot, innan den redan får
några grenar, från hvilkas undre sida luftrötter framskjuta,
som så småningom tillväxa, slutligen uppnå marken och sänka
sig ned i den gyttjiga grunden för att sålunda bilda nya
fästepunkter. När trädet uppnått en höjd af omkring tolf fot, står
det redan på en liten skog af stödjepelare, liknande sparrarne
till en takresning, men derjemte gaffelformigt och mångfaldigt
förgrenade. Man kan tänka sig hvilket tätt, ogenomträngligt
virrvarr af rötter och grenar på detta sätt uppkommer och
finna det begripligt, att ett sådant bollverk äfven på denna
osäkra, vid hvarje flod öfversvämmade grund kan trotsa det
mäktiga hafvet.

Med en öfvervägande rikedom af egendomliga växtformer
finna vi ofta äfven andra ändamål förknippade, hvilka
skenbart ej hafva någonting gemensamt med växternas lif. Sålunda
hafva vi redan sett att en hel liten verld af varelser blomstrar
under den storbladiga tångens oumbärliga skydd, att dynerna
och hela den öfriga vackra floran på dem bero af de djupt
rotade sandgräsen, och så finna vi äfven att rhizophorerna
förmedelst sitt egendomliga växtsätt utöfva ett stort inflytande
på landets tillökning och kusternas mot hafvet rigtade
framryckande uti trakter, der genom stora floders utlopp
alluvialjord kan bilda sig.

Deras hopflätade rötter hejda det grumliga vattnets lopp,
hvarigenom jordpartiklarne hastigare sjunka och fästa sig. De
uppehålla en mängd kroppar af de mest olika slag, såsom
musslor, fragmenter af trädstammar, grenar och döda
djurkroppar, som blifvit uppvräkta emot dem från land- eller
sjösidan, och knappt har bottnen ur det våta elementet uppstigit
på det torra, innan genast hundradetals frön af de mest olika
växter utveckla sina groddar och ännu mera befästa det från
hafvet eröfrade området. Sålunda hafva många floders
deltaländer för sin storartade utbredning att tacka de outtröttligt
framåtskridande och okufligt florerande rhizophorerskogarne,
och den, som skulle vilja beskrifva den urgamla striden mellan
oceanen och fasta landet, får ej heller förgäta deras inflytande.
Der så många stora verkningar sluta sig till hvarandra och
den organiska skapelsen så betydligt ingriper uti jordytans
geologiska bildning, kan man väl ej underlåta att tänka på en
planmessig styrelse, som förenar planetlifvets alla delar till ett
sammanhängande helt, liksom uti en mästares symfoni alla
tonerna sammanflyta till ett enda, storartadt välljud.

Genom en dylik luftrotsbildning utmärka sig äfven
pandaneerna, dessa märkvärdiga växter, som dessutom genom sina
blad påminna om palmerna och bromelierna samt genom sina
kottartade frukter om granarna. De äldre träden, som behöfva
dessa sednare tillkommande stöd, nedsänka sina luftrötter på
ett så förundransvärdt ändamålsenligt sätt, att man nästan
känner sig frestad tillskrifva dem en djurisk instinkt. Har
nemligen Pandanus, såsom det ofta händer, börjat luta åt den
ena sidan, växa icke blott luftrötterna uteslutande åt denna af
stöd företrädesvis i behof varande rigtning, utan tyckas till
och med utvälja de för deras anbringande lämpligaste
platserna.

Man finner pandaneerna så väl på sandig jordmån som
på klippor, ty deras rötter intränga lätt uti de minsta
fördjupningar och hål, ja uti bergets finaste sprickor. Ofta ser man
dem i underligt böjd gestalt hänga ned från randen af en
klippvägg, till hvilken spetsarne af deras förlängda stammar
åter böja sig upp, så att de på detta sätt bilda ett till viss
grad fritt i luften sväfvande skogssnår. Sålunda framtränger
Bidur, "alla pandaneers konung", ända till yttersta utsprången
på de brant nedstupande klippmurarne vid Javas södra kust
eller fäster ännu sina rötter på sjelfva de tvärbranta väggarne
och blickar i lutad ställning ned på den hvitskummiga
bränningen.

Genom sin förnöjsamhet, alldenstund de hålla till godo
med den magraste jordmån, äfvensom genom sin egendomliga
rotbyggnad äro pandaneerna alldeles förträffligt egnade till
grundandet af en kraftigare vegetation på klippor eller
sandiga stränder. Derföre finner man dem vidt utbredda på öar
och kuster inom hela den tropiska zonen, der de genom sina
långa blads lifliga grönska och sina frukters ljust cinnoberröda
glans väsendtligt bidraga till förskönandet af den ödsliga, af
sand eller korallgrus bestående stranden. Så småningom bilda
deras affallande löf ett djupare humuslager, uti hvilket den
kunglige kokospalmen eller slutligen kanske äfven det yppiga
brödträdet kan trifvas, och sålunda spela de en ganska
betydande roll uti attollernas växthistoria i Söderhafvet och
Indiska oceanen. Understundom lefva till och med de torftiga
invånarne på dessa öar, såsom till exempel på Radack,
hufvudsakligen af deras söta frukter, under det deras blad tjena dem
till tak på deras hyddor eller ofta äfven flätas till mattor,
solfjädrar och hattar.

Framför alla andra märkvärdigt och berömdt genom sina
luftrötter är dock banyanernas heliga fikonträd, som hvilande
på dem utväxer till en oerhörd storlek och tyckes trotsa den
allt förstörande tidens gnagande tand, ty från hvarje gren af
hufvudstammen nedsänka sig nya rötter, hvilka i början äro
smala som snören, men under årens lopp likaledes utväxa till
tjocka stammar. Så bildar ett enda träd ofta en hel lund, ett
formligt naturtempel, hvars gröna kupol hvilar på
hundradetals pelare och bjuder på de vackraste svala alléer, man gerna
kan tänka sig.

Flera af dessa herrliga träd hafva vunnit en historisk
ryktbarhet, bland andra det vid stranden af Nerbudda växande
Cubbeer-bur, som blifvit uppkalladt efter ett indiskt helgon
och lärer vara detsamma, som redan vid Alexander den Stores
tid kunde rymma en här uti sin väldiga skugga. Upprepade
öfversvämningar hafva under århundradenas lopp redan ofta
bortryckt betydliga delar af detta märkvärdiga träd, men ännu
har det alltid ett omfång af två tusen fot, mätet omkring
hufvudstammarne, under det de deröfver utskjutande grenarne
intaga ett ännu mycket betydligare rum. De stora stammarne
på denna enda koloss äro talrikare än dagarne om året och
de små, från hvilka beständigt nya grenar och luftrötter
framskjuta, belöpa sig till flera tusen. Under förra århundradet
plägade en närboende rajah med all en indisk furstes prakt
uppslå sitt läger under detta jätteträd, hvars skugga icke blott
hade rum för hans tält, elefanter, kameler och drabanter, utan
äfven skänkte hans vänners tält jemte deras djur och tjenare
ett skydd mot solstrålarne.

Sålunda står banyanträdet der såsom ett århundradenas
sublima minnesmärke, vida skönare och mera majestätiskt än
alla tempel och palatser, som Stora Moguls stolthet någonsin
uppfört! Untet under således att de fromma hinduerna älska
och värdera det högre än något annat träd, att de dyrka dess
höga ålder, dess vidt utbredda armar och dess skyddande skugga
såsom sinnebilder af den osynlige guden, att de plantera det
bredvid sina dewals och tempel och under dess hägnande tak
bringa sina offer på sina helgons grafvar. 

En slingerväxt på Ceylon, cingalesernas Rasa-kindu
(Covculus cordifolius), utmärker sig framför alla genom den lätthet,
hvarmed den frambringar luftrötter, och torde i lifslängd och
yppig vegetationskraft till och med göra banyanerna rangen
stridig. Till följd af sin officinella användning planteras den
i temligen stor mängd, och när stängeln uppnått ungefär ett.
halft tums tjocklek, bortskära infödingarne ofta ett tjugo till
trettio fot långt stycke deraf och låta växtens öfre, afskurna
del hänga ned från det träds grenar, som tjenade henne till
stöd. Denna amputation hämmar naturligtvis för en tid den
grufligt stympade slingrarens tillväxt, men snart framträda små
rötter af ett smalt segelgarns tjocklek i den sårade ändan,
förlänga sig så småningom och vagga fram och åter för
vinden, tills de slutligen uppnå marken och bilda nya stänglar,
hvilka sedermera, när de blifvit tillbörligt utvuxna, på samma
sätt afskäras och för andra gången föranleda en ny
rotbildning. Rasa-kindus underbara lifsseghet är så stor, att
(singaleserna, när de vilja plantera henne, blott sammanvrida flera
alnar af stängeln till en knut och helt enkelt upphänga den
på en trädgren, der den snart utvecklar sina stora
hjertformiga blad och nedsänder sina rötter till marken.

När hos tångarterna roten uteslutande tjenar till växtens
fasthållande, men hos vattenliljorna deremot liksom hos den
varma zonens orchideer blott till dess nutrierande, ser den hos
de flesta växter båda dessa ändamål till godo på ett lika
fullkomligt sätt, och lika beundransvärd som den kraft, hvarmed
den håller de högstammiga skogsjättarne upprätta i kampen
mot den brusande stormen, är äfven finheten hos de späda
fibrer, som ur jorden upphemta näringssafterna.

Våra träd gro med en hufvud- eller hjertrot, men liksom
grenar och qvistar ofta öfverträffa sjelfva den ursprungliga
stammen i tjocklek, vinna äfven grenrötter ofta en starkare
och yppigare utbildning än den hufvudrot, från hvilken de
hafva utgått.

På ett äldre träd kan man blott sällan skilja emellan
hufvud- och grenrötter. Till och med på eken, boken och
granen, som under de första lefnadsåren hafva en så mäktig
hjertrot, blifver denna sedermera öfverträffad af sidorötter. Hvarje
sidorot tyckes hafva blifvit utrustad med förmåga att under
gynnsamma omständigheter kraftigt utveckla sig och på visst
sätt ombilda sig till en sekundär hufvudrot.

Huru vis, huru förträfflig är ej denna inrättning, ty det
vid jorden fängslade trädet kan ej, luftnäringen afräknad,
förskaffa sig någon annan näring, än den jorden, i hvilken det
slagit sin rot, har att erbjuda. Huru skulle det kunnat vinna
en hög ålder och en väldig storlek, om det likt betan varit
inskränkt till en lodrätt nedstigande hufvudrot eller om det
icke egt förmåga att förgrena sina underjordiska
nutritionsorganer åt alla rigtningar och i sin omkrets på visst sätt eröfra
sig nya skattskyldiga områden, allt eftersom dess behof
tillväxte.

Jordmånen är isynnerhet i skogstrakter icke öfverallt
densamma, ofta är i detta afseende till och med det ena
jordlagret olikt det andra. Rötterna gå allt efter trädets olika art
än mera på djupet, än vid ytan, men utveckla sig alltid
yppigast på sådana ställen, der jordmånen lemnar dem den mest
passande näring. Der denna åter är otillräcklig, hinner deras
utveckling ej så långt, hvarföre man kan tvinga ett träd att
sprida sina rötter mera ytligt eller djupt, allt eftersom man
lägger den för detsamma lämpligaste jordarten närmare ytan
eller mera på djupet. Tallen och granen nedsänka sina rötter
uti remnor på det sönderklyftade berget, som äro fyllda med
förvittrings- och förmultningsprodukter. Utsinar dessa rötters
näringskälla utan att från dem utgående sidorötter finna nya
näringskällor, så dö de bort, under det andra sidorötter på
samma träd, hvilka påträffa en mera gynnsam jordmån,
mäktigare utveckla sig och genom ny tillförsel ersätta den brist,
som växten på ett annat ställe lidit.

Blott genom sina fina rotspetsar, men icke genom den
brunfärgade, äldre delen af roten, upptager trädet
näringsämnen ur jorden. Hvar och en af dessa fina rötter slutar med
en vegetationspunkt, genom hvilken den tillväxer vid sin spets,
och är alltid beklädd med en rothufva, som helt säkert är
ganska vigtig såsom vegetationspunktens skydd mot den jords
motstånd, i hvilken rötterna framtränga. Så långt som
rothufvan icke betäcker rotspetsen, är hos alla växter den finare
delen deraf, hvilken skogsvetenskapens idkare ganska riktigt kalla
rotens sugorgan (ty en växt förtorkar i vatten, om hennes 
rotspetsar skjuta upp öfver detsamma), antingen beklädd med
fina rothår eller med en icke mindre fin öfverhud, under det
de äldre, redan brunfärgade delarne af roten äro omgifna af
ett korklager.

Rothåren, som äro utomordentligt fina och hygroskopiska,
föröka obestridligen den absorberande ytan. Der de saknas,
måste öfverhudens inskränktare yta vara tillräcklig för
näringens upptagande; men der många rothår förekomma, måste
antingen öfverhudens förmåga att absorbera och upptaga
näringen vara mera inskränkt eller också sjelfva växten behöfva
mycket näring.

Allt eftersom rotspetsen växer ut längre, bortdör hans
med rothår beklädda öfverhud. Den till näringens upptagande
bestämda delen af roten rycker sålunda allt längre fram, så
att den kommer i beröring med andra delar af jorden, och
häraf låter lätt förklara sig huru växten kan i betydlig mängd
draga till sig till och med sådana ämnen ur jorden, hvilka
icke i någon rikligare grad förekomma deruti. Hennes
rotspetsar, som ständigt föröka sig genom sidogrenar, tränga
oupphörligt framåt och utvidga fortfarande det område, som
det växande trädet har att tacka för sin näring.

Beundra skogens herrliga löfdôme och de mäktiga pelare,
som uppbära det höga gröna hvalfvet, men beundra äfven de
otaliga sugrör, som i jordens hemlighetsfulla verkstäder insupa
de safter, utan hvilka deras skönhet snart skulle sönderfalla
till stoft och förmultningsämnen och utan hvilka de aldrig
skulle krönt bergsryggarne eller smyckat slätterna; dessa
sugrör, som i jordens mörka sköte samla byggnadsämnena till de
herrliga pelargångar, hvilkas prakt vid full och klar dag
förnöjer vårt sinne!

Men om rötterna voro än aldrig så förträffligt bildade för
sitt ändamål att nära växten, behöfde de dock en medverkan
af egendomliga fysikaliska och kemiska krafter, för att kunna
till växtens nytta utveckla sin verksamhet.

Alla högre växter gro och trifvas, som bekant är, endast
uti en jord, som till en del består af en lägre eller
föregående vegetations förmultningsprodukter. Den stolte
skogsjätten förutsätter många generationer af en anspråkslösare
växtlighet, och sädesfältet behöfver den befruktande gödseln. De
regnskurar, som utgjuta sig öfver ängen, åkerfältet eller 
lunden, intränga uti jorden, upplösa de i humuslagret befintliga
salterna, blifva uppsugna af rotspetsarne och mätta hela
växten med närande ämnen.

Men huru ofta inträffar det ej, att regnet nedstörtar i
mycket större massor än vegetationen fordrar för sina
ögonblickliga behof eller att det blott faller efter längre
mellantider, och är icke i båda fallen fara förhanden, i det förra att
de närande salterna bortsvämmas, i det sednare att de i allt
för ringa mängd kunna upptagas af växterna?

För dessa faror, som annars ganska ofta skulle hota
växtens lif, är hon dock skyddad genom humuslagrets
beundransvärda egenskaper.

Genom sin hygroskopiska kraft bevarar det icke blott
atmosferens nederbörd, hvarmed det kommer i beröring, från att
allt för hastigt rinna igenom eller afdunsta, utan förmår äfven
kondensera de i luften befintliga vattendunsterna och underhåller
på detta sätt de källor, ur hvilka den törstiga växten hemtar
sin näring.

Dessutom utöfvar det en märkvärdig attraktionskraft på
de salter, som fortfarande bilda sig uti svartmyllan. Huru
mycket regn än må flyta genom dess täcke och uppslukas af
måhända derunder liggande porösa jordlager, stanna dock alla
lösliga salter till växternas nytta qvar uti humuslagret såsom
i en sil och blott det rena vattnet går igenom. Sålunda bero
våra åkrars fruktbarhet, skogens friska grönska och ängens
perennerande gräsväxt på de fysiska och kemiska
egenskaperna hos humus, ty huru helt annorlunda skulle det ej se ut
i växtverlden, om den såsom sanden icke utöfvade någon
bindande kraft på dess näringsämnen eller såsom han girigt
uppslukade regnet, för att genast åter trängta efter ny fuktighet.

Lika vigtiga för växten äro äfven de kemiska
sönderdelningar och nybildningar, som försiggå uti åkerjorden. Vid den
fortgående förmultningen af humus bildas beständigt kolsyra
och denna förenar sig med kalken och talkjorden till
kolsyrade salter, som lösta i vattnet tillföras växten. Källsyran och
källsatssyran, likaledes sönderdelningsprodukter af humus, äro
sannolikt lösningsmedel för andra mineraliska ämnen och
genom dem erhåller växten så väl kol, som väte och syre.
Åkerjorden sönderdelar enligt Mulder luften; hennes qväfve förenar
sig  med vätet till ammoniak och den sednare med källsyran
eller källsatssyran till ett lösligt salt, som eger förmåga att
ytterligare med sig förena mineraliska sammansättningar af
jernoxidul, talk- och kalkjord till ett lösligt, sammansatt salt.

Mycket vid dessa kemiska förlopp torde väl ännu vara
obekant, men så mycket är säkert, att de noga
öfverensstämma med vegetationens behof och att de uti åkerjordens eller
skogens öfre jordlagers hemlighetsfulla laboratorier
försiggående sönderdelningar och föreningar af ämnen ega rum till
nytta för växtverlden. Men uti denna den kemiska
valfrändskapens och det organiska lifvets harmoniska samverkan, hvem
upptäcker ej deruti skaparens vishet, som planmessigt förenas
alla naturens krafter till ett enda harmoniskt helt!

Humusjordens förmultning under upptagande af syre och
afsöndrande af kolsyra och andra gasformiga produkter,
äfvensom förvittringen och upplösningen af jordens mineraliska
beståndsdelar, försiggå med så mycket större raskhet och energi,
ju mera sjelfva jorden blifver utsatt för den atmosferiska
luftens inverkan. I en sådan uppluckrad jord kunna äfven de
fina nutrierande rotspetsarne med större lätthet intränga och
mångfaldigt förgrena sig åt alla rigtningar. Deruti ligger
nyttan af dess bearbetning genom plöjning, hackning och
omgräfning, i det de söderdelande och förvittrande processerna
väsendtligt befordras genom det förökade lufttillträdet.

Hvad landtmannen med mödosam flit och stora kostnader
verkställer, utföres dock öfverallt, der vintern herrskar, på ett
storartadt sätt genom köldens makt. Vatten eger, såsom vi
redan nämnt, den märkvärdiga egenskapen att utvidga sig i
det ögonblick, då det antager den fasta formen af is. När
alltså den fuktiga jorden hårdnar under inflytandet af en hög
köldgrad, så drifver den uti stenens finaste sprickor eller
jordtorfvornas mellanrum inträngda fuktigheten öfverallt
jordpartiklarne ifrån hvarandra. Spränger nu vårsolens kraft vinterns
bojor, så intränger den lifvande luften uti den uppluckrade
jorden, och tusentals växter fröjda sig åt en rikligare näring.
Uti jordens kallare trakter, der vintern ofta för hela månader
omsluter vegetationen med jernhårda band, är den alltså på
samma gång en af dess trognaste vänner, icke blott genom
det skyddande snötäcke, som den utbreder öfver jorden, utan
äfven genom den mekaniska söndersmulning af jordskorpan,
som den åstadkommer. Sålunda framgår lifvet ur döden, 

sålunda är den ödsliga vintern den nordiska sommarens
verksamme förberedare.

Huru sorgligt skulle det ej i allmänhet stå till med
åkerbruket, om den tunga leran eller de lerblandade jordarterna,
som nästan öfverallt bilda en betydlig del af åkerjorden och,
som bekant är, blott med svårighet låta vattnet tränga
igenom, i värme utvidgade sig eller intogo ett större rum liksom
metallerna. Då skulle de vattnande regnskurarne ej förmå
genom jordens öfverallt slutna mellanrum bana sig en väg till
rötterna just vid den tid, då dessa äro som mest törstiga, utan
måste samla sig till vattenpussar på ytan eller hastigt rinna
bort till en lägre niveau. Men under inflytandet af värmen
drager sig den uttorkade lerjorden öfverallt tillsamman, så att
talrika sprickor och remnor genomfara dess yta och för den
nästkommande regnskuren underlätta tillträdet till djupet. De
uppsluka vattnet i stor mängd och leda det på kortare tid till
de försmäktande sugrötterna. Sålunda motsvara äfven lerans
fysiska egenskaper landtmannens behof.

Den ena växtens rot beröfvar jorden andra mineraliska
ämnen, än roten på en annan. Så behöfva gräsen och alltså
även samtliga våra sädesarter företrädesvis kiseljorden för sin
trefnad, växterna med öfvervägande fröutveckling fosforsyran,
klöfvern och våra skidfrukter kalken, potaterna och rofvorna
kalit och vinrankan natronet, hvilket allt man kan finna genom
kemisk analys af deras askas beståndsdelar.

Ville man oupphörligt på samma åker odla växter af
samma klass, så skulle jorden ganska snart blifva fullkomligt
beröfvad åtskilliga af sina oorganiska beståndsdelar, men genom
lämplig omvexling af kisel-, kali- eller kalkväxter vinner hon
tid att genom upplösning af sitt mineraliska grundlag samla
nya qvantiteter af de henne beröfvade ämnena, så att efter
förloppet af ett bestämdt antal år samma växter åter kunna
med fördel odlas. Upptogo alla kulturväxter samma
mineraliska ämnen lika begärligt uti sig, så måste fälten, som nu år
in och år ut lemna rikliga skördar, ofta ligga i träde, tills den
långsamt förvittrande stenen åter hunnit meddela dem det
nödvändiga, och deras frukter skulle ej på långt när kunna lemna
lifsuppehälle åt en så tät befolkning. Man ser alltså hvilken
stor fördel det är för menniskoslägtet, att de af detsamma
odlade växterna hafva olika behof, och huru de civiliserade, 
åkerbruk idkande folkens makt och välstånd till en del bero af de
särskilda oorganiska beståndsdelarnes relativa vigt för den ena
eller andra växtartens lif.

Hos rötterna förekomma understundom besynnerliga
former, hvilkas ändamål ännu är obekant, men hvilka säkerligen
motsvara växternas behof.

Så utbreda sig på kautsjuträdet {Ficus elastica) rötterna
vidt öfver marken i äfventyrliga slingringar, så att man uti
Indien kallar det ormträdet.

Om en allé af sådana träd, som ledde till den botaniska
trädgården i Peradenia på Ceylon, säger sir Emerson Tennent,
att rötterna från båda sidorna möta hvarandra i midten och
bilda ett korsverk af trä, hvars mellanrum äro fyllda med
vägens stenmaterial. De med hvarandra hopflätade rötterna
slingra sig ofta så långt utefter marken, att de uppnå en
längd af 140 fot, under det sjelfva trädet icke är högre än
trettio.

Sonneratierna och avicennierna, som jemte mangroverna
eller rhizophorerna höra till de hufvudsakligaste växterna på
den låga, gyttjiga hafsstranden inom den tropiska zonen,
utmärka sig äfvenledes genom mycket besynnerliga rotbildningar.
Under den hvita sonneratian, som man träffar öfverallt vid de
uppgrundade flodmynningarne uti Indien, Moluckerna och Nya
Guinea, uppskjuta sålunda ur jorden till och med på betydligt
afstånd ofta fyra eller fem fot höga, spolformiga horn, som
aldrig utveckla blad och alltså ej äro några skott eller i
nybildning stadda växter, men väl åt sidorna utbreda trådiga
rötter, hvilka sammanhänga så väl med hvarandra som med
de tjocka trädrötterna. Såsom fullkomliga, mycket spetsiga
käglor gifva de marken nästan utseendet af ett underifrån med
långa upprättstående spikar beslaget bräde — en för
fotgängaren icke just särdeles inbjudande anblick. Det finnes ej
något bättre trä för insektsamlaren, ty den finaste nål
intränger deruti med lätthet och fastnar derjemte så säkert, att alla
den arme spetsade skalbaggens ansträngningar att befria sig
äro fruktlösa.

Högst märkvärdig är roten på Lum, ett ansenligt träd,
som Kittlitz träffade på Ualan. Hvar och en af dess talrika
rötter har på öfre sidan utefter hela sin längd en fullkomligt
upprättstående, kammartad process, som med rotens tjocklek
så småningom aftager i höjd, men nära stammen ofta är tre
till fyra fot hög. Dessa mycket tunna, men derjemte glatta
och mycket prydligt vuxna kammar följa på det noggrannaste
alla rotens krökningar och förgreningar samt bilda sålunda i
en betydlig utsträckning omkring trädet en verklig labyrinth,
hvilken har det mest besynnerliga utseende. Stora sträckor af
mången sumpig yta äro fullkomligt betäckta med detta
virrvarr, och gåendet på de skarpa kanterna af sådana upprätt
stående band, i hvilkas grannskap marken vanligen utgöres af
mycket djup gyttja, har sina ej obetydliga svårigheter. Genom
att slå på isynnerhet deras högre ställen uppväcker man en
märkvärdig, vidt hörbar, pukartad ton.

Rötterna äro icke blott till nytta för växterna, hvilka de
tillföra jordens närande safter, utan äfven för en mängd andra
varelser. Talrika skalbaggar och fluglarver, som uppehålla sig
uti den mörka jorden, förstöra dem för att tillfredställa sin
glupande aptit. Till dessa höra bland andra ållonborrens
beryktade larv, hvars starka käkar äro så ytterst skadliga för de
större gräsens och sädens rötter, samt den under namnet
trådmask kända larven af sädesbaggen (Agriotes segetis), hvilken
angriper säden, isynnerhet hafren, och genom afgnagande af
de närande rötterna kommer månget strå att vissna.

Äfven bland däggdjuren finnes det mången rotätare och
förstörare. Svinet och flodhästen göda sig till en del med
uppbökade rotknölar, och talrika gnagare, isynnerhet den
förödelsebringande åkersorken och den siberiska rotråttan, som
för den långa vintern i sin håla samlar sig ett förråd af minst
tio skålpund rötter, lefva nästan uteslutande af dessa
underjordiska växtorganer.

Menniskan gagna rötterna på mångfaldigt sätt. Många
polynesiska folk äro för sitt lifsuppehälle hufvudsakligen
hänvisade till de stora rotknölarne på taron (Caladium esculentum),
cassava- och yamsroten intaga en framstående plats på den
tropiske amerikanarens matsedel, och det behöfver knappt
nämnas hvilken vigtig ekonomisk roll potaterna spela uti de
flesta europeiska nationers hushållning. Några rötter äro
vigtiga såsom läkemedel (ipecacuanha, rhabarber), andra såsom
färgämnen (krapproten, curcuma) och ännu andra såsom
kryddor (ingefära).  Så arbetar det i det tysta och förborgade till
menniskans fördel och äfven växternas underjordiska
utveckling betalar skapelsens herre sin pligtenliga tribut.

—





TIONDE KAPITLET.

Växternas stam.

Olikhet uti trädens drägt. — Trädstammens inre byggnad. — Ved- och
bastceller. — Palmernas stam. — Gräsens motståndsförmåga. — De rankiga
och slingrande växterna. — Deras olika sätt att fästa sig. — Klängen. —
Taggar. — Kringgjutning. — Många träds stöd eller sträfpelare. —
Örternas stänglar. -— Växternas skyddsvapen. — Vegetabiliska piggsvin. —
Meloncactus. — Buffeltörnet. — De taggiga växterna äfven af menniskan
begagnade såsom skyddsmedel. — Nopalhäckarne. — Konungariket Kandys
gränsskillnad. — Trädstammarnes oumbärlighet för menniskan. — Suset i
skogen.

—

På våra promenader genom skog och mark finna vi att
intet enda träd till sin drägt liknar ett annat. Den gamla
granen med sin mäktiga, mot himmelen sträfvande stam skiljer
sig från den mer smärta, i höjd honom föga eftergifvande
tallen genom breda, vågrätt utlöpande qvistar och grenar och
genom en kupolformig krona. Den gamla tallen bär sina
tjocka grenar bågformigt, mindre qvistar nedhänga från dem,
och kronan blifver ända in i sena ålderdomen kägel- eller
pyramidformig. Den vanliga poppeln uti våra alléer rigtar sina
grenar och qvistar uppåt, under det tårpilen låter dem sorgset
hänga nedåt.

Eken, boken, björken och linden kan man redan på långt
afstånd skilja från hvarandra, och sålunda förlänar hvarje träd
genom sin egendomliga fysiognomi omvexling och mångfald åt
landskapet.

Vända vi våra blickar till de lägre växterna, så finna vi
äfven der de största olikheter i habitus. Denna buske skickar
blott några få stammar lodrätt i höjden, den der förgrenar sig
åt alla sidor och bildar ett tätt buskage. Här finna vi ett
sträfvande mot höjden, der ett krypande utefter marken; här
en stel hållning liksom hos en preussisk fältväbel, der ett
böjligt, för det obetydligaste luftdrag eftergifvande väsende liksom
bos en smidig hofman.


Dock, huru än växternas stam eller stängel må vara
beskaffad, träartad eller örtlik, tät eller rörformig, hög eller låg,
upprätt eller krypande, i huru mångfaldiga former den än
uppträder, uppfyller den öfverallt på det fullkomligaste sätt sitt
ändamål att uppbära bladen och blommorna och öfverallt är
dess textur lämpad efter behofvet.

Betrakta vi trädstammens inre byggnad, så finna vi den
på det mest beundransvärda sätt beräknad på att gifva honom
den största motståndskraft mot vindarnes våldsamhet. Fasthet
förläna honom isynnerhet de långa, trädartade, i båda ändarne
spetsigt utdragna och derför spolformiga vedcellerna, som på
det innerligaste äro förenade med hvarandra och omvexlande
kilformigt gripa in uti hvarandra med sina tillspetsade ändar.
Det är lätt att inse, huru betydligt stammen måste vinna i
kraft genom en sådan anordning!

Med hvarje år sätta våra skogsträd nya ringar, så att med
stammens växande höjd dess tjocklek och följaktligen äfven
dess motståndskraft, såsom behofvet kräfver, beständigt
tilltager. Helt annat är deremot förhållandet med tropikverldens
palmer, som alltid sträfva uppåt och lyfta den i deras topp
utvecklade bladkronan allt högre och högre i luften, under det
deras omfång med den tilltagande åldern knappast förökas.
Trots sin smärta stam och sin ofta väldiga höjd, som blott
öfverträffas af några få andra träd, motstå dock palmerna
stormarnes raseri lika segerrikt som våra på mäktiga pelare sig
stödjande granar eller de dicotyledoniska kolosserna i deras
hemland. Blott en lika böjlig som fast stam kunde med ett
jemförelsevis så ringa omfång bevara en så vid bladkrona i
betydande höjd från att kullstörtas, och båda dessa
egenskaper meddelas honom genom öfvervägandet af bastceller, som
hafva en ännu större längd än vedcellerna och under betydlig
seghet förblifva mjuka och böjliga, under det vedcellerna hårdna
genom den i deras väggar förmedelst aflagring inträdande
förtjockningen.

Mot stammens periferi äro de hvarandra vinkelformigt
skärande eller genomkorsande bastcellerna tätare
sammanträngda, så att här den fastaste och hårdaste vedsubstansen
finnes, under det hos våra skogsträd tvärtom den tätaste
veden befinner sig i det inre af stammen och den yngre, mindre
fasta i dess omkrets.

Att gräsarternas ledade halm merändels är ihålig, under
det de långa kärlknippen, som i rak linea uppstiga uti honom,
vid lederna utsända förgreningar i horisontell rigtning, dels
utåt i bladet, dels tvärt genom stängeln och sålunda på detta
ställe, som uti det ihåliga grässtråets inre betecknas genom
en på tvären gående skiljevägg, bilda ett inveckladt flätverk,
gifver dessa till utseendet så svaga växter en alldeles
utomordentlig fasthet, så att oaktadt de äro en lekboll för hvarje
luftdrag, de dock ej ens skadas af stormen, som, om han än
böjer dem, dock blott sällan förmår knäcka eller afbryta dem.

Äfven den kiseljord, som uti betydlig mängd förekommer
hos gräsen och det företrädesvis uti de närmast ytan liggande
cellagren af halmen, förlänar ofta det smala grässtrået en
ganska betydlig fasthet och hårdhet. Uti de knöliga stammarne
på bambusaceerna, dessa tropikverldens gigantiska gräs, som i
Indien till och med uppnå en höjd af hundra fot, är den
aflagrad i sådan mängd, att äldre stycken, som innehålla ända
till 71 procent deraf, gifva gnistor mot stål och den hårda,
ofta flera tum tjocka och derjemte ytterst böjliga och sega
veden i de ihåliga ledstyckena blott kan genomhuggas med en
god yxa. Sålunda trotsa dessa jättegräs de indiska orkanernas
våldsamhet, oaktadt axen i deras toppar vagga fram och åter
för den svagaste vindfläkt, ty om den rasande stormen också
nedtrycker deras hufvuden ända till marken, resa de sig dock
stolt ånyo i höjden, så snart hans raseri har upphört.

Hos de klängande eller slingrande växterna, hvilkas
stängel är för svag att sjelfständigt uppbära tyngden af dessa på
längden ofta ganska betydligt utsträckta växter, och hvilka
derföre äro nödsakade att taga ett främmande stöd i anspråk,
ersättes denna brist af sjelfständig kraft på olika sätt, så att
de lika lugnt upplyfta sina hufvuden och utveckla sina grenar
i solljuset, som om de höjde sig på tjocka, knöliga pelare.
Några slingra sig omkring andra växter, i det de under sin
tillväxt i en bestämd rigtning vrida sig uti spiralvindlingar,
såsom till exempel bönan som vänder sig åt venster och
humlen som går åt höger. Andra deremot klättra eller klänga sig
upp på sin omgifning med hjelp af särskildt för detta
ändamål inrättade organer. Sålunda utvecklar vår murgröna på
sidorna af sin stam korta luftrötter, som äro bestämda till
hennes fasthållande och ej närande, samt  smyckar  på  detta
sätt ruinernas sönderfallande murar med frisk och liflig
grönska.

Vinrankan deremot uppklättrar genom klängen, som utgå
från bladaxlarne och genom sin tendens att vrida sig
spiralformigt och sålunda omslingra närstående föremål fästa
stammen vid dess omgifning.

Den tropiska rottingen, denna märkvärdiga lianartade palm,
som så betydligt bidrager till de ostindiska skogarnes
ogenomtränglighet, och hvars tågartade stängel ofta består af ett par
hundra två till tre fot långa ledstycken smyckade med ett
fjäderdeladt blad vid hvarje led, klättrar förmedelst de starka,
med hullingar försedda taggar, hvarmed hans bladskaft äro
besatta. Han ligger blott på skogsjättarnes grenar, men
inslingrar sig så, att man knappt kan draga ned honom
derifrån, och bildar från det ena trädet till det andra ett
hopflätadt nät, som är omöjligt att utreda.

Ännu andra slingrare klättra hvarken genom taggar eller
klangen, utan formligt utgjuta sig omkring de stammar, som
tjena dem till stöd, och qväfva dem genom sin mördande
omfamning. I början växer en sådan sinnebild af otacksamheten
lodrätt uppåt såsom en svag buske, men knappt har den vid
ett annat träd funnit ett stöd, innan den genast börjar utgjuta
sig öfver ytan.

Då annars den lagenliga utvecklingen af en stam fordrar
att den likformigt utvecklar sig på tjockleken åt alla
rigtningar, ega dessa slingrare den underbara driften att öfverallt,
der de blifva retade genom beröring, befria sig ifrån barken
och som en vätska utbreda sig öfver främmande kroppar.

Så sammanflyta slutligen till och med de enskilda
grenarne med hvarandra. Har den ursprungliga rotens kraft
genom denna process blifvit försvagad, sätter sig stammen genom
nya luftrötter åter i jemnvigt, och sålunda vinner detta sega,
lifskraftiga slägte till grannarnes olycka alltid ny utbredning
och styrka. Flera arter guttiferer och fikonträd besitta denna
förderfliga egendomlighet.

Vid stränderna af Rio Guama såg von Martius hela
grupper af macaubapaliner öfverdragna med sådana slingrare, hvilka
rundtomkring de trettio fot höga stammarne bildade slutna rör,
som på korta grenar buro stora blommor och saftigt grönskande
blad. och ur hvilkas ändar de ståtliga palmkronorna uppsköto.

Har den omgjutna stammen blifvit qväfd och förmultnad,
så står den numera sjelfständiga slingrarens fantastiska gestalt
rörformig, korkskrufsartad eller annars på det mest nyckfulla
sätt förvriden midt ibland de rakstammiga skogsträden, såsom
ett excentriskt geni bland hvardagliga hedervärda borgersmän.

Äfven för gamla byggnader blifva de slingrande
ficusarterna icke sällan förödelsebringande och påskynda deras
förfall, isynnerhet genom den lätthet hvarmed deras frön slå rot
uti de fuktiga mellanrummen mellan stenarne. Sir Emerson
Tennent omtalar ett sådant träd, som hade valt sin växtplats
på hvalfvet af ett förfallet tempel i Polanarrua på Ceylon och
hörde till den öfvergifna konungastadens största
märkvärdigheter, i det dess stammar nedsänkte sig längs murarne,
alldeles som om deras ved en gång varit flytande.

Hos många tropiska träd, som utmärka sig genom den
betydande höjd, till hvilken de under kampen om ljus och luft
i den täta skogen hafva uppstigit, höjes stammens
motståndsförmåga genom stöd eller sträfpelare, hvilka likt träväggar
strålformigt framväxa vid dess basis. De äro sex till tolf tum
tjocka och utskjuta nedtill fem till femton fot vidt, men
afsmalna ju högre de stiga och sammansmälta slutligen med
stammen tio till tjugo fot från marken. Derigenom vinner
äfven det högsta och smalaste träd en nästan o öfvervinnelig
kraft, under det annars tyngden af dess krona skulle gifvit det
till pris åt hvarje stormil.

Hos våra ettåriga örter, som ej uppnå någon särdeles
betydlig höjd och alltså äro mindre utsatta för vindarnes
våldsamhet, behöfdes det naturligtvis ingen fast, träartad stam,
men äfven här har blifvit sörjdt för tillbörlig motståndskraft, i
det efter stängelns längdrigtning sega fibrer sträcka sig, som
förläna det hela styrka och fasthet. Särdeles utmärkta genom
sina bastfibrers längd och styrka äro vår nordiska Floras lin
och hampa, äfvensom den ny-zeeländska Phormium tenax och
den tropiska zonens musaceer och bromelier, hvarigenom dessa
växter erhålla en sådan seghet att ingen storm kan afbryta dem.

Oaktadt de vid jorden fastkedjade växterna, som blott
ofrivilligt företaga någon rörelse, naturligtvis sakna alla
anfallsvapen, hvilka de äfven så mycket lättare kunna umbära, som de
blott nära sig af luften och jordens safter och hvarken
behöfva list eller våld för att uppehålla sitt lif, så äro de dock
utrustade med en mängd skyddsmedel mot menniskan och
skogens växtätande djur.

Den fiende, som hotar att skada dem, möta de ofta med
en fruktansvärd förskansning af taggar och uddar, hvilka äro
kringströdda rundtomkring blommorna och på bladen eller
framskjuta på grenarne och stammarne och känbart hämnas
hvarje oförsigtigt angrepp. Redan bland våra inhemska växter
finnes det många stickande sällar, för hvilka man helst går ur
vägen; men de tempererade zonernas taggväxter stå i
beväpningens styrka långt efter de varmare trakternas, der inom
växt-och djurverlden öfverhufvud alla former uppträda efter en mera
storartad måttstock.

Cactusarterna, akasierna och många palmträd äro
beväpnade med skarpt tillspetsade spjut, hvilka hålla månget lystet
djur på vördnadsfullt afstånd, så att man med fullt skäl skulle
kunna kalla dem vegetabiliska piggsvin.

Så gömmer meloncactusen på Llanos sin vattenrika, för
menniskor och djur välsmakande märg under ett harnesk af
fruktansvärda taggar. Ledd af en beundransvärd instinkt slår
mulåsnan den märkvärdiga växtens taggar åt sidan och vågar
först derefter försigtigt närma läpparne, för att dricka den
svalkande tistelsaften. Men ösandet ur denna lefvande
vegetabiliska källa är icke alltid utan fara, ty man får ofta se djur,
som äro förlamade genom cactustaggar i hofven.

De svarta grenarne på buffeltörnet (Acacia latronum), en
låg, på norra Ceylon mycket ymnigt förekommande buske, äro
vid hvarje led försedda med ett par taggar, hvilka sitta midt
emot hvarandra som hornen på en oxe, äro skarpa som nålar,
omkring tre tum långa och tjockare vid basen än den stam,
hvarpå de växa. En annan akasia (A. tomentosa), som
förekommer i samma trakter, kallas till följd af sina väldiga
taggar af européerna dchungletaggen och af infödingarne
elefanttörnet.

Bland vildmarkens mångfaldiga slingerväxter, rottingar och
lianer finnas många, som icke blott genom sina sega stänglar,
hvilka likt tåg krypa från den ena grenen till den andra, utan
isynnerhet äfven genom sin taggbeväpning göra urskogen
ogenomtränglig.

Ingen europé förmår genomtränga snåret, förvånad och
förtviflad står den resande framför det tågverk, som  öfverallt
omgifver honom, och är han ändock nog öfverdådig att
försöka intränga deruti, måste han genast för sitt vågstycke plikta
med sönderrifna kläder, sargade händer och blodstrimmigt
ansigte.

Många palmer äro märkvärdigt nog blott till en viss höjd
beklädda med taggar. Så är Caryota horrida, som lyfter sin
krona väl femtio fot högt, till ungefär sex eller åtta fot öfver
marken så tätt besatt med viss pass ett tum långa taggar, att
man knappt kan se barken, men längre upp, der den ej mera
behöfver skyddet, fullkomligt obeväpnad. Äfven här finna vi
alltså en underbar ändamålsenlighet, ett planmessigt
beräknande och afvägande mellan det möjligen kommande
angreppet och det motstånd, som behöfver göras deremot.

De taggiga växterna, som icke sällan bereda menniskan
obehag, användas i dess ställe af henne till omgärdande af
hennes egendom eller afvärjande af hennes fiender; ty liksom
den europeiske landtmannen gerna omgifver sina trädgårdar
med häckar af hagtorn, uppdrager den mexikanske
hacienderon en tät nopalhäck omkring det honom tillhöriga fältet.

Opuntia Tuna, den till detta ändamål mest begagnade
arten, hvars taggar äro så stora, att till och med bufflar, som
kommit att ränna in dem uti sin bringa, dött af den derpå
följande inflammationen, planterades i tredubbla rader såsom
gränsskillnad, när engelsmännen och fransmännen delade ön
S:t Christopher emellan sig, och det fordna konungariket Kandy
uti det inre af ön Ceylon var rundtomkring fullkomligt
skyddadt mot alla infall af fiendtliga stammar medelst
ogenomträngliga häckar af taggiga palmer och slingerväxter. Vid
hvarje pass, som förde till det jemna kustlandet, hängde
portar, hvilka bestodo af flätverk utaf samma taggiga växter, och
för att göra landet ännu mera otillgängligt, var det vid
lifsstraff förbjudet att genom gränsskogarne hugga en gångstig,
som var så bred att mera än en person kunde komma fram
derpå.

Mot europeiska vapen och list hafva dock ej ens dessa
naturliga fästningsverk förmått någonting uträtta, ty år 1815
gjorde engelsmännen slut på ett rike, som bakom sina taggiga
vallar bevarat ett mera än tvåtusenårigt oberoende.

För menniskan äro växternas stammar ojemförligt
vigtigare än deras rötter och till otaliga ändamål oumbärliga. Att 
bestämda växteellcr förtjocka sig till träfibrer och att andra
utveckla sig till sega, böjliga basttrådar, är för henne af en
fullkomligt oberäknelig nytta, ty huru skulle det väl se ut med
hennes kultur, om Floras rike inskränkte sig till låga gräsarter
eller små buskar och intet träd stolt lyftade sin krona mot
himmelen. Då skulle sjöfarten hafva blifvit henne obekant,
då hade hon måst som ett vildt djur bo i grottor eller
jordhålor och ej kunnat förfärdiga sig några redskap, som
civiliserade menniskors åkerbruk, teknik och industri nödvändigt
erfordra. Hon skulle beständigt förblifvit en eländig vilde, en
jämmerlig herrskare öfver en högst ofullkomlig natur.

Att de olika trädens ved icke öfverallt har samma textur,
utan att det ena skiljer sig från det andra genom mångfaldiga
egendomligheter, länder henne till den största nytta. Detta
träslag rekommenderar sig genom sin seghet och hårdhet, det
der genom den lätthet, hvarmed det låter klyfva och förarbeta
sig, det ena är böjligare, det andra fastare — det ena passar
bättre för timmermannen, det andra för skeppsbyggmästaren,
detta för vagnmakaren, det der för finsnickaren — och sålunda
finner hvart och ett bland skogens olika träd det för sina
ändamål bäst passande materialet.

Men växternas stammar gagna menniskan icke blott
genom sina fasta, trådiga delar, utan äfven genom de safter,
hvarmed de ofta äro genomdränkta, eller de ämnen, som äro
aflagrade uti dem. De lemna henne dels i veden, dels i
barken de mest olikartade färgämnen (fernbock, blåholtz), hartser
(terpentin, tjära) och gummiarter, kautsjuen och guttaperchan,
som hon på så mångfaldigt sätt använder, garfämnet, utan
hvilket hon måste sakna det för henne nästan oumbärliga
lädret, chininet, som ensamt förmår göra ett slut på den
skadliga frossan, kanelen, som öfverträffar alla andra kryddor i
finhet, och korken, hvarmed hon håller sina vinbergs dyrbara
produkter i säkert förvar. Uti cicadeernas märg finnes den
närande sagon, som förtäres af hela nationer, och det
underbara koträdet i Guayana lemnar vid djupa inskärningar i dess
stam en förträfflig mjölk, hvilken framqväller så ymnigt, att
mer än en vandrare kan vederqvicka sig deraf.

Sålunda stå i växternas stammar otaliga skatter
menniskan till buds och sålunda herrskar en underbar harmoni
emellan skogens lif och hennes kulturlifs mångfaldiga behof. Våra
förfäder trodde sig i löfvets hviskning och grenarnes sus höra
stämman af en osynlig gudom, och borde icke äfven för oss
denna hviskning och detta sus vara ett språk, som uppfordrade
oss att prisa skogens skapare?

—





ELFTE KAPITLET.

Bladet.

Vårens skönaste smycke. — Bladets betydelse uti växtens ekonomi. — Bladens
inre struktur. — Öfverhuden. — Andningsöppningarne. — Andningshålorna.
— Andningsöppningarnes oerhörda antal. — Deras  öppnande och slutande.
— Bladens eftergiflighet och motståndskraft. — Nervaturen. — Skaftet. 
—  Kannbuskens bladsäckar. — Flugfällorna. — Mimosan. — Det svingande
helghöet. — Bladens fiender. — Bladens motståndsmedel. — Hår, borst. —
Afsöndringar af glandier. — Brännässlan. — Harmoni emellan insektlifvet
och växtlifvet. — Knoppen.

—

Hvad pryder väl mest våren, förhoppningens och det
ungdomligt svällande lifvets angenäma årstid; hvaruti består dess
hufvudsakligaste behag? Är det icke den ur sömnen
uppvaknande växtverldens lifliga grönska; är det icke den med hvarje
dag i skönhet tilltagande, för ögat så välgörande bladprydnad,
hvarmed höjder och dalar, skogar och ängar pråla? Och hvar
finna vi väl under sommaren en angenämare skugga, än den
rikt löfbeklädda lunden skänker oss, eller en mera svalkande
och inbjudande hviloplats, än under skyddet af dess gröna
baldakin?

Löfvet antager en allt mörkare färg, hösten närmar sig
med sina kallare nätter och kortare dagar. Lönnens, björkens,
bokens och ekens blad blifva gula, och det gula förvandlar sig
till rödt och brunt. Belyst af höstsolen glänser skogen
framför oss, men dess dagrar och schatteringar kan ingen pensel
måla. Här en björk i den renaste ljusgula drägt, der en
brunröd bok och i bakgrunden mörkgröna barrträd. Hvilket
färgsmycke! Hvilken tafla!

Stormar och köld beröfva skogen dess löf, men äfven
vintern smyckar barrträdens mörka grönska, hvilken gör ett så
behagligt afbrott mot den bländhvita snömantel, som betäcker
berg och dal.

Sålunda är det då växternas blad, som försköna hvarje
årstid, på det herrligaste smycka våren, sommaren och hösten
samt till och med förläna det dystra vinterlandskapet ett visst
behag.

Hvem förmår väl skildra för oss deras otaliga gestalter,
hvem måla deras formers oändliga olikhet eller deras färgers
mångfaldiga schatteringar! Af alla de blommor, som du
samlar under dina promenader, är ingen lik en annan. Hvarje
nytt trädspecies, som du betraktar, smyckar sig med en
särskild löfbeklädnad, och genomvandrade du än alla jordklotets
zoner, så skulle hvarje växt på din väg helsa dig med en ny
bladform.

Men under denna oändliga mångfald täflar den ena med
den andra i skönhet, och af olikheten i ställning, form och
färgskiftningar uppkomma de behagligaste kontraster. Hvilken
fängslande tafla framställer sig ej genom föreningen af
björkens luftiga, lättrörliga löfdrägt med barrträdens djupare
grönska eller af det ljusfärgade, i ständigt vexlande skiftningar
böljande sädesfältet med den angränsande skogens mörkare
massor! Våra fält och dalar, trädgårdar och lundar skulle redan
vara herrligt smyckade, om deras blad blott inskränkte sig till
några få och liknande former, men huru oändligt vinna de ej
i skönhet genom den intagande, hela vårt begrepp
öfverstigande mångfaldigheten af deras löfskrud. Så har skaparen
icke blott velat att bladet skulle motsvara växtens behof, utan
äfven på det angenämaste tillfredsställa menniskans
skönhetssinne och under hvarje vandring i den fria naturen förskaffa
oss rikliga njutningar.

Bladet närer i förening med roten så väl trädet som
grässtrået, det upptager gas- och dunstformiga ämnen ur
atmosferen, och dess näringsväfnad så väl som dess verksamma celler
öfverhufvud förarbeta det upptagna näringsmaterialet.

Bladet är på visst sätt växtens respirationsorgan eller
lungor, och dess ytformiga gestalt förökar beröringspunkterna med
atmosferiska luften. Dess utsträckning och tillökning i antal
öfverensstämmer med lifsprocessens liflighet. Det som växer
torftigt i skuggan eller tillbringar en liten och föga utvecklad
tillvaro, kan åtnöja sig med några små blad; men den höge
skogsjätten eller de raskt uppåtsträfvande solens barn måste
utbreda en oerhörd löfyta, för att tillfredsställa behofven hos
en vidt förgrenad krona eller ett hastigt tilltagande i storlek.

På några få månader uppskjuter bananens fullsaftiga,
trädartadt tjocka örtstängel till en höjd af femton till tjugo fot,
men med denna stammens oerhörda tillväxt harmoniera äfven
de kolossala, tio fot långa och två fot breda bladen, hvilkas
fina väfnad redan den svagaste vindfläkt söndersliter ända till
den grofva midtelnerven.

De smärta palmerna bära blott en enda krona af några
få blad, men deras skifva ersätter genom en gigantisk storlek
hvad som saknas dem i antal, under det våra hundraåriga ekar
kunna åtnöja sig med jemförelsevis små blad, emedan dessa
framskjuta från ett betydligt antal grenar.

Strukturen hos organer, som stå i så innerlig och
omedelbar vexelverkan med luften och äro så utsatta för alla
atmosferiska inflytelser, som än beröras af den svedande solen, än
öfvergjutas med flödande regn, som omvexlande fördraga dagens
värme och nattens köld, måste nödvändigt vara högst
underbar, och förvånas vi vid betraktandet af bladens oändliga
olikheter till formen, så igenkänna vi äfven i deras inre byggnad
skaparens mästarehand.

Alla blad på de fanerogama eller blombärande växterna,
sådana undantagna som växa under vattnet, äro beklädda med
en färglös öfverhud (fig. 1, a—c), som består af ett
sammanhängande nätverk af tätt till hvarandra liggande celler, på
hvilkas yttre sida vanligen är aflagrad en vaxartad substans,
hvarigenom de blifva särdeles ogenomträngliga för vätskor. Hos
de flesta europeiska växter innehåller öfverhuden blott ett enda
lager celler med tunna väggar, under det den hos de flesta
tropiska består af två, tre eller till och med fyra lager
tjockväggiga celler, hvarigenom bladet erhåller en nästan läderartad
konsistens. Denna olikhet är uppenbarligen beräknad på de
olika atmosferiska inflytelser, för hvilka den varma och de
tempererade zonernas växter äro utsatta, ty den tunna
öfverhuden hos våra inhemska växter skulle ej skänka den inre
väfnaden något tillräckligt skydd mot de brännande, uttorkande
strålarne från en tropisk sol, under det vårt klimats lägre
temperatur knappt skulle kunna öfvervinna motståndet af den
tropiska  vegetationens tjocka, värmen svagt ledande betäckning

På det ena så väl som på det andra stället har sålunda pä
bästa sätt blifvit sörjt för växternas egendomliga lefnadsbehof.
¨
Då bladens öfverhud (a—c) i och för sig är 
ogenomtränglig, uppstår frågan på hvad sätt det genom förmedlingen af 
 Fig 1  dessa vigtiga organer
försiggående utbytet af gasartade 
ämnen eger rum. Gåtan 
finner sin lösning, så snart man 
betraktar ett blad under ett 
starkt förstorande 
mikroskop, ty då visar sig 
öfverhuden försedd med än mer, 
än mindre talrika
sprickformiga öppningar (b).





Dessa äro egentligen öppningar eller hål omgifna af två
ovala, mer eller mindre krökta slutningsceller (d), hvilka
vanligen ligga djupare än sjelfva öfverhudens yta och alltid leda
till en underliggande lufthåla (e) i bladets gröna cellväf,
hvilken kallas respirationshåla, emedan den tjenar till upptagande
af den genom sprickan inträdande luften, hvarigenom
bladen just blifva tjenliga att fungera såsom växtens
respirationsorganer.

De sprickformiga öppningarne finnas enligt regeln i
sparsammare antal på den öfre än på den undre bladytan, och
ganska ofta äro de, såsom bland andra hos eken, boken,
björken och alen, inskränkta till endast den sednare. På
gräsarternas och irideernas upprättstående blad förekomma de på
båda sidorna till ungefär lika stort antal, men deremot på
blad, hvilka såsom neckrosens simma på vattnets yta, blott på
den för luften utsatta öfre sidan, och saknas vanligen helt och
hållet på växtdelar, som alldeles ligga under vattnet.

I allmänhet förekomma de i minsta antal på de så
kallade feta växterna, hvilkas sparsamma fuktighetskällor måste
hushållsaktigt bevaras; under det de i talrikaste mängd
förefinnas på de växter, som hafva en riklig utdunstning och
derföre äfven upptaga en stor mängd vatten genom sina rötter.
Hos hortensian räknar man icke mindre än 160,000
respirationsöppningar på hvarje qvadrattum af bladens undre yta och hos
den svarta flädern 63,000, under det hos Iris germania
ungefär 12,000 och hos Yucca 40,000 förekomma likformigt på 







bada bladsidorna. Huru underbar visar sig icke alltså vid
närmare betraktande strukturen af ett enkelt blad, på hvilket
blotta ögat endast ser en enformig yta!

På den sidan, hvarest ifrågavarande öppningar och de dem
motsvarande respirationshålorna företrädesvis eller uteslutande
ligga, är näringsväfnaden (parenchymet) (f) alltid luckrare
anordnad, under det den andra sidan af bladytan, hvars
öfverhud ej eger några sådana öppningar, består af en tätare,
regelmessig väfnad. Af denna orsak synes den undre bladytans
grönska vanligtvis mindre intensiv eller mera hvitaktig än den
öfre ytans, men icke derföre att parenchymcellerna der i och
för sig äro mindre lifligt gröna, utan emedan deras väfnad är
afbruten genom talrika med hvarandra flitigt kommunicerande
lufthålor och cellerna derföre ligga mindre tätt sammanträngda.

Bladens respirationsöppningar skola blott upptaga luft,
men icke vatten, och detta sednare ändamål vinnes på ett lika
enkelt som fullständigt sätt derigenom att slutningscellerna
utvidga, hoptränga eller helt och hållet sluta den mellan dem
liggande sprickan, allt eftersom deras slemmiga innehåll
genom insugen fuktighet mer eller mindre ansväller.

Bristen på kontraherande muskeltrådar, som uti den
animaliska organismen göra nästan samma tjenster vid
afspärrandet af hålor, ersättes sålunda fullständigt genom
slutningscellernas hygroskopiska dragningskraft.

Man inser äfven huru ändamålsenligt det är, att
respirationsöppningarne isynnerhet ligga på bladens undre yta, der
de äro mindre utsatta för regnet, dammet och solstrålarnes
allt för stora värme, emedan vid en omvänd anordning
växtlifvet skulle varit utsatt för vida större rubbningar. Sålunda
finna vi vid en noggrannare undersökning af bladen alltid nya
bevis att de hafva framgått ur en oöfverträfflig mästares hand.

De flesta blad försättas i rörelse redan genom en svag
vindfläkt och denna omständighet är naturligtvis mycket
befordrande för växternas respirationsbehof, emedan löfvets eviga
vaggning och svängning beständigt bringa det i beröring med
nya luftlager och underlätta utbytet af kolsyra och syre.

Men med denna stora rörlighet förenar sig derjemte äfven
en betydande kraft, ty om vi betänka huru ofta stormvinden
böjer de höga skogsträdens kronor och huru de, sedan
elementernas raseri har upphört, ännu alltid stå der i sin förra
prydnad, sä måste vi beundra en organisation, som förenar en
sådan varaktighet och motståndskraft med en sådan
eftergiflighet.

Bladets gröna parenchym är i och för sig lätt
sönderslitligt, och då det derjemte nästan alltid måste utsträckas eller
utspännas till en större yta, för att i den största möjliga
utsträckning komma i beröring med luften, så behöfves det ett
fastare skelett för att gifva det nödvändig styrka. Detta
erhåller det genom de starka, sega, af ofärgade kärlknippen
bestående nerver, hvilka utgå från en i midten löpande
hufvudnerv, förgrena sig genom hela bladytan och mellan eller öfver
sina maskor bära de grönfärgade delarne.

Liksom den i grenar öfvergående trädstammen förlänar
hela kronan det nödvändiga stödet, utgör äfven midtelnerven
ett stöd för bladets hela yta, och sålunda upprepar sig i det
lilla samma ändamålsenliga anordning, som vi beundra i det
stora.

Alltid står bladets nervsystem i harmoni med dess
utsträckning och den mer eller mindre betydande kraften af de
luftströmmar, för hvilka det är utsatt, och alltid motsvarar det
växtens motståndsbehof. Så afspegla sig de harmoniska lagar,
som sammanhålla verldsbyggnaden, icke mindre herrligt uti de
olika löfformernas skeletter än uti himlakropparnes banor.

Utan att förringa deras motståndskraft ökas rörligheten
hos de flesta träds och buskars blad derigenom, att deras
hufvudnerv först bildar ett mer eller mindre långt skaft, innan
bladytan fäster sig vid honom, så att den sednare på visst sätt
sväfvar fullkomligt fri på ett väl smalt, men detta oaktadt högst
tillförlitligt stöd.

Der bladskaftet måste högt upp i luften bära en stor tyngd,
äro ofta till dess skydd äfven särskilda anstalter träffade. Så
finna vi på kokospalmen, der en tjugo fot lång solfjäder
hänger ned från detsamma, att det vid basen sitter uti en af segt,
trådigt, elastiskt nätverk bestående skida, som så väl skyddar
det från att afbrytas, att den till och med ännu efter dess
bortdöende fastkedjar det vid trädet.

Hos gräsen, hvilkas halm redan enligt regeln har en
bladskaftsartad rörlighet, finna vi att bladen omfatta stängeln med
en framtill klufven skida, hvarigenom de naturligtvis erhålla
en stor hållkraft, hvaraf de äfven äro i behof på sina 
vanligtvis för alla vindar utsatta växtorter. På många örter äro de
oskaftade bladen så anordnade, att de liksom i en ränna leda
ned den på deras yta samlade daggen till stängeln och
derigenom under loppet af en klar sommarnatt tillföra roten en
betydlig förfriskning. Under skyddet af den skuggande
bladskruden går sedan blott föga förloradt genom afdunstning, och
sålunda kommer nästan all den väta, som genomdränker
marken, de uppsugande rotspetsarne till godo.

Redan af dessa exempel inser man, att ej någon nyck af
ödet har bestämt om ett blad skulle skidformigt omfatta
stängeln eller blott häfta sig vid honom, om det skulle vara
skaftadt eller oskaftadt — utan att alla dessa olika
bildningsformer alltid motsvara ett bestämdt ändamål och beständigt äro
lämpade efter växternas behof.

På flera vattenväxter, bland andra sjönöten, finna vi
sålunda bladskaften bukigt uppblåsta, hvarigenom dessa växter
hålla sig simmande på ytan, och på många tångarter vinnes
samma ändamål genom de luftblåsor, hvarmed stängeln eller
bladen äro besatta. Ingen växt har blifvit bristfälligt utrustad
eller försedd med onödiga organer; hvar och en har hvad han
behöfver för sitt lif, liksom hvar och en inom sin sfer är ett
fullkomlighetens verk, om vi också ofta, och det vid de allra
underbaraste bladbildningarne, ännu icke kunna från vår
inskränkta ståndpunkt och med våra ännu ofullkomliga
kunskaper med full klarhet genomskåda ändamålet.

Sålunda fråga vi, utan att ännu i denna stund kunna gifva
oss sjelfva ett tillfredsställande svar, hvarföre den moluckiska
kannörten har blifvit utrustad med sin underbara bladsäck.
Den sitter vid spetsen af ett klängeartadt, på midten i
bladform utbredt bladskaft och bildar en nedtill spetsig, fem till
sex tum lång och två tum vid kanna med en franskantad
mynning och derpå ett rödt blad, fullkomligt liknande ett dertill
passande lock. Under natten fyller sig den slutna bägaren
genom afsöndring af inre glandier med klart, sött vatten, som
under dagens lopp, sedan locket öppnat sig, till hälften
afdunstar. Kannan är invändigt vackert rödstrimmig och fläckig af
glandlerna och står beständigt upprätt, så länge den
innehåller vatten.

Det finnes ingenting märkvärdigare, ingenting sällsammare
inom hela växtverlden, och det är lätt begripligt att 
vandraren i den indiska skogen, som i vildmarken träffar på ett så
underbart vattenförråd, betraktar Nepenthesbuskens fyllda
kannor såsom en för honom skapad gåfva och med rördt hjerta
prisar den allsmäktiges godhet!

Äfven de märkvärdiga rörelser, som förekomma hos
några växters blad, höra till naturens ännu oförklarade gåtor,
oaktadt vi icke kunna tvifla på deras betydelse för de dermed
begåfvade växternas egendomliga lif.

Bladen på den så kallade flugfällan (Dioncea museipida),
en nordamerikansk sumpväxt, äro ovala, genom hufvudnerven
delade i två mot hvarandra lutande hälfter samt på den öfre
ytan och vid randen besatta med långa, styfva, borstlika hår.
Vid hvarje beröring af ytan slå de med en hastig rörelse
tillsamman, hvarvid håren från båda sidorna gripa in i
hvarandra. Sätter sig derföre en fluga eller någon annan insekt på
det öppnade bladet, blifva de fångade och så länge inneslutna
af det hoplagda bladet, tills vid deras inträdande död
rörelserna och sålunda äfven den bladets slutning förorsakande
retningen upphör. Derefter återvänder detsamma så småningom
till sitt normala, utbredda tillstånd.

Icke mindre intressanta äro rörelserna hos de så kallade
känselväxterna, till hvilka isynnerhet åtskilliga arter af Mimosa
och Acacia höra.

Den blygsamma mimosans blad äro dubbelt sammansatta
och i normala tillståndet om dagen solfjäderformigt öppnade,
under det bladskaften stå upprätta. Anbringar man på någon
del af bladet en retning eller försättes hela växten i skakning,
så sluta sig de tvänne raderna af småblad tillsammans emot
hvarandra och lägga sig tätt efter sina fästen. Dessa närma
sig hvarandra som en sammanlagd solfjäders spröt, och hela
bladet sänker sig, i det spetsen af det gemensamma
bladskaftet lutar sig nedåt. När retningen upphör, återtaga så
småningom alla delarne sin förra ställning och äro efter någon
tid ånyo på samma sätt känsliga för en retning. I Brasilien
äro betydliga landsträckor nästan endast bevuxna med sådana
känselväxter. Steget af en häst bringar de närmast stående i
rörelse och liksom genom ett trollslag fortplantar sig
fenomenet öfver de små grågröna bladens matta.

Uti Ostindien intages den blygsamma mimosans plats af
den känsliga surklöfvern. De fingerlånga, fjäderdelade, på
undre sidan purpurröda bladen tåla ingen beröring, ej ens af
regnet eller vinden. Kastar man blott några sandkorn på dem,
lägga de sig plötsligt tillsammans nedåt och dölja sin purpur,
liksom om de blygdes.

En besynnerlig omständighet är att denna nervösa,
känsliga ört alltid blott växer vid vägar och i trädgårdar, hvaruti
hon, såsom Oken sarkastiskt anmärker, liknar flickan, som
gerna låter se, men ej vidröra sig.

Hos känselväxterna och flugfällan inträda dessa
märkvärdiga sammandragningar af bladen endast genom inverkan af
en yttre retning; men hos det så kallade bengaliska helghöet
(Hedysarum gyrans), en i Ostindien inhemsk ärtskidsväxt,
förekomma till och med skenbart frivilliga, rytmiska, periodiska
rörelser, så att växten här redan synes vara fullkomligt
begåfvad med ett af djurrikets hufvudsakligaste attributer. På de
trebladiga örtbladen hos denna märkvärdiga växt, som står
ensam i sitt slag, äro de båda mindre sidobladen, så länge
växten är i kraftig tillväxt och befinner sig i tillräckligt varm
temperatur, beständigt stadda i en bakåt svängande rörelse, i
det de omvexlande höja och sänka sig och dervid med sina
spetsar beskrifva en elliptisk figur. Uti växtens fädernesland
lärer denna rörelse upprepas ända till sextio gånger i
minuten, men på våra drifhusväxter inträffar den efter längre
mellantider, mången gång till och med blott en gång i minuten,
ehuruväl äfven då raskt och stötvis. Det märkvärdigaste
härvid är att man ej kan angifva något slags yttre anledning till
denna rörelse, ingen retning som omedelbart framkallar den.
Den fortfar dag och natt och blott efter den mer eller mindre
kraftiga vegetation, hvaruti växten befinner sig, visar den en
olika intensitet. Utan tvifvel står alltså denna hos växterna
så ovanliga företeelse, som påminner om djurens äfvenledes
rytmiska respirationsrörelse, i sammanhang med ett oss ännu
obekant nutritions- eller tillväxtsförlopp.

Ojemförligt mera än rötterna eller stammarne äro bladen
utsatta för angrepp af talrika fiender, isynnerhet bland
insekterna, ty deras finare struktur retar aptiten hos otaliga gäster,
för hvilkas svaga käkar de träiga delarne vid växtrikets stora
taffel skulle vara en allt för hård spis. Men bladen höra, som
vi veta, till växternas vigtigaste organer, och man kan derföre
tänka sig att försynen  dragit försorg om, att vissa skrankor
blifvit satta för deras förstörelse. Många äro beklädda med ett
ulligt eller ludet öfverdrag, med hår, borst och taggar, som
skydda den finare närrngsväfnaden för månget angrepp; andra
fördrifva sina fiender genom de mest olikartade afsöndringar ur
glandler. Än är det en vätska, som, då den utträder, gör bladets
yta smörjig och klibbig, såsom hos Drosera eller daggörten, i
hvars saft flugorna blifva fasthängande; än, såsom hos nässlorna,
Fig. 2. en skarp, frätande saft. De denna saft innehållande 
brännhåren bestå af en stor cell (fig. 2), som 
nedåt är utvidgad och afrundad, men uppåt 
utlöper uti en hakformig spets. Bottendelen af 
denna cell är omgifven med en grupp mindre, 
på öfverhuden sittande celler, hvilka bilda hårets 
tjocka, pelarformiga skaft. De afsöndra
sannolikt den frätande saften, som uppfyller hårets 
inre. Den stora cellen har mot spetsen en seg, 
böjlig vägg, men spetsen är glasartadt spröd, så 
att den afbrytes redan vid den lindrigaste
vidröring, hvarvid den brännande saften utgjuter sig 
i såret.






De bittert skarpa, egendomligt smakande safter, hvarmed
många blad äro genomdränkta, motstå helt säkert många djur,
som äfven bortskrämmas redan genom starkt luktande
utdunstningar af eterisk olja.

Trots det oerhörda antalet af bladätande insekter är
sålunda alltid mängden af de arter, hvilka den ena eller andra
rätten isynnerhet smakar, ganska inskränkt, och sålunda blifva
många växter fullkomligt förskonade från de härjningar, som
utföras uti en närstående växts bladkrona.

En annan omständighet, som kommer bladen till godo,
är att angreppen af ett stort antal bland deras fiender blott
inskränker sig till en kortare tid. Några insekter lefva blott
af vårens finaste blad, så att genom en kraftigare utveckling
hos växten tid icke lemnas dem att uppträda allt för mycket
förstörande; andra, hvilka såsom larver uppfräta otaliga blad,
förvandla sig redan efter några veckor till puppor, och ännu
andra inställa sig först om hösten, då en trögare vegetation
redan bättre uthärdar löfvets förstörelse. Under alla dessa
angrepp finnes hos sjelfva växten en rastlös sträfvan att
beständigt åter ersätta de förluster, hon beständigt lider.





Hennes blad växa allt mera på längden och bredden eller grenen
utvecklar oupphörligt nya, och hvilken skada hennes fienders
frätande tand än må anställa, vet hon nästan alltid att förse
sig med nya respirationsytor och segerrikt motstå angreppet.

Under hela veckor afbetas ängen af boskapen och
oupphörligt uppspira åter nya grässtrån. Fullkomligt aflöfvade
buskar bekläda sig snart ånyo med friskt, grönskande löf, och
några veckor efter det en härjande gräshoppssvärm drog fram
öfver landet och förvandlade de mest blomstrande fält till en
naken öken, uppskjuter redan efter de första regnskurarne en
kraftigare, ungdomsfriskare vegetation och ängarne prunka ånyo
i den saftigaste grönska.

Fastän otaliga larver och skalbaggar hela långa
sommaren mätta sig med skogens löf, bär den dock ännu långt in
på hösten sina täta kronor, för att pråla med de herrligaste
färgbrytningar, innan den obevekliga vintern beröfvar honom
hans prydnad. Det ligger i sanning någonting underbart uti
denna yppiga växtlighet, som, sedan den underhållit en otalig
mängd djur, alltid ånyo grönskar med outtömlig kraft, alltid
ånyo utbreder sig och sträfvar uppåt.

Hurudant klimatet än må vara, se vi insektslifvet stå i
harmoni med växtlifvet. Under den högnordiska sommaren
hotas den torftiga och till en kortare period inskränkta
vegetationen af jemförelsevis blott få fiender, men inom de
tempererade zonerna förökar sig redan deras antal med växternas
stigande utvecklingskraft och inom tropikverldens fuktigt varma
regioner uppträda de uti glupande legioner.

Men i dessa trakter, der bananen redan inom åtta till tio
månader utvecklar en 20 fot hög, manstjock, fullsaftig stam,
der bamburöret växer aderton tum på tjugofyra timmar, der
majsen belönar landtmannens flit med en fyrahundradubbel
afkastning och samma fält under årets lopp bär tre olika
skördar, ersätter den yppigaste vegetation åter deras härjningar,
och här föröka och fördubbla sig äfven växternas skyddsmedel
med de tilltagande farorna. Ingenstädes äro bladen försedda
med tätare öfverdrag af hår och taggar, ingenstädes afsöndra
de så skarpa safter och ingenstädes utbreda de omkring sig
så genomträngande lukt.

Trots alla rubbningar och alla angrepp bibehåller sig
sålunda jemnvigten öfverallt inom den organiska naturens rike.
Stödjande sig på de visaste lagar herrskar sålunda en evig
ordning bland de skapade varelsernas på så mångfaldiga sätt
hvarandra korsande sträfvanden och thronar segerrikt på den
eviga tvedrägtens område.

Om redan det utvecklade bladet har att glädja sig åt ett
mångfaldigt skydd, har man skäl att vänta det en ännu större
omsorg blifvit nedlagd på den späda knoppen, uti hvilken de
i utveckling stadda bladorganerna för en hel gren eller till
och med en hel växt, framtidens förhoppningar, ligga
hopträngda tätt på hvarandra.

Sällan är knoppen naken, utan merändels finna vi den
inhöljd af täta fjäll, antingen af läderartad eller torr,
hinnartad beskaffenhet, och ofta är den äfven betäckt med ett
mjukhårigt eller hartsartade klibbigt öfverdrag. Under detta fasta
omhölje, som till följd af sin dåliga värmeledningsförmåga
trotsar alla de kalla vårnätternas angrepp, utveckla sig under den
värmande solens inflytande de första späda bladen lika säkert
som kycklingen under den rufvande hönans kärleksfulla
beskydd, och utbreda sig först när de största farorna af den
genomträngande vinden eller den lifsfarliga nattfrosten försvunnit.

Långsamt svälla de nu under sin så välgörande,
inneslutande betäckning; men så snart de sprängt sitt skyddande
fängelse, växa de med öfverraskande hastighet, och redan efter
några dagar prunkar trädet i den friskaste grönska.

Skogen firar sin uppståndelsefest, han skyndar sig att helsa
den hulda våren, och när solen belyser det saftiga löfvet och
skuggor och dagrar omvexla med hvarandra i de behagligaste
kontraster; när den lätta zephiren, som skälmskt leker med
de sakta gungande grenarne, tillfläktar oss tusende vällukter
och uppväcker tusende läspande stämmor, hvilkas ljufva sus
så melodiskt sammansmälter med bäckens sorl och fåglarnes
klart tonande sång — då är det i sanning en fest en Gud
värdig, och väl den som med öppet, känsligt sinne och rördt hjerta
kan instämma uti den uppvaknande naturens allmänna jubel!

—




TOLFTE KAPITLET.

Blomman.

Blommans ändamål. — Hvarpå bero rikedomen af hennes former och
mångfalden af hennes färger och vällukter? — Hvad är blomman? — Oväsendtliga
och  väsendtliga blomdelar. — Blomfodret. — Blombladen. — Pollenkärlen-
Fruktbladen. — Pistillen. — Befruktningen. — Pollen. — Märket. —
Insekterna såsom befruktningsmedel hos asclepiadeerna och orchideerna. —
Utricularias märkvärdiga befruktning. — Befruktningen hos Valisneria
spiralis. — Frömjölet betraktadt under mikroskopet.

—

Se vi redan hos bladen en förundransvärd mångfald, så
framträda hos blommorna formernas rikedom och färgernas
prakt ännu mera öfverraskande. Huru olika äro icke, för att
af det oändliga öfverflödet blott anföra några exempel, den
strålkantiga astern och den hjelmförsedda guckoskon, den
korsformiga nattviolen och det fjärilslika guldregnet byggda, och
likväl låta alla dessa olikheter återföra sig till samma
grundplan, ty inom växtriket liksom uti hela naturen herrska
öfverallt lag och ordning. Alla blommor tjena ett och samma
ändamål, i det de äro bestämda för växternas fröbildning. De
äro de organer, som hufvudsakligen skola draga omsorg för
framtiden.

Huru herrlig är ej deras färgers prakt! Det snöhvita på
våra fruktträd, det svafvelgula på risfälten om våren; det röda
hos den blommande ljungen gifva vid bestämda årstider hela
trakter sin färgton och undantränga den annars öfvervägande
grönskan. Äfven de mindre samhälligt lefvande växterna på
våra ängar, fält och skogar hänrycka oss genom sina
varierande färgers behag.

Hvem plockar väl den anspråkslösa förgätmigej utan att
fägna sig åt hennes vackra himmelsblå! Hvem betraktar utan
välbehag penséens sammetsmjuka purpur och hvilkens blickar
dröja ej med tillfredsställelse på blåklinten och åkervallmon,
det annars så enformiga sädesfältets vackra prydnader!

Hvilken glans, hvilken färgglöd utvecklar sig ej på våra
trädgårdars väl skötta sängar eller i våra drifhus, dit Flora
församlar sina älsklingar från alla verldsdelar!

Till formerna och färgerna sällar sig hos blommorna
äfven den stora mångfalden af vällukter. Väl utbreder äfven
månget blad en angenäm doft omkring sig, men intet förmår
dock producera en vällukt, som ens på långt när kan
jemföras med luktviolens eller törnrosens, nejlikans eller
liljekonvaljens herrliga arom. Utan blommorna vore vällukternas
antal obetydligt och vårt luktsinne måste utan dem gå miste om
sina angenämaste intryck.

Hvarpå beror formernas rikedom, hvarpå färgernas och
vällukternas mångfaldighet? — Formerna betingas genom
blomdelarnes utvecklings- och utbildningssätt, men färgerna och
vällukterna uppkomma genom cellernas kemiska verksamhet.
Hos den utvecklade blomman framträda alla tre i sin fulla kraft.

Fråga vi, hvad blomman är? och så torde väl mången
naturvän fråga; så lyder utvecklingshistoriens svar, hvilken här
liksom i så många andra fall ensam kan gifva utslag:
blomman är en gren med förkortade stängelleder, hvars blad äro
ordnade i koncentriska ringar och använda till bestämda
blomdelar, såsom blomfoder, blomblad, ståndare och fruktblad.
Den uppkommer af en stamknopp samt eger ett stamorgan
och blad.

Göthe var den förste, som med djup siareblick uti
blomdelarne återfann förändrade blad. Förvandlingsläran eller
läran om stamknoppens öfvergång till blomma väcktes först till
lif genom honom och har af växtfysiologerna blifvit verkligt
grundlagd genom direkt undersökning. Så förenar sig
skaldens lagerkrans med naturforskarens medborgarekrona till att
pryda denne musernas gunstlings majestätiska hufvud.

Blomfoder- och blombladen, som tillsammans bilda det
merändels grönfärgade, sträfva, gräsartade, ofta qvarblifvande
blomfodret och den finbladiga, förgängliga, färgade blomman,
äro enligt sin ställning och beskaffenhet företrädesvis bestämda
till skyddande omhölje för de blommans inre upptagande
fortplantningsorganerna. De bilda uti blomknoppen en
omslutande betäckning omkring de inre, finare organerna. Då de
icke omedelbart medverka till befruktningen och derföre än
blombladen, såsom hos Anemone, än till och med alla
blombetäckningar, såsom hos asken, kunna saknas, blifva de
kallade oväsendtliga blomdelar. Väsendtliga deremot äro de af
dem inneslutna ståndarne och fruktbladen.

Ståndarne, den mest förvandlade bladbildningen hos
blomman, alstra i sitt inre frömjölet (pollen) och öppna sig vid
mognaden på olika sätt för att uttömma detta. För öfrigt
äro de merändels af späd konsistens, färgade och bortfallande
liksom blomman.

De i blommans medelpunkt sittande fruktbladen äro åter
gröna och örtartade liksom blomfoderbladen. Antingen hvart
för sig eller genom hopväxning af hela cirkeln sluta de sig
tillsammans till pistillen (pistillum), som i sitt inre innesluter
fruktämnet (ovula) eller fröanläggningen och efter
befruktningen åtminstone delvis utbildar sig till den fröen innehållande
frukten.

Men oaktadt så väl ståndarne som fruktbladen äro
väsendtliga blomdelar och först genom omedelbar medverkan af
båda fröen alstras, äro de dock icke alltid förenade uti samma
blomma.

Än sitta sådana skildkönade eller dikliniska blommor
tillsammans på en och samma växt såsom sambyggare, än äro
de såsom tvåbyggare fördelade på olika växtindivider, ja det
förekommer till och med understundom att samkönade och
skildkönade blommor sitta tillsammans på samma växt, såsom
vi t. ex. finna förhållandet vara på lönnarterna.

Ett väsendtligt vilkor för befruktningens försiggående är
att pollen eller frömjölet, hvarmed knoppens inre är uppfyldt,
kommer på märket eller pistillens mynning, och detta förlopp
se vi hos det stora flertalet af växter betydligt underlättadt
och befordradt derigenom att ståndarne i samma blomma
omedelbart omgifva den eller de i midten sittande pistillerna. Hos
de upprättstående blommorna af detta slag sitta knopparne
högre än spetsen af pistillen, hvarföre vid utfallandet af de
förras innehåll alltid något nästan nödvändigt måste komma
på märket. Hos de hängande blommorna deremot eger i de
flesta fall ett omvändt förhållande rum, i det ståndarne här
pläga vara kortare än pistillen.

Mindre ändamålsenlig tyckes vid första påseende
anordningen af fortplantningsorganerna vara hos berberisbusken
(Berberis), der ståndarne i början i nästan lodrät rigtning vända
sig ifrån den i midten af blomman befintliga, med ett sittande
märke utrustade pistillen; men äfven här försiggår
befruktningen med samma lätthet, ty det behöfves blott att en insekt,

och hvilken blomma blifver väl utan besök af något bland
dessa små djur, vidrör den nedersta delen af ståndaren på
dess inre sida, då densamma genast med en plötslig, ryckande
rörelse kröker sig inåt, hvarigenom knoppen kastas rakt öfver
märkets rand och sålunda kan afsätta sitt innehåll omedelbart
på detta.

Ännu större svårigheter tyckas ställa sig i vägen för
befruktningen, der knoppens innehåll icke består af ett löst
pulver, utan bildar en sammanhängande, vaxartad, slemmig massa,
eller der ståndarne och pistillen icke äro förenade uti samma
blomma, utan till och med förekomma på långt från
hvarandra skiljda växter; men äfven här kommer frömjölet trots
dessa skenbara svårigheter lika säkert till det derpå väntande
märket som om organerna lågo i den största närhet intill
hvarandra, ty försynen har ganska tillförlitliga bärare till sitt
förfogande.

Dels blifver frömjölet, som merändels produceras i
utomordentligt stor mängd, genom vindarnes förmedling öfverfördt
till de feminina växterna, dels öfvertaga insekterna denna
förrättning, liksom ville de i särskilda fall genom vänskapstjenster
åter ersätta växtriket den skada, som deras glupande aptit så
ofta förorsakar detsamma.

Särdeles verksamma i detta afseende visa sig de till biets
familj hörande djuren, som, i det de på blommans botten
insupa nektariernas söta saft, med sin hårbevuxna kropp
afstryka frömjölet från knopparne, så att det vid besöket i en
annan blomma lätt kan blifva afsatt på hennes märke.
Hufvudsakligen inom de båda stora familjerna Asclepiadeæ, till
hvilka den syriska silkesörten hörer, och Orchideæ, hvilka med
sina praktfulla, besynnerligt gestaltade blommor pryda de
fuktigt varma, skuggrika tropiska skogarne, visar sig de lefvande
varelsernas afgjorda ingripande uti växternas förökning. Hos
dessa växter är nemligen hvarje ståndareknopps frömjöl genom
ett fågellimmet liknande ämne sammanklibbadt till en vaxartad,
slemmig massa, som så fast hänger sig vid de efter nektarn
sökande insekterna, att de ej kunna skudda den af sig. Men
honingsreservoirerna äro på ett sådant sätt anbringade i
blommorna, att de lystna insekterna för att komma till dem
nödvändigt måste stryka förbi märket, hvarigenom det befruktande
frömjölet bringas till sitt rätta ställe. Sålunda se vi en i 
sanning underbar inverkan af nisektsverlden på växternas lif, ett
planmessigt ingripande och ömsesidigt vexelförhållande mellan
dessa båda riken, som uppenbarligen långt utöfver de blinda
verktygen hänvisar på en högre viljas görande och låtande.

Redan långt innan Linné ådagalade könsskillnaden hos de
väsendtliga blomorganerna, hade denna den forskande
menniskoandens stora upptäckt praktiskt begagnats af olärda
barbarer.

Sedan flera århundraden tillbaka vet man i Arabien att
pistacie- eller therebinthlunden icke bär några plommon, om
man icke bland de fruktbärande träden planterar några af
maskulint kön, och redan Theophrastus och Plinius berätta,
att de landtmän, som sysselsätta sig med dadelkulturen,
upphänga blomqvistar af det icke fruktbärande trädet mellan
blomqvistarne på det fruktbärande, för att sålunda göra sig
förvissade om utvecklingen af frön och frukter.

Då enligt regeln vattens inträngande i blomman hindrar
befruktningen, alldenstund blott hos några få vattenväxter,
såsom flohåret och sjögräset (Zostera marina), frömjölet ej
angripes af hvarje detsamma åtkommande vätska, gäller det
såsom en allmän regel att de antingen helt och hållet eller till
en del i vatten växande växterna åtminstone höja sina
blommor öfver vattenytan, såsom vi bland andra se förhållandet
vara med neckrosorna och de hvitblommiga vattenranunklerna.

Under blomningstiden om hösten utvecklar sig luft uti de
med vatten fyllda blåsor, som sitta här och der på de
linieformiga afdelningarne af blåsörtens (Utricularia vulgaris)
flerfaldigt delade blad. Den på detta sätt i simmande läge hållna
växten stiger med sina luckra vippor af stora, vackert höggula
blommor öfver vattenytan, men så snart befruktningen
försiggått, sjunker hela växten genom luftens bortgående ur de
nämnda organerna åter till bottnen. Men då i många fall
vattnets djup gör det omöjligt för blommorna att lyfta sig upp
öfver dess yta, afsöndrar sig väl genom en lifsakt hos växten
mellan de sammanlutade blombladen en luftblåsa, inom
hvilken befruktningen kan försiggå, såsom man har iakttagit hos
t. ex. många Elatine- och svaltingsarter (Alisma).

Framförallt underbart är dock befruktningssättet hos
Valisneria spiralis, en uti Italien och södra Frankrike isynnerhet
i de kanaler, genom hvilka risfälten bevattnas, ymnigt
förekommande växt. Den fäster sina rötter i gyttjan och är
merändels betäckt af flera fot djupt vatten, så att honblommornas
befruktande genom hanblommornas frömjöl blott kan försiggå
på ett fullkomligt ovanligt sätt. Hanblommorna förekomma
uti små kortskaftade, af en gemensam blomskida omgifna
blomhufvuden vid bladens basis: men honblommorna sitta på en
lång, i början som en korkskruf spiralformigt hoprullad
blomstjelk, äfvenledes mellan de en gräsmatta bildande bladen. När
nu befruktningstiden nalkas, visar sig hos båda en väldig
sträfvan efter luft, men under det de små rödaktiga maskulina
blomhufvudena genom en elastisk ryckning slita sig lösa från sina
stjelkar och med snöhvita knappar simma omkring på vattnet,
höja sig honblommorna, för hvilka ett sådant lösryckande från
den moderliga bottnen, som skall bringa de blifvande fröen till
mognad, ej skulle vara lämplig, ända upp till ytan genom
upprullande af sina spiraler. Det är ett intressant skådespel att
se, huru de liksom drifna af en djurisk instinkt vrida och vända
sig åt alla sidor, huru de simma än hit, än dit på vattenytan,
äfven om ej ens den svagaste vindfläkt rör sig, huru de
liksom uppsöka hanblommorna, draga dem till sig och blanda
sig med deras små hopar. Tidigt på morgonen, när
solstrålarne falla på vattnet, drager sig stjelken tillsammans i sina
vindlingar och blomman gömmer sig under bladens skydd; men
knappt har solen sjunkit ner, innan de åter ila upp i stora
skaror. Så snart befruktningen försiggått, drager sig spiralen
fullkomligt tillsammans och blomman sänker sig ned uti
växtens medelpunkt, der det i luften befruktade fruktämnet i
vattnet vinner sin ytterligare utbildning. Hos en obetydlig, såsom
ett besvärligt ogräs föraktad växt se vi sålunda ett verkligt
skapelsens underverk, som skulle vara fullkomligt obegripligt,
om det ej ledde vår tanke på en allsmäktig upphofsman!

Jemföra vi de olika växternas ståndare, finna vi dem på
de mångfaldigaste sätt anordnade och i de mest olika antal,
från ett enda ända till långt öfver tjugo, så att Linné kunde
lägga denna olikhet till grund för de flesta klasserna af sitt
system. Än äro de skiljda från pistillen, än med honom
sammanvuxna, än fria, än förenade med hvarandra i ett eller flera
knippen, än af lika, än af olika längd, än sittande på
blomfodret, än på fästet. 

Deras väsendtligaste del är den frömjölet innehållande
knappen, som merändels uppbäres af en stjelkartad, smalare
sträng och enligt regeln består af tvänne genom ett
mellanhand skiljda rum.

Efter inträdd mognad öppna sig rummen på olika sätt,
än genom längs- eller tvärsprickor, än genom hål eller lock,
hvarigenom det i det inre gömda frömjölet blifver fritt och
såsom ett fint, merändels gulfärgadt pulver betäcker knappen.
Om denna af sin lilla elfenbenspelare uppburna guldgula kudde
redan för blotta ögat är en behaglig syn, stiger ännu mera
vår beundran, när vi betrakta det fria frömjölet (fig. 3) under
Fig. 3.  förstoringsglaset, ty för hvarje 
                      växtslägte visar det en bestämd
                      karakteristisk gestalt och 
                      bildning. En jemförelsevis tjock,
                      icke sällan på det prydligaste
                      sätt tecknad yttre hinna eller
                      hylsa infattar en tunnare inre 
                      vägg, som omsluter frömjölets 
                      slemmiga, flytande innehåll.
                      
                      Stundom visar sig den yttre 
                      membranen bildad af 
                      cellartade maskor eller genomdragen 







af upphöjda lister, hvilka hos Compositse äro besatta med 
regelbundet ställda vårtor eller taggar och löpa längs kanterna 
af det mångsidiga kornet. Ofta är den afbruten genom runda 
hål eller porer och visar någon gång sprickor, hvilka dock
enligt regeln först öppna sig vid befruktningen.

På dessa ställen ligger då den fina, utomordentligt
uttänjbara inre pollenhinnan blottad, om de icke åter blifvit slutna
genom afsöndringar i form af lock, hvilka till sin bildning
öfverensstämma med den yttre pollenhinnan.

De så ofta förekommande vårtformiga, korniga eller
taggiga ojemnheterna på den yttre hylsan hafva utan tvifvel sitt
bestämda ändamål, emedan pollenkornet på detta sätt lättare
kan fästa sig på pistillens märke eller ditföras genom
insekternas vänskapsfulla förmedling.

Och dessa så prydligt bildade korn äro så små, att de i
medeltal hafva en genomskärning af blott vidpass 1/120 — 1/300






linea, och så talrika, att de uti en enda blommas ståndare
icke sällan förekomma till ett antal af många tusende!

Ogräset på din väg alstrar i slösande öfverflöd, hvad den
skickligaste konstnär först efter lång tid och med mycken möda
på långt när ej skulle kunna i dess enskildheter och i stort
eftergöra i sådan fulländning och formrenhet.

Äfven i pollenkornet, som vårvinden i otaliga billioner bär
genom luften och som menniskan knappast någonsin
bevärdigar med sin uppmärksamhet, igenkänna vi underverket af en
allsmäktig Gud!

—





TRETTONDE KAPITLET.

Fruktens och fröens vandringar.

Fruktens skyddsmedel. — Fröens förbredning öfver jorden. — Vinglika utskott
— Gossypiernas bomull. — Bortslungning. — Flodernas inflytande. —
Ändamålsenlig bildning af mangrovebuskens frön. — Djuren och menniskan
såsom växternas utbredare. — Växtlifvets framsteg på ursprungligen nakna
klippor.

—

Beundra vi vid betraktandet af blomman huru fröämnets
befruktning försiggår på ett lika märkvärdigt som
ändamålsenligt sätt, så förvånas vi icke mindre öfver den skyddande
omsorg, som råder vid fruktens bildning. Under det fröet så
småningom utvecklar sig till mognad, sväller äfven det
detsamma inneslutande frögömmet och undergår en rad af
förvandlingar, på det att det förra icke skall sakna ett skyddande
omhölje, utan ofta bakom flerfaldiga förskansningar vara
otillgängligt för den yttre verldens skadliga inflytelser och sålunda
vinna förmåga att lägga grunden till en ny, sjelfständig
tillvaro. Man behöfver blott se hvilket skydd valnöten gifver sin
söta kärna, som icke blott är omsluten af en sträf, läderartad
yttre hylsa, utan äfven af ett stenhårdt skal, eller huru
kastanjen som en igelkott ligger gömd under en omklädnad med
spetsiga taggar, tills slutligen den fullkomliga mognadens stund
är kommen och det nyttiga fängelset öppnar sig!

Man erinras nästan om en kärleksfull moders omsorgsfulla
vård: — dock, här är det ingen moder, som skyddar den 
blifvande växten, men väl en mild fader, som med vist
förutseende tänker på alla de faror, hvilka kunde förstöra framtidens
hopp, det späda fröämnet.

Så snart frukten lyckligt hunnit till mognad — kommer
den vigtiga frågan om fröens förbredning, ty den vid sin
jordtorfva bundna växten skulle snart gå under i striden med de
många mot henne fiendtliga inflytelserna, om icke medel blifvit
träffade att utså kommande slägtens frön på större afstånd.

Hos ormbunkarne, svamparne och många andra lägre
växter verkställes detta redan genom groddkornens eller
sporernas lätthet, som den svagaste vindfläkt förer med sig i otalig
mängd. Hos vattenväxterna — characeerna och algerna —
äro sporerna till och med försedda med små flimmerhår, så
att de med ett djurs rörlighet några timmars tid kunna
svärma omkring i sitt element, tills de måhända långt från
moderväxten fästa och utveckla sig på ett gynnsamt ställe.

Hos de högre, blombärande växterna äro många frön, som
i och för sig skulle vara för tunga till ortvexling, utrustade
med vinglika utskott, så att de fattade af de atmosferiska
strömmarne kunna som lättbevingade fåglar segla långt bort
genom luften, tills slutligen en regnskur eller vindens
bortdöende åter nedsänker dem på jorden. Tusende och åter tusende
torde väl gå förlorade under vägen eller falla på en ofruktbar
jordmån, men många af lyckan gynnade finna äfven i fjerran
trakter ett nytt hem, en ny utgångspunkt för kommande
vandringar. Sålunda kan det hända att många växter, som på
sin ursprungliga växtort blifvit utrotade, ännu alltid frodigt
trifvas i främmande land, påminnande om de folk, hvilkas
första hemland ännu blomstrar, under det de sjelfva längesedan
försvunnit från jorden.

Hvem förmår väl beskrifva de genom luften vandrande
fröens lika mångfaldiga som prydliga former? Man betrakte
blott de fina fjäderkronor, hvarmed den vanliga maskrosens,
vägtistelns, cikorians och så många andra af våra med
blomkorg försedda växters frön pryda sig. Huru fint fjäderdelade,
huru nätt formade äro de icke, och oaktadt intet af dem
liknar det andra, uppfyller dock hvart och ett fullkomligt sitt
ändamål! Så har skaparen äfven här icke blott sörjt för sina
produkters nytta, utan äfven med en i sanning outtömlig
fantasi för deras prydnad.

Förunderligt nog äro skogsrankornas (Clematites) frön
försedda med ett i korkskrufsform vridet bihang, hvilket
meddelar dem en kringsvängande rörelse i luften, så att de alltid
falla på rotämnet, som utgör deras tyngdpunkt. Äfven många
af våra skogsträds frukter äro på de mest olikartade sätt
utrustade för luftseglingen.

Sålunda se vi hos almen och asken envingade, hos
björken tvåvingade frön, och hos lönnen är vingfrukten tillika en
skiljefrukt, som vid fullkomlig mognad sönderfaller uti två
envingade hälfter, hvilka hvar för sig trångt omsluta ett frö.

Den långa ull, som omhöljer Gossypiernas talrika frön och
låter dem lätt bortföras af vinden, är äfven anmärkningsvärd
derföre att den tjenar till så många menniskors beklädnad.
Sålunda hafva stora fabriks- och handelsstäder för sin makt
och rikedom att tacka de vingar, hvarmed försynen utrustat
en annars obetydlig växtfamiljs frön.

Några frön, som skulle vara för tunga till att äfven med
hjelp af vingar kunna segla genom luften, blifva genom
fruktkapslars uppspringande våldsamt bortslungade. På detta sätt
blifva balsaminernas frön kastade temligen långt bort från
växten, och Ura crepitans, en indisk buske, låter dervid till och
med höra ett ljud, som man jemför med knallen af en bössa.

Vattnens lopp har ett knappt mindre betydligt inflytande
på växternas utbredning än luftens rörelser.

Så hafva många alpväxter funnit en väg ända ned till
Strassburg och högbergens Erinus har genom Rhône blifvit
utplanterad i trakten af Toulon. När floderna svälla upp och
vidt och bredt öfversvämma de omkringliggande nejderna,
qvarlemna de vid sitt sjunkande månget frökorn, som spirar upp
i den gyttjiga jordmånen och betecknar de gränser, till hvilka
den växande floden framträngde. Äfven hafsströmmarne
bortdrifva med sig många frukter — skänker af de otaliga floder,
som utgjuta sig i oceanen — och föra dem ofta till långt
aflägsna kuster. Den tropiska zonens korallöar hafva på detta
sätt blifvit försedda med sin evigt gröna växtskrud, och så väl
pandaneerna som kokosträden — deras torftiga invånares
vigtigaste lifsvilkor — äro gåfvor af det haf, i hvilket deras
luftiga kronor afspegla sig. Liksom de för långa atmosferiska
resor bestämda fröen i öfverensstämmelse med detta ändamål
antingen utmärka sig genom sin stora lätthet eller genom 
fjäderkronor och vingar, har försynen försett strandväxternas frön,
som skulle förbreda sig med de flytande vattnens tillhjelp, med
hårda skal, så att de utan att förlora sin groddkraft skulle
kunna i skydd af sina vattentäta hylsor bortdrifvas öfver vida
sträckor af oceanen.

Beundransvärdt är det högst egendomliga sätt, hvarpå
fröet hos mangroverna, dessa den tropiska zonens märkvärdiga
strandväxter, som fästa sina rötter i gyttjan mellan gränserna
för flodgördeln, äro utrustade för sin växtorts behof. De gro
redan i frukten, blifva så småningom spolformiga, tio tum långa,
fingerstjocka och falla sedan med spetsen ett tum djupt i
gyttjan. Om än vattnet står en half fot öfver dem, blifva de dock
fastsittande i bottnen och fortfara att växa. Otroligt hastigt
utveckla de rötter, hvarmed de dag efter dag mer och mer
fästa sig, liksom med ankartåg, så att de snart äfven kunna
motstå det starka vågsvallet af ett häftigt upprördt haf. Huru
herrligt har icke här blifvit sörjdt för en fast plantering på en
osäker botten och huru vist den svåra uppgiften löst, att midt
uti den stigande floden grundlägga ett stadigvarande,
högstammigt växtlif.

Utom vindarnes och strömmarnes elementarkrafter finna
vi många djur såsom verksamma utbredare af växterna. Hos
de bär- och fruktätande fåglarne förekommer det ofta, att de
slukade fröen motstå digestionsprocessen och sålunda, om än
sjelfva utan vingar, med hjelp af främmande vingar finna ett
nytt fädernesland.

Då flyttfåglarne om hösten, när de flesta frukterna mogna,
begifva sig till lägre breddgrader, befordras på vår nordliga
hemisfer växternas utbredning mot söder. Blott alltför ofta
hafva nordens vilda horder som härjande strömmar utgjutit
sig öfver de af en varmare sol belysta länderna. Uti Floras
fredliga rike finna vi här en liknande företeelse, som dock
framstår i en vida mildare dager, ty vid dessa oskyldiga
eröfringar klibbar intet blod, de blifva ej vätta af några tårar.

Många fröhylsor äro försedda med taggar eller hakar,
blifva lätt hängande uti de med dem i beröring kommande
djurens hår och utbredas derigenom öfver vida sträckor. Så
kommer försynen på de mest olikartade vägar till målet och
betjenar sig af de mångfaldigaste medel för att uppnå sitt
ändamål.

Dock, ingen fågel, intet fyrfotadjur, ja ej ens strömmarne
och vindarne åstadkomma så vidsträckta migrationer inom
växtverlden, som den aldrig hvilande menniskan, hvilken
begagnar alla jordens produkter till sin fördel. Genom henne
förflyttades den nya verldens nyttiga växter till Europa och
Australien, genom henne kommo de guayanska urskogarnes
vanilj och de boliviska högdalarnes chinaträd till Java, liksom
den ceylonska kanelen, Moluckernas kryddnejlika och den
ostindiska pepparbusken till Antillerna. Oräkneliga äro de
växter, för hvilka våra blomster-, köks- och fruktträdgårdar
genom hennes förmedling hafva att tacka det fjerran belägna
utlandet, ja till och med de sädesarter, hvarmed okända
välgörare för många århundraden tillbaka lyckliggjorde våra
åkerfält, voro ursprungligen barn af en annan natur.

Mer än någonsin bemödar sig menniskan att öfver alla
länder, hvilkas klimat göra henne känslig för dessa älskliga
gåfvor, utbreda allt som inom växtverlden utmärker sig genom
fägring eller nytta, och hon skall ej hvila förr än jorden
öfverallt bär alla sköna och nyttiga växter, som den möjligtvis
kan frambringa.

Äfven ofrivilligt och icke alltid lyckligt bidrager hennes
handelsförbindelser med alla zoner till växternas utbredning.
I skeppets ballast har redan månget främmande ogräs blifvit
fördt till våra hamnar, och månget frökorn från aflägsna
trakter, såsom Australien eller Buenos Ayres, har med dessa
länders fårull funnit en väg till oss.

I 17:de århundradet led ett fartyg från Japan skeppsbrott
i närheten af Guernsey och från denna olycka härstammar
den sköna Amaryllis, som länder denna ö till prydnad.

Sädesarterna, som vi ursprungligen erhöllo från den
aflägsna Orienten, hafva följt våra kolonister till Amerika och
Australien, men med dem hafva äfven våra åkrars prydnader,
den blåa åkerklinten och den röda åkervallmon, blifvit
öfverflyttade till prairierna uti Illinois och slätterna i Victoria, der
deras åsyn väcker månget längtansfullt minne i utvandrarens hjerta.

Det på våra betesmarker och ängar så vanliga grobladet
följer öfverallt "blekansigtenas" fot uti Förenta Staternas
glesnande urskogar. Der indianen varseblifver denna växt, vet
han att han snart måste lemna sina fäders land och ser sig
suckande om efter ett nytt hemland.

På vida sträckor af de omätliga Pampas i Buenos Ayres
har menniskan genom sin ofrivilliga inverkan påtryckt naturen
en egendomlig prägel.

Raskt hafva de snart efter spaniorernas ankomst
invandrade tistlarne bemästrat sig de ingen tillhörande
grässtepperna och otroligt hastigt öfverdraga ett område af flera
qvadratmil med sin taggiga vegetation, som på en för dess
utbredning så lämplig jordmån utvecklat sig till en i Europa
okänd yppighet. De öfverskjuta till och med ryttaren till häst,
som i denna ogenomträngliga skog är mera rådlös än i den
verkliga skogen, emedan tistlarne hindra all utsigt och icke
hafva någon stam att erbjuda, hvaruti man kan uppklättra.

Sålunda hafva dessa tistelöknar, hvilka såsom en kring
sig gripande kräftskada förqväfva den nyttiga gräsväxten på
sträckor större än månget tyskt furstendöme, blifvit en
fruktansvärd landsplåga och ej åtkomliga smygvrår för de stora
mordlystna kattarterna och de ännu farligare banditerna, hvilka
de efter hvarje plundringståg lemna en labyrinthartad
tillflyktsort, hvars invecklade gångstigar ingen annan än de känna. En
icke mindre ovälkommen skänk har europeen uti
Guayavabusken gifvit den tjusande ön Tahiti, "Söderhafvets perla". Han
hade väl den goda afsigten att rikta henne med en angenämt
smakande frukt, men fröens stenhårda skal, som motstår
fåglarnes och de öfriga djurens digestionsprocess, har till den grad
gynnat denna växts utbredning, att den för närvarande med
en tät gördel omslingrar hela ön från foten af berget till
lagunernas korallstrand. Öfverallt röfvar den jorden från bättre
växter, och Tahiti har till och med förlorat en stor del af sin
naturskönhet, sedan Guayavabusken hunnit förqväfva en mängd
planteringar och hindra den fria utsigten genom lundarne.

Försynen har så förträffligt sörjt för fröens förbredning,
att den nakna marken öfverallt, hvarest blott vegetationen kan
fatta fast fot, öfverdrager sig med ett växttäcke. Raskare
försiggår detta uti den tropiska zonens fuktiga trakter och
långsammare under den kalla nordens isande vindfläktar; men i
tidernas lopp höljer äfven under de högre breddgraderna den
mest fruktansvärda lavaöken sina svarta, skrofliga vågor i en
behagligare drägt, för hvilken den ursprungligen har de af
vinden förda fröen att tacka.

Först gro lafvarnes ditflugna sporer på den fuktiga stenen,
öfverdraga den med en färgad skorpa och bilda genom sin
förmultningsprocess det första tunna humuslagret, som sålunda
utgör grundlaget för högre vegetabiliers utveckling. Efter dem
följa mossor, ljung eller gräsarter, och efter en lång tids
förlopp visar sig på särdeles gynnade ställen en torftig buske,
som har all möda att uppehålla sin eländiga tillvaro, utsatt
såsom han är för alla väderlekens nyckfulla vexlingar på sin
magra växtort. Han banar likväl väg för ett kraftigare, mera
af lyckan gynnadt slägte, och allt eftersom vegetationen med
hvarje år tilltager och nya hinder läggas i vägen för vindarnes
och regnströmmarnes förstörande och bortsvämmande våld,
hopa sig de fallande bladen mer och mer till ett fruktbart
humuslager, tills slutligen den stolte skogsmonarken utbreder
sina mäktiga armar och lyfter sitt majestätiska hufvud mot
molnen.

—





FJORTONDE KAPITLET.

Den mikroskopiska växtverlden.

Obestämda gränser mellan växt- och djurverlden. — De enklaste mikroskopiska
växtformerna. — Protococcusarterna. — Oscillatorierna. — Volvocinerna. —
Desmidiaceerna. — Diatomaceerna. — Deras stora vigt i hafvets ekonomi. —
Deras geologiska betydelse.

—

Gränserna emellan växt- och djurverlden äro alldeles icke
så skarpt betecknade som man skulle kunna tro, när man blott
tager båda rikenas högre organiserade klasser i betraktande.

Ingen kan tvifla på den vegetabiliska naturen hos det vid
sin torfva bundna trädet eller vilja räkna den lättbevingade
fågeln till växterna; men hos de lägsta och minsta formerna
af det organiska lifvet bortfaller rörelsen såsom särskiljande
kännetecken, fastän den förr ansågs för djurens uteslutande
attribut. Nyare forskningar hafva nemligen lärt oss, att
tångens groddkorn efter sönderspringandet af de celler, i hvilka
de först utbildades, fritt och af egen kraft simma omkring
medelst samma flimmerhår, som förmedla de lägsta djurens
artförändringar, och att de först efter en kort vandringsperiod 

fastsätta sig, för att sedan i ett tillstånd af hvila utbilda sig
till nya växter.

Den enda särskiljande karakteren mellan båda rikenas
lägsta grader blifver alltså att djuren blott nära sig af redan
bildade organiska ämnen, hvilka de på ett eller annat sätt
upptaga uti det inre af sin kropp, under det växterna genom
sin yttre yta insuga och till organiska växtämnen förvandla
oorganiska elementer — vatten, kolsyra, ammoniak.

Enligt denna nu ensamt gällande bestämmelse höra de
förut för växtbildningar ansedda svamparne till djurriket,
under det många vegetabiliska organisationer, som man förr
räknade till infusorierna, för närvarande blifvit hänförda till
växtriket.

En flyktig blick på denna lilla verld skall belöna oss med
många intressanta lärdomar och visa oss huru i
rumförhållanden, som för det obeväpnade menniskoögat försvinna, de
underbaraste lifsprocesser försiggå.

Till de allra enklaste mikroskopiska växtformerna höra
Protococcusarterna, hvilka utgöras af runda, af en slemmig
afsöndring inhöljda korn eller celler, som ofta knappt äro 1/1000
linea stora, merändels lefva i stående vatten, ofta bilda en grön
hinna på ytan af dammar och sumpar, förekomma såsom så
kalladt badslem i mineralkällorna eller också uppträda såsom
grönt eller rödt anflog på fuktiga ställen. Det märkvärdigaste
uti dessa cellers lefnadshistora är den hos dem försiggående
omvexlingen mellan ett hvilande och ett rörligt tillstånd.

En hvilande cell, som består af en färglös tjockare hylsa
och en likaledes färglös, men mindre konsistent inre substans,
innehållande ett rödt eller grönt korn, sönderfaller genom
upprepade sjelfdelningar uti 2, 4, 8, 16, 32 nya celler eller
segmenten hvilka understundom vinna ett sjelfständigt oberoende,
i det den inneslutande hylsan upplöser sig, men merändels
genom dess förvandling till en geléartad massa förblifva i
förbindelse med hvarandra.

Dessa nybildade celler äro af en helt annan natur än
deras tröga modercell, i det de äro försedda med en eller två
trådar, genom hvilkas rytmiska sammandragningar de lifligt
framdrifvas genom vattnet.

De ansågos derföre förr för protozoer och fortsätta till
och  med ännu i denna dag i många naturalhistoria sin 
animaliska tillvaro såsom monadiner, cryptomonadiner, euglener
eller astaciæer, alldenstund alla de formförändringar, som
fortskridandet af deras tillväxt förde med sig, betraktades såsom
särskilda djurslägten.

Äfven dessa rörliga celler föröka sig genom sjelfdelning,
men delningsprocessen försiggår mycket raskare hos de
hvilande cellerna, så att rörlighetens och förökningens
verksamhetskrafter tyckas stå i motsats till hvarandra.

Genom förlusten af trådarne och omklädnaden med en
tjockare hylsa öfvergå de rörliga cellerna till den hvilande
formen, i hvilken de fullkomligt uttorkade ofta kunna hela år
bibehålla sin lifsförmåga. I detta tillstånd blifva de kringdrifna
af vindarne, tills en vänlig regnskur nedslår dem, hvarefter de
i dammar och brunnar under gynnsamma omständigheter raskt
föröka och bibehålla sig på det beskrifna sättet, till dess
vattnet åter uttorkar eller någon annan förändring försiggår, som
är oförenlig med fortvaron af deras lifsverksamhet.

De samtidigt med dem af regnet nedslagna
infusoriecystorna finna på detta sätt en riklig näring, och sålunda växer
och rör sig snart, liksom genom en magisk kraft framtrollade
ur intet, en liten verld af vegetabiliska och animaliska varelser
i skötet af det nybildade vattnet. När vattenpussarne åter
uttorka, stiga de inkapslade, skendöda protozoerna och de
lifskraftiga, hvilande växtcellerna på vindens vingar upp i det
stora lufthafvet, för att sedermera ånyo blifva nedslagna och
i nya föreningar gifva lif åt vattnet, hvar det än må samla sig!

De med Protococcusarterna nära beslägtade oscillatorierna,
hvilkas celler äro radade vid hvarandra till ledade trådar,
utmärka sig genom en rörlighet, som på ett förvillande sätt
påminner om det animaliska lifvet.

De förekomma merändels i knippen eller lager,
understundom fria, understundom inbäddade uti gelatinösa skidor och
äro vanligen af grön färg, men ofta spelande i purpur och
understundom till och med så mörka, att de i massa nästan hafva
utseende af att vara svarta.

Olika arter äro egna för det söta och salta vattnet, men
de lefva äfven i gyttja, på våta stenar eller på fuktig mark.
Rörelserna äro trefaldiga, dels en vridning af trådspetsen, dels
en pendelartad svängning af de särskilda trådarne och dels en
masklik framkrypning af desamma, förmedelst hvilken de ofta
utbreda sig ganska raskt på sitt underlag. Lägger man ett
stycke af ett oscillatorielager i ett kärl med vatten, så skall
man efter några timmar finna att dess ränder äro omgifna
med en krans af små trådar, hvilka utstråla liksom från en
medelpunkt och äro vända med spetsarne utåt.

Genom sina beständigt svängande rörelser skilja sig
trådarne från lagret och simma så småningom vidare, tills de
slutligen icke blott uppnå vattnets rand, utan ofta äfven —
liksom hyste de stort begär att undfly fångenskapen — glida upp
på kärlets sidor — der slutligen torrheten sätter en gräns för
deras vandring. Sålunda kan ett litet oscillatoriestycke på
ganska kort tid utbreda sig öfver en jemförelsevis stor vattenyta.

Den genom värme och solsken särdeles gynnade
rörligheten hos dessa små märkvärdiga växtbildningar är för öfrigt
ganska olika djurens verkligt frivilliga rörelser och får blott
betraktas såsom uttrycket af de lifsprocess er, hvilka försiggå
uti cellernas inre.

Några oscillatorier gifva äfven ifrån sig fosforartade
fenomener, och det torde tillika få tjena till exempel på den
oerhörda mängd, hvaruti de kunna förekomma, när jag nämner
att Meyen på en sträcka af öfver etthundrafyrtio tyska mil
(mellan 8° n. br. och 2° s. br.) fann oceanen betäckt med en
lysande oscillatoria. I det upphemtade hafsvattnet visade sig
små stjernor, solfjäderformiga som snöflingorna och af ett
vallmokorns till en liten lins' storlek, hvilka voro sammansatta af
denna oscillatorieart.

Till de märkvärdigaste mikroskopiska växterna höra vidare
volvocinerna eller de oriktigt så kallade klotdjuren fig. 4 så
 fig 4        väl till följd af deras formers skönhet
                                       och regelbundenhet som deras
                                       djurliknande rörlighet. Ett stort antal
                                       växtindivider (icke sällan öfver tre tusen),
                                       hvilkas byggnad fullkomligt öfverensstämmer
                                       med de rörliga Protococcuscellernas, äro
                                       här förenade till ett litet ihåligt klot, som
                                       förmedelst de trådar, hvarmed dess yttre
                                       och inre yta är betäckt, antingen vältrar
                                       sig genom vattnet, långsamt glider fram





eller slutligen vrider sig som en snurra omkring sin axel, utan
att röra sig från stället.












Då de större kloten hafva en genomskärning af en
tredjedels linea, kan man redan upptäcka dem med blotta ögat. De
förekomma ofta i regnvattenskärl, torfgölar och diken mellan
vattenlinser, och vissa tider är månget dike ända till några fot
under ytan likformigt och så tätt uppfyldt dermed, att kloten
blott äro skiljda från hvarandra genom mellanrum af fyra till
sex gånger deras genomskärning.

Vid en tillbörligt stark förstoring ser man vanligen i
klotets inre två till tjugo andra klot eller knappar, hvilka å sin
sida äfvenledes äro sammansatta af mindre, med svängande
trådar försedda växtindivider af mörkare färg och olika
storlek. De minsta äro ännu fästade vid den stora blåsformiga
hylsans inre yta och skjuta in uti hålrummet, de andra röra
sig fritt deruti på samma sätt som moderkolonien.

Efter någon kort tid springer den gemensamma hylsan
sönder och de deruti innehållna knapparne begifva sig ut på
vandring, för att sedan sjelfständigt utveckla sig till större
klot, hvaruti äfven ånyo kroppar bilda sig. Så underbar är
volvocinernas byggnad och utvecklingshistoria!

Desmidiaceerna (fig. 5) äro små sötvattensväxter af grön
färg, som bestå af enkla, merändels  af hvarandra oberoende
 Fig. 5. 




















celler, men understundom trädartadt radade vid hvarandra
genom förmedling af en geléartad utsvettning, i det de nyare
generationerna vid delningen blifva förenade med de
föregående. Den mjuka, ofta hornartadt fasta, men icke
kiselhaltiga cellhylsan, som är sammansatt af två genom en söm med
hvarandra förenade symmetriska hälfter, utmärker sig ofta
genom symmetriska, tagglika förlängningar eller utväxter,
hvarigenom de besynnerligaste och nättaste kantiga eller tandade
former uppkomma.

Desmidiaceerna förekomma antingen alldeles icke i flytande
vatten eller också blott på ställen, der vattnet flyter mycket
långsamt. Deras favoritplats äro de rena, fritt liggande
dammarne, på hvilkas botten de större och tyngre arterna
antingen förekomma såsom ett tunnt geléartadt öfverdrag eller ligga
förenade till fingerlika knippen.

Andra arter bilda en grönaktig ull på andra vattenväxters
stammar och blad, der de afbetas af infusorier och andra små
vattendjur.

Diatomaceerna (fig. 6) äro liksom desmidiaceerna enkla
växtceller, hvilka dock äro omhöljda af ett företrädesvis af
 fig. 6    kiseljord bestående pansar. Dessa märkvärdiga
               mikroskopiska kroppars former, som sönderfalla,
               i en stor mängd arter, visa oss regelbundna        
               matematiska figurer — cirklar, trianglar,
               paralellogrammer — sådana vi ej återfinna dem hos
               några andra växter, och hafva en ofta på det
               prydligaste sätt punkterad eller utmejslad yta.
               De lefva så väl i sumparnes och sjöarnes
               vatten som i oceanens salta vågor och äro
               utbredda öfver alla haf. På den upptäcktsresa,
               som sir James Ross företog till Sydpolen,
               nedfirades sänklodet i djup, hvilka skulle kunnat
               sluka Chimborazo, men alltid uppförde det
               diatomaceer med sig ur afgrunden. De sydliga
               isvallar, som slutligen hämmade den modige
               sjöfararens framträngande, fann man brunfärgade
               af diatomaceer.







På de simmande isblocken visade de sig i outsägligt antal
och bildade ofta ett smutsigt skum på de ödsliga antarktiska
vattnens yta.

Uti Chinchaöarnes guano finnas otaliga diatomacépansar,
som de glupska sjöfåglarne en gång med sitt byte upphemtade
ur hafvet och som nu blifva utbredda öfver den europeiske
landtmannens åkerfält. Ja, man har till och med upptäckt
diatomaceer så väl uti det stoftregn. för hvilket sjöfararen ofta 
är utsatt i närheten af de Capverdiska Öarne, 380 sjömil frän
kusten, som uti vulkanernas utkastade massor.

Sina kiselskals oförstörbarhet hafva diatomaceerna att tacka
för en stor geologisk betydelse. Menniskan och alla de högre
djuren försvinna nästan spårlöst, under det diatomaceerna bygga
för evigheten. Oafbrutet aflagra de sina qvarlefvor på
hafsbottnen och äro utan uppehåll sysselsatta med att uppföra
submarina bankar och fylla bugter och hafsarmar. Vid första
påseendet kunde det tyckas vara en djerf öfverdrift att tillskrifva
så ofantligt små varelser en så betydande roll, men betänker
man uti hvilket hela vårt begrepp öfverstigande antal de
förekomma, huru hastigt de genom delning föröka sig och huru
deras raskt vexlande generationer sedan den organiska
skapelsens första morgonrodnad hafva följt på hvarandra, så skall
man finna det förklarligt att de höra till jordskorpans
verksammaste byggmästare.

En diatomacé kan på fyrtiåtta timmar föröka sig till åtta
millioner och på fyra dagar ända till etthundrafyrtio billioner
samt redan då genom sina kiselpansar fylla ett rum af två
kubikfot. Intet under således att under loppet af oberäkneliga
tidrymder dessa mikroskopiska växter hafva bildat hela
bergslager på sådana ställen, der omständigheterna gynnat deras
förökning.

Berlins polerskiffer, som i en vexlande mäktighet af två
till femton fot sträcker sig öfver en yta af åtta till tio
qvadratmil, består nästan endast af diatomacépansar, hvaraf fyrtiett
tusen millioner erfordras för att fylla ett kubiktum, och staden
Richmond i Virginien är uppbyggd på ett aderton fot djupt
diatomacélager, som dessutom sträcker sig långt utöfver dess
gränser i jordens obekanta inre.

På Isle de France och Lüneburgerheden, i Oran och på
Bermuda förekomma dylika aflagringar, ja det finnes knappast
något land på jorden, der icke fornverldens diatomaceer med
stora geologiska bokstäfver lemnat efter sig spår af sin historia.

För menniskan äro de från dem härrörande stenarterna
på olika sätt nyttiga. Hon betjenar sig af dem till polering,
till förfärdigande af lätta tegel, som icke smälta uti
porslinsugnens starkaste hetta, till förbättrande af åkerjorden, till
smink, då hon ännu står på eldsländarens låga ståndpunkt, ja
till och med såsom näringsmedel, ty under tider af missväxt
blifver i några aflägsna trakter af Sverige och Norrige det der
förekommande bergmjölet blandadt med kornmjöl och bakadt
till bröd. Oaktadt hufvudändamålet dervid egentligen är att
föröka massan, för att genom det tillfredsställda ögat bedraga
den hungriga magen, kan man dock icke gerna tvifla på att
bergmjölet äfven innehåller närande beståndsdelar, alldenstund
det genom glödgning förlorar en fjerdedel eller till och med
en tredjedel af sin vigt.

Af ojemförligt större vigt äro dock diatomaceerna uti
hafvets stora ekonomi. Uti södra polarhafvet, der alla mera
utvecklade och större vegetationsformer märkbart saknas, äro de
nästan de enda, som tjena den der lefvande marina
djurverlden till grundlag och tillika rena vattnet från den kolsyra.
som den animaliska lifsprocessen beständigt alstrar. Men icke
blott här, utan öfverallt der de förekomma, i öppna hafvet
eller vid flodernas mynningar, i grafvar med stående vatten
eller på den brusande bergsströmmens steniga bädd, der de
föröka sig mellan conferver och vattenlinser, lemna
diatomaceerna ett oräkneligt antal små djur den för dem erforderliga
födan, så att på deras tillvaro en hel liten djurverlds välfärd
beror. Det är ej till öfverflöd som deras fortplantning
försiggår så raskt, ty det gäller att ständigt ersätta oerhörda
förluster; det är ej till öfverflöd som de ogästvänligaste haf äro
uppfyllda af deras legioner, ty utan dem funnes det blott
liflösa ödemarker, der nu ett mångfaldigt lif rörer sig och verkar.

—





FEMTONDE KAPITLET.

Djurlifvet.

Det animaliska lifvets oerhörda mångfald af former. — Dess hufvudafdelningar. —
Bukdjur, leddjur, ryggradsdjur. —  Djurcellerna.

—

Icke mindre underbar än växternas allmänna utbredning
är rikedomen af det animaliska lif, som utgjuter sig öfver
jordklotet! Hvart vandraren än må komma och hvart sjömannen
an må segla, finner han öfverallt verlden uppfylld med lefvande
animaliska organisationer, Vid Alpernas snögräns, der man
blott skulle vänta sig en ofruktbar, liflös öken, hoppar ännu
den muntra gletscherloppan och uti de nattliga grottorna glädja
sig insekter och spindlar, ja till och med fiskar och däggdjur
åt en egendomlig tillvaro. Ur hafvets djupaste afgrunder
upphemtar sänkapparaten polyper och sjöstjenor, och stiger man
upp på bergkolossens rygg, ser man lammgamen eller kondoren
beskrifva sina majestätiska cirklar högt öfver dess högsta
spetsar. Ännu mera öfverväldigande blifver det intryck, som denna
lifvets öfverallt utbredda rikedom uppväcker, när vi med
förstoringsglasets tillhjelp utvidga vårt synfält i det oerhörda.

Det stoft, som den glödande Khamsin upphvirflar från
Sahara och utsprider långt öfver den Atlantiska oceanen, visar
sig då fyldt af med kiselskal beklädda exemplar af
mikroskopiska organismer, och uti hvarje vattendroppe i våra sumpar
upptäcka vi en verld af varelser, som röra sig på mångfaldiga,
besynnerliga sätt.

Blott en Guds allmakt kunde kalla denna oändliga
mångfald af varelser till lif och blott den högsta visheten
grundlägga en evig ordning bland hvarandra så oändligt korsande
verkningskretsar!

Öfver hundratusen djurarter äro redan kända af
naturforskarne, och antalet af de ännu okända är utan tvifvel ännu
betydligt större, då hela länder, ja halfva kontinenter ännu
alltid äro tillslutna för den vetenskapliga undersökningen och
zoologen ännu knappt kastast en blick på hafvets lägre djurlif.

För att komma till rätta med detta oräkneliga antal
varelser behöfde man framförallt en systematisk indelning,
hvarförutan minnet skulle hafva förlorat sig uti en labyrinth af
oredigt hopade iakttagelser och facta.

Menniskosjälen uppreser sig dock emot det oordnade och
osammanhängande. Med ordnande förstånd vill han öfverallt
förena det likartade och åtskilja det olikartade, samt känner
såsom jordens herrskare ett behof af tydlig insigt uti hela den
honom undergifna naturen. Ju mera massan af de kända
djuren växte, desto mer framträdde för honom nödvändigheten af
en ledtråd, som satte honom i stånd att med en enda blick
öfverskåda hela området, och ju noggrannare han lärde känna
deras inre byggnad, desto lättare blef det för honom att efter
graden af deras ömsesidiga slägtskap och den större eller 
mindre vigten af de dem särskiljande kännetecknen ordna dem
bredvid hvarandra uti en fortlöpande kedja af afdelningar, klasser,
ordningar, familjer, slägten och arter, alldeles som en stor här
sönderfaller uti divisioner, brigader, regementen, bataljoner och
kompanier.

Att ingå uti en detaljerad beskrifning af denna gigantiska
kedjas särskilda länkar kan naturligtvis blott vara föremålet
för en speciell naturalhistoria och ligger utom ändamålet med
detta verk, som mera vill framställa en allmän öfverblick och
hänvisa på de enskilda, framstående exemplen af Guds hand i
skapelsen; men äfven här är det för en åskådlig öfversigt
alldeles nödvändigt att, om också blott med några få ord, för
läsaren framlägga djurens systematiska indelning i dess
hufvuddrag.

Om man uppstiger från de lägsta till de mest utvecklade
formerna, sönderfaller alltså hela djurriket först uti tre
hufvudafdelningar eller kretsar, nemligen bukdjuren (Gastrozoa),
leddjuren (Arthrozoa) och ryggrads- eller bendjuren (Vertebrata).

Bukdjurens afdelning omfattar varelser af de
mångfaldigaste former och lefnadssätt, men som dock förenas genom
den hufvudkarakteren att de hvarken hafva ett ledadt inre
skelett, såsom fiskarne och däggdjuren, eller ett i ringar afdeladt
yttre, såsom insekterna och maskarne. Den geleartade kroppen
är antingen naken eller försedd med ett kalkhaltigt omhölje
och ofta försedd med regelbundna utstrålningar, men aldrig
med verkliga lemmar. Nervsystemet är antingen omöjligt att
upptäcka eller blott inskränkt till kringspridda märgknutar eller
enkla märgtrådar.

Sålunda stå bukdjuren i allmänhet långt under led- och
ryggradsdjuren. Hos många af dem har det till och med
erfordrats en noggrannare undersökning för att upptäcka deras
animaliska natur och skilja dem från växtriket; men de
fullkomligaste af de till denna afdelning hörande djuren stå på
en vida högre utvecklingsgrad än de lägsta maskarne, liksom
å andra sidan de lägsta reptilierna och fiskarne stå långt efter
många leddjur uti instinktens, rörelseorganernas eller sinnenas
utbildning. Djurriket kan sålunda jemföras med ett jätteträd,
hvars stam delar sig uti tre öfver hvarandra sittande kolossala
grenar. Från hvarje gren utgå qvistar, som åter dela sig uti
allt mindre och mindre, så att de yttersta förgreningarne af
den lägsta hufvudgrenen uppskjuta högre än de nedre af den
derpå följande och det hela bildar en krona af outsäglig
harmoni, skönhet och storlek. Hvarje litet blad framställer en
egendomlig, i sitt slag fullkomlig varelse och hvart och ett är
ett mästerstycke af alla verldars byggmästare. Om redan den
svaga vindfläkt, som sväfvar igenom den majestätiska
löfkronan på en hundraårig ek, uppväcker underbara toner och
uppfyller vårt bröst med religiösa aningar, huru herrliga äro icke
då de ackorder, som lifvets oändliga rörelser och pulsslag
framkalla uti detta den animaliska skapelsens jätteträd!

Vattnet är ett för de lägre djuren vida lämpligare element
än luften, alldenstund det redan genom sin större tyngd
tillåter utvecklingen af många veka bildningar, som i den lättare
atmosferen skulle falla tillsammans. Vi finna derföre
bukdjuren nästan helt och hållet inskränkta till vattnens rike. De
flesta äro hafvets invånare, andra uppehålla sig i floder,
bäckar, sjöar och dammar och blott några få lefva på fasta
landet på fuktiga och skuggrika ställen.

Liksom hafvet betäcker den ojemförligt största delen af
jordytan, är äfven bukdjurens antal ojemförligt större än de
på landet boende insekternas, och man behöfver blott göra en
promenad vid stranden, der otaliga fragmenter af musslor
förråda spåren af den fallande floden, för att öfvertyga sig om
deras i sanning oändliga mängd.

Bukdjurens afdelning å sin sida sönderfaller närmast uti
fyra klasser, nemligen blötdjnr {Mollusca), Stråldjur (Radiala),
polyper (Polypi) och infusionsdjur (Infusoria), hvilkas åt detta
verks ytterligare fortgång förbehållna betraktande skall visa
oss, huru förträffligt skaparen sörjer för äfven sina lägsta och
enklaste barns uppehållelse och välbefinnande.

Uti leddjurens (Arthirozoa) afdelning äro de varelser
förenade, hvilka icke hafva någon inre benstomme, men hvilkas
kropp i allmänhet är sammansatt af många bakom hvarandra
liggande, rörliga ringar. Med undantag af de flesta maskarne
består kroppens betäckning af en fast, hornsubstansen liknande
hylsa, som tjenar till stödje- och befästningspunkter för de
öfriga organerna. Nervsystemet är redan fullkomligare utbildadt
än hos djuren af den förra afdelningen, alldenstund de genom
trådar sammankedjade märgknutarne bilda en sträng, hvars
hufvudafdelningar  motsvara kroppens, Sinnesorganerna äro i
allmänhet mera utvecklade, och hos afdelningens högre stående
medlemmar är instinkten redan stegrad till en i sanning
beundransvärd konstdrift.

Under det bukdjuren företrädesvis tillhöra vattenverken,
uppehåller sig flertalet af leddjuren på fasta landet, oaktadt
det äfven bland dem finnes ganska många hafsinvånare.
Äfven de sönderfalla uti fyra klasser: insekter, spindeldjur, kräftor
och maskar.

Den tredje afdelningen omfattar slutligen ryggrads- eller
bendjuren, hvilkas fullkomligare organisation ställer dem i
spetsen för hela riket. Här innesluter ett inre skelett hjernan och
ryggmärgen i en benhåla och här förmedlas kretsloppet af ett
rödt blod genom ett hjerta, som de varmblodiga leddjuren
sakna. Sinnesorganerna och det animaliska själslifvet äro här
fullkomligast utvecklade, och här finna vi så väl den största
kraften som den största lifslängden.

Väl hinna enskilda buk- och leddjur till en icke obetydlig
storlek; men i allmänhet stå de äfven i detta afseende långt
efter ryggradsdjuren, för hvilka de äro bestämda till byte och
näring, och af hvilka de redan långt för detta skulle varit
utrotade, om ej skaparen genom en oändlig fruktsamhet och
meddelandet af mångfaldig list och talrika skyddsmedel sörjt
för deras uppehållelse.

Liksom den förra sönderfaller äfven denna afdelning i fyra
klasser: fiskar, reptilier, fåglar och däggdjur, allt varelser med
de mest olikartade förmögenheter; alldenstund många uti
intelligens stå långt efter bien och myrorna, under det andra i
förställningsförmåga, minne och lynnets utbildning till och med
påminna om menniskan, som man efter hennes kroppsliga
bildning måste räkna till däggdjuren, men som genom sitt af högre
utveckling mäktiga förstånd och sitt högre själslif fått sig en
alldeles egendomlig, afsöndrad ställning anvisad bland alla oss
bekanta skapade väsenden.

Liksom alla växtverldens bildningar låta återföra sig till en
enkel cell, så är äfven samma förhållande med djurriket, hvars
oerhörda mångfald af former och ofta underbart komplicerade
organer alla framgå ur denna grundform. Menniskokroppen
så väl som hafvets polyp är i sitt frö blott en enkel cell, som
genom förökning, tillväxt och förvandling här alstrar den stolta
byggnaden af ett tänkande väsende, der det oansenliga skal, inom 
hvilket en blott dunkelt förnimmande varelse tillbringar sin
sorgliga, men dock å andra sidan med afseende på den henne
anvisade rollen så fullkomliga tillvaro.

Huru underbart att af de särskilda djurarternas så lika
frön dock alltid ovilkorligen blott bestämda former uppstå och
att den i hvarje frö verkande lifskraften efter obetvingliga
lagar skapar alla de organer, som den fullständigt utbildade
varelsen behöfver för sin egendomliga verkningskrets! Och hvem
skulle väl kunna tro att denna nödvändighet blott beror på
materien och ej på en för den blifvande organismen till grund
liggande idé, som verkar i fröet och vid hvarje olika djurform
tvingar materien att antaga en egendomlig gestalt?

Vid ett närmare betraktande af det kroppsliga träder
sålunda det andliga oss till möte och leder vår tanke till alla
andars herre, för hvilken det materiella blott utgör ämnet till
förverkligandet af hans oändligt storartade skapelseplan.

—





SEXTONDE  KAPITLET.

De mikroskopiska djurformerna.

De nakna och med skal försedda rotdjuren. — Deras vigtiga geologiska roll. —
Hafvets lysning — isynnerhet alstrad genom noctilucerna. — Galler- och
celldjuren. — Infusionsdjuren, — Vorticellinerna. — Ophrydinerna. —
Trichoderna. — Parasitiska infusionsdjur. — Deras förundransvärda förökning
— och inkapslingsprocess. — Deras vigt för de högre djurordningarne.

—

Djurlifvets första gryning, sådan den visar sig för oss hos
protozoerna och fornverldens små djur, är för den tänkande
observatören knappast mindre intressant än den animaliska
tillvarons högsta utveckling.

Merändels af så ofantlig litenhet, att ej ens det skarpaste
öga kan se det eller åtminstone ej förmår tydligt urskilja dess
byggnad, behöfdes först upptäckten och fullkomnandet af
mikroskopet för att göra oss bekanta med detta minsta och
enklaste, men i sin enkelhet och litenhet så underbara lif — och
liksom vid hvarje ytterligare förbättring af teleskopet alltid
nya solgrupper lysa emot den förvånade astronomen från allt
aflägsnare regioner af verldsalltet, så uppdyka äfven för
zoologens blickar vid hvarje förbättring af förstoringsglaset alltid
nya organisationsformer i allt tydligare gestalter ur hafvets
sand, ur det af vinden sammanförda stoftet eller ur den till
allt vidsträcktare kretsar sig utvidgande vattendroppen.

Der förut blott liflösa massor visade sig inom det
inskränkta synfältet, har en hel ny skapelse uppenbarat sig för
vårt starkt beväpnade öga, och en verld af djur, om hvilka
våra fäder icke hade någon aning, är nu redan af den
systematiske forskaren ordnad i talrika familjer, slägten och arter.

På detta minsta djurlifs lägsta trappsteg finna vi
rhizopoderna eller rotfotingarne, som till en del äro nakna, till en
del omhöljda af ett skal och hafva de föränderliga, skenbara
fötterna, hvilka tjena dem så väl till frivillig rörelse i rummet
som till födans införande i kroppen, att tacka för sitt namn.

Hos de till de nakna rhizopoderna hörande Amæbæerna
eller vexeldjuren förmår ej ens den starkaste förstoring
upptäcka någon åtskillnad mellan delarne eller något spår af ett
från den öfriga massan skiljdt organ, i det de helt och hållet
bestå af sarkod, en likartad, halfflytande, gelé liknande, i hela
sin massa af utsträckning och sammandragning mäktig
kroppssubstans, i hvilken de fasta näringsämnena kunna inpressas.
Här framställer sig det så enkla rhizopodlifvet i dess allra
enklaste form.

Djurets större massa följer flytande efter ett afrundadt
eller tillspetsadt, längre eller kortare bihang eller skenbar fot,
som kan uppstå på hvilket ställe af kroppen som helst. Andra
liknande bihang, som väl äro tio gånger längre än kroppen och
så fina, att blott en fyrahundra gångers förstoring är
tillräcklig för att upptäcka de olika ändarne, uppstå och försvinna,
dela och förgrena sig efter kort förlopp och framkalla i en
oupphörligt vexlande rörelse proteiska gestaltförändringar hos
denna den enklaste af alla djurkroppar.

Vi finna här ingen mage, ingen mun, inga muskler, ingen
hud och inga nerver, men hvarje del af djuret är på samma
gång allt detta och lämplig till näringens upptagande, dess
digererande, känselförnimmelse och rörelse. Kommer en
amæbæa i närheten af en annan liten animalisk eller vegetabilisk
organism, så gjuter den sig med sin månggestaltade kropp
omkring densamma. De den främmande kroppen från två 
sidor omfattande utskotten flyta åter tillsammans bakom
densamma, och rundtomkring omgifven af den animaliska
substansen ligger fången der inbäddad, tills allt lösligt blifvit utdraget
ur honom och den till näring odugliga återstoden utstötes.

Så enkel och torftig är amcæbæens lefnadshistoria, men
med all sin torftighet blifver den dock för oss ett icke mindre
oförklarligt och obegripligt under än den högst begåfvade
varelse! Äfven här ligger ett osynligt något till grund för de
materiella fenomenerna, äfven här igenkänna vi verkningarne
af en hemlighetsfull kraft, som begåfvar den formlösa
slemklumpen med förmåga att röra och nära sig, uppehålla sin
existens och fortlefva i en oändlig följd af generationer.
Andra djur sätta oss i förvåning genom sin sammansatta
byggnad och mängden af sina organer, som hvar för sig tjena ett
bestämdt ändamål och alla harmoniskt samverka till det helas
upprätthållande — här deremot är det den ofantligt enkla
kroppsbildningen, som uppväcker vår beundran!

På en redan något högre organisationsgrad än de nakna
amæbæerna stå de ojemförligt talrikare rhizopodfamiljer
(Foraminiferer), hvilkas kropp är betäckt af ett skal. Än består
kalkhylsan (blott hos gromierna är den hinnartad) af ett rum;
än, och det i de flesta fall, af talrika afdelningar, som på de
mest olikartade sätt äro fogade vid hvarandra; än
framsträcker det deruti liggande slemdjuret sina skenbara fötter genom
en enda större apertur, än genom otaliga fina öppningar (fig.
7), hvarmed skalet öfverallt är genomborradt. Formernas
prydlighet är icke mindre märkvärdig än deras förundransvärda
mångfald, alldenstund man redan gjort skillnad emellan 2,400
lefvande och fossila arter. Några bilda antika amphorer,
andra äro vridna som nautilerna eller ammonshornen, till hvilka
de såsom en följd af deras mångrummiga skals likhet förut
räknades, innan man hade lärt känna deras byggnads ofantligt
stora enkelhet.

Merändels äro de ofantligt små, alldenstund Janus
Plancus, som år 1739 först upptäckte dem i sanden vid Rimini på
stranden af Adriatiska hafvet, i ett uns af denna sand räknade
sex tusen och Schulze i ett uns sand från Molo di Gaëta till
och med fann halfannan million exemplar. Men det finnes
äfven större slägten, isynnerhet bland fornverldens foraminiferer,
såsom bland andra de skifformiga nummuliterna, hvilkas 
genomskärning ofta öfverstiger ett tum och hvilkas förstenade
qvarlefvor, som af arbetarne ansågos för utströdda och sedan

 Fig. 7. 





























förstenade linser, utgöra största delen af den sten, hvaraf de
egyptiska pyramiderna blifvit uppförda.

Alla rotfotingar lefva i vatten, några få i sötvatten, men
de flesta i sanden vid hafsalger och hafssvampar på nästan
alla hafskuster, der deras antal icke sällan är så stort, att
hälften af hafssanden utgöres af deras skal.

Liksom oceanen för närvarande hyser otaliga myriader
foraminiferer, har den sedan urgamla tider hvimlat af sådana
djur, emedan hela mäktiga kalkstensaflagringar nästan endast
äro sammansatta af deras qvarlefvor. En stor del af
kritklipporna på Rügen ända till de danska öarne, de hvita
kritklippor, hvilka England har att tacka för namnet Albion och som
genom Frankrike sträcka sig ända till södra Spanien, samt
alla Greklands kritberg, efter hvilka bland andra Creta och
Albanien blifvit uppkallade, bestå företrädesvis af
foraminiferers skal, och en ofta öfver trehundra mil bred zon af
nummulitkalk, som på många ställen har en oerhörd tjocklek, 

låter följa sig från Europas och Afrikas atlantiska kuster genom
vestra Asien till norra Indien och China!

Dylika formationer försiggå dock ännu i denna dag, ty
längs Förenta Staternas hela atlantiska kust uppdrager
sänklodet ur djup, som uppgå ända till nittio famnar, alltid
massor af skal efter foraminiferer, så att på hela denna oerhörda
sträcka — som dock å andra sidan blott utgör en liten del
utaf det af dem intagna området — hela hafsbottnen är
betäckt dermed. En så betydande roll spela dessa på det
animaliska lifvets lägsta trappsteg stående varelser uti
jordskorpans bildningshistoria.

Den som sent på aftonen eller under den mörka natten
uppehåller sig vid hafsstranden, blifver icke sällan Öfverraskad
genom ett i sanning magiskt skådespel; ty klara blixtar
framlysa ur vattnets mörka sköte, liksom om hafvet ville åt den
förmörkade himmelen återgifva det under dagens lopp insugna
ljuset eller i glans täfla med stjernorna deruppe. Hvarje
omstörtande vågkam glänser af blåaktiga flammor, och när den
stigande floden framrullar öfver sanden, betäcker den honom
med tindrande stjernor. Hvarje fotsteg på den våta stranden
framkallar ljusfenomener, hvarje i vattnet kastad sten tyckes
uppväcka slumrande flammor.

Samma underbara anblick fägnar äfven den ensamme
sjömannen, som drager sin snart försvinnande fåra genom
oceanens vidsträckta ödemarker.

Med lifliga färger skildrar Humboldt herrligheten af
hafvets lysning på de tropiska vattnen. "När ett krigsskepp vid
frisk vind genomskär de skummande vågorna, kan man, om
man står på ett sidogalleri, ej blifva mätt af den anblick, som
det närliggande vågsvallet skänker. Så ofta skeppets blottade
sida vänder, tyckas blåaktiga eller röda flammor skjuta upp
som blixtar från kölen. Obeskrifligt praktfullt är äfven det
skådespel, hvarpå en skara tumlande delfiner bjuder under en
mörk natt uti tropikverldens haf. Der de i långa rader svänga
omkring och genomfara den skummande vågen, ser man deras
väg betecknad genom gnistor och intensivt ljus."

Dock, äfven uti oceanens kallare regioner visar sig det
undransvärda fenomenet i icke mindre herrlig glans. Så
beskrifver Darwin det praktfulla skådespel, som hafvet under en
mycket mörk natt visade honom vid Eldslandet. En frisk bris
krusade vattnets yta, som öfverallt glödde och gnistrade. Det
snabbt seglande skeppet dref tvänne vågor af flytande fosfor
framför sig och en lång, lysande strimma följde efter
detsamma liksom en skimrande mjölkgata.

Vid Cap Colborn, en af de ödsliga uddarne på det
ogästvänliga Victorialandet vid Nordamerikas polarkust, var hafvets
lysning under en mörk Septembernatt af en så klar glans, att
Simpson, dessa snöhöljda regioners modige upptäckare,
försäkrar sig knappast någonsin hafva sett någonting mera
praktfullt. Båtarne tycktes genomfara ett haf af smält silfver, och
det skum, som de drifna af en frisk vind uppkastade framför
sig, föll tillbaka i vattnets mörka sköte som ett regn af
lysande gnistor.

Sålunda se vi samma féartade ljusfenomener, som mellan
vändkretsarne upplysa den nattliga oceanen med flammor och
skinande punkter, äfven lysa fram ur de haf, som brusa
omkring polarländernas kuster. Vår beundran stiger, när vi
erfara orsaken till det magiska skådespelet; ty det uppväckes ej,
såsom man förr oriktigt trodde, genom döda elektriska
eller kemiska krafter, utan företrädesvis genom lefvande
ljusbärare.

Mycket små, med amcebseerna nära beslägtade djur är
det, som framför andra framkalla denna magiska glöd uti den
kalla oceanens sköte, små njurformiga blåsor, hvilka äro
försedda med en mun och trädartadt greniga, skenbara fötter uti
det inre af den lilla ihåliga kroppen, som utåt har en
pisk-snärtformig, svängande tråd. Minst etthundrasjuttio af dessa
små noctilucer eller mamillarier (fig. 8), hvilkas slemmiga yta
 Fig. 8.          genom gnidning tyckes
                                åstadkomma ljusutvecklingen, måste läggas
                                i rad efter hvarandra för att hinna
                                längden af ett tum, och många
                                millioner skulle få rum uti en bägare.
                                Men detta oaktadt upplysa de
                                hafvets vida rymder och flamma i
                                nattlig glöd vid alla zoners kuster,
                                öfverallt hos den för intryck
                                mottaglige åskådaren uppväckande känslor






af beundran och andakt, ty en Gud uppenbarar sig för honom
uti dessa lysande kroppar!


Till hafvets mikroskopiska invånare höra äfven galler-
eller celldjuren, som merändels ligga gömda uti nätartade,
regelbundet genombrutna, ofta strålformiga kiselskal af underbart
prydliga och mångfaldiga former. Den inre sarkodmassan
framsträcker genom skalets öppningar sina strålformiga trådar, som
hos dessa ännu föga kända djur måhända tjena till rörelse
och nutrition, alldeles som de skenbara fötterna hos
foraminifererna. De första polycystinerna upptäcktes af Ehrenborg år
1838 vid Cuxhaven i Nordsjön, men nu har man redan funnit
dem uti de antarktiska vattnen och med sänklodet upphemtat
dem från bottnen af Atlantiska oceanen på tvåtusen famnars
djup, så att deras utbredning ej tyckes vara mindre betydlig
än foraminiferernas.

Äfven de bidraga till jordskorpans danande, och
aflagringarne af deras kisellialtiga utfällningar bilda i en mäktighet af
500 till 1000 fot en stor del af den klippmassa (fig. 9), hvaraf
ön Barbados består.   Det finnes få föremål, som under 
 Fig. 9. 





























förstoringsglaset erbjuda ögat en mera underbar anblick än dessa
forntidens polycystiner, isynnerhet på svart botten vid klar
belysning, då den förundransvärda finheten af deras skulptur 







påminner betraktaren (för att jemföra smått med stort) om de
ihåliga, skurna elfenbenskulor, hvilka chineserna med så
beundransvärd konstfärdighet förfärdiga.

Uti infusionsdjuren (infusoria), som för sitt namn hafva
att tacka den omständigheten att de först upptäcktes i
konstgjorda infusioner på organiska ämnen, möter oss en icke
mindre underbar verld af de minsta varelser än uti de redan
beskrifna rhizopoderna och polycystinerna. Deras kropp är af
den mest olika gestalt, företrädesvis afrundad, oval eller
klockformig, valsformig, trådartad, merändels genomskinlig och
färglös, understundom svagt stötande i gult, grönt eller rödt,
oftast fri, mera sällan fastsittande med en stängel och antingen
naken eller innesluten i ett skal. Till rörelseorganer tjena
dem vanligen de skimmer- eller flimmerhår, som mer eller
mindre ymnigt betäcka kroppen och hvilkas ihållande
verksamhet raskt drifver dem fram genom vattnet, i det
flimmerhåren utan uppehåll upprepa samma svängningar i samma
rigtning. Många äro dock äfven försedda med kägel-, borst- eller
hakformiga bihang eller utskott, medelst hvilka de skjuta fram
genom hafsvågorna, eller också utföres rörelsen medelst
förlängningar af kroppen framåt eller bakåt, så kallade snablar
och svansar. Då djuren äro så små, att de för blotta ögat i
lyckligaste fall endast visa sig såsom punkter och först genom
ett mer än hundra gånger förstorande mikroskop blifva tydligt
skönjbara, kan det ej förefalla oss besynnerligt att åsigterna
rörande tydningen af det sedda äro mycket olika; men hos
många infusionsdjur har man dock med full bestämdhet visat
en jemförelsevis komplicerad byggnad. Liksom hos
rhizopoderna och polycystinerna består deras kropp af sarkod, hvars
yttre lager dock är betydligt fastare än den inre massan, som
icke sällan tyckes genom tvärväggar från det yttre lagret vara
delad uti åtskilliga med hvarandra i förening stående
afdelningar. Hos alla märker man en eller flera kontraktila blåsor,
som röra sig pulsartadt och sannolikt tjena till att genom
kroppen utbreda de genom digestionsprocessen vunna safterna.
Många hafva en mun, som är omgifven med skimmer- eller
flimmerhår, genom hvilkas skälfvande rörelse en hvirfvel
uppväckes i vattnet och tillför dem födan. Några kunna till och
med ur små kolf- eller spolformiga hudutskott framskjuta
trådar, med  hvilka de genom vidröring  förlama andra 
infusionsdjur eller rhizopoder, ty äfven inom denna minsta verld
herrskar ett evigt krig och det ena slägtet uppehåller sig blott på
det andras bekostnad.

Det för digestionsapparaten osmältbara materialet
uttömmes vanligen genom en tydlig anus, men hos några
framtränger det på hvilket ställe af kroppen som helst eller aflägsnas
åter genom munnen.

Till de anmärkningsvärdaste infusionsdjuren höra
vorticel-linerna, ophrydinerna och trichoderna.

Blott under sin första ungdomstid  simma vorticelliner
                           eller klockdjuren, hvilka för
Fig. 10.                          blotta ögat se ut som mögel, fritt
                            de sig med en trådformig,
                                  oförgrenad stängel på snäckskal och
                                  andra djur. När vorticellinen
                                  (fig. 10, Vorticella nebalifera)
                                  söker efter föda, bär den sin                 
                                  klockformiga kropp med dess af
                                  flimmerhår omgifna rand, som i
                                  vattnet bildar en hvirfvel, på uppåt
                                  utsträckt stängel (A), men vid
                                  den obetydligaste anledning till
                                  fara drager sig den sednare med
                                  stor hastighet skrufformigt
                                  tillsamman (B), för att efter några
                                  ögonblicks lugn lika hastigt åter
                                  fara upp mot vattenytan.











Högst besynnerligt är lefnadssättet hos de aflånga, i båda
ändarne afsmalnande, 1/16 — 1/30 linea långa ophrydinerna eller
gröna geléklockorna, som förena sig till en geléartad massa
och ofta bilda infusoriekolonier af en knuten hands storlek,
hvilka understundom simma fritt omkring i vattnet, men
merändels hänga på sötvattensväxter. Betänker man att åtta
millioner af dessa små djur tätt sammanpackade skulle erfordras
till att fylla ett kubiktum, så måste man gripas af förvåning
öfver antalet af de individer, som äro församlade i en sådan
klump, oaktadt de här äro skiljda från hvarandra genom en
geléartad afsöndring och kulans centraldel blott är fylld med
vatten. 





Under det de flesta infusionsdjuren antingen såsom
vorticellinerna äro fästade på andra kroppar eller lifligt simma
omkring, krypa trichoderna långsamt omkring på
mikroskopiska vattenväxter förmedelst de korta, borstlika bihang, som
äro fästade på den undra sidan af deras sköldformiga,
tillplattade kropp och liksom sjöborrens taggar blifva satta i rörelse
genom sammandragning af den substans, vid hvilken deras
basis är fästad. Inom denna lilla verld, som ännu uti sig
innehåller så mycket gåtlikt och obekant — ty ännu har man ej
hos något enda infusionsdjur följt hela lifsprocessen i alla dess
förvandlingar, så att många såsom sjelfständiga uppförda
slägten utan tvifvel blott äro olika utvecklingsgrader af ett och
samma djur — förekomma sålunda nästan alla de rörelsesätt,
som vi iakttaga hos vattnets högre utvecklade invånare: fiskens
pilsnabba framskjutande, vattenloppans hoppande stötvis,
vattenbaggens raska vridning, sjöanemonens sammandragning och
blodigelns långsamma krypande!

Infusionsdjuren lefva nästan blott i vatten, de flesta i
pussar, sumpar, dammar och brunnshålor, många i hafvet och
blott några få så väl i sött som salt vatten. Några uppehålla
sig i fuktig svartmylla, andra föra ett parasitiskt lif icke blott
i magslemmet på grodor och regnmaskar, utan äfven i
kroppen på andra infusionsdjur. Så suga sig acineterna med sina
snabelartade bihang ofta flera på en gång fast vid det en
tolftedels linea stora toffeldjuret, och Ehrenberg tror sig till
och med på parasitiska infusionsdjur hafva funnit andra sådana

Bland alla djur hafva de minsta den vidsträcktaste
utbredningen. Många förekomma nästan i alla slags vatten, och just
de uti infusioner ymnigast uppträdande äro verkliga
kosmopoliter, i det de blifvit funna i södra och norra polarhafvet, vid
kusterna och i öppna hafvet, djupt ned i Freibergs grufvor
och högt upp på bergen.

Infusionsdjurens fortplantning försiggår hos några arter
genom bildandet af ägg, men oftast dock genom frivillig
sjelfdelning på längden (fig. 10, D, E, F) eller tvären, eller också
äfven samtidigt på båda sätten. Djuret får på midten en allt
tydligare insnörning och delar sig slutligen i två hälfter, hvilka
sedan såsom två fullkomliga djur snart åter dela sig. Då det
delade djuret redan efter 6—8 timmar har förmåga att
undergå en ny delning, blifver lätt förklarligt huru vid denna 
geometriska progression ett stillastående klart vatten redan på
kort tid kan öfverdraga sig med en grön hinna, som består af
billioner infusionsdjur.

Betänka vi att dessa djurlifvets enkla former, som under
gynnsamma omständigheter så raskt föröka sig, utan tvifvel
höra till de allra äldsta, som uppträdde på jorden, så svindlar
det för oss vid tanken på den oändliga rad af generationer,
som de måst genomlöpa från sin första uppkomst ända till
närvarande dag.

Då emellertid blott några få äro inneslutna uti ett pansar,
blifver deras geologiska betydelse ojemförligt mindre än de
med kalkskal försedda foraminiferernas eller de med kiselskal
utrustade diatomaceernas och desmidiaceernas.

Högst märkvärdig är den inkapslingsprocess, som vissa
tider försiggår hos infusionsdjuren icke blott för
fortplantningens ändamål, såsom man iakttagit hos flera af dem, utan
äfven under andra tillfälliga omständigheter, såsom t. ex. vid
vattenbrist. Kroppens yta utsvettar då en geléartad
afsöndringsprodukt, som hårdnar i luften och innesluter djuret i ett
omhölje liksom i en likkista, hvaruti det ganska länge kan
förblifva fullkomligt uttorkadt i ett skendöd liknande tillstånd,
tills det åter lefver upp under inverkan af värme och
fuktighet. Otaliga sådana inkapslade infusionsdjur sväfva omkring i
luften burna af vinden eller nedsänka sig till marken på andra
ställen, och sålunda låter det lätt förklara sig, isynnerhet om
vi äfven taga deras ytterst raska förökning i betraktande, att
när man ställer vatteninfusioner i luften, en skara
infusionsdjur inom kort tid utvecklar sig uti dem.

Sammanfatta vi hela protozoernas klass — rhizopoder,
gallerdjur och infusionsdjur — så häntyda redan deras hela
vårt begrepp öfverstigande antal och allmänna utbredning
derpå, att de i djurverldens ekonomi spela en ganska betydande
roll. De bilda uppenbarligen det grundlag, på hvilket det
högre lifvet stöder sig, i det de tjena till föda åt ett oräkneligt
antal större, redan mera utvecklade vattendjur — rotiferer,
crustaceer, medusor, maskar och små fiskar. Dessa blifva å
sin sida slukade af mäktigare varelser, tills slutligen de större
fiskarne, sjöfåglarne, däggdjuren och menniskan kunna mätta
sig af hafvets eller de söta vattnens öfverflödande rikedom.

—




SJUTTONDE KAPITLET.

Svamparne.

Deras animaliska natur. — Deras märkvärdiga inre byggnad. — Deras skelett. —
Geléartadt öfverdrag. — Vattnets cirkulation inom svampkroppen. —
Frivilliga rörelser och yttringar af känselförnimmelse hos svamparne. — Deras
näringssätt och förökning. — Deras vigt såsom näringsmedel för andra
sjödjur.

—

Svamparne, som förr förvisades till växtriket, stå jemte
protozoerna på det animaliska lifvets lägsta trappsteg.
Samtliga fastvuxna på ett underlag i vattnet framställa de liksom
korallerna alla möjliga vegetationsformer, prunka liksom dessa
i det mest mångskiftande färgsmycke och pryda
underhafsängarne med fantastiska busksnår. Ensamt vid de brittiska
kusterna äro redan öfver 60 arter kända och i Adriatiska hafvet
tredubblar sig detta antal, men då de flesta och vackraste först
förekomma i de tropiska hafven, torde väl svamparne, hvilka
man ännu ej känner på långt när alla, knappt stå efter
polyperna i mångfaldighet och åtminstone vara lika vidsträckt
utbredda.

Trots sin enkelhet är deras byggnad ofantligt märkvärdig
och visar oss samma mästarehand, som vi beundra vid
betraktandet af den högsta animaliska utvecklingen. Såsom skelett
eller fast grundlag finna vi först en oredigt hopflätad väfnad,
hvilken är bildad af mångfaldigt hvarandra genomkorsande
hornartade trådar och i hvilken vanligen äfven en stor mängd
ihåliga kisel- eller kalknålar äro inbäddade. Denna väfnad är
genomdragen med ett system af vattenförande kanaler, som
börja på ytan med små porer, utgjuta sig i allt större
stammar och slutligen mynna utåt genom större öppningar, såsom
man kan se på hvarje badsvamp.

Under lifvet är hela detta skelett öfverdraget med en
geléartad cellmassa, som icke har några särskilda organer, utan
liksom amæbæernas af slem bildade kropp likformigt är i alla
sina delar begåfvad med rörelse-, känsel-, fortplantnings- och
assimilationsförmåga samt afsöndrar svampens fasta delar eller
det egentliga skelettet, liksom de på samma 
organisationsståndpunkt stående foraminifererna bilda sitt kalkhus och förstora
det genom beständig tillväxt.

Vattnets cirkulation uti kanalerna åstadkommes genom
vibrerande flimmerhår, de små porerna upptaga det, och
sålunda strömmar det vidare, tills det slutligen åter flyter ut
genom de större öppningarne. Lägger man en liten svamp, t. ex.
en Halichondria rosea, i ett kärl med hafsvatten, som man
färgat med några droppar karmin, så kan man med hjelp af en
stark förstoring iakttaga huru det med pigmentatomer
bemängda vattnet från alla sidor närmar sig svampen, blifver
insuget uti honom och sedan i lodräta strålar framströmmar ur
de större öppningarne. Hvem skulle väl ännu för några
decennier tillbaka velat tillskrifva svamparne, som man ansåg
för de lägsta växterna, en sådan lifsyttring? Men
omsorgsfullt fortsatta iakttagelser hafva upptäckt ännu större under
hos dem.

Man har funnit att vattnets in- och utströmmande rörelse
alldeles icke försiggår beständigt, utan är underkastad
svampens godtycke, så att strömmen än flyter raskare, än
långsammare eller till och med äfven helt och hållet upphör — ett
säkert bevis på den animaliska naturen hos denna varelse,
som man dessutom under den sista tiden funnit visa tydliga
yttringar af förnimmelse.

Svamparne kunna nemligen genom utmynningsöppningarne
framstjelpa den gelatinösa membran, som bekläder deras
kanaler, och när Gosse vidrörde några af dessa utväxter eller
blåsor med en nålspets, skrumpnade de ögonblickligt tillhopa: ett
bevis på att äfven i afseende på känseln en högre rang än
man förut anat tillkommer detta väsende.

Vattencirkulationen uti svamparne tjenar olika ändamål.
Liksom alla hafsdjur behöfva de ständigt ny tillförsel af ett
med syre blandadt vatten, som på detta sätt icke mindre
rikligt kommer dem till del, än om de voro försedda med en
fullständig gälapparat.

Fastkedjade vid hafsbottnen och följaktligen oförmögna att
gå ut på rof, förser dem dessutom det inströmmande vattnet
med erforderliga näringsämnen — algsporer, infusionsdjur,
molluskägg, crustacélarver, annelidembryoner — som i en för
oss obegriplig mängd simma omkring i hafvet och, i det de
cirkulera uti svampens kanaler, blifva fasthållna af deras
geléartade beklädnad och assimilerade.

Slutligen blifva de otaliga frön, som bilda sig vid
kanalernas väggar, genom dessa vattenströmmar utspolade i vida
hafvet, så snart de vunnit tillräcklig utveckling för att skilja
sig från moderkroppen. Beklädda med vibrerande flimmertrådar 
irra de nu omkring några dagar, fästa sig sedan, efter det
de undgått vandringens faror, på något annat föremål och
utveckla sig, om lyckan är dem gynnsam, så småningom till
fullständiga svampar.

Så har försynen sörjt för utbredningen af dessa djur, som
annars, bundna vid ett inskränkt område, väl knappast skulle
kunnat bibehålla sig, under det de nu redan förekomma uti
de äldsta bergslagren och ännu alltid fröjda sig åt ett
blomstrande lif. Derjemte tjena de äfven en mängd andra sjödjur
till föda; ty vid tanken på svamparnes oerhörda antal och stora
fruktsamhet kan man lätt föreställa sig, att hafvet vid kusterna
vissa tider formligt hvimlar af deras sporer eller frötrådar,
som med ett högst välkommet byte förse den otaliga hären af
fastsittande musslor och hvad annat allt som står lågt nog,
för att icke försmå dylika små smulor.

—





ADERTONDE KAPITLET.

Sjöanemonerna och stenkorallerna.

Underhafsträdgårdar. — Sjöanemonernas inre byggnad. — Tentaklerna och
munskifvan. — Nässelorganer. — Vigtiga skydds- och anfallsvapen. —
Sjöanemonernas märkvärdigt sega lif. — Deras sätt att röra sig. — En
sjöanemons lefnadsnjutning. — Stenkorallerna. — Deras familjelif. — Deras
oförgängliga minnesmärken. — Korallöarne, en produkt af åtskilliga
naturkrafter, hvilkas samverkan uppenbarligen hänvisar på en gudomlig upphofsman.

—

Vid kuster, der den svallande bränningen gnagit djupa hål
och klyftor i kalkstensklipporna, får man ofta glädja sig åt ett
särdeles fängslande skådespel, om man vid ebbtiden kastar en
blick uti de vattengölar, som den fallande floden qvarlemnat.
Ty mellan de ljusgröna ulver eller mörkare tångarter, som 
betäcka den kristallklara miniaturdammens stenväggar, utveckla
här och der skönfärgade sjöanemoner sina asterartade
strålkronor, så att den fängslande anblicken af våra blomstersmyckade 
ängar återfinnes på den af vattnet betäckta hafsbottnen.
Begärligt närmar man handen för att plocka en af dessa
prydliga blomformer — men plötsligen skrumpnar den tillsammans
till en oformlig klump och döljer sig ofta helt och hållet i det
lilla hål, hvarur den nyss framsköt med sin breda krona.
Äfven om den icke bakom en skyddande stenvall vore alldeles
oåtkomlig, hänger den sig dock med sin skifformiga stängel,
som för detta ändamål är genomväfd med muskelfibrer i alla
möjliga rigtningar, så fast vid bottnen, att den blott med
största möda kan skiljas från sin fästpunkt och stenen merändels
förr gifver efter än djuret.

Dessa vattenverkens underbara blommor, dessa känsliga
sjöanemoner höra till polypernas vidt utbredda klass och
sönderfalla sjelfva å sin sida i talrika slägten och arter. Hos alla
är den till den säckformiga magen förande munnen omgifven
af flera rader ihåliga, strålformigt ordnade trefvare eller
tentakler, men dessa äro af den mest olika storlek och längd, än
såsom en hopgyttrad knut af tjocka, med den finaste
atlasbeläggning öfvergjutna maskor, än såsom en skog af smala,
glänsande trådar. I samma grad olika är äfven deras färg, än
eldröd eller grön, än azurblå, orangegul eller mjölkhvit. Deras
skönhet träder dock ej i dagen, om ej munskifvan är
utvecklad, ty när sjöanemonen drager sig tillsammans, synes den
vanligen grå eller brun såsom den sten, i hvars remna den sitter
fästad. Under detta anspråkslösa yttre undgår den många
faror, och ofta lyckas det äfven djuren lättare att dölja sig
genom den sand eller de fragmenter af musslor, som klibba fast
vid dess slemmiga hud.

När man ser sjöanemonen så lugn och orörlig utbreda sitt
bjert färgade strålhufvud i den flytande kristallen, skulle man
kunna anse henne för en bild af den harmlösa oskulden; men
ve den muntra vattenloppa eller den behagfullt slingrande
annelid, som kommer henne för nära, ty gripen af hundrade
armar blifver den utan vidare omständigheter förd till det
glupska svalget. Den rofgiriga sjöblomman kufvar ej sina bytens
motstånd genom fysisk kraft, utan genom verkan af de nålformiga 
vapen, hvarmed hennes fångapparat är mer eller mindre 
rikligt utrustad. Dessa mätnings- eller nässelorganer (fig. 11),
såsom man kallar dem, bestå af små ovala kapslar med tjocka
 Fig. 11.    väggar, hvilkas ena ända är
                           utdragen till en mer eller mindre
                           lång tråd. Under tillstånd af hvila
                           ligger denna instjelpt uti kapselns
                           inre (E, F, G, H), men vid tryck
                           ut- eller inifrån blifver den hastigt
                           framsträckt och tränger då som
                           en nål (A, B, C, D) in uti den
                           närliggande kroppen, icke blott för
                           att såra, utan äfven och isynnerhet 
                           för att öfverföra den i
                           kapselns inre inneslutna skarpa
                           vätskan, hvilken tyckes verka som
                           ett gift. Sålunda faller månget
                           starkare djur, som annars sannolikt 
                           skulle segerrikt utkämpat striden 
                           om lif och död, ett offer för
                           sjöanemonen.

                           Dessa nässelorganer äro
                           derjemte äfven ganska verksamma
                           försvarsvapen, ty beröringen af
                           mången sjöanemon förorsakar en
                           brännande smärta, och helt
                           säkert blifver mången roflysten
                           eolid, som annars skulle låtit
                           sjöanemonen väl smaka sig, afskräckt










genom deras brännande verkan eller eftertryckligt straffad för
sin annexationslusta.

För många lifsfaror skyddas sjöanemonen äfven genom sin
stora förmåga att motstå döden. Den uthåller profvet af
kokande vatten och hemtar sig efter stelnande köld. Afskär man
henne fångarmarne, så framskjuta de snart ånyo; ja man kan
dela djuret i tvänne hälfter, och efter någon tid uppkomma
tvänne anemoner af en, alldeles som förhållandet var med den
lernæiska hydran. När djuret vill röra sig från stället, behöfver 
det blott upphäfva muskelkontraktionen i sin fot och glider
då långsamt framåt på stängeln. Stundom vältrar det sig om
och begagnar fångarmarne såsom fötter eller också låter det 
vatten intränga i sina hålrum, förminskar derigenom kroppens
specifika vigt och drifver lugnt omkring i vattnet, tills det åter
får lust att klänga sig fast någonstädes på bottnen. Sålunda
har försynen på alla sätt förträffligt dragit försorg om
sjöanemonen. Den kan väl icke se och höra, men det fruktbara
hafvet är så rikligt uppfyldt med näringsämnen, att hon aldrig
behöfver lida brist, oaktadt hon blott förmår gripa hvad
slumpen tillför henne. Då hon dessutom är försedd med
tillräckliga försvarsmedel, går mången storm utan verkan förbi henne.
Dukar hon slutligen under för den obarmhertiga Parcen — ty
förr eller sednare kommer äfven hennes stund och blott sällan
torde hon väl få dö en naturlig död — har hon dock
åtminstone på sitt sätt njutit af lifvet; ty när hon öfvergjuten af det
klara solskenet utbreder sin strålkrona i det med otaliga
lefvande varelser uppfyllda vattnet vid kusten, kan man vara
säker på att en känsla af behaglig tillvaro genomtränger hennes
dunkla, drömmande existens.

De enkla, köttiga, fritt simmande sjöanemonerna utgöra
trots sitt stora antal och förbredning öfver alla haf dock blott
en liten del af polypverlden, som till sitt ojemförligt
öfvervägande flertal består af sammanvuxna, i den innerligaste
förening lefvande djur. Blott några få sitta med sin basis i
gyttjan, såsom sjöfjädern och hafsspolen (Pennatula), och äro då
helt säkert äfven utrustade med en ringa förmåga att ändra
plats, blott några få bilda sig, såsom hafskocken, en
svampartad, fastsittande stock, men de flesta öfverdraga, såsom
ädelkorallen, ett stenartadt axelskelett med en lefvande skorpa
eller afsöndra utvändigt, såsom den tropiska oceanens
refbil-dande stenkoraller, en fast, hård stenmassa, ur hvars talrika
celler de framsträcka ett vackert färgadt, strålformigt hufvud,
som efter behag kan tillbakadragas.

De särskilda djuren äro väl här betydligt mindre än våra
sjöanemoner, men ett så mycket större rum intaga deras
kolonier, så att Forster såg korallstammar af 15 fots höjd och 3
fots genomskärning och Dana till och med omnämner poriter
af 20 fots höjd och 10 fots tjocklek. Liksom växterna föröka
sig dessa stenpolyper vanligen genom knappar, så att hvarje
korallstock är att betrakta såsom en familjkropp, på hvilken
förfäder, föräldrar, barn,  barnbarn och barnbarns barn 
oupphörligt växa upp och föröka sig, utan att skilja sig från
moderstammen.

En nödvändig följd af denna anordning är
nutritionsprocessens gemensamhet för alla medlemmar af samma stock.
Hvarje individ har sin särskilda mun och fångapparat och sin
egen mage, men längre sträcker sig ej dess sjelfständighet, ty
den hänger innerligt tillsammans med sina systrar och
föräldrar, så att de safter, hvilka hvarje enskild polyp bereder,
komma hela stocken till godo. Det är alldeles samma
förhållande som uti en ideell kommuniststat, der alla med lika rätt
åtnjuta den gemensamma förmögenheten, men alla äfven måste
lika mycket bidraga till det helas bästa och välfärd. På en
12 fot vid porit lefva sålunda öfver fem millioner individer
tillsammans i fred och endrägt: ett tillstånd af behagligt lugn,
som utan tvifvel genast skulle lemna plats för den gräsligaste
anarki och det grymmaste utrotningskrig, om polyperna
plötsligt erhöllo menskliga lidelser och mensklig rörlighet.

Då stenkorallerna, som sätta den ena knappen vid den
andra, till sin utveckling likna växterna, finna vi hos dem
äfven alla vegetationens former — lavar och mossor, buskar och
träd, prydliga vaser och symmetriska kupoler — och kunna
derföre ej förundra oss öfver att man så länge ansåg dem för
verkliga växter.

Först 1723 upptäcktes dess animaliska natur af den
franske skeppskaptenen Peyssonel, men den berömde Réaumur,
som omnämnde denna upptäckt uti vetenskapsakademien,
förteg observatörens namn af skonsamhet, för att icke göra
honom löjlig inför den lärda verlden!

Blott den yttre skorpan eller det öfre lagret af de stora
korallstockarne är lefvande. Djupare i det inre blifva
polyperna genom den så småningom växande förkalkningen
afskurna från alla näringskällor och dö bort, på visst sätt qväfda
af sina egna barn. Men det skelett, som de under lifvet
uppbyggt, blifver qvar såsom en oförgänglig del af den utåt
tillväxande kolonien och bildar grundlaget för utvecklingen af
nya slägten. Man kan väl säga att stenpolyperna bygga för
evigheten, ty under det de högre djurens benstomme efter
några få år försvinner från jorden, trotsar deras på samma
ställe, der det först uppstod, fast rotade stenskelett
årtusendenas gnagande tand. Sålunda omgifva korallref från forntiden
en del af de schweitziska Jurabergen och föra oss tillbaka till
en tid, då dessa berg, som nu ligga dolda djupt i fasta
landets inre, en gång omsvallades af ett varmare hafs vågor.

Af alla menskliga minnesmärken finnes det ej något enda,
som går längre tillbaka i tiden än femtio eller sextio
århundraden. Här deremot hafva vi mäktiga stenvallar, uppförda
af små oansenliga zoofyter under en period af jordlifvet, som
är skiljd från vår genom kritgruppens, de tertiära lagrens och
det äldre och yngsta uppsvämmade landets alla formationer.
Ja, vi voro i sanning mera förgängliga än polypen, om icke
vår odödliga själ bure oss öfver dödens klyfta till området för
en obegränsad framtid.

På submarina klippor i de varmare hafven, hvilkas
temperatur aldrig sjunker under 13° R., bygga stenkorallerna sina
underbara stenpalatser. Det djup, på hvilket de kunna lefva,
belöper sig väl blott till tjugo eller högst trettio famnar, men
då stora rymder af oceanens botten fortfarande långsamt
sjunka och korallerna alltid fortsätta att bygga på sin
sjelfskapade fasta grundval samt genom sitt sträfvande mot ytan
ända till niveaun för den lägsta ebben alltid ånyo ersätta
bottnens försvinnande mot djupet, torde väl deras murar på många
ställen hafva en lodrät tjocklek af många hundra fot. De ref,
som på detta sätt bildas genom stenkorallernas tätt hopträngda
stockar, äro ofta af verkligt kolossal storlek, fortlöpa
hundratals mil längs kusterna och omsluta talrika öar och ögrupper
eller bilda stundom oerhörda ringar, alldenstund det
ursprungligen af dem infattade landet under tidernas lopp sjunkit allt
djupare och slutligen helt och hållet försvunnit under
vattenytan. Genom den outtröttliga bränningens eviga, aldrig
hvilande vågsvall blifva så småningom väldiga korallblock
lösryckta från refven och bortslungade långt upp öfver deras
ryggar. Sålunda uppstår under tidernas lopp en vall, hvilken ej
ens det stormiga hafvet vidare kan öfverskrida och bakom
hvilken det fina korallgruset ostördt kan samla sig. De simmande
frökorn och frukter, som oceanens strömmar ofta föra med sig
från aflägsna verldsdelar, finna här en lämplig jordmån och
öfverdraga den lilla holmen med sin lifliga grönska. Först
växa blott små örter på den jungfruliga jorden, sedan uppspira
buskar och slutligen bredkronade Pandanusarter och palmer.
På trädstammar, som den uppsvällda floden bortryckte ur 
deras hemlands urskogar och lemnade till pris åt hafvets
strömmar och vindar, hvilka efter långa vandringar drefvo dem till
stranden af den nybildade ön, tillföras henne många små djur
— insekter och ödlor — sjöfåglar njuta skyddet af hennes
skuggande löftak och slutligen kommer menniskan och bemäktigar
sig den nya besittning, som stenpolyperna ursprungligen
skapade åt henne.

Dessa underbara korallöar med sin lilla verld af växter
och djur äro sålunda produkten af talrika krafter, som verka
oberoende af hvarandra, men likväl alla föra till ett bestämdt
mål: stenpolypernas egendomliga organisation; bränningen, som
lösrycker blocken och uppkastar dem öfver hvarandra till en
vall; oceanens strömmar, och många fröns förmåga att
bibehålla sin groningskraft, oaktadt de ofta tillryggalägga många
tusen mil på ryggen af den stiglösa oceanens vågor. Fråntaga
vi korallöarnes bildningshistoria någon enda af dessa faktorer,
så skulle de antingen alls icke hafva uppstått eller i
lyckligaste fall endast blifvit nakna stenhopar, under det de nu höra
till oceanens perlor. Nej, här har icke en blind slump verkat,
utan allvisheten hos en allsmäktig Gud. Behöfde en sådan
hafvets smaragd blott några få timmar till sin daning, så att man
plötsligt kunde se henne uppstiga ur vågorna, sedan den nakna
stenen betäcka sig med sitt växtsmycke och slutligen fåglar
och menniskor bosätta sig derpå och bygga sina nästen och
hyddor, så skulle man med djup förvåning utropa, att detta
blott kunde vara ett verk af en mäktig trollkarl, och hysa
medlidande med tviflaren, som ville påstå att här blott fysiska
krafter varit rådande; men är korallön mindre värd vår
förvåning eller förutsätter den i mindre grad en gudomlig
upphofsman, derför att årtusenden måst framgå öfver hennes danande?

Liksom den på sin yta lägger skaparens storhet i dagen,
dröjer ögat med hänryckning på hennes af vågorna betäckta
fält, der stenpolyper af de mångfaldigaste arter och former i
det kristallklara vattnet utveckla sina asterartade kronors
färgprakt, som de hafva att tacka för att de blifvit kallade
oceanens blommor.

Herrligast visa sig korallerna på de klippor, som i de lugna
lagunerna skjuta upp ända till några famnar från ytan, och
bjuda den deröfver framseglande sjöfararen ett oändligt
tjusande skådespel. Det djupare vattnets ultramarin förvandlar
sig plötsligt till mjuka gula eller äppelgröna färger, och liksom
på en blomsterprydd äng fjärilar och fåglar fladdra hit och dit
i den klara luften, genomkorsas här öfver astæernas dömer
och de prydligt förgrenade stjernkorallerna det genomskinliga
vattnet af mångfaldigt gestaltade, i de herrligaste färger
skimrande fiskar, dessa förtrollade underhafsträdgårdars kolibris.

"Det intryck, som sådana isolerade korallklippor väcka",
säger Kittlitz, "höjes ännu mera derigenom att de, då man
färdas fram öfver dem, så hastigt försvinna och så raskt vika
för det djupare vattnets hemlighetsfulla halfgenomskinlighet.
Sålunda lemnas ett obegränsadt spelrum öppet för fantasien,
och ju mera afskräckande och dystra bilder den är benägen
att föreställa sig uti det gåtfulla djupet, desto behagligare
öfverraskas den genom prakten hos dessa plötsligt uppträdande,
lysande scener. Det är som en hänförande, ytterst liflig dröm,
hvilken framträder ur sömnens obestämda dunkel!"

—





NITTONDE KAPITLET.

Medusorna.

Medusornas inre byggnad. — Maneternas mångfaldiga former. — Deras
komplicerade byggnad. — Deras rörelser. — Deras vapen. — Deras underbara
fortplantningshistoria. — Refbensmedusorna. — Refbensmedusornas
egendomligheter. — Små svängande simblad. — Nätt fångapparat. —
Rörmedusorna. — Deras skönhet. — Oceanens rikt besatta bord.

—

Icke mindre beundransvärd än de myriader polyper, som
öfverdraga hafsbottnen med stenträdgårdar och en brokig
blomstermatta, är den mjuka, kristallglänsande här af medusor eller
acalepher, hvilkas oräkneliga skaror icke sällan sätta
sjöfararen i förvåning, när hans af en lätt bris framdrifna skepp hela
dagar plöjer sin snart försvinnande fåra genom deras tätt
hopträngda massor.

Så seglade en gång Kittlitz öfver en sträcka af Stilla
oceanen, som i en utsträckning af minst fyra breddgrader var tätt
öfversållad med segelmedusor, och Scoresby såg ofta
Grönlandshafvet på ytor af tusende qvadratmil färgadt olivgrönt af små

refbensmedusor, hvilkas antal väl torde stigit till många
billioner.

Men icke blott medusornas otaliga mängd, utan äfven
mångfalden af deras former, äfvensom den präktiga färgglans,
som gör så många utaf dem till verkliga hafvets ädelstenar,
men företrädesvis deras märkvärdiga byggnad och sällsamma
utvecklingshistoria, äro väl egnade att fängsla vår
uppmärksamhet. Må vi derföre ej, när vid en vandring på stranden en af
den fallande floden mellan uppvräkt tång och
musslefragmenter qvarlemnad medusa händelsevis möter våra blickar, låta
förleda oss att föraktligt anse henne för en vedervärdig
geléklump, som ej vidare förtjenar någon uppmärksamhet; ty denna
oformliga massa var skön och behaglig, så länge den simmade
omkring i sitt naturliga element, och hennes beundransvärda
byggnad vittnar lika mycket som oceanens högre begåfvade
invånares om skaparens mästarhand.

En geléartadt mjuk, ofta glasartadt genomskinlig kropp
utan kalkstomme och mage samt med organer, strålformigt
anordnade efter grundtalet fyra, är den gemensamma
karakteren för alla medusor, men i sina tre hufvudafdelningar —
maneter, refbens- och rörmedusor — visa de dock en så stor
olikhet i yttre gestalt, inre bildning och fortplantning, att det väl
torde vara ändamålsenligast att betrakta hvar och en särskildt.

Maneterna eller skifmedusorna hafva, såsom redan deras
namn antyder, en mera flat, skifartad eller mera klockformig
byggnad med den hvälfda ytan uppåt, under det från den undre
konkava sidan fångarmar och fångtrådar nedhänga i den mest
skiljaktiga anordning. Än sitta de från magen utstrålande fyra
processerna eller fångarmarne omkring en central munöppning
(medusider), än saknas den sednare och talrika sugöppningar
vid ändarne af de åtta fångarmarne intaga dess ställe
(rhizostomider). Än är skifranden besatt med åtta fångtrådar
(pelagier), än med tjugofyra (chrysaorer), än äro de mycket
talrika (Medusa, AEquorea), än saknas de helt och hållet
(Cassiopea) eller befinna sig knippvis förenade på den undre skifytan
(Cyanea). Än framskjuter magen uti klockans håla (Oceania),
än innehålles den uti en från den klockformiga kroppen
nedhängande stjelk eller snabel, som vid spetsen är omgifven med
sugflikar (Gorgonia). Sålunda sönderfalla skifmedusorna i en
mängd slägten och arter, hvilka dock alla låta hänföra sig
till två hufvudafdelningar. Hos den första (med betäckta
ögon eller okantade) är skifvans rand tandad eller flikig och
utan simkant. Uti skifrandens inskärningar, som merändels äro
betäckta af små flikar, ligga de så kallade randkropparne, små
rödaktiga eller bruna punkter, hvilka man väl har ansett för
ögon, men hvilka dock till följd af de uti dem innehållna
kalkkonkrementerna med större sannolikhet tjena såsom
känselorganer.

Hos den andra hufvudafdelningen (med nakna ögon eller
kantade) är skifranden hel, utan inskärningar, med en simkant
och icke betäckta randkroppar.

Insprutar man mjölk uti skifmedusornas munöppning, så
ser man att från magens utvidgning efter grundtalet fyra
strålformigt ordnade kärl löpa regelbundet mot skifvans rand och
utmynna uti ett cirkel- eller randkärl, som tillika anses för
respirationsorganer.

Dessa djur, som ännu Réaumur föraktligt kallade ett slags
lefvande gelé och ej ville bevärdiga med någon vidare
uppmärksamhet, visa sig sålunda vid närmare undersökning ega
en högst komplicerad organisation. Mångfaldigheten och
finheten af deras byggnad är så mycket märkvärdigare, när vi
betänka att de nästan endast bestå af vatten och sönderflyta
till intet, när deras lifskraft utslocknar. Af en tjugo till trettio
skålpund tung rhizostom, som slutar sitt lif på den torra
stranden, återstår inom kort blott några spår, hvilka såsom en lätt
fernissa öfverdraga marken, ty allt det öfriga har blifvit
uppslukadt af den törstiga sanden.

Under det den lilla stenpolypen, mäktig genom otaliga
millioners samverkan, grundlägger en byggnad, som eger
bestånd längre än hela utvecklingsepoker hos jordskorpan, och
derigenom påminner om den kloke husfadern, som
samvetsgrant sörjer för sina barns och barnbarns framtid, hafva vi
alltså uti medusan bilden af den lättsinnige slösaren, efter
hvars död endast den sorgliga donationen af en tom kassa
återstår.

Skifmedusornas rörelse åstadkommes genom upprepade,
plötsliga sammandragningar och utvidgningar af hatten,
emedan det under hvälfningen befintliga vattnet derigenom får
stötar och sålunda ryckvis framdrifver kroppen. Rigtningens
rörelse är beroende af djurets godtycke och förändras 
derigenom, att än hela klockan, än blott en del deraf blifver
sammandragen. Medusan, som är ingenting mindre än vacker när
vi se henne ligga på stranden, erbjuder oss sålunda en
behaglig anblick, när hon i sitt naturliga element stöter sig fram
med den hvälfda ryggytan förut och den konkava mimytan
med dess mångfaldiga bihang, hvilka strömma efter såsom
flaggor eller vimplar, bakåt rigtad.

Dessa sednare finnas der likväl icke blott såsom prydnad,
utan utgöra äfven fruktansvärda vapen mot alla mindre sjödjur,
hvilka komma i beröring med dem. Liksom trefvarne hos
polyperna, hvilkas organisation har en så stor likhet med
medusornas, äro de nemligen försedda med otaliga nässelorganer,
som efter godtycke framkastade genom sin skarpa vätska
förlama allt motstånd. Till och med två tum långa fiskar och
hårdskaliga krabbor blifva på detta sätt betvingade af den mjuka,
geléartade medusan och motstå endast en kort tid hennes
mages utmärkta digestionskraft.

Det mest underbara hos dessa djur är dock deras
fortplantningshistoria. Ur äggen utveckla sig infusionsartade djur
(fig. 12, 1), som äro försedda med en liten munöppning och
fritt simma omkring förmedelst talrika flimmerhår. Efter ett
 Fig. 12                  kort vandringslif fästa
                                       sig dessa någonstädes
                                       med den undre ändan
                                       (2), snart framträda nu
                                       trefvare rundtomkring
                                       munnen (3),
                                       kroppen växer ut
                                       polypartadt (4) och skjuter
                                       knoppar, hvilka
                                       slutligen lossna från
                                       honom (5) och simma
                                       omkring såsom fria,
                                       fullständigt
                                       utvecklade skifmedusor,
                                       hvilkas ägg sedan







genomgå samma cyclus. Många sjödjur, som förut, innan man kände
denna märkvärdiga generationsvexling, blefvo räknade till
polyperna, såsom t. ex. de vackra corynerna eller de
grankottlika strobilerna, hafva nu befunnits vara fastsittande 


utvecklingsformer af medusorna, och den berömde Agassiz har till
och med helt nyligen upptäckt att de refbildande milleporerna
likaledes äro polypmedusor.

Från skifmedusorna skilja sig refbensmedusorna så väl
genom sin yttre, vanligen klotrunda, äggformiga, valsartade
(Cydippe, Beroë), eller understundom äfven bandformiga, på
bredden utdragna gestalt (Cestum), som genom sin inre byggnad
och sitt egendomliga lefnadssätt.

Den inre kroppshålan tjenar till mage eller också bildas
magen godtyckligt genom en bakre afsnörning af kroppshålan.
Magens bakgrund mynnar genom en slutbar öppning uti en
trattformig utvidgning, från hvilken kanaler löpa till munnen
och merändels mynna uti ett munnen omgifvande ringkärl.
Dessa kärl så väl som tratten föra vatten och tjenstgöra
kanhända såsom respirationsorganer.

Under det skifmedusorna genom de omvexlande
kontraktionerna af sin hatt röra sig framåt med ryggen förut,
verkställes här lokomotionen genom svängande simflikar. Såsom
exempel vill jag blott anföra den prydliga Cydippe
infundibulum (fig. 13), hvars glasklara, melonformiga, hönsäggstora kropp
genom åtta lika långt från hvarandra sittande refben är delad
uti åtta lika stora fält.

Dessa refben äro betäckta med otaliga små platta skoflar,
som ligga öfver hvarandra i taktegelform och lyda djurets vilja.
När Cydippe önskar simma fram- eller bakåt, sätter hon alla
sina simflikar i rörelse, hvilkas förenade kraft långsamt, men
behagligt framdrifver den lefvande kristallen med
munöppningen förut genom vattnet. Vill hon vända sig, låter hon
simflikarne på den ena sidan af kroppen hvila, under det de
andra fortfara att flitigt arbeta och på detta sätt åstadkomma
en roterande rörelse. I solskenet glänsa refbenen med de
vackraste prismatiska reflexer och i mörkret lysa de med
präktig blå färg.

Många refbensmedusors fångapparat är icke mindre
prydligt anordnad än strukturen af deras rörelseorganer. Hos vår
Cydippe består den af två ytterst fina hängande trådar, som
hafva en så utomordentlig kontraktionsförmåga, att de trots
sin betydliga längd, som minst sex gånger öfverträffar den
knappt tumslånga kroppens, helt och hållet låta uti rörformiga
skidor draga sig tillbaka uti det inre af kroppen. Längs den
ena sidan äro de på regelbundna afstånd besatta  med  en
mängd kortare och mycket smalare filamenter, som vid
Fig.13   hufvudtrådens tillbakadragning spiralformigt 
                     sammanrulla sig och vid dess
                     framsträckande åter utveckla sig. Man
                     skulle kunna jemföra dem med lika
                     många metrefvar, alldenstund deras
                     ändar äro försedda med mördande
                     nässelceller.

                     Der denna egendomliga
                     fångapparat saknas, såsom hos Beroë, ersättes
                     den genom en vidt gapande,
                     beständigt till slukning öppnad mun.

                     Rörmedusorna eller simpolyperna
                     hafva en ganska olika kroppsform och
                     äro ofta så besynnerligt gestaltade, att
                     en beskrifning omöjligen kan gifva
                     någon idé derom. An se vi, såsom hos
                     physophorerna och diphyerna, en mer
                     eller mindre lång, valsformig, ihålig
                     kanal, hvilken bär simklockor, sugrör och
                     fångtrådar; än såsom hos physalierna
                     en stor, aflång simblåsa, under hvilken
                     med nässelapparat försedda trefvare,
                     fångtrådar och talrika sugrör nedhänga
                     och hvilken på sin öfre sida bär en
                     veckad, med luft fylld kam; än åter
                     såsom hos velellerna en horisontell,
                     ihålig, solfjäderformig skifva med en











som ett segel lodrätt uppstående, orörlig kam och på den
undre sidan försedd med sugrör.

Merändels glänsa dessa besynnerliga djur uti de lifligaste
färger såsom snören af kristall och ädelstenar.

Ofantligt vackra äro de glasklara, med djupblåa fläckar
försedda velellerna, men i storlek och skönhet öfverträffas de
betydligt af physalierna eller bidevindseglarne, som genom sina
i regnbågens lifligaste färger skimrande blåsor af ett
mennisko-hufvuds storlek på den tropiska oceanen uppväcka sjöfararens
beundran, när de flera förenade följa vågornas lek och liksom
bilda flottor på vattnet. Må man likväl noga akta sig för att 
vidröra den sköna uppenbarelsen, ty af alla medusor hafva de
den starkaste nässelapparaten och förorsaka en brännande
smärta, som snart åtföljes af en häftig inflammation förenad
med en till och med lifsfarlig hetsig feber. Det är ännu
oafgjordt om rörmedusorna äro enskilda väsenden eller
djurkolonier, simmande polypstockar, der en del af individerna är
bestämd för rörelsen, under det en annan större del har
öfvertagit uppgiften att förse hela stocken med behöfliga
födoämnen, alltså om de måste anses såsom sjelfständiga djur eller i
likhet med de fastsittande polypmedusorna blott såsom fritt
kringsimmande utvecklingsgrader af skifmedusor.

De af Réaumur så föraktade acalepherna lemna sålunda
kommande naturforskare ett rikt fält för iakttagelser och stå
uti intresse ej efter någon af det på djurgestalter rika hafvets
öfriga bildformer.

Deras vigt uti oceanens ekonomi är utomordentligt stor
och öfverensstämmer med deras omätliga antal. Medusorna är
det, som till en del underhålla den kolossala hvalfisken och
förvandlade till tran locka tusentals modiga sjöfarare till det
ödsliga Ishafvet. Otaliga crustaceer och mollusker lefva af
deras skaror och blifva å sin sida slukade af de mäktiga
sillstimmen, hvilkas fångst sysselsätter och riktar hela nationer.

Hvem har väl någonsin räknat de millioner, som
stundligen uppslukas och stundligen födas och hvem har ej beundrat,
huru det rikt besatta bordet alltid ånyo förses med rikliga
rätter och aldrig lemnar de otaliga gästernas hunger ostillad?

—



TJUGONDE KAPITLET.

Sjöstjernorna och sjöborrarne.

Fornverldens sjöstjernor. — Hårstjernorna. — De nuvarande sjöstjernorna. —
Ormstjernorna. — Deras rörelsesätt. — Deras utomordentliga bräcklighet. —
Sugfötterna på de fårade sjöstjernorna. — Mekanismen af deras utsträckning
och kontraktion. — Den fårade sjöstjernans skelett. — Hennes föda och
fiender. — Sjöborren. — Hans tuggapparat. — Hans lokomotionsorganer. —
Hans taggar. — Hans ingräfningsförmåga. — Pedicellarierna. — Sjöborrens
skal. — Dess högst ändamålsenliga bildning. — Tripangen. — Sjöborrens
och sjöstjernans metamorfoser.

—

Försätta vi oss tillbaka till urhafvets tider, då ännu de
skogar grönskade, af hvilka våra stenkolsflötser äro bildade,
så finna vi detta hafs botten betäckt med ett oändligt antal
sjöstjernsartade djur, encriniter och pentacriniter, som voro
fastvuxna vid ledade stänglar och försedda med strålformiga,
ledade armar. Trots deras mängd och vidsträckta utbredning,
trots deras till en del gigantiska storlek, hafva dessa med
stängel försedda sjöstjernor nästan helt och hållet försvunnit ur
det nuvarande hafvets sköte, så att för närvarande blott några
få slägten deraf ännu påminna om denna djurordnings forntida
blomstring.

Till dessa höra, utom medusahufvudet (Pentacrinus Caput
Medusce), som sitter fästadt på klippor med en flera fot lång
pelare och är så ofantligt sällsynt, att i de europeiska
samlingarne blott sju exemplar äro kända, och utom den
kortarmade, med ihålig stängel begåfvade Holopus, som likaledes
bebor de antilliska vattnen, endast de blott i sin tidigaste
ungdom med stängel försedda, men sedermera lossnande och fritt
kringsimmande hårstjernorna: ofantligt vackra varelser, hvilkas
skönhet kan gifva oss ett begrepp om underhafslandskapernas
fägring, när hafsbottnen ännu var betäckt med sådana djur.
Antingen hafva de blott tio eller tjugo till flera ledade armar,
allt eftersom strålarne vid basen dela sig en eller flera gånger,
och på hvarje led framskjuta dessutom omvexlande på högra
och venstra sidan korta trådar, hvilka likna fanet på en
fågelfjäder och liksom armarne äro bildade af talrika ännu mindre
leder. Vid simningen rör sig omvexlande blott hälften af
strålarne samtidigt, så att mellan tvänne armar alltid en hvilar,
och på detta sätt framglider den lifligt färgade hårstjernan
genom vattnet med ormlika rörelser.

I den nuvarande oceanen äro de egentliga sjö- eller
hafsstjernorna mycket talrikare representerade, så att de ofta
liksom forntidens encriniter öfverdraga betydliga sträckor af
hafsbottnen med en lefvande matta.

De sönderfalla uti två hufvudgrupper: Ormstjernor och
fårade sjöstjernor. Den förra afdelningen har fem eller flera
från munnen utgående, men liksom i kroppen inkilade,
maskartade armar, den sednare icke afdelade, fårade strålar.

Ormstjernorna hafva inga sugfötter. De röra sig vanligen
simmande genom sina långa armars ormlika slingringar och
krökningar eller också krypande förmedelst de taggar,
hvarmed dessa organer på sidorna äro besatta. Hos några slingra
sig blott fem armar omkring den lilla solfjäderartade
centralkroppen, hos andra äro strålarne så mångfaldigt delade och
förgrenade, att de påminna om de oredigt hopflätade lockarne
på medusas hufvud, och hos några arter stiger ledernas antal
ända till 30,000. När den skottska Argus (Asterophyton
verrucosum) simmar omkring, utsträcker han alla strålarne i hela
deras längd, och så snart en välkommen läckerbit råkar inom
hans område, drager han tillsammans sitt ormlika flätverk och
fångar den liksom i ett nät.

Med utbredda armar har den väl en fots genomskärning,
men det finnes tropiska arter, som uppnå en ännu vida
betydligare storlek.

Högst märkvärdig är ormstjernornas utomordentliga
bräcklighet; om man blott vidrör dem, sönderfalla de genast i flera
stycken, och när man fattar uti djuret på midten, kastar det
ofta i ett ögonblick ifrån sig alla armarne, hvilka det dock
sedan kan ersätta genom en underbar reproduktionskraft. Det
lider intet tvifvel att ormstjernan på detta sätt bedrager
mången hungrig fiende åtminstone på en del af hans byte och
lugnt simmar bort, medan han slukar de qvarlemnade
armarne.

En ännu mera beundransvärd rörelseapparat finna vi hos
de fårade sjöstjernorna, till hvilka den allmänna sjöstjernan
hörer, som man så ofta träffar vid Nordsjöns kuster, dels 
uppvräkt af stormar, dels qvarlemnad i de vattengölar, som den
fallande floden qvarlemnar.

Då de ej äro bestämda att föra ett fastvuxet lif, utan
långsamt krypande söka sitt byte, har den fårade undre sidan på
deras armar blifvit försedd med två eller fyra rader af små
cylindriska sugfötter, som genom sina kontraktioner draga
kroppen efter sig, i det de godtyckligt och omvexlande utsträcka
och suga sig fast vid bottnen.

Dessa organers egendomliga kraft och verksamhet kan
man på ett särdeles underhållande sätt iakttaga hos en
sjöstjerna, om man lägger henne på ryggen i ett flatt kärl, som
är fyldt med hafsvatten. I början ligger djuret orörligt, ty
de känsliga sugfötterna hafva alla dragit sig tillbaka i sina
fåror, emedan de blifvit oroade genom den föga varsamma
behandlingen. I deras ställe ser man nu blott små vårtor, men
snart upptäcker man dem krypa fram såsom små maskar och
famla i vattnet, tills slutligen några komma i beröring med
kärlväggen. Dessa suga sig fast och draga efter sig de
närmast sittande, som nu på samma sätt fästa sig — och innan
man vet ordet af, har hela sjöstjernan vändt sig om och åter
intagit sitt naturliga läge.

Den mekanism, hvarigenom sugfötterna sättas i
verksamhet, är högst enkel och underbar. Hvarje sugfot är ihålig och
står i förbindelse med ett genom hela kroppen utgrenadt
kärlsystem, som är fyldt med en vattenaktig vätska. När
sugfoten skall utsträckas, draga sig väggarne på en kulformig
blåsa, hvilken ligger omedelbart under den hudöppning, hvarur
foten framträder, kraftigt tillsammans och trycka den deruti
innehållna vätskan ned i foten, som genast förlänger sig och
sväller. Skall han deremot uttömmas och hop skrumpna,
drifver en kontraktion af hans muskler vätskan tillbaka uti den
dolda blåsan.

Icke blott sugfötterna, utan äfven strålarne äro böjliga åt
alla sidor, emedan sjöstjernans skelett består af flera hundrade
på det nättaste sätt symmetriskt ordnade och rörligt med
hvarandra hopfogade små kalkstycken, så att det smidiga djuret
så mycket lättare kan bana sig en väg mellan stenarne eller
under vattenväxterna. Sjöstjernans rörelser äro väl blott
mycket långsamma, och otaliga små sjödjur, som annars utan
tvifvel skulle väl smaka henne, undgå hennes glupskhet, emedan
de äro begåfvade med en större snabbhet; men detta oaktadt
är hennes bord mycket rikligt försedt, ty huru många musslor
finnes det ej, som icke blott äro mycket långsammare än hon
och icke kunna nedgräfva sig i gyttjan, der det skulle vara
henne omöjligt att förfölja dem, utan som, fastvuxna vid
bottnen, endast kunna sätta sina slutna skals passiva motstånd
emot hennes angrepp!

Men äfven detta förstår hon att besegra, ty icke sällan
ser man henne med sina armar omslingra en mussla och med
sin snabelartadt framstjelpta mage utsuga hennes hjertblod.
Möjligtvis afsöndrar detta organ äfven en skarp, giftig vätska,
som genast utöfvar ett förlamande inflytande på den efter friskt,
med luft mättadt vatten längtande musslan och utan räddning
öfverlemnar henne åt sitt öde, så snart hon uppspärrar sitt
skal; men huru sjöstjernan än må bära sig åt, är dock
fullkomligt säkert att hon icke utan skäl anses för
ostronbankarnes farligaste fiende och alltså från vår ståndpunkt
betraktad förtjenar namnet af ett skadedjur.

Sjelf faller hon lyckligtvis ett offer för de rofgiriga
krabborna, hufvudfotingarne och många fiskar, som dock icke utan
möda sönderstycka och uppsluka henne; ty med sugfötterna
vet hon så starkt hänga sig fast vid bottnen, att det väl torde
för mången rofgirig sälle falla sig något svårt att lösrycka
henne, och den med talrika taggar och tjock hud försedda
ryggen torde väl äfven vara ogenomtränglig för mången tand.

Den stora mängd sjöstjernor, som man finner vid alla
kuster, bevisar att de i hvad fall som helst förstå att bibehålla
sin plats bland hafvets varelser och alldeles icke ännu äro
böjda att inrymma den åt ett annat slägte.

Hos alla fårade sjöstjernor är ej den strålformiga, flata
skifformen så tydligt utpräglad som hos den vanliga
sjöstjernan. De på bredden tilltagande armarne förkorta sig så
småningom, och i det kroppen på samma gång hvälfver sig, går
dess gestalt gradvis öfver till det femkantiga och närmar sig
mer och mer den klotformiga byggnaden hos sjöborrarne,
hvilka äro att anse såsom de fullkomligaste bland stråldjuren.

Under det matsmältningsorganerna hos sjöstjernorna bilda
en blind säck med blott en öppning till upptagande af födan
och aflägsnande af det obrukbara, är sjöborrens säckformiga
tarmkanal alltid försedd med två öppningar.

Sjöstjernans mun är tandlös eller på sin höjd utrustad
med några utlöpande, tandade processer vid öppningen, men
hos sjöborren är tuggapparaten deremot ett verkligt mekaniskt
mästerverk. Dess benstomme består nemligen af fem tresidiga
pyramider, hvilka hvar för sig bära en med emalj beklädd
tand. Dessa tänders spetsar framskjuta utom munnen och
äro blott omgifna af ett lättformigt, afrundadt veck. Ett
kompliceradt muskelsystem sätter hela den mycket konstmessiga
apparaten i rörelse, som redan uppväckte beundran hos den
store Aristoteles och ännu i dag till minne deraf kallas hans
"lykta".

Liksom hos sjöstjernorna tjena äfven här sugfötterna till
ställflyttningsorganer. De framträda ur hål, som från munnen,
hvilken merändels ligger i midten på undre sidan, uppstiga i
fem smala rader eller gångar liksom meridianer till kroppens
högsta punkt och genom denna anordning påminna om de med
dem så närbeslägtade sjöstjernornas fem strålar. Dessutom
är kalkhuset äfven besatt med talrika, mer eller mindre långa,
tjocka och rörliga taggar, som redan på direkt väg torde
bidraga till lokomotionen, men äfven derigenom göra kroppen
ännu rörligare att de upplyfta den från bottnen och alltså
flytta tyngdpunkten högre upp.

Med tillhjelp af sina taggar kunna sjöborrarne äfven
ingräfva sig uti den fina sanden, der de äro säkra för många
fienders angrepp; men äfven de arter, som lefva på hård
klippbotten, kunna med sina sugfötter så säkert förankra sig derpå,
att de motstå den rullande bränningen.

Några arter insänka sig till och med i den hårda klippan
och tillbringa sitt lif i hål, hvilka motsvara deras storlek och
uppenbarligen blifvit gräfda af dem sjelfva. Den vanliga
sjöborren (Eehinus lividus) gömmer ofta två tredjedelar af sin
kroppsmassa uti ett sådant hål, vid hvars väggar han klänger
sig så fast med sina sugfötter, att han blott med stor möda
och ansträngning kan aflägsnas derur. Vid kusterna af
grefskapet Clare på Irland ser man ofta tusentals på detta sätt
inbäddade i den hårda klippan, der deras purpurfärgade
taggar och regelbundna former erbjuda en vacker anblick mellan
de gråa eller med gröna ulvor öfvervuxna stenytorna.

Huru borrningen egentligen försiggår, vet man ännu icke.
Sannolikt  understödjas de skarpa tänderna genom 
afsöndringen af en frätande vätska, som löser och uppmjukar
kalkstenen.

Högst märkvärdiga äro de talrika, mycket små och
mycket prydligt formade tretaggiga organer, som under namn af
 Fig 14              pedicellarier (fig. 14) framträda
                                  på rörliga skaft mellan
                                  sjöborrens taggar, liksom äfven på
                                  kroppen af många sjöstjernor.
                                  De äro inbegripna i beständig
                                  rörelse, vända sig rastlöst från
                                  den ena sidan till den andra
                                  samt öppna och sluta utan
                                  uppehåll sina tretandade (sjöborre)
                                  eller tvåtandade (sjöstjerna)
                                  spetsar. Förr ansågos dessa
                                  märkvärdiga bildningar för






sjelfständiga polyper, som parasitartadt valde sjöborren till sin
operationsbasis, men den berömde naturforskaren Sars har tydligt
ådagalagt deras verkliga natur och visat, att pedicellarierna
äro egendomliga organer hos sjöborren, hvilkas egentliga
ändamål dock ännu är obekant. Sannolikt tjena de till att
aflägsna främmande föremål, som kunde hänga sig fast vid
sjöborren och störa honom i hans rörelser.

Sjöborrens skal har en icke mindre beundransvärd
byggnad än de organer — taggar eller pedicellarier — som
bekläda detsamma. Vid första påseendet skulle man måhända
kunna anse det för ett enkelt, kalkartadt hus, som ej
förtjenade mera uppmärksamhet än ett äggskal, men vid närmare
undersökning visar det sig dock såsom ett mästerstycke i
mosaik, hvilket merändels är sammansatt af tjugo rader, genom
sömmar orörligt förenade små femsidiga plåtar.

Deras sammanfogning är så noggrann, att den knappast
kan upptäckas med blotta ögat; men låter man skalet ligga
några dagar i sött vatten, falla plåtarne med lätthet från
hvarandra. Denna sammansatta byggnad får alldeles icke anses
såsom en gagnlös arkitektonisk lyx, den var fastmer ytterst
nödvändig för att motsvara tillväxtens behof. Ett enkelt, hårdt
skal skulle ej haft förmåga att vidare utvidga sig. Blott ett
af många stycken bestående hus kunde genom fortfarande 
aflagringar vid de särskilda plåtarnes ränder hålla jemna steg
med de inre delarnes tillökning.

När vi undersöka en lefvande sjöborre, finna vi att
skalets och taggarnes hela yta är omhöljd med en fin hinna, som
insänker sig uti de särskilda plåtarnes mellanrum och väl
förenar dem, men äfven å andra sidan skiljer dem från
hvarandra. Denna hinna aflagrar den kolsyrade kalken vid de olika
plåtarnes ränder, så att hela byggnadsverket på detta sätt
oupphörligt kan utvidga sig.

De lätt affallande taggarne, som äro rörligt infogade på
de ojemnheter, hvarmed plåtarne äro betäckta, blifva på
samma sätt afsöndrade och visa sig för det med mikroskopet
beväpnade ögat såsom nålar af den finaste och mest regelbundna
struktur.

Sjöborren med sin tuggapparat, sitt hus, sina taggar och
sina pedicellarier är i sanning ej något af hafvets minsta
underverk! En oändlig vishet, en gudomlig försyn visar sig för
oss i detta ännu så lågt stående djurs byggnad.

Sjöborrarne äro i talrika slägten och arter — klotrunda,
äggformiga, mer eller mindre plattryckta — utbredda öfver
alla haf; men då de äro mycket svåra att förvara och ofta
ännu svårare att uppsöka och framdraga ur deras smygvrår
uti klippremnor eller under stenar — har sannolikt knappt
tionde delen ännu blifvit bekant.

De påstås lefva af alger, men det är svårt att inse huru
de i klipphål inbäddade arterna erhålla sin föda, om denna
verkligen endast består af sjöväxter.

Trots sitt taggiga skal ätas de af många kustfolk, och den
vanliga sjöborrens (Echinus esculentus) rödaktiga äggstockar lära
vara en mycket välsmakande rätt och spela en icke obetydlig
roll på alla fisktorg vid Medelhafvet.

Ojemförligt vigtigare såsom födoämne och handelsartikel
äro dock några holothuria- eller sjögurksarter, som af
chineserna förtäras i milliontal och hvilkas fångst på Indiska och
Stilla oceanen sysselsätter tusentals fiskare.

Hos dessa djur bortfaller den hårda, kalkartade skorpan,
och den bakåt tillspetsade, med en läderartad betäckning
omslutna kroppens aflånga form, äfvensom den af trefvare
omgifna munnen, låter ej upptäcka den ringaste likhet; men den
nära slägtskapen framträder dock åter tydligt uti sugfötterna,
som hos några sjögurkor äfvenledes äro ordnade i fem rader,
hos andra deremot oregelbundet förbredda öfver hela hudytan
eller såsom hos synapterna, hvilka förmedelst sin krans af
trefvare hänga sig fast på främmande kroppar liksom
kardborrar, helt och hållet saknas och ersättas genom många små
framskjutande, kalkartade, ankarformiga hakar.

Med sugfötternas tillhjelp krypa sjögurkorna långsamt
omkring på den sandiga hafsbottnen, hvarvid de liksom maskarne
utsträcka och sammandraga sin cylinderformiga kropp. Den
stora europeiska sjögurkan, som under hvila blott är omkring
en fot lång, utsträcker sig sålunda till åtminstone tre gånger
denna längd och förändrar öfverhufvud sin form på ett så
märkvärdigt sätt, att hon än som ett timglas sammansnörar
sig på midten, än som en äkta vindböjtel uppblåser sig till en
fullkomlig kula.

Under inflytandet af förskräckelsen, sannolikt den enda
sinnesrörelse, hvaraf hon är mäktig, sönderstyckar sig
holothurien på ett ganska egendomligt sätt. Då hennes yttre gestalt
ej tillåter henne att bortkasta armarne, såsom vi hafva sett
hos ormstjernorna, utspyr hon utan vidare omständigheter sina
inelfvor och lefver rätt väl utan mage; i sanning en större
märkvärdighet, än om hon kunde taga sig fram i verlden utan
hufvud, då till och med mången menniska utför detta
konststycke på ett rätt anständigt sätt.

Sjöstjernornas och sjöborrarnes utvecklingshistoria är
verkligen förundransvärdt märkvärdig. Hos några sjöstjernor
förser sig den unga larven efter äggskalets genombrytande redan
tidigt med en vidhäftningsapparat, med hvars tillhjelp den
fäster sig på väggarne af den mellan moderns armar bildade
brösthålan. Så småningom ser man det ovalt cylindriska
djuret vid sin fria ända antaga en femkantig gestalt och fem
korta, aftrubbade bihang utväxa. När sedermera munnen och
matsmältningsapparaten äro bildade och armarne blifvit så
utvecklade, att det unga djuret förmår dela sina föräldrars
lefnadssätt, borttvinar vidhäftningsapparaten tillika med de
flimmerhår, som under den tidigare lifsperioden beklädde hela
kroppen, tills de slutligen spårlöst försvunnit och den lilla
sjöstjernan vandrar omkring på egen hand liksom ett af stapeln
gående fartyg.
Hos det större flertalet af sjöstjernor och sjöborrar är
dock metamorfosen betydligt mera komplicerad. Deras larver
häfta sig icke fast vid moderkroppen och öfvergå icke heller
på det nyss beskrifna sättet så småningom till sin sednare
lefnadsålders fullständigt utbildade form, utan förse sig först med
provisoriska apparater: lokomotoriska organer, tarmkanal,
nervsystem och understundom till och med sinnesorganer. Denna
högre organisation motsvarar också alla deras blifvande
lefnadssätts behof, ty i stället för den trånga ägghålan mottager
dem nu det vida hafvet, bland hvars invånare de måste söka
sig en passande föda för kroppens behof och sina sednare
förvandlingar.

Dessa larver äro i hög grad olika med de äldre
skaldjuren och hafva en kort, hopträngd kropp med glättad bukyta,
hvars rand begränsas af en ansenlig flimmertrådsring, hvilken
tjenar till provisoriskt lokomotionsorgan. Hos hvarje larv
utvecklar sig nu genom ett slags knoppbildning en enda individ,
till hvilken de första antydningarne bestå uti vissa bladartade
figurer, som framkomma i omkretsen af magen och på kort
tid kransformigt omgifva densamma. Längre fram
sammansmälta dessa till en skifva, hvilken så småningom antingen
utdrager sig till en sjöstjernas armar eller fullkomnar sig till en
sjöborres klotformiga kropp. I början är det unga stråldjuret
fullkomligt inbäddadt uti larvkroppens substans, hvars
längdaxel det nästan rätvinkligt genomskär, men under den
successiva tillväxten framträder det allt mer och mer utåt, ju mera
det utbildar sig. Af alla larvens organer blifver magen ensamt
upptagen i det nya djuret. Dess mun och anus gå förlorade,
emedan stråldjurets liknämnda öppningar uppkomma genom
nybildning. Så snart det är fullkomligt utveckladt, bortkastas
larvdjurets qvarlefvor, hvars tjenster numera icke äro behöfliga,
såsom en onyttig ballast, antingen helt och hållet och på en
gång, såsom hos sjöstjernorna, eller så småningom, såsom hos
ormstjernorna eller sjöborrarne.

Ändamålet med dessa lifligt rörliga öfvergångsformer,
hvilkas lifliga väsende så betydligt kontrasterar med det
fullständigt utvecklade djurets långsamhet, är uppenbarligen ej något
annat än att förhindra deras hopande inom föräldrarnes
område och utbreda dem så vidsträckt som möjligt öfver
oceanens engder. Men huru underbara äro icke de metamorfoser,
som skola uppfylla detta ändamål! Huru mästerlig den plan,
som för dem ligger till grund!

—





TJUGOFÖRSTA KAPITLET.

Blötdjuren.

Allmän öfverblick. — Flustrerna. — Avicularierna. — Vibraklerna. — Flustrans
underbara metamorfoser. — Manteldjuren. — Salpor och ascidier. —
Botryller. — Pyrosomer. — Musslorna eller de tvåskaliga blötdjuren. — Fri- och
fastsittande arter. — Byssus. — Pholadernas fil. — Huru andas musslorna?
—  Betydelsen af deras hus. — Deras föda. — Rörsnäckorna. —
Heteropoderna. — De nakna snäckornas skyddsmedel. — Snäckhuset. —
Snäckornas respirationsorganer. — Tuggapparatens nätthet. — Tungan. —
Ljudande snäckor. — Deras försigtighet. — Fenfotade snäckor. — Deras
nattliga vanor. — Hufvudfotingarne. — Märkvärdigheter i deras byggnad. —
Bläcksäcken. — Åtta- och tiofotingarne. — Många variationer på ett thema.
—  Seglaresnäckan. — Nautilus. — Blötdjurens talrika fiender. — Deras
vigt för menniskan. — De skadliga blötdjuren. — Blötdjurens starka
förökning i harmoni med deras förluster.

Hvilken olikhet i afseende på form och lefnadssätt mellan
den nakna snäcka, som vi vid fuktig väderlek träffa på
trädgårdsgångar och skogsvägar, och den på hafsbottnen
fastsittande ostran, eller emellan den mångarmade bläckfisken och
valdhornssnäckan, som kringsläpar ett tungt hus med sig! —
Och likväl äro dessa skenbarligen så långt från hvarandra
stående varelser i den inre organisationens hufvudpunkter mycket
nära beslägtade med hvarandra, alldenstund de samtliga blott
tillhöra olika grenar af blötdjurens eller molluskernas stora
familj, hvars otaliga, öfver hela jordklotet utbredda
legioner hufvudsakligen befolka hafvet, då af de lefvande arterna,
hvilkas antal uppskattas till 16,732, öfver 10,000 komma på
oceanen!

Hos alla är, huru mycket de än till sin yttre gestalt må
afvika ifrån hvarandra, den mjuka, slippriga kroppen mer eller
mindre luckert omsluten af en hudsäck, som mantelformigt
lägger sig i köttiga eller hinnartade veck och ofta afsätter ett
fast hus, som genom i lager ordnade afsöndringar af 
mikroskopiska kalkpartiklar förstorar sig på den inre sidan och vid
randen, så att husets omfång håller jemna steg med djurkroppens 
tillväxt och man på utbildade hus merändels ännu
tydligt kan upptäcka bildningslagren såsom ålderslinier.

Hos alla äro det vegetativa lifvets organer mycket utbildade, 
så att de i detta afseende till och med öfverträffa
leddjuren. Det merändels blåaktigt hvita blodet drifves af ett
muskulöst hjerta i ett fullständigt kretslopp och uppfriskas i
respirationsorganer af den största mångfald.

Digestionsapparaten är mycket utvecklad och isynnerhet
märkvärdig genom lefverns ansenliga storlek, som blott saknas
hos ett ringa antal. Den egentliga tarmkanalen utvidgar sig
alltid efter ett längre eller kortare förlopp till en särskild
mage, som ofta, för att bättre kunna bearbeta födan, nedtill
är utdragen i en mer eller mindre vid blindsäck och mången
gång öfverträffar den korta och hopträngda kroppens längd
två eller tre gånger.

Molluskerna delas först uti två stora afdelningar: musslor
eller hufvudlösa blötdjur (acephaler) och blötdjur med hufvud
eller cephalophorer. Den förra afdelningen innefattar åter
mosskorallerna (Bryozoa), manteldjuren (Tunicata), mångfotingarne 
eller musselförarne (Conchifera) och armfotingarne
(Brachiopoda); den sednare rörsnäckorna eller förfotingarne
(Protopoda), kilfotingarne (Heteropoda), bukfotingarne (Gasteropoda), 
fenfotingarne (Pteropoda) och hufvudfotingarne (Cephalopoda), 
de fullkomligaste af hela klassen, utrustade med
förträffliga rörelse- och sinnesorganer, under det mosskorallerna
och manteldjuren knappt stå högre än polyperna och
medusorna.

En kort beskrifning af dessa olika molluskformers förnämsta 
kännetecken och egendomligheter skall visa oss, huru
ändamålsenligt de alla, de lägsta så väl som de högsta, äro
utrustade för lifvets strid.

Då man vandrar på stranden, påträffar man ofta bland
hafvets uppkastade ämnen grågula, torra, bladformiga, flikigt
inskurna bildningar, som man torde vilja anse för af luften
blekta sjöväxter.

Betraktar man dem mera noggrant, visa sig dock flustrerna
eller stenväfven (fig. 15, a), såsom dessa egendomliga bildningar 
kallas, hafva en vida märkvärdigare byggnad, ty de bestå 
af otaliga små aflånga, i snedt hvarandra skärande rader
ordnade och båda bladsidorna öfverdragande mikroskopiska
celler (b) med taggiga och utvikna ränder.
Fig. 15.                  Då den bladartade 
                                      formationen ännu satt fast i
                                      hafvet, innehöll hvarje cell
                                      ett lefvande väsende, hvars
                                      mun var omgifven med en
                                      krans af trådformiga, med
                                      flimmerhår försedda
                                      fångarmar, som invändigt voro
                                      ihåliga, stodo i förbindelse
                                      med kroppshålan och
                                      uppväckte en hvirfvel i vattnet
                                      för att draga till sig föda.
                                      Hvarje cell stod genom
                                      saftförande kanaler i förbindelse 
                                      med de närliggande
                                      cellernas invånare, och
                                      sålunda bildade det hela en
                                      koloni af många tusen
                                      individer, såsom vi se
                                      förhållandet vara i en polypstock.
                                      Men trots denna likhet stodo 








våra mossdjur på en vida högre utvecklingsgrad, ty utom
rudimenterna af ett nervsystem, hvilket så väl ledde hvarje
individs oberoende rörelser som äfven genom förenande
trådar åstadkom en viss enhet i hela stocken, egde de en
mycket komplicerad muskelapparat, en fullständigt utbildad
tarmkanal med särskilda mun- och anusöppningar och kunde, när
de drogo sina trefvare tillbaka, tillsluta sina små celler med
ett rörligt lock, som utan tvifvel beredde dem en fullkomlig
säkerhet för mången mikroskopisk fiendes angrepp.

Utom stenväfven innehåller hafvet äfven en mängd andra
mosskoraller af de mest mångfaldiga former. Många höja sig
liksom de nyssnämnda på stänglar (cellularier), under det
andra bilda en skorpa på andra större hafskroppar — tång och
mussleskal — och för det obeväpnade ögat blott synas såsom
en tunn, hvitaktig hinna (Lepralia, Membranipora), hvilken
dock under mikroskopet utvecklar en mängd de mest prydliga 
och regelbundna gestalter. Många äro flata och utbredda,
andra rörformiga (tubularier) eller svampiga (celleporer). Hos
de flesta är cellutbredningen ej genombruten, men det finnes
äfven arter med en i form af nätmaskor genombruten stock
(Retepora).

Högst märkvärdiga äro de egendomligt formade, fågelhufvuden 
liknande och derföre avicularier (fig. 16, A) kallade organer, 
Fig. 16.            hvarmed de flesta
                                mosskoraller, isynnerhet
                                cellularierna, äro beväpnade. 
                                Hvart och ett af
                                dessa mikroskopiska
                                fågelhufvuden är försedt
                                med en näbb, hvars
                                öfverkäk förblifver orörlig,
                                under det den undre
                                sättes i rörelse genom
                                starka muskler. Mellan båda
                                ligger ytterligare en med
                                en liten borstpensel
                                försedd, egendomlig kropp,
                                som sannolikt tjenar till
                                känselorgan, emedan
                                penseln framträder, då
                                munnen öppnas, men drager
                                sig tillbaka, då den åter
                                sluter sig.









Avicularierna äro vanligen fästade nedanför cellens främre
rand och merändels utan, mera sällan försedda med ett
skaft. Så länge mosskorallen lefver, försiggå näbbens
öppnande och tillslutande, och icke sällan får man se en liten
mask eller något annat litet djur fångadt deruti, ja hos de
skaftade formerna förekommer det understundom att det ena
fågelhufvudet (B) fattar om det andra.

Utom näbbens klaffande rörelse förekommer hos de skaftade 
avicularierna äfven en beständig, pendelartad svängning
af hufvudet, och det finnes få mikroskopiska objekter, som
skänka observatören mera nöje än dessa märkvärdiga
bildningars oförtrutna verksamhet.





Aviculariernas funktionella betydelse uti mosskorallernas
lifsekonomi har för öfrigt ännu ej blifvit upptäckt, ty ingen
forskare kan med bestämdhet angifva, om de tjena till att
fasthålla det inom deras område förbidrifvande bytet och
sedan öfverlemna det åt trefvarne, eller om de, liksom sjöborrens 
pedicellarier, isynnerhet hafva fått sig uppdraget att
aflägsna främmande kroppar, som möjligen kunna råka i
störande beröring med mossdjurets yta.

Det sednare tyckes i hvad fall som helst vara uppdraget
åt vibraklerna, långa borstartade organer, som hos många
mosskoraller framträda på hvarje cell ur en liten koppformig
kanal och i nästan beständig rörelse långsamt och försigtigt fara
öfver munnens yta, för att aflägsna allt som kunde vara
skadligt för det lilla djurets späda lif!

De flesta mosskorallerna bebo hafvet. Alcyonellernas eller
kransflimrarnes familj har dock sitt hem på växter, pålar och
stenar i sött vatten, der de antingen bilda svamplika massor
(Alcyonella) eller trådformiga, greniga, krypande stammar
(Plumatella), eller också för blotta ögat visa sig såsom mögelfläckar 
(Cristatella) och kringsväfva fritt på vattnet. De talrika,
på tvänne utsprång sittande trefvarne bilda omkring munnen
en hästskoformig, cirkelböjd tratt.

Mossdjurens fortplantningssätt är icke mindre märkvärdigt
än deras komplicerade byggnad. I hvarje ägg bildar sig
nemligen ett med flimmerhår begåfvadt embryo, uti hvars inre
tvänne unga mossdjur med flimrande trefvare utveckla sig,
medan det ännu ligger gömdt i äggskalet, så att det ursprungliga 
embryot är att betrakta såsom dessa båda djurs larv eller
amma. Amman genombryter äggskalet, simmar omkring och
fäster sig någonstädes, hvarefter de två ungarne genombryta
ammans hud, hvilken nu såsom yttre betäckning eller mantel
bildar cellens första grundval, hvaruti ungarne kunna draga
sig tillbaka för att sedan, oskiljaktiga som de siamesiska
tvillingarne, på sidorna genom knoppning frambringa nya individer. 
Sålunda möter oss det ena undret på det andra redan
på dessa mollusklifvets lägsta trappsteg.

Till manteldjuren, hvilka för sitt namn hafva att tacka
den sega, läderartade beklädnad, som likt en mantel omsluter
de inre mjuka delarne, höra så väl salporna som de enkla 
och sammansatta ascidierna eller sprutarne. De enkla ascidierna 
äro temligen stora djur. Till sin yttre form likna de en
säck med en slipprig eller ruggig, halfgenomskinlig hud, på
hvilken finnas två små öppningar, hvaraf den främre ryckvis
slukar vattnet och de deruti innehållna födoämnena och leder
dem till den med tydliga, nätformigt genombrutna gälar försedda
respirationshålan, under det den bakre lemnar afgång för det
genom respirationsprocessen sitt syre beröfvade vattnet och
exkrementerna. Vid det lindrigaste tryck utsprutar ascidien
en vattenstråle till ett betydligt afstånd. Dessa djur föra ett
mycket overksamt lif. Med basen fastvuxna på växter eller
andra hafskroppar inskränker sig hela deras rörelse till
utvidgning och sammandragning af kroppen, ty den lilla hvirfvel
eller strömning i vattnet, som derigenom uppväckes, tillförer
dem utan vidare besvär den tillfälligtvis förbisimmande födan.

Deras säckformiga hjerta visar den märkvärdiga egendomligheten, 
att det drifver sitt blod än åt den ena, än åt den
andra sidan och på sådant sätt omvexlande förvandlar den
arteriella blodströmmen till en venös och den venösa till en
arteriell. Med hjelp af förstoringsglaset ser man blodströmmen 
några minuters tid flyta från gälarne till hjertat och från
detta utbreda sig genom kroppen, sedan stannar hjertat några
ögonblick och hela blodloppet antager nu en motsatt rigtning.

De sammansatta sprutarne äro alltid blott några linier
långa och vanligen på ett sådant sätt gruppvis ordnade
omkring en gemensam uttömningsöppning, att gälöppningarne ligga
i omkretsen och djurens anus är vänd emot nyssnämnda
öppning. Man finner ofta den stora hafstångens stänglar
öfverdragna med fasta, geléartade massor, hvilkas yta är tecknad
liksom med strålformiga stjernor. Hvarje stråle af dessa
aster-artade formationer är ett djur, och hela konstellationen, som
med blåa, röda eller orangegula färger smyckar gelémassan,
är en koloni af sammansatta ascidier eller botryller.

Pyrosomerna deremot äro fritt i hafvet kringsimmande
ascidiestockar, som bilda ett cylindriskt, ihåligt, i ena ändan
slutet rör. De små djuren, som hafva en aflång form, äro så
invuxna, att munöppningen är vänd mot cylinderns yttre yta,
men anusöppningen mot dess håla. Pyrosomerna, som
isynnerhet förekomma uti de varmare hafven, äro ofta 14 tum
långa och 3 tum vida, så att man lätt kan tänka sig att en 
mycket talrik befolkning måste vara förbredd öfver hela
cylindern. Genom en gemensam rytmisk rörelse blifver hålan
hopträngd eller utvidgad, och på detta sätt glider den lilla
socialistiska republiken långsamt fram genom vattnet. Sålunda
se vi en förvånande olikhet i formen hos en ytterst liten, uti
oceanens oändliga lifsrikedom försvinnande familj! Pyrosomerna 
höra, såsom redan deras namn antyder, till de lysande
mossdjuren, och Bibra berättar oss att han vid några af
honom fångade exemplars fosforiska ljus läste deras egen
beskrifning uti en naturhistorisk handbok. I tillstånd af hvila
blifva de fullkomligt mörka, men vid den lindrigaste beröring
meddela sig klara, blågröna gnistor från den ena individen till
den andra och fladdra sålunda öfver hela ytan.

Om ascidiestockarne hafva mycken likhet med växterna,
påminna oss de genomskinliga salporna om medusorna, med
hvilka de dock till sin inre byggnad äro väsendtligt olika. Den
cylindriska kroppen är i båda ändarne öppen, men den främre
öppningen har en klaff, som djuret efter eget behag kan öppna
eller tillsluta. De simma genom att indraga och utstöta vattnet. 
Särdeles märkvärdig är deras generationsvexling, ty hvarje
art uppträder under tvänne former: hvarje individ för sig eller
förenade till kedjor. De sednare fortplanta sig genom fria
ägg och den individuella formen genom knoppning, så att af
kedjorna uppkomma särskilda individer och af dessa åter
kedjeformer.

Den berömde skalden och naturforskaren Chamisso har
man att tacka för den första upptäckten af denna märkvärdiga 
generationsvexling, som dock i början inbringade honom
mera hån än beröm inom den vetenskapliga verlden.

Salporna hafva företrädesvis sitt hem uti de varmare hafven 
och betäcka ofta deras yta på vida sträckor med sina
kristallklara legioner.

Musslorna eller molluskerna med tvåskaligt hus, hvartill
understundom, såsom hos pholaderna, äfven några ytterligare
skalstycken komma, afdelas uti tvänne ordningar: armfotingar
och bladgälade. De förra, som till största delen tillhöra
fornverlden och i våra dagar blott fortlefva uti några få slägten,
utmärka sig genom de två långa, fransade, ofta skrufformigt
upprullade armar, medelst hvilka de kunna uppspärra sitt hus.
De andas med hjelp af den tvåflikiga mantelns inre, kärlrika 
yta, och de talrika cilier, hvarmed armarne äro betäckta, sörja
genom sina flimmerrörelser och den derigenom uppväckta
strömningen så väl för tillförseln af föda som den nödvändiga
vexlingen af med luft mättadt vatten.

Armfotingarne lefva merändels på större hafsdjup och äro
antingen genom en senaktig stjelk, som framträder genom ett
hål vid spetsen, fästade på andra kroppar eller med ett skal
fastvuxna såsom ostrorna.

En vida betydligare roll spela för närvarande de
bladgälade musslorna, som i flera tusen arter förekomma i alla
haf från polen ända till eqvatorn. Hvarje flod uppkastar
deras tomma skal vid alla oceanens kuster, och deras
söndersmulade hus äro talrika som strandens sandkorn. Så olika
som deras former och färger är äfven deras lefnadssätt, men
betraktar man de olika slägtenas byggnad, skall man öfverallt
finna dem på det ändamålsenligaste sätt inrättade.

Sådana, som lefva fria i hafvet, hafva vanligen en på
buksidan framträdande, från sidorna sammantryckt, än tung- eller
hakformig, än bil- eller maskartad fot. Med dess tillhjelp
kunna de flesta krypa, många äfven gräfva sig ned i sanden
eller gyttjan, hvarigenom de undgå många fienders förföljelser,
och några till och med hoppa eller springa. Så utsträcker
den vanliga hjertmusslan sin fot så långt som möjligt, trycker
den hårdt emot bottnen, kastar sig sedan genom en plötslig
sammandragning deraf i höjden och hoppar på detta sätt
temligen fort, genom att hastigt upprepa denna manöver.

Hos andra mussleslägten ersättes bristen af en stark,
muskulös fot genom skalens raska öppnande och tillslutande: ett
lokomotionsmedel, hvaraf isynnerhet några arter bland
kam- och raspmusslorna betjena sig med sådan framgång, att man
till och med måste springa för att upphinna dem.

Hos de arter, som föra ett fastsittande lefnadssätt, finnes
foten blott i ett mycket ofullkomligt och rudimentärt tillstånd;
ty organer, som icke begagnas, måste enligt en allmän naturlag 
borttvina. Ofta tjenar den blott till beredande af byssus,
en egendomlig, trådformig massa af hornartad beskaffenhet,
hvarmed djuret hänger sig fast på främmande kroppar. Detta
byssus produceras af en dertill särskildt bestämd körtelapparat, 
som ligger inbäddad i foten, hvars främre, tungformiga
del utspinner den till trådar. Merändels äro dessa musslor 
fästade för alltid, men några arter, såsom bland andra det
ätbara strandskalet, kunna efter eget behag lossa trådarne från
körtlarne, ur hvilka de utstråla, och sedan välja något annat
ställe att ånyo fästa sig på.

Hos ostrorna och spondylerna har till och med förmågan
att spinna ett byssus gått förlorad, så att dessa för vandringar
obenägna djur äro nödsakade att fästa sig med det undre
skalet genom en enkel fastkittning och derföre äfven vid sin
tillväxt till formen rätta sig efter de främmande kroppar, på
hvilka de äro sittande.

Pholaderna eller borrmusslorna, som blott hafva ett
mycket tunnt, bräckligt hus, gräfva sig till sitt skydd hålor i den
hårda kalkklippan eller också i trä och hård lera. Foten,
som här hvarken kan begagnas till ställflyttningsorgan eller
spinnande af ett byssus, användes i detta fall för ett annat,
icke mindre nyttigt ändamål.

Förr trodde man att djuret borrar sig in genom filning
och skafning med sina skal eller förmedelst ett kemiskt
upplösningsmedel, men nyare undersökningar hafva likväl visat att
foten dervid är det hufvudsakligaste verktyget. Den är
nemligen icke blott betydligt muskulös, utan äfven besatt med ett
skroflig! lager af spetsiga kiselkristaller, så att den eger
polér- eller glaspapperets egenskap. Kristallerna bortfalla fortfarande
och ersättas beständigt genom nya, så att djuren på sådant
sätt lätt kunna gräfva sina hål. Sålunda se vi samma organ
inom samma djurklass lämpa sig efter de mest olika
omständigheter, krypa eller springa, spinna eller fila — och under
alla modifikationer öfverallt på det ändamålsenligaste sätt
uppfylla sin bestämmelse!

Då många bladgälade musslor nedgräfva sig i gyttjan, kan
man väl hafva anledning att fråga huru deras fina gälblad,
hvilka de äfven hafva att tacka för sitt namn, blifva skyddade
emot den qväfvande sanden? Här finna vi manteln till
största delen hopvuxen till en säckformig hylsa, som framåt och
nedåt har en aflång öppning för foten att träda igenom, men
bakåt förlänger sig till tvänne understundom förenade rör, som
kunna dragas tillbaka medelst muskler och genom hvilka ett
beständigt kretslopp af vatten åstadkommes uti det af manteln
omslutna hålrummet. Sålunda kan musslan ligga djupt
nedgräfd i sanden eller gyttjan, om blott mynningarne på hennes
rör dyka upp uti ett klarare element. Der behofvet icke är
så trängande, förkorta sig rören, och hos sådana, som ligga
på ren klippgrund eller öfverhufvud lefva uti ett mindre
grumligt vatten, saknas de till och med helt och hållet. I sådana
fall finna vi ofta, såsom t. ex. hos ostran och strandskalet,
manteln klufven i hela sin längd, så att gälarne vid skalens
öppnande omedelbart kringspolas af det inträngande vattnet.

Sin väsendtligaste betydelse har musslans skal såsom en
skyddsapparat och måste sålunda naturligtvis, om den skall
motsvara sitt ändamål, vara så mycket fastare och tjockare,
ju mera dess egare är utsatt för angrepp af den yttre verlden.

Pholaderna och skeppsmaskarne, som gräfva sig boningar
i klippor eller trävirke och alltså på visst sätt ligga
förskansade uti en fästning, kunna åtnöja sig med papperstunna eller
till och med ofullkomligt utvecklade skal. Knifbaljorna, som
med lätthet böka sig in i sanden, behöfva inga tätt slutande
skal; men de orörliga, på hafsbottnen fastkittade ostrorna
skulle stå sig slätt, om de icke kunde fullkomligt gömma sig
i sina tjocka skal och sedan tillsluta dessa med stor
muskelkraft. Äfven i detta fall äro de icke blott utsatta för
menniskans, utan äfven många andra hungriga fienders förföljelser.
Vi hafva redan sett huru svårt sjöstjernorna härja ibland dem,
men många betydligt mindre djur torde väl anställa nästan lika
stora förödelser. Små annelider borra olycksbringande gångar
i deras skal, och oaktadt de genom nya aflagringar af
perlmassa söka skydda sina mjuka delar mot dessa angrepp, blifva
dock deras krafter svårt medtagna genom detta försvarskrig.

Understundom inqvartera sig parasitiska svampar uti de
af anneliderna borrade hålen och fräta sig allt djupare och
djupare in i skalet, tills slutligen den arma ostran utmattad
och förtviflad upphör med allt vidare motstånd och med
uppspärradt skal afvaktar den förste fiende, som befriar henne
från alla lifvets ytterligare vedervärdigheter och utan vidare
möda slukar det frivilligt honom bjudna bytet.

Musslornas nervsystem består af tre par hufvudknutar,
hvilka utsända sina grenar till de särskilda organerna. Såsom
känselorgan fungera de ofta vid mantelns rand sittande
trådarne eller tentaklerna, äfvensom munnens hudfållor.
Hörselorganerna ligga i foten och bestå liksom hos de med hufvud
begåfvade blötdjuren af tvänne runda hörselkapslar, hvilka
innesluta en klar vätska och de små hörselstenarne.

De ofta förhandenvarande och då alltid talrika ögonen
ligga såsom glänsande punkter vid mantelns rand eller vid
mantelrörens yttre mynning. De glittra hos kammusslorna som
smaragder och hafva hos ostrorna formen af små glänsande
knappar rundtomkring mantelranden; men huru sällan lär väl
den, som låter dessa läckra blötdjur väl smaka sig, tänka på
undret af deras inre byggnad!

Redan af musslornas byggnad och vanligen mycket
inskränkta rörelseförmåga finner man tydligt, att de ej på
rofdjurens sätt kunna anfalla och öfverväldiga sitt byte, utan
måste låta sig nöja med det som hafvet omedelbart tillförer dem.
Men derföre lida de lika litet som de redan omtalade
fastsittande polyperna och mosskorallerna någon nöd, ty det på föda
så rika hafvet drager försorg om alla sina barn. De
strömmar, som antingen direkt genom det uppspärrade skalet eller
genom andningsröret komma till gälarne, tillföra äfven deras
mun de nödvändiga födoämnena.

Hvad musslornas storlek beträffar är den icke mindre olika
än formen och beskaffenheten af deras skal. Hvilken olikhet
mellan den blott några linier långa ärtmusslan och den
tropiska oceanens gigantiska Tridacna, hvars sex fot långa skal
ofta väga flera centner!

Hos rörsnäckorna eller förfotingarne (Protopoda) finna vi
inga rörelseorganen hvarken fotsåla eller fenor, utan en framåt
ur det mask- eller tandformiga huset framom hufvudet
utskjutande förtjockning af foten, som tillsluter huset, ur hvilket
djuret kan sträcka sig ut med hufvudändan och vid hvarje fara
draga sig tillbaka i röret. Några slägten, såsom masksnäckan
(Vermetus) och maskrullsnäckan (Magilus), sitta fast på
klippor, korallref eller större snäckskal; andra gömma sig, såsom
skidsnäckan (Siliquaria), i svampar eller andra mjuka kroppar
och visa derföre merändels intet spår af vidhäftning på skalet;
och doppskorna eller dentalierna slutligen hafva ett i båda
ändarne öppet hus, som liknar hörntänderna på en elefant
och ej är fastvuxet, utan sitter i hafssanden eller gyttjan med
bakre ändan uppåt. När djuret framsträcker foten och
hufvudet genom mantelns fransade öppning, visa sig äfven de
trådformiga gälarne i knippen på båda sidor om halsen.
Kilfotingarnes eller heteropodernas ordning är äfvenledes
en bland de mindre. De dithörande geléartade djuren äro
antingen nakna eller blott försedda med ett litet tunnt,
bräckligt hus, som betäcker hjertat och inelfvorna, äfvensom de på
undre sidan framträdande gälarne. De hafva ej såsom de
flesta andra snäckor någon fotsåla att krypa med på buksidan,
utan foten är förvandlad till en lodrät, sällan helt och hållet
felande, yxbladformigt sammantryckt sena, med hvilken de
kunna simma omkring i hafvet omvända eller med buksidan
uppåt. Vid dess bakre rand sitter en sugvårta, medelst
hvilken de förmå hänga sig fast vid främmande föremål. Dessa
märkvärdiga djur, som vanligen äro af en genomskinlig
klarhet, föra till det mesta ett nattligt lif och förekomma
företrädesvis i de varmare hafven, som de under den sena
skymningsstunden betäcka i milliontal.

Ojemförligt vigtigare äro de i talrika slägten och flera
tusen arter sönderfallande bukfotingarne eller snäckorna. De
hafva att glädja sig åt en högre organisation än de föregående
ordningarne, ty här framträder ett tydligt utbildadt hufvud med
två till sex trefvare och ett par ögon, hvilka antingen såsom
hos åker- och skogssniglarne sitta vid ändarne af de längre
trefvarne eller såsom hos de flesta hafssnäckorna äro fästade
på upphöjningar vid deras basis. På buksidan finnes alltid en
bred, köttig skifva eller fotsåla, med hvilken djuren kunna
krypa eller simma. För öfrigt är snäckornas organisation
mycket olika, ty de äro antingen nakna eller försedda med skal,
antingen bildade för land- eller vattenlif, för kusten eller öppna
hafvet, för vegetabilisk kost eller animalisk föda.

Vid första påseendet kunde det tyckas som om försynen
blott med styfmoderlig omsorg tänkt på att skydda de nakna
snäckorna, så väl de som hafva sitt hem i våra trädgårdar
och skogar som de arter, hvilka på hafsbottnen krypa omkring
på svampar och koraller eller äfven med ryggen vänd nedåt
långsamt simma omkring på öppna hafvet, såsom bland andra
de med präktigt himmelsblå färgdrägt utrustade glaukerna,
hvilka ofta i myriader milsvidt betäcka det Atlantiska hafvet.

Men liksom så många andra värnlösa varelser skyddas
våra landsnäckor redan derigenom för många fiender, att de
merändels blott komma fram i mörkret, men om dagen
gömma sig under stenar och blad. Många nakna hafssnäckors
kristallklara genomskinlighet, som gör det ganska svårt att
skilja dem från det klara hafsvattnet, befriar dem helt säkert
från mången förföljelse, och det illaluktande, skarpa slem, som
deras hud afsöndrar, bevarar dem äfvenledes för många
angrepp. Äfven här gömma sig gerna de krypande arterna
under stenarne vid kusten eller madreporernas grenar, och de
läderartade, mera böjliga arterna bland doriderna ega till och
med förmågan att vid sammandragningen afstöta delar af sin
mantel och öfverlemna dem åt den hungrige fienden, under
det de sjelfva komma undan med lifvet, om också icke utan
förluster.

De flesta snäckorna gömma sin mjuka kropp under
skyddet af ett kalkhus, som på ett icke mindre fullkomligt sätt
än musslornas skal motsvarar behofvet af skyddsmedel. Hos
de arter, som bebo kusterna och derföre äfven hafva behof af
en tung ballast för att kunna motstå de rullande vågorna,
finna vi alltså skalet vara af en tjockare och fastare
beskaffenhet än hos de arter, hvilka såsom ianthinerna lefva i öppna
hafvet, der de med hjelp af ett luftblåsor afsöndrande organ
vid foten drifva omkring på ytan, hvilket de ej skulle kunna
göra, om deras skal icke vore ytterst tunnt och lätt. Äfven
sötvattenssnäckorna, som mycket mindre äro utsatta för
elementernas uppror och i den lättare vätskan ej skulle kunna
släpa med sig en så stor tyngd, hafva vida tunnare skal än
de i hafvet lefvande formerna.

Utom genom sitt stenhårda, mäktiga skal äro många bland
dessa sednare äfven skyddade genom ett vid ändan af foten
sittande horn- eller kalkartadt lock, hvilket som en dörr fast
tillsluter ingången, när det förskräckta djuret drager sig
tillbaka i sin fästning.

Väl lärer hafsörnen höja sig högt i luften med sådana väl
förskansade sällar, som han ej lätt kan komma åt med sin
näbb, och sedan låta dem falla ned på klipporna, der de med
brustet skal ej vidare göra honom något besvär; men säkert
är likväl att en sådan dörr i ganska talrika fall måste göra
de bästa tjenster.

De med skal försedda landsnäckorna hafva väl ej fått sig
något sådant stängningsmedel tilldeladt, men under
vintersömnen tillspärra de mynningen på sitt skal med en kalkartad 
afsöndring, som sedermera undanskaffas, så snart vårens första
varma dagar åter väcka dem till ett verksammare lif.

Bukfotingarnes respirationsorganer äro på ett mycket olika
sätt inrättade. De bestå antingen af lungor till omedelbar
inandning af luft, eller af gälar till inandning af den i vattnet
innehållna luften. Vid lungrespirationen, sådan den försiggår
hos de nakna och med skal försedda landsnäckorna, inverkar
luften genom förmedling af en eller flera inre hålor. Vid
gälrespirationen äro deremot andningsorganerna delade i veck
eller talrika flikar och blad, hvilka utsätta sitt blod för
beröringen med vattnet.

Hos de nakna hafssnäckorna utveckla sig gälarne fritt i
vattnet och uppträda uti lika mångfaldiga som prydliga former.

På eolidernas rygg bilda de å båda sidorna flera rader
cylindriska eller trådformiga bihang; hos tethiderna sitta de
i en rad på hvardera sidan spiralformigt upprullade och vid
randen besatta med utgrenade trådar, och hos doriderna
omgifva de den undre tarmöppningen i form af en regelbunden
krans.

Penselformigt framträda de på scylleernas fenlika
hudprocesser; hos glaukerna utskjuta de såsom tvära, aflånga, i
fransar utlöpande skifvor på båda sidorna af den spolformiga
kroppen, och hos briareerna bilda de öfver hundrade gaffelformiga
armar.

Hos de mycket talrikare snäckor, som äro försedda med
betäckta gälar, finna vi samma mångfaldiga omvexling i
anordningen som hos de bargälade. Hos alla slägten med
skrufformigt vridet hus sitta de kamformigt på djurets nacke
inneslutna i en särskild, vid, af manteln bildad håla, hvilken
insläpper vattnet genom en vid, på längden gående öppning.
Hos necköronen inträder vattnet till de på venstra sidan af
ryggen i gälhålan liggande gälarne genom en rad af hål, som
löpa paralellt med randen af det temligen platta skalet,
under det de skålformiga fissurellerna upptaga det genom ett
ovalt hål på ryggen. Hos sjöhararne sitta de bladformiga
gälarne baktill på ryggen under ett veck af manteln på högra
sidan; hos patellerna och de med åtta skalstycken fjällartadt
betäckta skalsuggorna befinna de sig rundtomkring kroppen
under den fria mantelranden; hos skärmsnäckorna sitta de på
ena sidan och hos bladsnäckorna slutligen på båda sidorna
mellan fotsålan och mantelranden.

Der gälarne äro på så olika sätt ordnade, kan man vänta
att äfven de öfriga organerna skola undergå talrika
modifikationer, och sålunda visar sig för oss uti de lågt stående
snäckorna en hel på former rik verld.

I sin tuggapparat visa oss dessa djur en märkvärdigt
fullkomlig byggnad, som man i sanning ej skulle kunna förmoda
hos sådana geléartade massor, som de dock vid ytligt påseende
tyckas vara.

Hos de växtätande landsnäckorna finna vi i munhålan en
hornartad skifva af halfmånformig gestalt, som nedhänger från
den öfre väggen och derigenom, liksom genom sin tandade
beskaffenhet på den undre, fria randen, blifver särdeles lämplig
till gnagning på växterna. Hos de af rof lefvande snäckorna
se vi deremot starka käkar utgå från tvänne laterala
processer, som tångartadt röra sig emot hvarandra, men för öfrigt
äro på många olika sätt formade.

Särdeles märkvärdig är den så kallade rasp skifvan eller
tungan, som sitter i munhålans botten på en särskild, köttig
upphöjning och hvars hufvuduppgift väl är att indraga
födoämnena i munhålan. För detta ändamål är den besatt med
talrika, prydligt ordnade lister, fjäll och tänder af den
mångfaldigaste gruppering och form, hvilkas spetsar äro rigtade
bakåt. Hos landsnäckorna är tungan vanligen kort och bred,
Fig. 17.           men tänderna så tätt radade
                               intill hvarandra, att man hos
                               den stora månsnäckan har
                               räknat omkring 21,000 i 140
                               tvärtöfver löpande rader och
                               hos källarsnäckan (fig. 17) till
                               och med 27,000 i 160
                               tvärrader. Sjö snäckornas tunga
                               är deremot merändels lång
                               och smal, hos skålsnäckorna
                               till och med två eller tre
                               gånger längre än hela
                               kroppen, så att här hvarje
                               tvärrad innehåller jemförelsevis
                               blott få tänder, hvilka dessutom i 
                               de flesta fall äro större.




Många snäckor tyckas framsträcka sin tunga genom
munöppningen för att skafva på födoämnena, ja några af rof
lefvande snäckor, såsom den glupska valdhornsnäckan, hafva denna
inrättning att tacka för förmågan att genomborra andra djurs
hårda skal för att komma i besittning af deras innebyggare.

Förmågan att frambringa egendomliga ljud har redan
blifvit iakttagen hos flera snäckor. Tritonsnäckan (Tritonia
arborescens), en bargälad snäcka, hvilken ej är hälften så stor
som den sista leden på en lillfinger och ofta förekommer i de
europeiska hafven, der hon med sin smala fot håller sig fast
på sjöväxter, låter sålunda höra ett svagt ljud, sannolikt
förmedelst de tvänne tjocka, hornartade lameller, hvarmed
hennes mun är beväpnad. Två sådana tritonier, som d:r Grant i
ett med rent hafsvatten fyldt kärl förevisade det Wernerska
naturvetenskapliga sällskapet i Edinburgh, frambragte under
hela sessionen ett hvarannan minut förnyadt knackande, som
man tydligt kunde höra på ett afstånd af tolf fot.

Uti lagunen vid Batticalas på Ceylon får man ofta under
lugna nätter och under den torra årstiden höra toner, som de
dervarande fiskrarne tillskrifva en sjösnäcka, hvilken de af
denna orsak kalla den gråtande. Under en månklar,
fullkomligt lugn afton, då blott årornas neddoppande krusade den
spegelklara vattenytan, lät sir Emerson Tennent ro sig öfver
lagunen och hörde tydligt de hemlighetsfulla ljuden. De
uppstego ur djupet såsom de milda vibrationerna af en eolsharpa
eller ett vinglas, öfver hvars rand man gnider med en i vatten
doppad finger. Det var ej någon enkel, fortsatt, långdragen
ton, såsom af en stämma, utan en mängd små toner, hvilka
hvar för sig voro klara och tydliga. Lade man örat intill
båten, förstärkte sig tonen betydligt genom ljudets ledning. För
öfrigt var den blott på vissa ställen särdeles kraftig, liksom
om antalet af de djur, som frambringade densamma, här varit
större. Understundom upphörde den helt och hållet, tills man
ånyo rodde tillbaka till samma ställe, hvarest man hört den
tydligast.

Denna omständighet gör det mycket sannolikt att
underhafsmusikanterna antingen äro fastsittande eller blott långsamt
krypande snäckor, såsom infödingarne förmena, och icke än
hit, än dit kringsimmande fiskar. Så mycket är emellertid
säkert, att tonerna tydligt uppstego ur djupet af lagunen och
alldeles icke kunde härröra från ekot af ett på land af
insekter förorsakadt ljud, som sedan leddes öfver vattenytan, ty de
läto tydligast och hörbarast förnimma sig just på sådana
ställen, der landets beskaffenhet gjorde en sådan fortplantning
af ljudet omöjlig.

Så upptränger lifvets stämma ur vattnens sköte, så yttrar
sig känslan af en behaglig tillvaro genom egendomliga ljud
äfven hos hafvets på en låg utvecklingsgrad stående snäckor.
Väl sakna dessa djur ännu all högre instinkt, men hos några
arter träffa vi dock redan begäret att dölja sitt skal under ett
främmande omhölje, hvarigenom vi påminnas om de
mångfaldiga konstgreppen och finterna hos åtskilliga insekter och
crustaceer.

Så betäcker sig den så kallade månglerskan (Irochus
adglutinans) med fastklibbade små stenar och fragmenter af
mussleskal, hvarigenom hon på den hårda klippbottnen, der hon
uppehåller sig, så väl är skyddad mot den stigande flodens svall
som det giriga ögat hos sina fiender, hvilka blott se liflösa
fragmenter och derföre simma förbi, utan att hafva någon aning
om att ett smakligt byte döljer sig derunder.

Hos djur, som blott äro försedda med passiva
skyddsmedel, bör man kunna vänta en hög grad af försigtighet, och
snäckorna äro i detta afseende en lämplig förebild för
menniskan.

Man betrakte blott huru omsorgsfullt vår trädgårdssnäcka
framsträcker sina trefvare så långt som möjligt för att med
känseln undersöka alla hinder, innan hon drager kroppen
efter, huru betänksamt hon framskrider och huru hastigt hon
drager sig tillbaka i sitt skal, så snart hon vädrar någon fara.
Hon är emblemet för en fin politiker, som vill vara fullkomligt
säker på framgång, innan han vågar någonting.

Den fullkomligaste motsats mot snäckornas till ordspråk
blifna långsamhet bilda vingfotingarne eller pteropoderna, som
röra sig förmedelst tvänne på sidorna sittande, fenor eller åror
liknande mantelflikar, hvilka vinglikt utspringa från främre delen
af kroppen. Dessa små, sällan öfver två tum långa djur äro
än nakna, såsom de ljusblåa eller rosenröda Clios, än sitter
deras bakre del, såsom hos hyaleerna, cleodorerna och
criseerna, uti ett tillspetsadt, mycket bräckligt, som glas
genomskinligt eller genomskinande skal, i hvilket de vid hotande fara
skyndsamt gömma sitt hufvud och sina vingar. De gripa sin
föda dels såsom pneumodermerna med armar, hvilka bära
många skaftade sugvårtor, dels såsom Clios med korta
processer omkring munnen, hvilka äro betäckta med små skifformiga
vårtor. Vid stark förstoring visar sig hvarje vårta betäckt med
en oerhörd mängd sugskifvor, så att hela deras sammanlagda
antal på hufvudet beräknas till 360,000. Sålunda visar sig
öfverallt, ju skarpare vi betrakta skaparens verk, en allt mera
underbar finhet och fullkomlighet i utförandet.

Pteropoderna äro samtliga öppna hafvets invånare och
låta blott sällan af stormar drifva sig mot kusterna, ty de
simma mycket skickligt, nedsänka sig om dagen och vid orolig sjö
i djupet och uppstiga först vid inbjudande stiltje till hafsytan.
De äro oceanens bevingade insekter och påminna oss genom
sina lifliga rörelser och skymningsälskancle vanor om
luftkretsens mal och myggor. De undvika ljuset, så att man vid klart
solsken skulle söka dem förgäfves, men redan ett förbigående
moln är tillräckligt att locka några cleodorer till ytan. Deras
lefnadsnjutning börjar först med den sjunkande dagen,- och
sedan kan man på Medelhafvet bestämma nattens timmar efter
deras uppträdande i släpnätet. Cleodorerna visa sig först, men
så snart solen håller på att gå ned, uppträder Hyalæa gibbosa
ilande omkring med en hastighet, som om hon ej hade något
ögonblick att förlora, och hennes tid är också i sjelfva verket
snart förbi, ty den räcker ej längre än söderns korta
aftonskymning. Sedan uppstiga Hyalæa trispinosa och Cleodora
subula ur djupet; men Hyalcæa tridentata, som först vågar sig
fram i skymningen, drager sig tidigt tillbaka, under det några
arter, såsom Cleodora pyramidata, blott träffas under
midnattstimmarne och de mörkaste nätterna. Några särdeles muntra
sällar svärma omkring hela natten, men nedsänka sig alla i
djupet, innan morgonrodnaden kan ertappa dem på deras
irrfärder.

Liksom sjöborren står i spetsen för stråldjuren, framställa
sig hufvudfotingarne eller armsnäckorna för oss såsom de
fullkomligaste bland molluskerna. Hos bukfotingarne var
hufvudet ännu sammansmält med kroppen och hade blott
ofullkomligt utbildade synorganer; men här är det fritt, genom tydliga
gränser skiljdt från bålen, som omslutes af en säckformig
mantel, och har två stora ögon försedda med alla de väsendtliga
delarne uti ryggradsdjurens synoigan. Bukfotingarne kunde
blott röra sig långsamt, men många armsnäckor skjuta raskt
fram genom vattnet eller kunna till och med såsom flygfiskarne
höja sig i stora bågar öfver hafsytan, i det de hastigt
sammandraga bålen och dervid med all kraft utstöta det inandade
vattnet genom ett trattformigt afloppsrör. Till och med de arter,
hvilka såsom Octopus företrädesvis uppehålla sig i
klippremnorna vid kusterna, kunna förmedelst sina armar krypa eller
ro sig fram ojemförligt raskare än den vigaste gasteropod.
Dessa fångarmar, som vanligen äro i hela sin längd försedda
med sugvårtor, bilda verkligt fruktansvärda vapen eller
gripverktyg och klänga sig omkring bytet med sådan styrka, att
det blifver detsamma fullkomligt omöjligt att undandraga sig
den mördande omfamningen.

Ofta äro de äfven försedda med små spetsiga, rörliga
hakar, hvilka liksom kattens klor kunna godtyckligt dragas
tillbaka eller uppresas. Så snart en fisk eller crustacé blifvit
gripen af dessa väldiga fångarmar, öfverlemnas djuret utan allt
förbarmande åt den roflystna munnen, som med sina
klipphårda, en papegojnäbb liknande käkar och sin med sju rader
spetsiga tänder besatta tunga inom kort sönderstyckar och
uppslukar det.

Sålunda äro hufvudfotingarne förträffligt utrustade för ett
rofdjurslif, och då många af dem uppnå en betydlig storlek,
så att de till och med skola vara i stånd att med sina
utsträckta armar gripa fiskaren i båten och rycka ned honom i
afgrunden, så torde de väl kunna jemföras med fasta landets
tigrar.

Man skulle kunna tro att armfotingarne genom sina
rörelsers hastighet, sina väldiga fångarmar och sin mäktiga näbb
redan voro tillräckligt utrustade till anfall eller försvar, men
många utaf dem äro dessutom äfven försedda med ett
märkvärdigt sekretionsorgan, som afsöndrar en svart saft och hvars
utförsgång mynnar uti utloppsröret. När djuret sväfvar i fara,
utsprutar det denna bläckartade vätska i tillräcklig mängd för
att bilda ett tjockt moln i vattnet och döljer sig på detta sätt
för sina fiender. Så skyddade en gång Venus den sårade
Æneas för grekernas lansar!

Alla cephalopoder äro utan undantag hafsinvånare och
andas genom gälar. Dessa organer äro alltid dolda under
manteln i en särskild håla, som genom två öppningar står i
förbindelse med den yttre verlden och hvars väggar
omvexlande utvidga och sammandraga sig. Den ena, sprickformiga
öppningen tjenar till vattnets upptagande, den andra, som
trattformigt förgrenar sig, till dess utstötande, hvarigenom
äfven djurets bakåtgående sim- eller stötrörelse, såsom vi redan
anmärkt, åstadkommes.

Allt efter gälarnes antal delas hufvudfotingarne uti tvänne
hufvudgrupper: tvågälade och fyrgälade.

Den förra omfattar det ojemförligt större flertalet af de
nu lefvande slägtena och arterna och delar sig åter i två
familjer: åttfotingar och tiofotingar.

Åttfotingarne föra i allmänhet ett mera krypande lif vid
kusterna, der de gömma sig i klippremnor och fastsuga sig
med en del af sina fångarmar, för att med den andra delen
uppfånga det förbisimmande bytet. Deras oskaftade, omkring
munnen sittande armar äro derföre mycket längre och
köttigare än de likartade tiofotingarnes, hvilka äro mera anvisade
till att simma i öppna hafvet och hos hvilka dessa organers
litenhet står i noggrann öfverensstämmelse med kraften af
deras bakåtgående rörelse, hvilken nödvändigt skulle försvåras
genom ett knippe af långa, grofva armar.

De två skaftade eller tentakelformiga armar, som
tiofotingarne dessutom ega, äro deremot merändels af en mycket
betydlig längd och blott vid ändarne, icke såsom de förras
utefter insidans hela längd, försedda med sugvårtor eller hakar
för att kunna nå sitt byte på större afstånd.

Så väl hos åtta- som tiofotingarne äro proportionerna af
armarnes storlek mycket olika, liksom äfven anordningen af
deras sugvårtor. Under det de hos den vanliga Octopus hafva
nästan samma längd, ega philonexerna fyra långa och fyra
korta armar, och hos argonauterna äro två utaf dem vid sina
ändar segelartadt utvidgade. Hos de tiofotade kalmarerna äro
de två skaftade armarne icke mycket längre än de Oskaftade,
men hos sepierna och sepioteutherna visa de redan en
betydlig förlängning, och hos chiroteutherna blifver missförhållandet
så stort, att de äro minst sex gånger längre än hela kroppen.

Hos några slägten se vi armarne skiljda uppifrån och ned,
hos andra förenade genom en mellanliggande hinna. Hos
Cirrhotenthis äro alla på detta sätt förenade från basen till 
spetsen, hos Philonexis blott de fyra längre, men hos de tioarmade
histioteutherna finna vi sex af de oskaftade armarne förenade,
under det de tvänne andra liksom de två längre skaftade äro
fria. Octopus visar oss en dubbel rad af sugvårtor på
hvardera armen, sepian en fyrdubbel och Eledone blott en enkel.
Så underbara äro de variationer, skaparen vet att spela på
samma thema: en så outtömlig fantasi utvecklar han i
bildandet af talrika djurslägten, som dock alla äro formade efter
samma grundplan!

Hos decapoderna och blott hos dem finna vi dessutom vid
mantelranden två fenor af den mest olikartade form och läge,
än blott vid undre ändan af kroppen, än löpande längs dess
sidor, än smala, än breda, än skiljda, än förenade till en, än
afrundade, än urringade eller tandade. Deras beskaffenhet
öfverensstämmer med egarnes lefnadssätt och större eller mindre
simverksamhet. De äro kraftigare och af en läderartad
fasthet hos de arter, som man blott träffar på öppna hafvet och
som i stora bågar flyga genom luften, under det mjukare och
tunnare fenor påträffas hos sådana, som mera uppehålla sig i
närheten af kusten och bland sina likar äro de svagaste
simmarn e.

Utloppsrörets ortförändrande verksamhet understödjes och
regleras på olika sätt genom fenorna, i det de än utsträckas
horisontellt, än luta sig åt den ena eller andra sidan och
sålunda förändra den bakåtgående simrörelsens rigtning eller
också, då tratten ej verkar, kunna drifva djuret framåt.

Hos alla tvågälade hufvudfotingar är kroppen naken, om
man blott undantager posthornet, som gömmer sig uti ett hus
med spiralformigt upprullade, hvarandra ej berörande
vindlingar, och den feminina argonauten eller så kallade
seglaresnäckan, som sitter i ett mjukt, tunnt och särdeles prydligt
vågformigt skal, under det den mycket mindre hannen hvarken
har något skal eller fenformigt utvidgade armar.

Gamla och nyare skalder hafva flitigt besjungit
argonauter sjöfärder, som genom sitt exempel först skall hafva bragt
menniskan på idén att bygga fartyg. Med de två vid ändan
fenformigt utvidgade fångarmarne uppresta såsom segel och
de sex andra roende i vattnet, genomskär kölen på hennes
lätta farkost det lugna hafvets yta, såsom man förr tänkte sig
förhållandet. Men så snart en starkare vind upprör vattnet
eller någon annan fara är i antågande, stryker hon genast
seglen, drager årorna tillbaka, kryper in i sitt skal och
sjunker ögonblickligt ned uti det säkra djupet. Beklagligtvis
finnes ej den ringaste sanning uti denna skaldernas älskliga
framställning. Liksom den vanliga Octopus kryper seglaresnäckan
omkring på hafsbottnen, och när hon någongång simmar,
hvilket hon väl såsom de flesta af hennes anförvandter gör med
stor snabbhet, lägger hon sina segelartade fångarmar tätt
intill skalet, utsträcker de andra rakt framför sig och skjuter
baklänges genom vågorna, i det hon drifver vattnet genom sin
rörelsekanal.

De fyrgälade hufvudfotingarne, som uti uroceanen lefde i
en så förvånande mångfald af slägten och former, äro för
närvarande inskränkta till några få nautiler, hvilkas byggnad
betydligt afviker från de tvågälade hufvudfotingarnes. Ögonen äro
nästan skaftade, armarne förkortade och försedda med många
retraktila trefvare i stället för sugvårtorna. De tvågälade
cephalopodernas bläcksäck saknas äfven helt och hållet.
Märkvärdigast är det mångrummiga, perlemorglänsande huset, hvars
sista och största rum intages af djuret, under det de öfriga
(dunstkamrar kallade) äro tomma. Alla de på tvären löpande
skiljeväggar, hvarigenom dessa rum bildas, äro i midten
genomborrade af hål, genom hvilka en från nautilens bakre
kroppsända utspringande tunn, hudartad sena löper och
sannolikt tjenar till djurets fasthållande.

Blötdjurens oerhörda mängd och förvånande mångfald visa
redan tillräckligt att de spela en ganska betydande roll uti
naturens hushållning. De växtätande, med skal försedda
landsnäckorna äro i mer än 2,200 arter utbredda öfver hela
jorden ända till 13,000 fot öfver hafvet (Bulimus nivalis,
Sydamerika). Slemmiga, nakna snäckor befolka alla fält och
trädgårdar, spetsiga hornsnäckor finnas i alla söta vatten, och liksom
de ännu betydligt talrikare blötdjuren i hafvet dels såsom
växtätare medtaga den yppiga tångvegetationen eller afbeta
sjögräsängarne, dels förtära en oändlig mängd af infusionsdjur,
maskar, kräftor, skaldjur och fiskar och sig emellan föra ett
väldigt utrotningskrig, tjena de sjelfva många högre djur till
föda.

Den mäktige hvalfisken slukar otaliga legioner
vingfotingar, den knappt mindre gigantiska pottfisken och de glupska
delfinerna rasa uti cephalopodernas leder, och till och med
många vid kusterna lefvande landtdäggdjur, såsom apor, räfvar
och tvättbjörnar, låta blötdjuren väl smaka sig. Kärrfåglar och
kråkor trakta efter sötvattenssnäckorna, trastar och andra
småfåglar efter landsnäckorna. Ostronfiskaren eller strandskatan
har till och med erhållit sitt namn af sin älsklingsrätt och
albatrossen bortsnappar armfotingarne från vattnets yta, så
snart de i skymningsstunden visa sig.

Ett oräkneligt antal blötdjur faller offer för fiskarnes
omättliga glupskhet. Hafsvargen sönderkrossar med sina fruktansvärda
käkar de hårdaste hornmusslor, hvilka han slukar med deras
skal och hus, och den pilsnabbe boniten vet att upphinna
äfven den raskaste hufvudfoting.

En mängd musslor och snäckor begagnas derföre äfven af
fiskrarne till bete, och i norden använder man till detta
ändamål många millioner strandskal, hvilka man uppföder i
"mussleträdgårdar" eller inhägnade, för tidvattnet utsatta sträckor af
stranden, hvilkas botten man belägger med stenblock, hvarpå
strandskalen fästa sig med sitt skägg. Det vigtigaste
snäckbetet, hvarpå hälften af alla kabiljorna på
Newfoundlandsbanken fångas, är emellertid den pilformiga kalmaren (Loligo
sagittata), en hufvudfoting, som fiskrarne till följd af fenorna vid
ändan af kroppen äfven kalla byxfisk. Dessa snäckor uppstiga
blott under den vackra årstiden till ytan från större hafsdjup,
men vid deras ankomst äro flera hundrade sjömän vid
Newfoundlands kuster sysselsatta med deras fångst, som sedermera
skall blifva medlet för ett mycket vigtigare fiske.

Men äfven menniskan förtär en betydlig mängd mollusker,
ty många af dem lemna henne en närande, väl understundom
svårsmält, men dock sällan skadlig föda. De förut omnämnda
djurklasserna stodo ännu på en alltför låg utvecklingsgrad för
att omedelbart reta hennes aptit, så att hon blott
undantagsvis låter en sjöborre, en holothuria eller kanske äfven en
sjöanemon väl smaka sig; men blötdjuren erbjuda redan hennes
gom mången njutning och ätas i nästan alla kustländer, af
hvilka hvart och ett merändels eger sina egendomliga eller
mer än på andra ställen talrika arter. Isynnerhet många vilda
folk lemna molluskerna en mycket vigtig föda, och
eldsländarne, de beklagansvärdaste af alla menniskor, skulle utan de
skålsnäckor, som de lossa från klipporna vid sina stormiga
kuster, redan längesedan hafva försvunnit från jorden eller
snarare aldrig af brist på andra födoämnen kunnat bebo sitt
ogästvänliga hemland.

Men molluskerna tjena icke blott det råa behofvet af föda
eller gommens förfinade njutning, ty många af dem fägna
äfven ögat genom sina formers prydlighet och sina färgers
underbara prakt.

Snäcksamlarnes vurm är derför lika förklarlig som
blomstervännernas, och när vi höra att rika tulpansamlare gifvit
ända till flera tusende gulden för en enda lök, så kan det ej
förundra oss att många sällsynta hafssnäckor och musslor —
voluter, harpsnäckor, margineller, hornsnäckor, cypræer,
sväng-trappor, klaffmusslor — ofta blifvit betalade med stora
penningesummor.

Konsten gör sitt till att höja musslornas naturliga
skönhet. Den prydliga Nautilus, afslipad, konstfullt etsad och
infattad med silfver, begagnas till dryckeskärl; den gigantiska
Tridacna, som inbäddar sig uti den varma zonens
korallbankar, till tvätt- och dopbäcken; tigersnäckan (Cypræa tigris) till
tobaksdosor, och många af de större musslornas ena skal,
fyllda med slingerväxter, pryda våra rum med sina vackra
former.

Utom perlorna, hvilka, som bekant är, i sina större och
skönare exemplar blott stå efter diamanterna i värde, lemnas
oss äfven många andra lyxartiklar af molluskerna. Hvem
känner ej de af perlemor förfärdigade sakernas skimrande glans
och de vackra snäckkammarne, som skäras af midasörats
(Strombus gigas), den glödande ugnens (Cassis rufa) och andra
beslägtade arters tjocka, af olikfärgade lager sammansatta skal?

Den tyriska purpurn lemnade, som bekant är, några
snäckors safter (Murex brandaris, truncidus, Purpura patula), och
oaktadt man nu känner mycket bättre röda färgämnen,
begagnas dock bläckfiskens sepia ännu alltid såsom pigment.

Till förfärdigande af handskar, strumpor och
penningbörsar använder man i Italien sidenmusslans bruna skägg eller
det så kallade Pinna-marina-silket. Till kalkbränning
begagnas vid hafskusterna nästan alla större snäckhus, och många
alluvialaflagringar, hvilka begagnas såsom gödningsämnen,
hafva för sin befruktande kraft att tacka de kalkhaltiga
blötdjursskal, hvaraf de ofta till en stor del utgöras.

Molluskernas stora vigt såsom handelsartiklar och
försörjningsmedel är lätt att inse af deras mångsidiga begagnande.
Paris förtär årligen för flera millioner ostron och värdet af de
der skurna snäckkammarne stiger åtminstone till en million
francs. Sålunda se vi att i en enda stad säkert flera tusen
arbetare och handlande hafva blötdjuren att tacka för sitt
uppehälle.

För blötdjurens nytta träder deras skada starkt i
bakgrunden. Till de farligaste höra skeppsmaskarne eller
borrmusslorna, som, om deras ofog icke i tid hejdas, i milliontal
borra maskformigt krökta gångar i skepp och vattenbyggnader,
så att dessa blifva sönderfrätta som en svamp och släppa
vattnet igenom. Isynnerhet för deras skull blifva fartygen beklädda
med kopparplåtar och de i hamnarne uppförda pålverkena
med spikar, som hafva breda hufvuden.

Det vore emellertid mycket ensidigt och orättvist, om vi
ej äfven ville erkänna de tjenster, som skeppsmasken gör
menniskan.

Om han här och der förstör nyttiga byggnadsverk,
bortrödjer han deremot äfven skeppsspillror och sjunkna fartyg,
som skulle för skepparen försvåra inloppet till många hamnar
och floder.

Äfven de i sten borrande musslorna höra till de skadliga
djuren, ty de söndergnaga och genomborra de murar och
kalkstensvallar, som menniskan uppbygger mot oceanens öfvervåld
eller till bildande af konstgjorda hamnar och landningsplatser,
undergräfva deras grundvalar och förorsaka så småningom
deras totala förstörelse.

Några landsnäckor, företrädesvis de nakna åkersniglarne,
åstadkomma skada på åkrarne genom sin glupskhet och likså
några skalsniglar i trädgårdar, men det är icke särdeles svårt
att genom tjenliga medel utrota dem.

Djur, hvilka såsom molluskerna förekomma i så outsäglig
mängd i alla haf och äro utsatta för så många roflystna
fienders förföljelser, måste nödvändigt starkt föröka sig för att
under så många strider och stormar bevara sin existens. Den
vanliga kalmarens äggdrufva innehåller ofta omkring fyrtiotusen
ungar. Åkersnigeln lägger efter flera veckors mellantider 400
ägg, så att tusen sniglar på en åker inom ett år kunna föröka
sig till 500 millioner, och enligt Leuwenhoek lärer hos den
fullvuxna ostran äggens antal belöpa sig till flera millioner. Ju
större värnlösheten är, desto mera har försynen sörjt för
fröens mångdubblande, och derför finna vi hos de fastsittande
musslorna, hvilka förmågan att fly förnekades, en större
fruktsamhet än hos armfotingarne, som äro utrustade med så
förträffliga vapen till anfalls- och försvarskrig.

——





TJUGOANDRA KAPITLET.

Maskarne eller anneliderna.

Äro maskarne verkligen så hjelplösa som man vanligen tror? — De fria
hafsannelidernas skönhet. — Deras lefnadssätt. — Rörmaskarne. — Naïderna
och blodiglarne. — Daggmasken. — Fiskaremasken. — Den store
snörmasken. — Intestinalmaskarne. — Deras förvånande generationsvexling. —
Bandmaskens och distomens historia. — Hjuldjuren. — Deras komplicerade
organisation och deras lefnadssätt.

——

Namnet mask måste väl ofta tjena såsom sinnebild af den
torftiga hjelplösheten eller den ömkansvärda svagheten, men
vid närmare betraktande synes dock den vidt utbredda
djurklass, som bär detta namn, alldeles icke vara så styfmoderligt
behandlad af försynen som man vanligen tänker.

Väl äro många maskar ännu så lågt ställda, att de såsom
parasiter lefva i andra djurs kroppar af deras safter, och hos
många är äfven ringtypen på några få spår nära ännu
outvecklad, men de högre utvecklade annulatformerna äro lika
vackra som för ändamålet af en liflig animalisk tillvaro väl
utrustade varelser.

Ett rödt blod cirkulerar i deras ådror, flera tusende
muskler sätta deras af flera hundra ringar bestående, ormlikt
slingrande kropp i rörelse och på hvarje afdelning finnes det gälar
och vackra fjäderbuskar, som uppfriska deras blod, äfvensom
borstlika fötter, hvilka så väl tjena till att krypa med som
äfven att sluta bytet i en dödande omfamning. Dessa vackra,
ofta i de lifligaste färger skimrande maskar, som de af deras
skönhet hänryckta naturforskarne derföre äfven hafva gifvit
den hedniska gudaverldens mest välklingande namn — Nereïs,

Euphrosyne, Eunice, Alciopa, Aphrodite — uppehålla sig i
otalig mängd på hafvets botten, i sanden eller gyttjan, under de
löst liggande stenarne eller i klippornas och polypstockarnes
håligheter. Gömda i bakhåll lura de här på de små
förbisimmande hafsdjuren eller förfölja dem kanske äfven uti algernas
täta snår. Men dervid måste de dock vara väl betänkta på
sin egen säkerhet och icke genom en alltför stor jagtlust låta
föra sig för långt bort från sina smygvrår — ty hafvet är fullt
af deras fiender. Ve den ringmask, som blifver gripen af
hufvudfotingens starka armar eller den mordlystna kräftans klor,
som den glupska ålen får emellan sina tänder eller
strandfågeln uppsnappar med sin långa näbb, han må kröka och slingra
sig så mycket han vill — hans öde är oåterkalleligt!

Jemte de ringmaskar, som röra sig fritt och som måste
anses för de fullkomligaste af sin klass, innehåller hafvet
äfven andra maskar, hvilka bo inhyses uti af dem sjelfva
afsöndrade kalkrör eller i hylsor, som de sammankitta af
sandpartiklar eller snäckskalsfragmenter.

Med sina stenhårda, maskformiga, vid undre ändan blindt
slutna hus öfverdraga serpulerna, hvaraf 23 arter lefva ensamt
i Venedigs laguner, musslorna och kiseln samt framsträcka ur
deras mynningar sina sköna kronor af fint fjäderdelade
gälblad, hvilka tillika tjena till att gripa det förbisimmande bytet.
Men så snart en fiende närmar sig, drager det förskräckta
djuret blixtsnabbt tillsamman sin skimrande fjäderbuske,
försvinner i det otillgängliga röret och tillsluter öppningen med en
fast falldörr, som icke mindre väl och säkert förvarar
ingången än det kalklock, hvilket skyddar så många snäckor för
objudna besökare.

Uti sitt lefnadssätt hafva de i rör boende annulaterna den
största likhet med bryozoernas fastsittande polyper,
rörsnäckorna och fransfötterna; ty alla dessa djur äro fastkedjade
vid hafsbottnen, bero af det byte, som deras hulda moder
hafvet tillförer dem, och draga sig vid hotande fara tillbaka i sina
hus eller i de hålor, som de sjelfva hafva gräft och
förfärdigat. Men huru olika är icke den inre byggnaden af dessa
nästan på samma grad af lefnadsnjutning och
lefnadsförnimmelser stående väsenden! Huru vidt skiljda äro de ej från
hvarandra till sin inre utveckling och åter huru närbeslägtade
med andra djur, som dock föra ett helt annat fritt eller
vandrande lefnadssätt!

Så ville skaparen att hafsbottnen skulle öfverdragas med
det mångfaldigaste animaliska lif och att våra blomsterprydda
ängars prakt skulle finna en motsvarighet uti det vexlande
lifvet i det kristallklara djupets féartade trädgårdar.

Dammarnes och bäckarnes söta vatten är mycket mindre
rikt på annulater än det salta hafvet. Här slingra sig de små
naïderna förmedelst sina långa sidoborst eller hänga sig fast
vid vattenlinser och vattensnäckor. Här uppehålla sig äfven
företrädesvis blodiglarne, maskar, som vid hvardera ändan af
sin nakna kropp äro försedda med en sugapparat, hvilken de
så väl begagna att långsamt krypa med som äfven att hänga
sig fast vid andra djur. Munnen ligger i bottnen på den
främre sugskifvan och dess skarpa tänder bana väg för blodet,
som igeln vampyrartadt insuper.

Dessa rofgiriga maskar anfalla de varm- och kallblodiga
ryggradsdjuren, så väl fiskarne, som med dem dela vistelsen
i vattnet, som äfven de hästar och oxar eller till och med
menniskor, hvilka besöka sjöarne och bäckarne för att bada eller
dricka. Men blodiglarne blifva äfven å sin sida förföljda af
många fiender. De större vatteninsekterna och deras larver
förgöra dem i många tusental, några fiskar sluka dem med
glupande brådska och talrika vatten- och kärrfåglar fröjda sig
åt deras fångande.

Under det den indiska landtblodigeln uti bergstrakternas
fuktiga skogar hänger sig fast vid vandrarens hud och
derigenom blifver en högst obehaglig, resan försvårande plåga, gör,
som bekant är, den medicinska blodigeln så utmärkta tjenster
uti inflammatoriska sjukdomar, att den årligen förbrukas i
milliontal och redan helt och hållet försvunnit ur många dammar
och sjöar, som den förr befolkade. Från allt längre afstånd
hemta våra lazaretter sitt blodigelsbehof, och under det förr
hufvudsakligen Ungern betalade dem sin tribut, är det nu de
stora sjöarne vid Don och Wolga som förse Paris och London
med blodiglar.

Med undantag af landtblodiglarne äro annulaterna blott
torftigt representerade på fasta landet genom daggmaskarne,
som gömma sin värnlösa kropp uti nästan lodräta gångar i den
fuktiga jorden, der de lefva af humus eller multnande 
ämnen och isynnerhet förföljas af mullvadarne. Jemförda med
hafvets annulater äro de blott ofullkomliga, torftigt utrustade
djur, utan de vackert färgade, snabbt och behagligt rörliga
nereïdernas talrika borstfötter, utan serpulernas rörbyggnad
och praktfulla gälkam, men nästan stående på samma
utvecklingsgrad som fiskaremasken, hvilken i milliontal ligger gömd
lodrät i strandens sand så väl som uti den torra jorden. På
fiskaremaskens mellersta segment framträda borstlika gälar,
motsvarande hans halft amfibiska lif, under det jordmaskarne
andas genom inre lungblåsor. Hos båda saknas de högre
annulaternas ögon, trefvare och käkar: de äro verkliga plebejer
inom ringmaskarnes samhälle.

På ett ännu lägre trappsteg stå dock turbellarierna och
intestinalmaskarne.

Hos turbellarierna, hvilka ej hafva några ringar, men dels
såsom nemertinerna ega en maskformiga mycket långsträckt
kropp, dels såsom planarierna en föga förlängd, cylindrisk eller
platt form, saknas alla yttre rörelseorganer. Några särskilda
gälar hafva ännu ej utvecklat sig, utan den torftiga, tröga
varelsen andas blott genom hela den nakna ytan af sin kropp.

På denna ofullkomliga utveckling af annulattypen lemnar
oss den stora snörmasken (Nemertes gigas) ett märkvärdigt
exempel. Han blifver 30—40 fot lång och omkring ett halft
tum bred, är plattryckt som ett band, har blå eller violett
färg samt är glatt och glänsande som lackeradt läder. Under
de löst liggande stenarne vid hafskusten slingrar sig denna
gigantiska mask i tusentals skenbart outredbara knutar, hvilka
han genom sammandragningen af sina muskler oupphörligt ånyo
löser och knyter. Han lefver isynnerhet af de små musslor,
hvilka häfta sig vid föremål under vattnet. Sedan han
ursupit alla i hans närhet befintliga djur af detta slag, utsöker
han sig ett annat ställe och utsträcker rakt framför sig ett
långt, mörkt band, vid hvars spets finnes ett hufvud, som
någorlunda liknar ormens, men utan att ega dennes vida gap och
fruktansvärda tänder. Åskådarens öga varseblifver ingen
sammandragning af musklerna, ingen synbar orsak till denna
rörelse; endast en stark förstoring visar oss att Nemertes glider
fram genom vattnet med hjelp af talrika, rörliga, öfver hela
hans hud utbredda cilier eller flimmerorganer, hvilka tillika
sörja för hans andningsbehof genom den hvirfvel de 
åstadkomma i vattnet. Han betänker sig och trefvar hit och dit, tills
han slutligen ofta på ett afstånd af 15—20 fot upptäcker en
passande sten, under hvilken han kan gömma sig eller hvarest
bordet tyckes honom nog rikligt besatt.

Sedan utrullar han sig långsamt för att förflytta sig till
denna nya tillflyktsort, och liksom härfvan här utvecklade sig,
knyter den sig der åter tillsammans. Hos detta djur äro alla
lifsapparater så mycket som möjligt förenklade. Munnen är
en knappt synbar, cirkelrund öppning och tarmkanalen slutar
i en blind säck.

Inhyses- eller intestinalmaskarne höra trots sin låga
lifsutveckling dock i många afseenden till skapelsens största
märkvärdigheter. Känna vi oss redan gripna af förvåning öfver den
oändliga mångfalden af de djur, hvilka såsom sjelfständiga
varelser dels befolka vattnen, dels röra sig i luftkretsen, så måste
vår förvåning stegra sig till den högsta beundran, när vi
betänka att denna så formrika djurverld i sig innesluter en
annan, som ofta i hennes mest förborgade rum lefver ett
parasitiskt lif.

Man finner intestinalmaskar af den mest olika storlek och
gestalt hos alla ryggradsdjur, ja till och med hos snäckor och
insekter. Oaktadt i närvarande stund redan öfver 1400
lefvande arter äro kända, af hvilka omkring trettio ensamt tära
på menniskans safter, finnes det dock utan allt tvifvel ett ännu
mycket större antal, som hittills blifvit fullkomligt främmande
för vetenskapen — alldenstund de flesta djurs inre ännu icke
blifvit noggrant undersökt i detta afseende och hvarje
djurslägte, så vidt forskningen hittills kunnat finna, herbergerar
sina egendomliga parasiter, af hvilka åter hvarje art utväljer
ett särskildt organ till sin käraste vistelseort.

Sålunda uppehåller sig, för att blott anföra några
exempel, pallisadmasken (Strongylus gigas) uti hästens och hundens
njurar, lefvermasken uti idisslarnes gallblåsa och den rullande
distomum i aborrens öga.

Den vanliga spolmaskens trågformiga äggsäckar äro flera
alnar långa, och Eschricht fann öfver tusen ägg uti enskilda
leder af en från en sjuk utdrifven, tusenledad bandmask. Med
denna intestinalmaskarnes oerhörda fruktsamhet skulle dessa
parasiter helt säkert förorsaka otaliga djurs död, ja till och
med blifva hotande för alla högre stående slägtens fortfarande
tillvaro — om det icke för dem vore en allmän lag, att deras
ägg och ungar icke befinna sig på samma ställen som
föräldrarne och att vandringar från en vistelseort till en annan
eller till och med omvexling mellan fritt och parasitiskt lif äro
nödvändiga för deras fullständiga utbildning.

Huru många menniskor och djur skulle ej duka under,
om bandmaskarnes ungar eller larver redan i deras kropp
utkröpo ur ägget och genast liksom de fullvuxna djuren häftade
sig fast vid tarmväggen med sina små hakar eller sugytor.
Hvilken kraft skulle väl i längden kunna motstå en sådan här
af parasiter och hvilken rikedom af safter skulle ej uttömmas
genom sådana anspråk! Men bandmaskarnes otaliga ägg blifva
först kringströdda eller liksom utsådda i fria naturen, komma
i vatten eller också med djurens exkrementer uti
gödselhögarne och med dessa på åkrarne och växterna, med hvilka de,
sedan millioner blifvit bortsvämmade eller på annat sätt gått
förlorade, åter införas uti de gräsätande djurens tarmkanal. I
magen brista då äggskalen och det friblifna embryot
framskjuter sig med sina hakar genom väfnaderna till ett passande
ställe (lunga, lefver, hjerna, cellväf), hvarest det utvecklar sig
till en könlös blåsmask, som först efter det den inficierade
delen blifvit förtärd af ett annat djur, i dess tarmkanal utbildar
sig till en fullständig, af fortplantning mäktig bandmask. Så
blifver den ärtstora blåsmask (Cysticercus pisiformis), som ofta
finnes uti hararnes och kaninernas lefver, i hundens tunntarm
utvecklad till den så kallade hundbandmasken (Tænia serrata).
Så lefver den i kattens tunntarm förekommande tjockhalsade
bandmasken (Tænia crassicollis) såsom blåsmask (Cysticercus
fasceolaris) uti råttor och möss, och så är äfven den i
svinfläsket ofta förekommande vattenblås an eller hydatiden
(Cysticercus cellulosa) den till menniskans tunntarm hänvisade
långledade bandmaskens (Tænia solium) ungdomstillstånd.

Ännu mera underbar och komplicerad är
generationsvexlingen hos Distomum (fig. 18), som uti 195 arter anträffas
såsom parasit hos nästan alla ryggradsdjur.

Ur ägget utvecklar sig först en så kallad stam-moder, som
efter äggskalets genombrytande, betäckt med ögonpunkter och
talrika flimmerhår, lifligt simmar omkring i vattnet, tills den
finner tillfälle att borra sig in i en vattensnäcka. Här förlorar
den sina flimmerhår och får då utseendet af en klotrund eller
säckformig kropp, hvaruti en mängd larver bilda sig, hvilka
genombryta hylsan och med afsnöradt hufvud uppträda såsom
tröga, spolformiga, vid ändan af kroppen ofta med två laterala
utsprång försedda fröblåsor eller fria ammor (I).
Fig. 18.





















Uti det inre af dessa säckformiga ammor utveckla sig
snart åter många med svansar försedda väsenden (II), hvilka
undantränga ammans inre organer och förr såsom cercarier
eller svansdjur ansågos för särskilda djurarter. Så snart dessa
hafva uppnått en viss storlek, lemna de moderns kropp, röra
sig fritt uti snäckans bukhåla och begifva sig slutligen ut i
vattnet, der de med hjelp af sin svans (III) fritt simma eller
vandra omkring, tills de hafva funnit andra snäckor, på hvilka
de suga sig fast med sin sugyta, bortkasta svansen och genom
utsvettande af ett hårdnande slem omgifva sig med en rund
kapsel. I detta orörliga omhölje ligger djuret såsom puppa
från sommaren till vintern, blifver allt mera likt en distomum,
intränger med hjelp af sin taggkrans (IV) uti snäckans inre,
blifver jemte snäckan uppätet af varmblodiga djur, isynnerhet
fåglar, bosätter sig uti fågelns inelfvor, erhåller könsorganer
och blifver slutligen en utbildad clistomum (V), som lägger ägg,
ur hvilka ånyo stammödrar, ammor, cercarier, puppor och
distomer skola utveckla sig i samma ordningsföljd.

Oaktadt på detta sätt jemförelsevis blott ganska få
intestinalmaskar hinna en fullständig utveckling, förorsaka de oss
dock många känbara skador. Hos får, som beta på fuktiga
ängar, hvilka gynna cercariernas invandring, utvecklar sig ofta
lefvermasken Distoma hepaticum i så betydligt antal, att
deras lefver blifver helt och hållet genomborrad med hål och
förorsakar dem vattusot och död. Blåsmaskar blifva ofta
skadliga för våra husdjur och bandmasken förorsakar hos
menniskan de mångfaldigaste sjukdomsfenomener.

Dessa parasiters nytta är mindre ögonskenlig, men af
deras allmänna utbredning kan man sluta att den alltid rikligt
uppväger skadan och att intestinalmaskarne i det hela taget
befordrande ingripa uti det animaliska lifvets verkningskrets,
äfven om de i särskilda fall blifva olycksbringande och
förstörande.

I afseende på sin ringa storlek höra hjuldjuren (fig. 19)
till infusorierna eller rotfotingarne, ty för blotta ögat äro de

 Fig. 19   knappt skönjbara, men deras ojemförligt högre
                      organisation skiljer dem med bestämdhet från
                      dessa djurverldens lägsta medlemmar och
                      anvisar dem en plats bredvid maskarne.

                      Särdeles karakteristiska äro de vid
                      hufvudändan sittande hjulorganerna, som antingen
                      bilda en med flimmerhår försedd munspricka eller
                      också en enkel eller dubbel (c), ofta flerflikig
                      flimmerkrans eller skärm. Genom de särskilda
                      flimmerhårens beständiga och lifliga hvirfling
                      i klotformigt svängande rörelse uppstår den
                      skenbart njurformiga kringvridningen,
                      hvarigenom det lilla djuret, hvars längd belöper sig
                      till högst en linea, icke blott verkställer
                      lokomotionen, utan äfven medelst den sålunda
                      uppkommande vattenhvirfveln tillför munnen (a)
                      näring, som består uti mindre hjuldjur,
                      infusionsdjur och vattenväxter, isynnerhet conferver.
                      Munöppningen ligger emellan hjulorganerna, och
                      så snart blott ett olyckligt infusionsdjur







blifvit indrifvet genom denna olycksbringande port, väntas det
på svalgets botten (d) af två skarptandade, åt sidorna rörliga
käkar eller med lister försedda tuggskifvor, som med väldig
söndermalnings- eller tuggningskraft utsläcka dess lilla
lefnadsljus.







Hjuldjuren äro antingen fullkomligt nakna eller försedda
med en fast åtsittande, pansarartadt hård eller geléartad hud.
Några gömma sig äfven i rör, såsom t. ex. det vanliga stora
hjuldjuret, som ofta sitter i grafvar eller dammar, isynnerhet
på undre sidan af vattenväxternas blad, och till en tredjedels
lineas längd gömmer sig uti en kornig hylsa, som det
mosaikartadt sammankittar af de finaste kisel- eller kalkpartiklar.
Hjuldjurens spol- eller kolfformiga kropp har ofta en svans
med rörliga leder, hvilken kan inskjutas som en kikare. Den
slutar vanligen med en tång eller mera sällan med en
sugskifva, medelst hvilken djuret hänger sig fast, medan dess hjul
flitigt är sysselsatt med att i vattenhvirfveln tillföra det dess
föda. Af denna svans betjenar sig djuret äfven för att
simmande förflytta sig från ett ställe till ett annat, men mången
gång kryper det äfven masklikt på hård botten genom
omvexlande sammandragningar och utvidgningar af sin lilla kropp:
en rörelse, hvaraf till och med några utaf de pansarklädda
arterna äro mäktiga, under det andra liksom serpulerna och
polyperna icke kunna röra sig från stället. När en fara hotar,
draga sig dessa fastsittande djur tillbaka i sin hylsa, under
det de fria arterna sammandraga sig nästan till klotform, noga
iakttagande den gyllene vishetsregeln att den svage och
värnlöse, för att lyckligt komma fram i verlden, måste göra sig så
liten som möjligt.

Till följd af deras genomskinlighet kan man tydligt urskilja
hjuldjurens inre struktur. Först leder svalget till en kort
matstrupe med två kulformiga spottkörtlar, sedan följer en
rymligare mage (e) och derefter en kort tarm, som med en
klockartad utvidgning såsom anus (1) slutar vid roten af svansen.

Nästan alla hafva på nacken en öppning eller ett
sporrartadt rör, kalladt nacksporren eller respirationsröret, genom
hvilket vattnet inkommer i kroppshålan och sedan åter
aflägsnas derur genom en plötslig sammantryckning.

Om de hafva något eget kärlsystem är tvifvelaktigt,
äfvensom huruvida några högröda punkter (b) på nacken äro
verkliga ögon.

Man har äfven redan åtskiljt maskulina och feminina
individer och derjemte gjort den upptäckten, att några hjuldjur
föda lefvande ungar, men de flesta fortplanta sig genom två
slags ägg, nemligen mjukskaliga eller sommarägg, som utveckla
sig snart efter läggningen, och hårdskaliga eller vinterägg, uti
hvilka utvecklingen kan blifva fördröjd hela månader. I
fruktsamhet täfla de med infusions djuren, ty några kunna inom få
dagar föröka sig till flera millioner.

Några hjuldjur bebo uteslutande hafvet, men de flesta
uppehålla sig i stående vatten, rännilar, rännor, grafvar och
brunnar, isynnerhet sådana som äro utsatta för fria luften och
rena från ruttnande materier. Det finnes äfven arter, hvilka
öfverdraga ruttnande gräs såsom mögel eller lefva under
fuktig mossa, i snön på Alperna eller på träd, ja till och med i
det inre af sumpväxters bladceller, i tarmen på daggmaskarne
eller såsom parasiter i kroppen på volvocinerna, hvilkas
kroppsmassa de uppäta och i dess ställe inlägga sina ägg.

Man känner redan några hundra öfver hela jorden utbredda
arter — och då man ännu helt säkert icke noggrant sökt efter
hjuldjur i alla sumpar och rännilar inom de fem verldsdelarne
(månget stort däggdjur är ännu icke tillbörligt klassificeradt),
så kan man med allt skäl vänta att dessutom ett oräkneligt
antal okända former förekomma.

Dessa märkvärdiga djur hafva ett oerhördt segt lif, ty de
uthärda den fullständigaste uttorkningsprocess, och det
behöfves blott några regndroppar för att efter lång skendöd åter
väcka dem till verksamhet. Vi må alltså ej förundra oss öfver
att de ofta förekomma i millioner, der man blott några dagar
förut ej kunde upptäcka något spår af dem, ty deras små
uttorkade kroppar och ägg blifva af luftströmmen förda från
ställe till ställe och kunna då genast väckas till verksamt lif,
så snart de tre vilkoren derför — fuktighet, värme och föda —
erbjuda sig.

Sålunda lemna oss de små hjuldjuren ett ganska
intressant bidrag till den underbara skapelsehistorien, och ärorikt
bevisas äfven hos dem sanningen af Plinii vackra sentens:
"naturen är ingenstädes fullkomligare än i sina minsta delar!"

——




TJUGOTREDJE KAPITLET.

Crustaceerna.

Deras vidsträckta utbredning och betydliga olikhet. — Fransfötterna. —
Parasitkräftorna. — Sköldkräftorna. — Ringkräftorna. — De fullkomliga kräftorna
och krabborna. — Ändamålsenlig anordning af deras respirationsorganer. —
Crustaceernas ben. — Deras tugg- och matsmältningsverktyg. — Kräftornas
skal. — Den årliga skalningsprocessen. — Reproduktionsprocess. —
Metamorfoser. — Crustaceernas vidsträckta utbredning. — Deras vigt uti
oceanens ekonomi. — Deras fiender. — Deras skydds- och anfallsmedel. —
Klorna. — Parasittäcke. — Pungkräftan. — Snäckväktaren. — Eremiten. —
Landkrabbornas märkvärdiga instinkt.

——

Sedan vi uti maskarne betraktat leddjurens lägsta typ,
vilja vi nu kasta en blick på crustaceernas formrika verld,
som i gestalternas mångfaldighet täflar med insekterna.

Men under det de sednare till största delen välja fasta
landet till sin vistelseort och med sina otaliga legioner
beherrska skog och ängar, har åt crustaceerna hufvudsakligen hafvet
blifvit anvisadt till hemvist, der de spela en icke mindre
betydande roll och i många tusen arter sträcka sig från eqvatorn
till de isbetäckta polerna.

Det är svårt att framställa en allmän bild af dessa djur,
emedan de till sin yttre gestalt så betydligt afvika ifrån
hvarandra; ty hvilken skillnad är det ej mellan de fastsittande
hafstiilpanerna, de tröga hvalfisklössen, de i vattnet muntert
tumlande cycloperna, de mångbenta vattensuggorna, de
långstjertade humrarne och de korta, hopträngda krabborna!

Lika svårt är det att i en allmän beskrifning omfatta alla
dessa så betydligt olika gestalters inre organisation, ty oaktadt
alla äro formade efter samma grundplan och alla hafva en
kropp, som är sammansatt af många merändels olika stora
ringar och i allmänhet består af tre delar — hufvud, bröstdel
och stjert — på hvilka med ledade fötter jemförliga bihang
äro infogade — är dock denna grundplan allt efter
lefnadssättets och utbildningens olikhet hos klassens särskilda
underafdelningar så betydligt modifierad, att det i många fall har
kostat naturforskarne stor möda att anvisa de lägre  kräftorna
de dem inom djurriket tillkommande platserna. Så blefvo
fransfötterna, hvilka innefatta långhalsarne och hafstulpanena,
en lång tid räknade till blötdjuren, emedan deras hud eller
mantel liksom hos dessa afsöndrar kalkartade skalstycken, uti
hvilka den annars värnlösa kroppen gömmer sig med munnen
nedåt och stjerten uppåt. Utan hufvud, ögon och trefvare sitta
de antingen med bred basis eller med köttig stjelk fast på
andra kroppar i hafvet, och det enda hos dem som rör sig
är de med flimmerhår försedda, en buske af purpurglänsande
fjädrar liknande fransfötterna, som i evig vexling än framträda
och nätartadt utbreda sig, än åter draga sig tillsamman, för
att sedan ånyo upprepa samma manöver.

På detta sätt uppväckes i vattnet en liten hvirfvel,
hvilken så väl tillförer munnen födan som förser gälarne med
friskt, syrehaltigt vatten. Vid en fiendes annalkande skrumpna
fransfötterna tillsamman bakom sina tillslutbara skal, och då
de i alla haf förekomma i oerhördt antal, visar sig redan häraf
detta skyddsmedels verksamhet. Långhalsarne inverka ofta
hämmande på skeppens lopp, under det många kuster mellan
gränserna för ebb och flod äro på milslånga sträckor betäckta med
en hvit rand af hafstulpanen

Medan fransfötterna hemta sitt byte ur det hvirflande
vattnet, suga sig parasitkräftorna merändels fast på fiskar och
beröfva dem deras safter med sin snabelformiga sugmun. Några,
såsom t. ex. hvalfisklössen, haka sig blott tidtals fast med
fötterna och löpa annars med lätthet omkring på de fiskar, som
tjena dem till föda: andra, såsom t. ex. lernæerna eller
lapphufvudena, hvilka under sin första ungdomsålder ännu föra ett
fritt lif, sitta vid framskriden ålder beständigt fast och
hopkrympa så betydligt, att man blott af deras utvecklingshistoria
och genom undersökningen af deras inre byggnad ännu kan
igenkänna dem såsom crustaceer. Så väl hvalfisklössen som
lernæerna sakna ögon och hafva ett blott otydligt hufvud, i det
främre ändan af kroppen merändels är förtjockad och
afrundad. De redan på ett högre trappsteg stående sköldkräftorna
äro deremot till en del förträffligt utrustade med synorganer.
Sålunda hafva de fotgälade utom två stora skaftade ögon på
sidorna äfven ett oskaftadt midt i pannan, och taggfotingarne
eller pilstjertarne kunna till och med glädja sig åt egandet af
icke blott två stora,   långt  från  hvarandra sittande ögon midt
på den hvälfda ytan af deras bröstsköld, utan derjemte äfven
åt tvänne små närliggande framtill, under det de muntra
hopparne eller cycloperna väl redan genom sitt namn förråda sin
enögdhet, men dock äro begåfvade med ett jemförelsevis
mycket stort synorgan. Alla sköldkräftor äro med få undantag
fritt rörliga, till en del tröga såsom den moluckiska
svärdstjerten, men merändels ytterst lifliga såsom de gälfotade, hos hvilka
respirationsorganerna ligga gömda uti benen, hvilkas ytterst
tunna och fina väggar tillåta blodets fullständiga uppfriskande.
Att röra sig och andas är för dessa djur ett och detsamma.
Stiga vi ett trappsteg högre upp, finna vi ringkräftorna, hos
hvilka bröst och stjert äro afdelade i tydliga ringar, hvilket
ännu icke var fallet hos de redan anförda lägre crustaceerna.
Till denna ordning höra märlorna, som simma med långa hopp
och hafva svarta klor, hvalfisklössen, gråsuggornas talrika slägte,
hvars medlemmar till en del lefva i hafvet, till en del på land
under stenar på fuktiga ställen, och de långsträckta
tusenfötterna, de enda bland crustaceerna, hvilka liksom insekterna
andas genom luftrör.

Så komma vi på det ena trappsteget efter det andra
slutligen till skalkräftorna, som äro försedda med skaftade,
facetterade ögon och hvilkas hufvud- och bröstdel äro betäckta
med ett sammanhängande hårdt skal, så att blott stjerten
visar tydliga ringar. Denna crustaceernas högsta ordning
indelas åter uti munfotade, som kallas så emedan de egentliga
fötterna sitta bredvid munnen, och äkta kräftor eller tiofötter,
hvilka å sin sida antingen äro långstjertade, såsom humrarne,
flodkräftorna och räkorna, eller gömma sin korta stjert under
bröstskölden, såsom krabbornas talrika slägten och arter.

Hos alla lägre crustaceer, äfven munfotingarne inbegripna,
finna vi antingen en blott rudimentär respirationsapparat eller
fritt i vattnet florerande gälar, hvilka dels såsom membranösa
blåsor äro fasthäftade vid basen af framfötterna, dels
fjäderbuskartadt fästade vid de bakre eller så kallade stjertfötterna.
Hos tiofötterna deremot äro de inneslutna uti särskilda rum,
som ligga under ryggskölden och äro försedda med två
ingångar, en främre bredvid käken och en bakre. Den sednare är
hos de långstjertade arterna en vidt gapande spricka vid basen
af fötterna, men hos de kortstjertade deremot vida
inskränktare såsom en liten tväröppning framför det första fotparet.
Derföre kunna krabborna, hvilka vi måste anse såsom de
fullkomligaste eller högst utvecklade crustaceer, äfven vida
längre lefva utan vatten än de långstjertade arterna, ja det
linnes till och med landkrabbor, som qväfvas, om man en längre
stund neddoppar dem i vatten, emedan deras respiration är
så liflig, att deras luftbehof ej tillfredsställes af den lilla mängd
syre, som är upplöst i vattnet. Men på det att deras
respirationsorganer icke må sakna nödvändig fuktighet, finna vi vid
gälhålornas inre väggar särkilda, cellartade, håliga rum
utvecklade, hvilka bilda en fullkomligt svampartad massa. Dertill
kommer ytterligare att gälarnes särskilda blad äro skiljda från
hvarandra genom åtskilliga hårda utsprång, som i händelse af
fullkomlig vattenbrist förhindra en sammanklibbning af gälarne
och ett derigenom annars nödvändigt förorsakadt hämmande
af cirkulationen.

Då krabborna, som bekant är, röra sig bakåt eller åt
sidan, måste naturligtvis äfven vattnets strömmande genom
gälhålorna öfverensstämma med denna rörelse. För att trots
gälhålornas oeftergifliga väggar möjliggöra strömmens
regelbundenhet bakifrån framåt, äro särskilda åtgärder vidtagna.
Sålunda är det andra underkäksorganet utrustadt med ett
skifformigt utsprång, som allt efter behofvet öppnar eller tillsluter
den främre gälöppningen, och dessutom inskjuta uti
gälhålornas inre särskilda långa bihang, som i större eller mindre
antal sitta på extremiteterna och genom sina oupphörliga,
svängande rörelser underhålla en regelbunden vattenström. Huru
väl är icke vid denna byggnad allt beräknadt på det
egendomliga behofvet!

Äfven krabbornas ben äro efter deras olika lefnadssätt på
det ändamålsenligaste sätt bildade. Hos de på torra landet
boende gecarcinierna och isynnerhet hos ryttarekrabban, som
lefver uti de fuktiga strandhålen vid norra Afrikas kuster och
redan genom sitt namn tillkännagifver en stor snabbhet, äro
de mycket kraftiga i jemförelse med tyngden af kroppen,
hvilken de utan svårighet kunna löpa med i rask traf. Hos
sandkrabborna eller ocypoderna finna vi dem deremot väl korta,
tjocka och oviga, men liksom mullvadens lämpliga för gräfning.

Hos spindelkrabborna, som merändels uppehålla sig
mellan de af vattnet öfversköljda stenarne vid hafskusten, äro de
väl oproportionerligt förlängda, så att djuren blott kunna krypa
mycket långsamt, men i dess ställe göra de dem förträffliga
tjenster, dels då de vilja hänga sig fast uti stenarnes sprickor
och mellanrum, dels framdraga sitt byte ur de djupare
klippremnorna. Hos de simmande krabborna eller portalerna är
slutligen det sista fotparet afplattadt i form af fenor.

Hos långstjertarne skulle de jemförelsevis svaga benen få
mycket att göra, om de oupphörligt måste släpa på den tunga,
långsträckta kroppen; men här har den kraftiga stjerten, som
slutar med en af platta eller fenformiga bihang bildad
solfjäder, utvecklat sig till det hufvudsakligaste rörelseorganet.
Sålunda kryper hummern väl blott långsamt, men är så mycket
skickligare uti att simma, ty genom en enda kontraktion af
sitt muskulösa stjertstycke kastar hon sig hela tjugo fot bakåt
genom vattnet. Sådana sträckor tillryggalägga väl ej de små
räkorna och märtorna med ett enda slag, men äfven de röra
sig icke mindre muntert och hurtigt i sitt element än
myggorna eller sländorna i den lättare luften.

Hos springkräftorna och märlorna finna vi stjerten
äfvenledes utbildad till det hufvudsakligaste rörelseorganet, men här
är den jemte de bakre stjertfötterna försedd med gaffelformiga
bihang, hvilka tjena de med långa hopp framskjutande
sällarne till springfOtter. I tillstånd af hvila äro de med
spetsarne vända mot bröstet och tillbakaslagna, men genom hastig
utsträckning bakåt kasta de det lilla djuret, som man vid en
vandring på stranden ofta uppskrämmer framför sig, långt bort
genom luften.

Hos hvalfisklössen, som uppslå sina bopålar på huden af
hafvets Leviathan, äro fötterna försedda med starka klor,
medelst hvilka de fästa sig så hårdt, att man ej lätt kan
bortrycka dem oskadade, om man ej på samma gång afskär ett
Fig. 20.               stycke af hvalfiskens
                                    öfverhud. Hos de
                                    ytterst smala, långbenta
                                    skelettkräftorna (fig.
                                    20), som hafva ett
                                    nästan spöklikt utseende
                                    och långsamt krypa
                                    omkring mellan tång





och stenar, äro de främre fötterna beväpnade med klor, som
kunna läggas bakåt för att gripa ett föremål, under det de








båda bakre, mycket längre benparen mera lämpa sig för att
kunna hålla sig fast. Sålunda ligger den magre röfvaren
säkert för ankar, beredd att gripa det förbisimmande bytet.

Allt efter de till crustaceerna hörande gråsuggornas olika
lefnadssätt äro deras fötter olika formade. Hos springsuggorna,
som dels krypa omkring i stillastående sött vatten på stenar
och vattenväxter, dels lefva på fuktiga ställen utom vattnet,
ersättes benens obetydliga längd genom deras större antal.
Hos de simmande vattensuggorna bildar stjertfötternas sista
par med den sista stora, sköldformiga stjertringen en stor fena,
medan de under märtornas svansända såsom parasiter lefvande
lussuggorna med korta hakfötter hänga sig fast vid det djur,
de valt till sin bostad.

Sju benpar, som gråsuggorna hafva, skulle icke varit
tillräckliga att med den för skolopendrarne egendomliga
hastigheten förflytta dessa ljusskygga rofdjurs masklikt långsträckta
kropp från ett ställe till ett annat. Derföre finna vi 17 fotpar
hos det tropiska Amerikas halfannan fot långa
jätteskolopender och icke mindre än 69 hos den till Tysklands fauna
hörande, blott 1 3/4 tum långa lysande skolopendern, som i mörkret
glimmar lika starkt som någon lysknäppare.

Hos iuliderna framskjuta till och med två benpar från
hvarje kroppsring, så att dessa små djur kräla fram, väl icke
på tusen fötter såsom det alltför frikostiga språkbruket vill
hafva det, men dock alltid på några hundra och vid hvarje
rörelse utsträcka lika många ben som ett helt kompani
soldater.

Under det rörelseorganerna här hafva storartadt förökat
sig, äro de hos de parasitiska crustaceerna mer eller mindre
borttvinade och förvandlade. Sålunda finna vi hos
flodfisklössen det främre benparet förvandladt till två tjocka sugskifvor,
under det de öfriga fem benparen dels äro försedda med klor,
hvarmed djuret kan hänga sig fast, dels med af flimmerhår
betäckta fenor, med hvilka det kan simma eller ro sig fram i
vattnet. Hos hafsfisklössen saknas sugskifvorna, och hos lernæerna,
som efter det de en gång borrat sig in i det djur, på hvilket
de lefva såsom parasiter, icke mera vika från stället, saknas
fötterna helt och hållet, under det de hos de äfvenledes
fastsittande fransfötterna blott tjena till att förrätta respirationen
och gripa bytet.
Trots all rörelseorganernas olikhet i byggnad och
förrättningar har dock ingen crustacé blifvit ofullkomligt utrustad, ty
hos hvar och en motsvarar deras form på det
ändamålsenligaste sätt det egendomliga lefnadssättets fordringar.

Dessa djurs tuggnings- och matsmältningsverktyg äro icke
mindre ändamålsenligt byggda i öfverensstämmelse med deras
olika sätt att föda sig. Sålunda se vi de parasitiska
crustaceerna, som uti de större djurens safter finna en i rikligaste
mängd färdiglagad föda och ej behöfva göra någonting annat
än dricka ur de förbiflytande bäckarne eller urpumpa de
rikligt fyllda slussarne, försedda med en snabelformig sugmun,
under det de högre kräftdjuren, som till största delen måste
hålla till godo med en mer eller mindre hård och motspänstig
föda, ega mycket komplicerade tuggverktyg. Utom de solida,
korta och tjocka öfverkäkarne, som röra sig emot hvarandra
och visa ansenliga, med små knölar och tänder försedda
tuggytor, finnas nemligen äfven tvänne, af flera stycken
sammansatta underkäkspar och ofta till och med tre par småkäkar.
Dessa sednare, som masklikt betäcka de öfriga mundelarne
och beröra hvarandra med de inre ränderna af sina första
ledstycken, bilda en formlig underläpp och äro hos de
tiofotade kräftorna en ganska vigtig apparat, hvarmed de afslita
det af de större käkarne omfattade stycket. När detta skall
utföras, vika de genom en axelvridning ifrån hvarandra liksom
flygeldörrar, för att bana väg till munöppningen och vid sitt
tillslutande afskilja tuggan genom sina inre, skarpt skärande
ränder. Under det sedan de öfriga käkarne bearbeta
födoämnet, blifva de yttre småkäkarne slutna, på det att tuggan
icke må glida ut.

Hos gräshoppskräftorna (Squilla), der småkäkarne äro
förvandlade till sugorganer, finnes en alldeles likadan anordning
af det närmast liggande sista käkparet. Denna skapnad är
uppenbarligen beroende af den omständigheten, att de högre
kräftorna lefva af större djur, som icke på en gång kunna
bearbetas mellan käkarne, utan först behöfva undergå en
sönderstyckning. Sedan kommer den slukade biten genom en
mycket kort matstrupe ned uti en särskild förmage, hvars inre
beklädnad framspringer i talrika lister, tänder och borst. Här
undergår födan ännu en gång en mekanisk sönderdelning,   
innan den i den derpå följande chylusmagen  kemiskt digereras
under medverkan af en riklig gallafsöndring.

De högre kräftornas hårda skal bildar ett rundtomkring
slutet pansar, uti hvilket djuret sitter såsom i ett tjockt
harnesk. Olikt sjöborrens skal, som består af talrika små
stycken, hvilka genom vidfogande af ny kalksubstans vid deras
ränder lämpa sig efter den fortgående tillväxten och tillåta att
husets utvidgning håller jemna steg med djurets utveckling —
består det blott af ett enda stycke och kan derföre ej
undergå någon utvidgning. Sedan kräftan en gång erhållit sin
fullkomliga form, skulle hon sålunda vara tvungen att för hela
sitt återstående lif nöja sig med en enda trång beklädnad och
uppgifva hoppet om hvarje ytterligare tillväxt, om icke
försynen begåfvat henne med förmåga att periodiskt kasta ifrån sig
skalet och årligen utbyta den gamla rocken mot en ny och
beqvämare. Så snart tiden för skalömsningen inträder,
springer pansaret som en gapande trädbark eller en mogen
frökapsel midt itu på ryggen och öppnar det efter frihet smäktande
djuret en bred utgång. Efter många ryckningar och slitningar
följa ben, stjert och klor så småningom den öfriga kroppen.
Klorna förorsaka naturligtvis till följd af sin trånga port
djuret det största besväret, men med ihärdighet och ansträngning
öfvervinnes dock äfven denna svårighet, emedan det elastiska
köttet som gummi elasticum låter utdraga sig till en smal tråd
och genast åter antager sin naturliga form, så snart det blifvit
framtvingadt genom öppningen. Man kan lätt förstå att det
befriade djuret ej är litet utmattadt efter en så het
frihetskamp. Då det dessutom i sitt fullkomligt mjuka tillstånd helt
och hållet är i saknad af alla försvarsmedel, kan det nu
ingenting bättre göra än undvika allt sällskap, till och med af sina
närmaste anförvandter, som annars skulle uppäta det med
stjert och klor. Men redan efter några dagar börjar den yttre
betäckningen åter kalkvandlas och då känner sig kräftan utan
tvifvel så lycklig, som en kräfta möjligen kan göra, i sin nya,
fullkomligt passande beklädnad. Samtidigt med skalömsningen
afstötes äfven den gamla maghinnan och ersättes genom en ny,
så att man nästan kan säga det djuret föryngrar sig både
in- och utvändigt. Hvad skulle mången af oss vilja gifva, om han
på samma sätt kunde tid efter annan renovera sin mage!

Liksom sjöstjernorna ega äfven crustaceerna i hög grad
förmågan att icke blott genom nya ersätta tillfälligtvis
förlorade lemmar, utan äfven under inflytandet af förskräckelse
frivilligt kasta ifrån sig sina ben och till och med sina tunga
klor, utan att denna styckning tyckes förorsaka dem några
synnerliga smärtor. De löpa bort på de återstående benen,
liksom om ingenting märkvärdigt förefallit. Efter någon tid
framväxer en ny lem ur stumpen af den bortkastade, utan att dock
vinna samma storlek. Man påträffar derför ofta humrar och
krabbor, hvilkas ena klo är mycket större än den andra, som
påtagligen har en sednare utveckling att tacka för sin
uppkomst.

Hos djur, hvilkas bräckliga lemmar ofta råka i fara att
blifva bortsnappade af en fiende och derjemte äro ovilkorligen
nödvändiga för deras tillvaro, kan man lätt inse huru vigtig
denna reproduktionsförmåga måste vara och att försynen ej
heller vid detta tillfälle lemnat de hjelpbehöfvande utan nödigt
bistånd.

Hvad crustaceernas metamorfoser beträffar, äro de väl ej
så intressanta som insekternas, men likväl högst märkvärdiga
och underbara. Krabbornas unga larver hafva så föga likhet
med de fullvuxna djuren, att man först för några år sedan
upptäckte deras verkliga natur. De krypa ur ägget såsom
långstjertade kräftor med betydligt stjertstycke och hafva ett
oformligt stort, hjelmformigt hufvud med ett stort, krökt horn
och väldiga ögon.

Med hjelp af sin långa, i många leder afdelade stjert
hvirfla de omkring uti en evigt kullbytterande rörelse. Af klor
finnes ej något spår och i stället för de öfriga åtta ben, som
vi finna hos de fullvuxna, hafva larverna blott fyra, som vid
ändarne äro försedda med fyra långa borst, hvilka med stor
hastighet tillföra den oaflåtligt verksamma, af flimmerhår
omgifna munnen dess föda. Först efter flera skinnömsningar
utbildar sig krabbans form, i det ögonen så småningon
framträda på skaft, klorna och benen utvecklas och stjerten
förkortar sig. Om uti krabbornas metamorfoser visar sig ett
framåtskridande från en lägre till en högre form, finna vi
deremot hos de lägsta crustaceerna, fransfötterna och lernæerna,
en fullkomligt tillbakagående utveckling. De ur ägget
utkrypande ungarne äro nemligen begåfvade med ögon, trefvare och
fenlika fötter, med hvilka de fritt simma omkring i vattnet;
men sedan borttvina dessa delar, så att de fullvuxna blinda
och fastsittande djuren mycket mera likna intestinalmaskarne
eller blötdjuren och deras verkliga natur blott gifver sig
tillkänna genom deras utvecklingshistoria och inre byggnad.

Så väl vid crustaceernas framåtskridande som retrogressiva
metamorfoser måste vi beundra försynens vishet. Hade den
genast, så snart krabborna utkrupit ur ägget, försett dem med
deras harnesk, huru hinderlig skulle icke då denna trånga
beklädnad hafva varit för den första ungdomens raska tillväxt;
och hade fransfötternas larver blifvit beröfvade medlen att röra
sig fritt och på visst sätt söka sin lycka i aflägsna nejder, med
hvilket inskränkt område hade icke då dessa nu så vidt
utbredda djur måst åtnöja sig!

Försynen har velat att hvarje djurklass icke blott skulle
utveckla sig i en stor mängd olika former, utan äfven så
vidsträckt som möjligt utbreda sig öfver jorden.

Sålunda hafva väl crustaceerna sitt förnämsta hem i
hafvet och dess strandområde, men enskilda arter uppstiga dock
ända högt upp i bergsregionerna, såsom förhållandet t. ex. är
med alploppan, hvilken lefver i Aargletscherns vatten 8500 fot
öfver hafsytan, under det andra gömma sig fjerran från dagens
ljus uti den underjordiska grottverlden. Liksom många
crustaceer försmå den bittert salta oceanen och blott finna sig
väl uti söta flytande vatten och sjöar, finnes det äfven några
arter, för hvilka hafvet ej tyckes vara salt nog, alldenstund de
blott trifvas väl uti saltkällornas vatten. Några uppehålla sig
äfven på fasta landet, dels såsom de mindre fullkomligt
utrustade gråsuggorna och tusenfötterna under stenar eller i
källare, dels såsom Antillernas högt utvecklade landkrabbor uti
det inre landefs skogrika trakter. Djur af denna art kunde
påtagligen blott trifvas i ett klimat, hvarest regelbundet och
dagligen återkommande regnskurar under en stor del af året
hålla skogsmarken beständigt fuktig; men då nu möjligheten
för ett egendomligt krabbslägtes tillvaro här verkligen
förefanns, har skaparen ej lemnat den obegagnad, utan äfven till
detta område utsträckt de högre crustaceernas rike, liksom han
befolkade Venedigs gyttjiga laguner med millioner
strandkrabbor och lät otaliga vinkarekrabbor gräfva sig djupa hålor i
den våta sanden vid Brasiliens kuster.

Under det dessa djur blott uppehålla sig vid randen af
oceanen, finnes det andra, hvilka såsom hummern gerna lefva
på större djup vid klippiga kuster och blott periodiskt för
äggläggningens skull komma upp till ytan. Några arter, som
älska långa sjöresor, men ej äro utrustade med de dertill
nödvändiga organerna, klänga sig fast på starka simmare och
tillfredsställa på detta beqväma sätt sin reselystnad.

Så sätter sig Nautilographus på en hafssköldpaddas rygg
och begagnar henne såsom lägenhet att bese verlden. Till
detta slägte hörde sannolikt den krabba, som Columbus fann
på öppna hafvet, aderton dagar innan han upptäckte första
skymten af land, och hvilken bidrog att upplifva det
sjunkande modet hos hans besättning, emedan hon af sjöfolket
ansågs för ett tecken att skeppet nu var nära sitt mål. Så
kunna omständigheterna förläna till och med ett litet
obetydligt sjödjur inflytande på vigtiga händelser, under det så många
politici förgäfves sträfva efter detta mål!

De lägre crustaceerna förekomma äfven uti de kallare
hafven till betydligt antal, men polaroceanens isbetäckta vatten
sakna helt och hållet tiofötternas högre slägten. Deras antal
förökar sig med den tilltagande värmen, så att man redan vid
Nordsjöns kuster påträffar flere arter under en vandring på
stranden, men sitt förnämsta hem hafva de dock inom den
tropiska zonen. Här finner man de märkvärdigaste och
mångfaldigaste formerna. Här uppnå de en storlek, som man ej
känner till i våra haf, och här bebo slutligen de kortstjertade
krabborna icke uteslutande de salta vattnen såsom hos oss,
utan befolka äfven bäckarne och floderna eller uppehålla sig
till och med beständigt i de fuktiga skogarne.

Utom gråsuggorna, som helst lefva af multnande
växtdelar, pungkräftorna, som låta kokosnötternas söta kärna väl
smaka sig, och vattenlopporna, som föda sig af conferver, lefva
högst få crustaceer af vegetabilisk föda, så att de i allmänhet
ej stå i något nära vexelförhållande till växtriket. Deremot
bilda de en så mycket vigtigare länk uti den organiska
djurverldens kedja. Tager man i betraktande deras mängd, deras
glupskhet, den hastighet hvarmed många arter röra sig och de
fruktansvärda kniptänger hvarmed de vanligen äro beväpnade,
så kan man lätt tänka sig huru förfärligt de rasa bland de
lägre sjödjuren och naturligtvis äfven bland alla svagare af
deras egen stam.

Såsom plågande parasiter skona många utaf dem ej ens
fiskarne och hvaldjuren, och då man redan funnit att karpen,
hajen, stören och aborren besväras af egendomliga
kräftparasiter, måste antalet af de okända arter, som hafva sitt tillhåll
på de talrika ännu icke närmare undersökta fiskarne, helt
säkert vara ganska betydligt. Några sönderfräta huden, andra
gnaga på gälarne eller bosätta sig till och med uti inelfvorna,
der de utan tvifvel finna sig vida behagligare än värden. De
större kräftorna veta till och med att gripa och trots hans
förtviflade motstånd öfvervinna mången fisk, som kommer
deras klor för nära.

Deremot utgöra crustaceerna ett af de förnämsta
födoämnena så väl för sjöstjernorna, sjöborrarne, ringmaskarne och
många mollusker, som äfven för de högre sjö- och
stranddjuren. Då de förekomma i alla möjliga storlekar, från
mikroskopisk litenhet, isynnerhet under larvtillståndet, till en tyngd
af flera skålpund, kunna de äfven tillfredsställa de mest
olikartade fienders anspråk.

Från den med långa hopp snabbt simmande märlan, som
slukas af den rofgiriga gäddan, till de stora hårdskaliga
krabborna, som den fruktansvärde hafsvargen söndermaler mellan
sina stenhårda käkar, finnes det ej någon fri hafscrustacé, som
icke kan blifva ett byte för fiskarne. Äfven sjö- och
strandfåglarne bortsnappa dem i otalig mängd.

I flera tusental blifva de hängande uti hvaldjurens barder,
och så väl den amerikanske tvättbjörnen som den
sydafrikanska bruna hyenan räknar krabborna till sina läckerheter och
söker dem ifrigt vid hafsstranden.

Äfven för menniskan äro krabborna och kräftorna en
välkommen föda. Öfverallt inom den varma och de tempererade
zonerna fångas de ymnigt af kustinvånarne, och när vi i norra
delen af Europa låta våra flod- och taskkräftor, våra märtor
och humrar väl smaka oss, äro invånarne vid Medelhafvets
stränder nästan ännu rikligare försedda med squilla- och
palinuruskräftor, eremiter och spindelkrabbor, under det
tropikländernas folkstammar icke blott förtära många hafscrustaceer,
utan äfven i milliontal fånga de förträffliga landkrabborna och
fägna sin gom med den läckra pungkräftan, som lefver af 
kokosnötternas söta kärna och derföre har ett ytterst fint och
välsmakande kött.

Crustaceerna tillfoga dock menniskan äfven skada, om
också blott i en inskränkt grad. Med skeppsmasken, detta
förödande blötdjur, förenar sig sålunda den skadliga
borrsuggan uti att förstöra dyrbara kust- och hamnbyggnaders
trävirke, och förgiftningsfall hafva någongång blifvit iakttagna
efter förtärande af eremitkräftans och jordkrabbans kött.

Ett för så mångfaldiga förföljelser utsatt röfvareslägte måste
naturligtvis vara utrustadt med de förträffligaste skydds- och
anfallsvapen.

Såsom de högre crustaceernas förnämsta vapen finna vi
sålunda klorna, som uppkomma derigenom att den yttersta
eller kloleden af en fot är genom en ledgång förenad med näst
det sista ledstyckets sida och bildar en tvådelad klo, hvarmed
djuret kan gripa eller skära. Det på detta sätt omformade
benet har väl nu blifvit odugligt såsom rörelseorgan, men gör
deremot så mycket förträffligare tjenster, antingen det blifver
fråga om att betvinga ett motspänstigt byte eller afvärja ett
fiendtligt anfall, såsom man lätt kan öfvertyga sig genom att
oförsigtigt fatta uti en liten krabba. Enligt regeln är blott det
första, merändels mycket förstorade fotparet försedt med klor,
hvilka blott högst sällan, såsom hos den stora squillakräftan,
fullkomligt saknas. Deremot har flodkräftan, utom sina
mäktiga främre tångklor, äfven mindre klor på andra och tredje
fotparet, liksom i reserv, i händelse de förra genom någon
olycklig tillfällighet skulle blifva obrukbara. Hos ullkrabborna
eller dromierna finna vi äfvenledes de på ryggen fästade korta
bakfötterna beväpnade med klor, icke för att våldsamt anfalla,
utan blott för att listigt smyga sig på bytet. De hålla
nemligen dermed öfver sig en mask af hafssvampar och snäckskal,
för att sålunda oförmärkt närma sig de små sjödjur, af hvilka
de lefva. För samma ändamål försvinner en af Bennett
observerad tahitisk kräfta under ett täcke af sjöväxter och
korallsand. Ryggen är betäckt med styfva, krökta taggar, hvilka äro
af väsendtlig nytta vid fasthållandet af den förrädiska
betäckningen, under det de på långa skaft fästade ögonen skjuta upp
öfver det hopade materialet och skänka djuret den oskattbara
fördelen att se, utan att sjelf blifva sedt. Så snart någon
olycklig, intet ondt anande snäcka närmar sig den beslöjade 
röfvaren, skjuter han som en pil lös derpå, och det arma offret är
redan till hälften styckadt, innan det kan komma till besinning.

Spindelkrabborna, som hafva sina oproportionerligt långa,
smala ben att tacka för sitt namn, påsätta sig väl ej frivilligt
någon mask, men i dess ställe är deras rygg ganska ofta
betäckt med talrika parasiter — hafstulpanen svampar och alger
— så att de ofta måste släpa på en rätt tung börda. Denna
last, som icke sällan öfverträffar hela deras kropp i omfång,
torde vid första påseende förefalla oss såsom en tryckande
tyngd, men spindelkrabborna hafva utan tvifvel densamma att
tacka för sitt lif, ty svagbenta, långsamma och fega som de
äro i jemförelse med andra krabbor, hvilka i nödfall modigt
sätta sig till motvärn, inser man lätt huru nyttig den på dem
fastklibbade främmande manteln kan blifva vid en roflysten
fiendes annalkande.

Hos pungkräftan är väl det främre benparet beväpnadt
med mycket stora och tunga klor, men dessutom hafva äfven
de bakre benen blifvit för ett särskildt och bestämdt ändamål
utrustade med mycket korta och svaga sådana. Denna stora
kräftart, som gräfver djupa hål uti den sandiga stranden på
de af kokospalmer omgördlade öarne uti Indiska oceanen,
lefver företrädesvis af detta präktiga träds nötter. Vid första
påseendet skulle man anse det för alldeles omöjligt, att en
kräfta kan öppna en så hård, med sitt skal betäckt frukt, men
man har ofta haft tillfälle att observera operationen. Djuret
börjar med att bortslita den ena fibern efter den andra, men
verkställer alltid detta vid den ändan, hvarest nötens trenne
ögonhål sitta. När detta arbete är fullbordadt, börjar det med
sina tunga klor hamra på ett af hålen, till dess en större
öppning bildats genom slagen. Då vänder kräftan sig om och
utdrager med hjelp af de bakre smala klorna den albuminösa
kärnan för att uppäta densamma.

Vid detta förfarande vet man icke hvad man mest skall
beundra, antingen kroppens för det särskilda ändamålet så
oöfverträffligt lämpliga byggnad eller kräftans förundransvärda
instinkt! Huru vet hon att efter det mödosamma arbetet en
söt kärna skall belöna hennes ansträngningar och på hvilken
sida af nöten de hål finnas, som leda till den förborgade
skatten? Huru har slutligen denna egentligen för vattnet skapade
djurart först, om man så får säga, kommit på den tanken att
öppna en kokosnöt? Här se vi påtagligen den högsta
vishetens ledande hand! Här uppenbarar den sig för oss i den
klaraste dager!

För öfvermäktiga motståndares anfall söka kräftorna på
olika sätt rädda sig. Några kasta sig, såsom märtorna eller
humrarne, med ett ryck af sin kraftiga stjert långa sträckor
baklänges genom vattnet; andra, såsom land- och
strandkrabborna, löpa undan med stor snabbhet, så att det erfordras
stor vighet till att fånga dem. Många gräfva sig djupa hål i
sanden och draga sig skyndsamt tillbaka deruti; andra gömma
sig hurtigt under hafsbottnens stenar för att undgå en fisks
rofgiriga tand eller en stamförvandts stora klor. Några ställa
sig döda, i det de liksom hagelbaggen och igelkotten draga
benen hårdt emot kroppen och på detta sätt låta rulla sig
hvart som helst; andra söka till och med, såsom den berömde
snäckväktaren, en tillflykt uti lefvande musslors hus, emedan
deras mjuka bröstdel skulle göra det alltför farligt för dem
att irra omkring i det fria. På detta säkra gömställe lefva
de sorglöst af de små djur, som vattnet inspelar mellan deras
ofrivillige beskyddares skal, ty det är naturligtvis blott en
poetisk utsmyckning af de gamle att kräftan genom att nypa den
blinda musslan varnar henne för faror eller gör henne
uppmärksam på byte i närheten och sedan till lön eller tack
derför erhåller en del af bytet. De små snäckväktarne träffas
företrädesvis uti sidenmusslans hus, der mången gång äfven
pontonier, små långstjertade kräftor sälla sig till dem. Äfven
uti modiolasnäckans hus förekomma de rätt ofta, och när blott
naturforskarne hunnit noga undersöka alla conchylier, skall
utan tvifvel de parasitiska krabbornas  antal betydligt tillväxa.

Bland crustaceerna finner man äfven en annan vidt
utgrenad familj, som är hänvisad till en annan, lägre stående
djurklass för att der söka den för dess bestånd nödvändiga
kompletteringen. Detta är eremit-, snack- eller inhyseskräftorna,
som gömma sin nakna, mjuka, cylindriska och spiralformigt
vridna bakdel, som för öfrigt är fullkomligt utan skydd, i
tomma snäckhus. Ett par vidhäftningsorganer vid ändan af
stjerten tjena till att fasthålla skalet, och på detta sätt släpar
djuret med sig det främmande huset, liksom om det vore
fastvuxet och dess egen hud hade afsöndrat detsamma. Blifver
boningen kräftan för trång, uppsöker hon sig en annan, som
hon utan stor möda finner, ty öfverallt der hon förekommer
finnas äfven sjösnäckor i mängd. Pagurens högra klo är
betydligt större än den andra och passar alltid noga till det af
henne valda eller eröfrade husets mynning. När hon fruktar
ett angrepp och drager sig tillbaka i sin boning, gör klon
henne sålunda samma tjenst som det lock, hvarmed den
ursprunglige egaren tillslöt sin fästning. Så finna vi i hela
inhyseskräftans organisation ett underbart samband med det
snäckhus, som hon har att tacka för sitt fortfarande bestånd.
Snäckan och kräftan leda påtagligen sitt ursprung från samma
skapande idé, ty huru skulle väl slumpen kunnat åvägabringa
ett så märkvärdigt förhållande mellan tvänne djur, som höra
till fullkomligt olika klasser! Här se vi tydligt och klart huru
det ena hjulet uti skapelsens stora urverk griper in uti det
andra, så att den eviga ordningen framgår ur den harmoniska
rörelsen uti den underbara mekanism, hvars visare oaflåtligt
visar på den allsmäktige.

I afseende på intelligens stå skorpdjuren långt efter
insekterna. Deras instinkt inskränker sig i allmänhet blott till
ett våldsamt gripande eller listigt fångande af ett byte,
gräfvandet af ett jordhål eller uppsökandet af ett snäckhus för att
deruti gömma den långa värnlösa kroppen. Vi finna ingen
omsorg för ungarne, ingen ömsesidig tillgifvenhet, ingen
gemensam sträfvan för ett särskildt ändamål, ingen kärlek, men väl
vrede och stridslystnad.

Blott hos landkrabborna påträffa vi ett märkvärdigt
exempel på denna vandringsinstinkt, som vi vid betraktandet af de
högre djurklasserna ofta skola få tillfälle att beundra. Dessa
djur lefva merändels i fuktiga jordhål på skogbeklädda berg,
men tåga om våren i oerhörda svärmar ned till hafvet, för att
anförtro sina ägg åt den genomvärmda strandens mognande
kraft. Efter fullgjordt arbete återvända de ibland dem, som
lyckligt undgått vandringens faror, svaga och utmattade till
sina vanliga vistelseorter, och några veckor sednare lemnar den
unga affödan i milliontal hafsstranden, för att vandra till
bergstrakternas svala och fuktiga skogar. Hvem förmår väl förklara
den hemlighetsfulla dragningskraft, som drifver dem till dessa
obekanta nejder; hvem säger dem att de bortom den glödheta
kusten, der för dem ej är lämpligt att vistas, skola finna en
mera passande vistelseort? Hvaraf kommer det att dessa 
vandringar så regelbundet fortgå år ut och år in genom oändliga
generationer?

Beklagligtvis har denna landkrabbornas underbara historia
blifvit vanställd genom många löjliga berättelser, så att det i
detta liksom i så många andra fall har sig svårt att skilja det
sanna från det falska. Så skola deras vandringar försiggå
under ledningen af ett öfverhufvud och i tre afdelningar: i
förtrafven hannarne, sedan honorna i femtio till sextio alnar breda
och en half mil långa härkolonner samt slutligen såsom
eftertrupp en blandad, oordentlig tross. På fullt allvar försäkras
äfven, att slamret af de raskt löpande landkrabborna liknar
trampet af ett antågande husarregemente. När skall
osannfärdighetens ande upphöra att smutsa naturens historia, som
verkligen derförutan är så full af under, att den alldeles icke
behöfver några fantastiska tillsatser för att taga vårt högsta
intresse i anspråk?

——




TJUGOFJERDE KAPITLET.

Insekterna.

Deras förvånande mångfald. — Deras metamorfoser. — Larvernas fabelaktiga
aptit och raska tillväxt. — Puppan. — Den utbildade insekten. —
Antennerna. — Ögat. — Ätverktygen. — Tuggande och sugande insekter. —
Kräfvan. — Förmagen. — Chylusmagen. — Insekternas rörelser. —
Jordlopporna. — Ryggsimmarne. — Yattenmätarne. — Fönsterflugans fotsåla. —
Vingarne. — Insektens hela byggnad är i harmoni med dem. — Harmoni
emellan flygförmågan och behofven. — Fjärilsvingen under mikroskopet. —
Insekternas ljudande apparater. — Cicaderna. — Dödsuret. — Insekternas
skydds- och anfallsvapen. — Skydd af färgen och formen. — Det vandrande
löfvet. — Pansarets hårdhet. — Segt lif. — Listen att låtsa vara död. —
Hotande hållning. — Skyddande afsöndringar. — Spottstriten. —
Skjutbaggen. — Skyddande omhölje. — Ett täcke af träck. — Larvernas
spinnorganer. — Kläd- och pelsmalen. — Vattenmalen. — Bimalet. — Bladvecklare.
— Silkeslarvens kokon. — Fånggräshoppans jagtmanöver. — Myrlejonets
fallgrop. — Insekternas nytta och skada. — Deras otaliga fiender. —
Insektlifvets njutningar. — Insekternas underbara instinkt. — Omsorg för sina
ungar. — Snabelvifveln. — Pillerbaggen. — Dödgräfvaren. —
Sandgetingen. — Ichneumon-steklarne. — Brömsarne. — Tvestjerten. — Den gråa
bärfisen. — Insekternas byggnadsinstinkt. — Mullvadssyrsan. —
Muraregetingen. — Blom- och bladskärarne. — Trädbina. — De sällskapliga
insekternas underbara byggnader. — Getingarne. — Bina. — Myrorna. —
Termiterna. — Myrornas slafhållning. — Deras boskapsskötsel. — Bladlöss och
skumstritar.

——

Hade verldarnes herre med insekterna afslutat de lefvande
varelsernas ordningsföljd och ej skapat någon fågel eller
däggdjur, skulle dock de otaliga undren uti deras organisation med
ljudande stämma hafva prisat hans allmakt och lemnat det
säkraste bevis, att hela den skapade naturen blott kunde vara
ett verk af den högsta visheten. Ty huru låter det väl tänka
sig att blinda makter skulle hafva format verldsbyggnaden till
dess nuvarande gestalt, då redan insekten är begåfvad med den
mest förundransvärda instinkt, eger ett minne, lärer af
erfarenheten, ja understundom till och med tyckes handla efter
eget omdöme! Då stode den ju i spetsen för allt hvad som
finnes till, och en myra eller ett bi vore det högsta och
fullkomligaste väsende uti det plan- och själlösa universum — den
verklige Guden bland så många hvarandra genomkorsande och
omedvetet verkande naturkrafter!
Betrakta vi först dessa så märkvärdiga djurs yttre
byggnad, finna vi att deras kroppsbetäckning består af en fast
hylsa, som i förening med de från henne inåt utlöpande
processerna tjenar de öfriga organerna, företrädesvis musklerna,
till stödje- och befästningspunkter.

Ett tjockt kalkharnesk, sådant som crustaceerna bära,
skulle varit allt för mycket besvärligt för insekterna, som till
det mesta äro för små till att beständigt bära med sig en
större tyngd och dessutom äro bestämda för ett raskt löpande
eller en snabb flygt. I stället för harnesket finna vi alltså här
en för detta fall mycket ändamålsenligare beklädnad af genom
röta oförstörbar chitin, en hornämnet liknande substans, som
är tunn och lätt, men derjemte så stark, att den trotsar alla
väderlekens talrika vexlingar. Den smidiga, af flera bakom
hvarandra liggande ringar bestående kroppen afdelas uti tre
hufvudsakliga delar — hufvud, bröst och abdomen.

På hufvudet, som merändels uppträder under formen af
en fast, ihålig kula, men detta oaktadt måste betraktas såsom
sammansmältningsprodukten af minst tre segmenter, märker
man ätverktygen, antennerna och ögonen. Bröstet, som alltid
består af tre ringar eller segmenter, bär det enkla eller dubbla
vingparet, som de flesta ega, äfvensom de tre fotparen, som
alla utbildade insekter hafva. Abdomen slutligen är bildad af
ett större antal öfver hvarandra förskjutbara ringar, af hvilka
den sista, såsom vi längre fram skola se, på de mest olika
sätt gestaltar sig till ett rör, en gadd, en såg eller en kniptång.

Efter denna grundplan äro sålunda alla insekter byggda,
men hvilka oändligt olika modifikationer hafva ej deras
former, allt efter hvars och ens olika behof! Man tänke sig blott
att de söndergnaga och fräta på alla organiska substanser utan
undantag, att hela växtriket, från palmen till den lägsta lafart
och från den hårdaste rot till den finaste blomma, tjenar dem
till föda, att de icke blott bekriga hvarandra, utan äfven lefva
i evig fiendskap med alla högre djur, att de bebo alla jordens
länder, utan afseende på klimatet, och välja sig de mest
olikartade vistelseorter, att de trifvas lika väl uti hålornas nattliga
grifter som på Alpernas snö och ofta icke lefva af ett enda
djurs eller en enda växts safter, utan blott af ett enda organs
vätskor; och man skall kunna göra sig en föreställning om
den oändliga mångfalden af de verktyg och vapen, hvarmed
de måste vara utrustade för att tillfredsställa alla ett så
oerhördt lifsområdes fordringar. Man känner redan omkring
etthundratusen insektsarter, och hvar och en af dessa skiljer sig
från närmast stående species genom någon formmodifikation,
som bäst motsvarar sferen för dess egendomliga tillvaro! Det
menskliga minnet förmår ej hos sig inprägla denna förvånande
rikedom på former, lika litet som den menskliga fantasien
skulle kunnat upptänka dem — och likväl är ett vida större
antal insektsarter utan tvifvel ännu fullkomligt okändt för
naturforskarne — och insekterna sjelfva utgöra blott en del af
de varelser, som lefva på vår lilla planet, och försvinna helt
och hållet i det gränslösa verldsalltet! O huru underbara äro
icke skaparens verk! Huru för oss obegripligt stor och sublim
hans makt!

Men icke nog med att insekterna skilja sig från
hvarandra i så många tusende arter, äfven hvarje särskild insekt
genomlöper olika utvecklingsstadier, innan den vinner sin
fullkomliga gestalt, och framträder under loppet af sitt lif uti
mycket olika former. Först framkryper ur ägget den
maskformiga larven, än hufvud- och benlös (mask), än försedd med
ett hufvud och sex bröstben (egentlig larv), än krälande
omkring på ett ännu större antal små fötter (löfmask).

En gränslös aptit, en fabelaktig hunger, en matlust utan
like utmärker denna insektslifvets första barndomsepok. Så
kan, för att blott anföra ett exempel, en silkesmask, som vid
sin födelse blott vägde ett hundradedels gran, på trettio dagar
förtära öfver ett uns blad, alltså 60,000 gånger mera än den
i början vägde. Efter denna måttstock skulle ett barn, som
den stund det första gången såg dagens ljus vore omkring 10
skålpund tungt, under samma tidrymd till föräldrarnes
förskräckelse icke förtära mindre än 6000 centner föda. Intet
under derföre att larverna med en sådan tillförsel af
näringsmedel kunna fröjda sig åt en rask tillväxt, så att silkesmasken
under sitt trettio dagar långa lif hinner blifva 9500 gånger
tyngre än vid sin födelse. Växte våra barn i samma
proportion, skulle de redan efter en månad hinna en hvalfisks
storlek! Då tillväxten försiggår med så raska steg, blifver
naturligtvis larvens klädning snart för trång, så att han genom
upprepade skinnömsningar måste skaffa rum åt sin svällande
kropp.

Men nu kommer en period af stillastående, ty vanligen
efter femte skinnömsningen försiggår en stor förändring i
larvens lefnadssätt. Hans glupande hunger efterföljes nu af en
total brist på aptit. Han försmår det saftiga blad, hvarpå han
nyss så begärligt tuggade, och uppsöker ett lugnt ställe för att
der undergå sin nästa förvandling.

Såsom puppa måste han nu på visst sätt göra bot och
fasta för sina tidigare excesser och framhärdar, liksom en
indisk fakir, i ett orörligt tillstånd.

Mången gång bildar den hud, som larven sist afkastade,
en torr, äggformig hylsa, hvaruti han blifver innesluten;
mången gång blifver han blott öfverdragen af en tunn, fast
åtsittande hinna, liksom om han vore invirad i en linda; men ofta
spinner han sig, innan han öfvergår till puppa, ett silkeshus,
hvaruti han sedan döljer sitt eremitlif, eller också upphänger
han sig i trådar eller drager sig tillbaka i ett hål. Under
denna till utseendet lugna period fortgår dock arbetet rastlöst
uti det inre af hans kropp, ty nu utveckla sig alla de organer,
som den fullständiga insekten behöfver. Först när denna
utveckling blifvit fullbordad, genombryter djuret sin hylsa,
utbreder sina vingar och träder fram i dagen såsom fulländad
skalbagge eller praktfull fjäril. Detta uppvaknande från ett
skendöd liknande tillstånd till en skönare tillvaro uppväckte
den högsta beundran redan hos de gamle, hvilka i det såsom
ofullkomlig larv döende och såsom bevingad fjäril herrligt
återupplefvande djuret sågo en sinnebild af odödligheten.

Emellertid försiggår ej hos alla insekter, om också hos
det stora flertalet, en så fullkomlig förvandling, att de olika
tillstånden äro fullkomligt skiljda och alla frivilliga animaliska
förrättningar upphöra hos puppan. Tvärtom liknar larven
mången gång mer eller mindre den fullkomliga insekten,
puppan hvilar ej, utan fortfar att äta, och understundom visa sig
redan på henne små vingstumpar, då hon i sitt utbildade
tillstånd är utrustad med vingar.

En sådan till upprepade skinnömsningar inskränkt,
ofullkomlig metamorfos eger bland andra rum hos vattenjungfrurna,
gräshopporna, malen, bärfisarne och lössen, under det den
deremot är fullkomlig hos de redan nämnda skalbaggarne och
fjärilarne så väl som hos flugorna, myrorna, getingarne och
bina.

Den utbildade insekten växer icke mera och äter föga
eller alls intet. Hans hufvudsakliga förrättning är att sörja för
slägtets fortplantning, och så snart han en gång lagt sina ägg,
utslocknar merändels snart hans lif, som vanligen blott är
inskränkt till en kort fortvaro.

Kasta vi nu en jemförande blick på den otaliga
insektshärens organer, visa oss redan de ledade spröten eller
antennerna en underbart mångfaldig skiljaktighet till formen. Än
äro de trådformigt förlängda, än klubblikt förtjockade, här visa
de sig kamlika, der fjäderdelade eller bladformiga. Man
finner dem släta eller hårbeklädda, enkla eller förgrenade,
försedda med knapp eller knäformigt böjda samt med
sågartadt tillspetsade eller taktegelformigt i hvarandra ingripande
leder.

Då allting är lugnt, blifva de ofta böjda bakåt eller lagda
intill sidorna af hufvudet eller bröstet, och ofta finnas äfven
särskilda kanaler eller rännor, uti hvilka dessa så fina
organer kunna gömmas och skyddas för mången skada. När
insekten är i rörelse, blifva antennerna vanligen utsträckta framåt
och på olika sätt vridna hit och dit, än omvexlande och med
försigtig långsamhet, än med ytterst raska svängningar. Ofta
äro de mycket olika hos båda könen. Hos desmansbaggarne
finna vi hannarnes af dubbel längd, och hos de stora
hvitspräckliga ållonborrarne (Melolontha fullo) är hannens klubba
minst tio gånger längre än honans. Hvad lysmaskarne, jemte
många andra slägten och arter, angår, kan man genast
igenkänna hannarne på deras antenners mer eller mindre talrika
förgreningar, ty honornas spröt äro här enkelt tandade.

Hvad dessa så prydliga organers funktionella betydelse
vidkommer, har man dermed ej ännu kommit på det klara.
Genom Erichsons undersökningar har blifvit ådagalagdt att
deras hornskal är genomborradt med många små hål, som från
insidan äro slutna genom en fin hinna och hos olika insekter
på olika sätt fördelade. Då nu sålunda luften lätt kan
intränga uti dem, anses de af denne utmärkte entomolog för
luktorganer.

Äfven Burmeister har genom sina fortsatta
undersökningar på de med bladlika antenner försedda skalbaggarne
(ållonborre, torndyfvel, ekoxe) kommit till den öfvertygelsen, att hos
denna stora insektsfamilj de inre, mot hvarandra liggande,
gallerformiga och med porer försedda ytorna af antennerna
äro att betrakta såsom luktorganer.

Man har äfven förmodat att de tjena hörseln, hvars
verktyg ännu icke blifvit med bestämdhet utforskade, men deras
väsendtligaste nytta torde väl hänföra sig till känselsinnet, en
betydelse, som redan språket erkänt genom namnet trefvare
eller känseltrådar.

Luktsinnet är af en underbar finhet hos många insekter,
isynnerhet hos sådana som lefva af as eller animaliska
afskräden. Ett föremål, som lämpar sig för deras behof, faller knappt
till marken, innan Copris-baggarne genast skynda till stället
från afstånd, som jemförelsevis icke äro mindre
utomordentliga än de rymder, hvilka gamens öga genomskådar. Ett starkt,
muntert surrande betecknar deras lifliga flygt, som i styrka
och uthållighet öfverträffar alla andra skalbaggars. Dessa
egenskaper äro också påtagligen oumbärliga för ett tillbörligt
utöfvande af deras nyttiga förrättning.

Sir Emerson Tennent var en gång närvarande vid en
elefants död, hvilken afled så lugnt och stilla, att man först
underrättades derom genom de tusentals svarta flugor, som
nästan plötsligt kommo flygande i riktiga moln och betäckte
liket, oaktadt ögonblicket förut ingen enda varit synlig. Af
börjande förruttnelse kunde man ej märka något spår,
åtminstone undgick den fullkomligt åskådarnes gröfre sinnen —
men en egendomlig dödslukt måste väl dock straxt efter sista
andedraget hafva inbjudit flugorna till festmåltiden.

Uti jordens varmare trakter händer det till och med att
de roflystna tvåvingarne icke ens afvakta döden, utan redan
före lifvets utslocknande inställa sig såsom säkra
olycksprofeter. I gula febern kan flugornas inställelse leda den
tvifvelaktige läkaren på rätta prognosen, huruvida den märkvärdiga,
feberfria mellantid, som understundom inträffar under sista
stadiet af denna mördande sjukdom, betyder ett förestående
slut eller en börjande förbättring. Inställa de sig i stor mängd,
utan att låta förjaga sig från patienten, så äro utsigterna klena
för honom.

Af lika utmärkt skärpa är myrornas luktsinne. Blifver uti
ett tropiskt land, der dessa insekter, som bekant är,
förekomma i en förvånande mängd, en liten sockerbit omvirad med
papper lagd på midten af ett bord, så förflyta blott några få
minuter innan myrorna rycka an och bilda en lång rad för
att säkert nedskaffa rofvet på golfvet i rummet. Det skarpa
luktsinnet måste här vara den enda vägvisare, som kan föra
myrorna till ett ämne, hvilket för våra gröfre olfactoriska
nerver är nästan helt och hållet luktlöst.

Insekternas ögon (fig. 21) väcka genast vår
uppmärksamhet genom sin glans och ofta äfven genom sin ansenliga
 Fig. 21        storlek, men redan under ett vanligt
                             mikroskop visar det sig att de ej
                              såsom våra äro enkla, utan
                             sammansatta af en mängd små syn
                             organer, hvilka alla äro skiljda från
                             hvarandra genom mellanväggar,
                             konvergera mot ögats medelpunkt, hvar
                             för sig äro försedda med en
                             särskild hornhinna och med en
                             särskild fiber af synnerven. Utåt bilda
                             de ett nät af regelbundet
                             sexkantiga facetter, som genom






ljusbrytningen på deras kristallklara ytor erhålla denna egendomliga,
atlasartade glans, hvilken vi beundra hos insektsögat. Hos
fönsterflugan räknar man 4900 sådana facetter, hos ållonborren
6300 och hos några fjärilar icke mindre än 60,000! När
skaparen på sådant sätt dragit försorg om insekternas syn, begår
man i sanning ej något misstag, om man kallar hela deras
organisation ett fulländadt mästerstycke.

Hvem skulle ej tro att med sådant slöseri utrustade
syn-organer fullkomligt tillfredsställde alla behof — men äfven
dessa räcka ej till för alla fall, ty många insekter hafva
dessutom två eller tre enkla, mindre och ej facetterade småögon,
hvilka sitta på pannan eller hjessan och förefinnas i större
antal, när såsom hos larverna och många vinglösa insekter de
sammansatta ögonen saknas.

Dessa enkla synorganer skola enligt den berömde
fysiologen J. Muller tjena till att se med på mycket nära håll, så
att de mångögda insekterna alltså i alla händelser äro lika
väl utrustade, som vi möjligen kunna vara med den
konstgjorda apparaten af våra olikartade glasögon.

Då insekternas sätt att föda sig är så ytterst olika, kan
man lätt tänka sig att deras ätverktyg måste vara mycket olika
bildade; men i allmänhet kunna de dock hänföras till tvänne
hufvudformer: de bitande och sugande. Hos de bitande eller
tuggande insekterna finna vi munöppningen uppåt eller framåt
begränsad af en på tvären gående hornskifva, den så kallade
öfverläppen, till hvilken på hvardera sidan sluter sig en rörlig,
tandad och mycket hård öfverkäk, som isynnerhet tjenar till
att söndertugga födan. Sedan följa underkäkarne, på hvilka
vi utom de ledade, trådformiga trefvarne, som företrädesvis
äro bestämda till att fatta födan och närma den till den
söndertuggande öfverkäken, äfven finna två läppformiga och mer
eller mindre fria lådor, samt slutligen underläppen, som
äfvenledes är försedd med två trefvare.

Sådan finna vi munnen hos den rofgirige jordlöparen, som
fångar och söndersliter ett flyende byte; men hos snabelviflarne,
som borra sig djupt in i växtdelar och frukter eller
trädstammar, förlänger sig och afsmalnar deremot dess
hufvudbeståndsdelar till en lång snabel, vid hvars ända de mycket små
käkarne sitta.

Hos de sugande insekterna äro mundelarne icke mindre
ändamålsenliga. Mer eller mindre fast sammanvuxna med
hvarandra och förminskade till sin storlek, bilda de här
antingen ett sugrör såsom hos flugorna, en snabel såsom hos
sköldlössen eller en spiralformig tunga såsom hos fjärilarne.
Hos de sistnämnda, som söka sin flytande föda uti
blomkronornas inre, behöfvas ej några skarpa verktyg för att först
bana sig väg till densamma; men sköldlössen och bärfisarne,
som först finna sina näringskällor under en sträf växt- eller
djurhud, äro försedda med fina, lancettlika, stickande borst,
utan hvilka det skulle vara dem omöjligt att urtappa bladen
eller koppa sina offer. Sålunda är hvart och ett af dessa djur
på det ändamålsenligaste sätt utrustadt med de ätverktyg, som
bäst passa för dess sätt att föda sig.

Då insekterna af alla leddjur hafva den lifligaste
ämnesvexlingen och deras föda alltså måste så mycket som möjligt
användas till kroppens nytta, finna vi hos dem enligt regeln
en mera komplicerad digestionskanal än hos crustaceerna eller
maskarne.

För att tills vidare emottaga och kanhända äfven
understundom på förhand uppmjuka födoämnena, hafva insekterna
vanligen en kräfva, som än utgöres af en enkel koncentrisk
utvidgning af den bakre matstrupen, än en brockartad
utstjelpning, än slutligen en skaftad blåsa, hvilken då mycket långt
framåt sammanhänger med matstrupen och isynnerhet
förekommer hos de sugande insekterna, hvilkas föda mycket lätt
kan intränga genom det smala skaftet.

Kräfvans nytta är lätt att inse, då dess tillvaro meddelar
djuret förmåga att upptaga en större mängd föda än det för
ögonblicket kan bearbeta och digerera, hvarigenom en
sedermera möjligen inträdande brist förebygges. Der kräfvan
saknas, såsom hos de växtätande, med bladlika antenner försedda
skalbaggarne, bärfisarne, stritarne och lössen, kan antingen
födoämnena med lätthet anskaffas i tillräcklig mängd eller
också är ämnesvexlingen mindre energisk. Ofta är äfven den
genom kräfvans frånvaro möjligen uppkommande olägenheten
på annat sätt undanröjd.

Ännu oftare finner man mellan matstrupen och
chylusmagen en särskild förmage inskjuten, hvars inre beklädnad
framspringer i talrika lister, borst och tänder, för att ännu en
gång mekaniskt sönderdela födoämnena. I öfverensstämmelse
med ändamålsenlighetens allmänna lag visar sig denna
förmage störst och kraftigast hos de tuggande, af rof lefvande
insekterna, de allätande gräshopporna, termiterna och myrorna
eller de af hårda växtdelar lefvande snabelviflarne. Mindre
utbildad finna vi den hos de af löf och blomstoft lefvande,
bladhornade skalbaggarne, och slutligen saknas den helt och
hållet hos de sugande fjärilarne, bärfisarne och flugorna.

I många fall torde väl äfven födans omsorgsfulla
söndertuggande mellan käkarne göra dess sednare bearbetande i en
särskild mage öfverflödigt, och deraf låter måhända förmagens
frånvaro förklara sig hos vattenjungfrurna, som dock likaledes
äro tuggande och af rof lefvande insekter. Chylusmagen, uti
hvilken födans egentliga digerering försiggår, har enligt regeln
en långsträckt, cylindrisk form och måttlig vidd. Dess inre
vägg är ofta försedd med talrika korta och smala, taggformiga
utsprång, som afsöndra den digererande magsaften. Framför
ändtarmen, som utmärker sig genom tjocka väggar, är allmänt
mellan honom och magen äfven en så kallad tunntarm
utvecklad, hvilken påtagligen är bestämd till ytterligare uppsugning
af chylus och allt efter behofvet är längre eller kortare, vidare
eller trängre.
Inom insekternas klass finnas alla de olika rörelsesätt
förenade, som hos de andra djuren blott förekomma hvart för
sig. De gå, de löpa, springa, gräfva som däggdjuren, flyga i
kapp med fåglarne, krypa som ormarne och simma som fiskarne,
så att man om dessa små rastlösa, nästan allestädes närvarande
väsenden med allt skäl kan påstå, att de gifva lif åt alla
jordens delar.

Deras fötters byggnad motsvarar på ett beundransvärdt
sätt dessa så olika sätt att röra sig, så att man blott
behöfver kasta en blick på en insekts små ben, för att genast vinna
ett begrepp om dess lefnadssätt. Sålunda häntyda
uppenbarligen mullvadssyrsans breda, nästan kräftartade, till hvarje
raskare rörelse så oskickliga framfötter på ett djur, som är
bestämdt till att nedgräfva sig i jorden, under det
gräshoppornas oerhörda bakben med sina förtjockade lår vid första
påseende underrätta oss om detta ofta så skadliga djurs
utomordentliga skicklighet att hoppa.

Man vet att loppan kan göra hopp af några hundra
gånger sin egen längd, men man betrakte också hennes långa
ben med deras mäktigt utvecklade tarsalleder. Hos
jordlopporna (Halticæ), som utmärka sig genom samma färdighet, finna
vi äfvenledes bakbenen så oproportionerligt grofva och tjocka,
att de tyckas vara uppsvullna.

Huru små och obetydliga äro icke fötterna på de tröga
sköldlössen, hvilka såsom parasiter icke behöfva några särskilda
rörelseorganer, men huru långa och kraftiga deremot
språngbenen på de hurtiga cicindelerna, dödgräfvarne eller de raskt
sig gömmande malen! Om många insekter, hvilka såsom
parasiter äro fängslade på ett enda ställe, blott begagna sina
eländiga fötter till att klänga sig fast, äro deremot hos andra
springrörelserna förvånande raska och lifliga. Delisle
observerade en fluga af nästan osynlig litenhet, som på en half
sekund tillryggalade ungefär tre tum och under denna tid tog
540 steg. Enligt denna proportion skulle en karl, som med
hvarje steg tillryggalägger två fot, flytta sig framåt med en
hastighet af fyra geografiska mil i minuten och ej ens behöfva
en hel dag till att uppmäta hela eqvatorns cirkel. Hvad är
den flyende stengetens raska lopp eller kapplöpningshästens
mångberömda snabbhet emot en sådan pilsnabb rörelse!
Benen äro för öfrigt ej de enda organer, som insekterna begagna
sig af till att göra väldiga språng. Ostflugans larv (Tephritis
putris) böjer hufvudet till svansen och omfattar densamma med
de båda munhakarne, sammandrager sedan cirkeln till en
aflång form och lössläpper plötsligt svansen, hvarigenom
hufvudet, hvilket synbarligen ej lätt angripes af migrän, slår emot
osten eller träet och sålunda kastar kroppen i höjden.
Svammerdam såg en gång en sådan larv, som icke var mer än ett
fjerdedels tum lång, på detta sätt hoppa ur en sex tum djup
ask, hvilket är detsamma som om en sex fot lång karl med
ett enda språng kastade sig 144 fot högt i luften, ett
konststycke, hvilket som man vet öfverstiger äfven den
allraskickligaste gymnasts krafter. Med samma färdighet begagna sig
hoppstjertarne af den springgaffel, hvarmed deras abdomen vid
ändan är utrustad. Liksom hos märlorna är detta organ
under tillstånd af hvila vändt med spetsarne mot bröstet och
tillbakaslaget, men kastar genom en plötslig utsträckning bakåt
det lilla djuret högt i luften.

Knäpparen (Elater) har väl så korta ben, att han icke
kan vända sig om dermed, när han ligger på ryggen, men
försynen, som icke lemnar någon af sina skapade varelser utan
skydd, har på annat sätt dragit försorg om honom. Den
första halsringen har nemligen baktill vid bröstet en hornartad
spets, som skjuter in uti en grop på den andra ringen.
Lägger man nu insekten på ryggen, så böjer han hufvud och hals
emot marken, hvarigenom spetsen drages ur sin grop och
lägger sig emot kanten af densamma. Derefter trycker djuret
med ett ryck starkt på kanten, så att spetsen plötsligt halkar
af och som en fjeder flyger ned i gropen, hvarigenom ryggen
slår emot marken och kastar kroppen några tum högt i
luften, så att den åter faller ned på samma ställe. Kommer
insekten ej genast på fötterna, upprepar han sitt salto mortale
tills det slutligen lyckas honom.

Stora gräshoppsben skulle ej hafva varit till någon nytta
för vatteninsekterna, men liksom hos skälarne och
hvalrossarne, hvilka äfvenledes tillbringa största delen af sitt lif i det
flytande elementet, fötterna äro omgestaltade till fenor,
hvarmed de täfla med fiskarne i simning, finna vi äfven hos dessa
insekter fötterna på det förträffligaste inrättade till samma
förrättning. Sålunda se vi att benen hos dytiscerna eller
dykarne icke blott äro breda och afplattade, utan ofta äfven 

besatta med borstlika hår, hvarigenom den roende ytan ännu
mera förstoras. En väldig utveckling af låren gifver dessa
rörelser en behöflig kraft, och den breda, flata kroppen med
sina skarpa ränder är fullkomligt skapad till att med lätthet
genomskära vattnet. Sålunda skjuta dessa roflystna djur
omkring i dammarne med öfverraskande hastighet och åtnöja sig
mången gång ej ens med att fånga andra insekter, utan förtära
till och med små fiskar och fräta djupa hål i kroppen på de större.
Ryggsimmarne (Notonectæ), som besynnerligt nog nästan
beständigt simma på ryggen, framila likaledes med öfverraskande
hastighet förmedelst sina långa, hårbeklädda bakben, hvilka
de dessutom äfven begagna såsom borstar för att rengöra
kroppen från gyttja. Som en blixt skjuta de ofta på tre tums
afstånd ned på en olycklig snäcka eller vattensugga och döda
henne nästan ögonblickligt med ett giftigt sting.

Icke i vattnet, utan blott på dess yta jaga de beslägtade
vattenmätarne (Hydrometræ) sitt rof. På vattenpussar, gölar,
sumpar, bäckar och floder ser man detta svarta, tunna
insektsslägte stötvis löpa omkring, isynnerhet vid stranden, der
vattnet flyter långsamt, lika ledigt som om de gledo fram på klar
is. Detta besynnerliga löpande på vattnet möjliggöres genom
kroppens på öfre sidan flata, på undre deremot afrundade
form, hvarigenom den glider fram som en båt, under det de
långa fötterna hurtigt slå på vattnet som åror.

Många insekter äro, som bekant är, utmärkta klättrare.
Några klänga sig fast med sina skarpa klor, men så snart det
Fig. 22.            blifver fråga om att klättra
                                upp på en stenhård,
                                spegelblank yta, kan man
                                naturligtvis ej vänta sig någon
                                nytta af denna apparat, som på
                                ojemn yta ingenting lemnar
                                öfrigt att önska. Så snart
                                en säker rörelse skall ega
                                rum äfven på jemna ytor,
                                fordras derjemte särskilda
                                inrättningar. För detta
                                ändamål utvecklar sig vid ändan
                                af fotsålan ett par små
                                skifformiga bihang (fig. 22), 




hvilka vid randen äro försedda med otaliga mikroskopiska hakar
och verka såsom sugskifvor. Sådana verktyg är det, som
meddela våra fönsterflugor och många andra beslägtade insekter
förmågan att tyngdlagen till trots icke blott med all
beqvämlighet löpa omkring på lodräta fönsterrutor, utan till och med
på rummets tak.

Insekternas vingar utmärka sig äfvenledes genom en
underbar mångfaldighet i form, storlek och skapnad, så att de
höra till de förnämsta kännetecken, genom hvilka man skiljer
de olika klasserna. De bestå merändels af en dubbel
hudlamell, genomvirkad med ihåliga, hornartade ådror eller
refben, som tjena till stöd för den mellan dem utspända tunnare
flyghinnan; men i många fall är det främre paret antingen vid
basen eller fullständigt hornvandladt (skalbagge), så att det i
den sednare händelsen helt och hållet förlorat sin betydelse
som flygverktyg och måste åtnöja sig med att under tillstånd
af hvila skydda och betäcka de bakre vingarne.

Ofta äro vingarne glasartadt genomskinliga, då de
grenformigt klufna eller ett prydligt nät bildande ådrorna tydligt
framträda, såsom man ser förhållandet vara hos bina och
flugorna, men ofta finner man dem äfven helt och hållet
ogenomskinliga och betäckta med stoftlika fjäll, såsom vi kunna se
hos fjärilarne och malen.

När ett par af vingarne är ofullkomligt utveckladt, är det
med få obetydliga undantag alltid det bakre, såsom hos våra
fönsterflugor, på hvilka bakvingarne sammanskrumpnat till ett
par små skaftade knappar, utan att flygförmågan derigenom lidit.
En högst märkvärdig vingbildning finna vi hos fjädermalen
eller fjäderfjärilarne, der vingarne äro fjäderartadt klufna ända
till basen, i stället för att såsom i vanliga fall bestå af en
enda odelad flyghinna.

Liksom hos fåglarne är äfven hos insekterna hela
kroppens byggnad på det förträffligaste sätt inrättad till flygtens
underlättande. Den är nemligen i nästan alla sina delar
genomdragen med talrika, genom flera öppningar utåt mynnande
luftrör, som icke blott upplösa sig uti allt mindre grenar, utan
dessutom äfven ofta äro försedda med talrika säck- eller
bladformiga utvidgningar, hvilkas utveckling och mängd stå i
direkt förhållande till flygförmågan och derföre äro störst hos
bina, flugorna och fjärilarne.
Sålunda förse luftrören insekten icke blott med det syre,
som han till följd af sitt lifliga och rörliga lefnadssätt i
betydlig mängd behöfver, eller med andra ord, de tjena honom icke
blott till lungor eller respiratoriska organer för ett beständigt
uppfriskande af blodet, utan de förminska äfven hans
specifika vigt och underlätta på detta sätt vingarnes arbete.

Den i leder afdelade abdomen, som hos de flesta flygande
insekter är ytterst rörlig, tjenstgör likt fåglarnes stjert såsom
styre, och vingarne sjelfva äro fästade så nära kroppens
tyngdpunkt som möjligt — en inrättning, hvars ändamålsenlighet
genast faller i ögonen. Väl äro insekterna endast försedda
med små vingar, men många af dem flyga jemförelsevis
mycket raskare än den snabbaste fågel förmår göra.

Man har beräknat att fönsterflugan vid sin vanliga flygt i
hvarje sekund gör ungefär 600 vingslag, som föra henne 5 fot
framåt i rummet. Men under inflytandet af förskräckelse kan
denna redan så oerhörda snabbhet stegras sex- eller sjufaldigt,
så att hon då tillryggalägger 30 à 35 fot under samma
tidsperiod. Sålunda kan fönsterflugan för en kort tid täfla med
ett snälltåg på jernbanan, och huru besvärlig hon ofta än må
vara för oss, måste vi dock i henne beundra ett verkligt
skaparens mästerstycke.

Liksom hos fåglarne är äfven bland insekterna
flygförmågan mycket ojemnt fördelad. Hos den stora här af parasiter,
hvilkas låga lefnadskrets är inskränkt inom de trångaste
gränser, saknas den vanligen helt och hållet, emedan den skulle
varit fullkomligt utan nytta, och vinglös är äfven den otaliga
här af larver, ur hvilken de bevingade legionerna af skalbaggar,
fjärilar, myggor o. s. v. först efter oändliga förluster framgå.

Så väl insekternas storlek och tyngd som deras
lefnadssätt hafva det största inflytande på utvecklingen af deras
flygförmåga, hvilken alltid står i det närmaste sammanhang med
deras behof. Der födan erbjuder sig i massa och kroppens
tyngd dessutom är betydlig, såsom vi isynnerhet se
förhållandet vara hos Goliaths- och Herkulesbaggarne, är den
naturligtvis föga utvecklad. Detsamma är äfven händelsen hos
sådana insekter, hvarest skickligheten att hoppa, såsom hos
gräshopporna, är mycket framstående, men deremot hafva sådana
af rof lefvande insekter, som isynnerhet äro hänvisade till att
förfölja ett äfvenledes flygande byte, liksom roffåglarne en 
märkt flygfärdighet. Sålunda tumla sländorna blixtsnabbt och
rastlöst omkring öfverallt, der det finnes villebråd för dem,
vid gärdesgårdar och häckar, men isynnerhet vid bäckar,
dammar och floder, hvarest de täfla med svalorna uti att utrota
myggor och flugor. Praktfullt glittrar dervid deras stora, vidt
utbredda vingars genomskinliga, rikligt utsirade flor i det klara
solskenet, men med ännu skönare färger sirade och med en
ännu herrligare metallglans öfvergjutna äro de vingar, som
skaparen förlänat skalbaggarne och isynnerhet fjärilarne.

Man beundrar italienska konstnärers mosaikarbeten, på
hvilka den ena lilla stenen är så tätt och harmoniskt fogad
intill den andra, att man icke märker fogningarne, utan har
framför sig en bild, som täflar med de fullkomligaste
oljemålningar; men huru grofva och otympliga äro icke dessa verk
af menniskohand, om man jemför dem med texturen af
fjärilsvingen, der otaliga stoftlika fjäll, som med sina skaft sitta
infogade uti lika många i rader ordnade små säckar, förena sig
till de praktfullaste teckningar!

Betraktar man en mosaikskifva under en blott måttlig
förstoring, ser den ut som det råaste arbete af en vilde, under
det deremot fjärilsvingens oförlikneliga fulländning först under
det starkaste mikroskop riktigt framträder. Då visar sig hvarje
litet fjäll hafva den mest underbara regelbundenhet samt
nedtill och understundom äfven vid öfre ändan vara afrundadt,
men på sednare stället merändels försedt med inskärningar,
Fig. 23.  hvarigenom det erhåller två, tre till åtta
                      spetsar, nästan såsom randen af våra
                      vanliga tungblommor. De flesta fjällen hafva
                      längs midten en upphöjd ås, andra äro
                      randade med paralella längdstreck (fig. 23),
                      mellan hvilka åter tvärstrimmor löpa, som
                      hos det gula sandögat (Hipparchia Janira)
                      först blifva synliga vid 2000 gångers
                      förstoring. Sålunda bildar hvarje litet fjäll ett
                      uti sina allra finaste detaljer fulländadt
                      mönster, och flera tusende af dessa hvar för
                      sig osynliga små blad behöfvas till att blott
                      färga en liten fjärilsvinge! Ingen konung
                      bär en praktfullare mantel, ingen är så
herrligt klädd som denna oansenliga varelse!

Till insektsorganismens märkvärdigheter höra vidare de
ljudande apparater, hvarmed många af dessa djur äro försedda.
Sålunda hafva de maskulina stritarne eller cicaderna, hvilka
redan Anacreon prisade lyckliga för deras stumma honors skull,
ett egendomligt spel- eller sångorgan, hvilket ligger på båda
sidor om buken och består af en rymlig håla, som utvändigt
tillslutes genom ett halfmånformigt lock och i sitt inre
innehåller en utspänd, torr hinna, den så kallade trumhinnan, på
hvilken senan af en ansenlig, kägelformig muskel fäster sig.
Vid kontraktion af denna muskel blifver trumhinnan
trattformigt böjd inåt, men blott så länge sjelfva kontraktionen varar.
Så snart denna upphör, springer den elastiska membranen
tillbaka i sitt ursprungliga läge, och just härigenom uppväckes
då en ton, som genom omgifningens resonans tilltager i styrka.
Hos den lika vanliga höhoppan eller löfgräshoppan och syrsan
är äfvenledes blott hannen försedd med en sångapparat, som
består uti en rund, klar, ett guldblad liknande trumhinna utan
celler vid bakre hörnet af täckvingarne och uti en på första
segmentet af abdomen befintlig kanal, hvari två små hinnor
äro utspända. Genom vingarnes gnidning och luftens
utströmmande genom denna kanal uppväckas de starka locktoner, som
denna hos landtmannen icke särdeles välkomna sångerska
under hela sommaren låter höra på torra ängar.

I de ojemförligt talrikaste fallen uppkomma dock de af
insekterna frambragta tonerna helt enkelt derigenom, att
åtskilliga hårda delar af hudskelettet genom muskelkontraktion
gnidas emot hvarandra och derigenom komma i vibrationer.
Sålunda åstadkommer fältgräshoppan verkliga fioltoner, i det
hon stryker bakbenen upp och ned mot täckvingarnes yttre
yta, och liljebaggen är äfven känd under namnet musikanten,
emedan han genom täckvingarnes gnidande mot halsskölden
frambringar ett pipande ljud.

Binas och flugornas surrande uppstår förmedelst luften,
som in- och utströmmar genom det främre lufthålet på bröstet
och derigenom enligt Burmeisters undersökningar försätter en
halfmånformig, af många små hornplåtar bestående skifva i
en ljudande rörelse.

Understundom begagna sig äfven insekterna af främmande
föremål, på hvilka de gnaga eller klappa, för att derigenom
uppväcka  toner. Så är isynnerhet förhållandet med den i
många trakter under namn af dödsuret kända lilla skalbaggen.
Genom ett häftigt klappande med hufvudet, hvarvid han
stödjer sig på de fyra bakre benen, frambringar hannen en ton,
som liknar knäppningarne af ett fickur och som honan
besvarar: en oskyldig konversation, som dock ofta af vidskepliga
sinnen tydes såsom förebud till ett dödsfall i huset. Så
gripes den obildade af förskräckelse och bekymmer, då han, om
han hade bättre insigt, skulle beundra skaparens
förvånansvärda inrättningar.

Omringade af tusende faror och förföljda af tusentals fiender
skulle insekterna icke kunna undgå att blifva utrotade, om ej
skaparen på ett underbart sätt utrustat dem med de mest
olikartade skydds- och försvarsvapen. Många blifva redan genom
sin färg eller form skyddade för många angrepp, utan att de
sjelfva behöfva det ringaste anstränga sig.

Den gråe, svartfläckige Curculio nebulosus liknar så noga
den mark, hvarpå han vanligen uppehåller sig, att han till och
med lurar en efter byte lysten entomologs falköga, och den
ljusgröna Cassida viridis har en sådan färglikhet med det blad,
på hvilket hon lefver, att hon med sin vanliga orörlighet och
afplattade form ej kan skiljas från en enkel liten upphöjning
på växten.

Nästan alla nattfjärilars (Nocterides) vingar äro mörka
eller mattfärgade, så att dessa insekter om dagen ej behöfva
gömma sig, utan kunna hvila i det fria på trädstammar,
häckar eller murar, utan att blifva upptäckta af sina fiender.

Men äfven de brokigaste fjärilar äro på samma sätt
skyddade. Våra Vanessa-arter, som på vingarnes yta bära en så
glänsande färgprydnad, äro alla på ryggsidan svarta och ådrade
med brunt eller grått, så att det har sig ganska svårt att skilja
dem från den mark eller de trädstammar, på hvilka de sätta
sig med hoplagda vingar. Vår Satyrus, Briseis, Hermione och
Fidia, som uppehålla sig på torra ställen af marken, äro i
öfverensstämmelse med färgen på deras vistelseort gråa och
marmorerade med svart på undre sidan, under det de på öfre
sidan skimra med temligen lifliga färger.

När med färgens likhet äfven formens förenar sig, blifver
synvillan så mycket fullständigare, och ett icke ringa antal
insekter äro begåfvade med detta medel att undgå sina fiender.
Sålunda hafva mätarnes larver, när de hvila, fullkomligt samma
utseende som små torkade träpinnar, så att man ofta först
genom deras vidrörande upplyses om sitt misstag.

De till skinnbaggarnes ordning hörande Aradi hafva en
afplattad, skrynklig, vid ränderna liksom sönderbiten kropp,
hvilken gifver dem en så förvillande likhet med den trädbark,
hvarpå de lefva, att Lacordaire i Brasilien, der dessa insekter
mycket ymnigt förekomma, ofta måste söka dem rätt länge,
innan han kunde upptäcka dem.

Åtskilliga skalbaggar, som höra till familjerna Trogidæ och
Curcidionidæ, likna genom de taggartade processerna och djupa
fårorna på sina täckvingar hoptorkade och skrynkliga frökorn,
men märkvärdigast af alla äro dock de så äfventyrligt formade
stråhopporna (Phasmæ), som med sin långa, sträformiga kropp,
sina långa ben, oproportionerligt stora antenner och gråa färg
hafva en förvillande likhet med små vissnade, flerfaldigt
förgrenade risqvistar, äfvensom de nära beslägtade Phylllum- och
Mantis-arterna, hvilka till utseendet så fullkomligt
öfverensstämma med torra eller gröna blad, att man äfven har kallat
dem vandrande löf och att det i Brasilien är en vidt utbredd
vidskepelse, att de förvandla sig till växter.

Många insekter äro försedda med så fast och hård
betäckning, att de derigenom väl icke undgå fåglarnes kraftiga näbb,
men åtminstone angreppen af många djur, tillhörande deras
egen klass. Man vet huru svårt det är för entomologen att
sticka sin nål genom många skalbaggars stenhårda harnesk,
och den vanliga hästflugans hud är så seg, att det starkaste
tryck mellan pekfingren och tummen knappast förslår till att
beröfva en af dessa små hästplågare lifvet.

Många insekters verkligt underbara lifsseghet hjelper dem
att genomgå många faror, som ofelbart skulle beröfva de
flesta andra djur lifvet, så att det ofta knappt är möjligt för
entomologen att döda dem, utan att till den grad stympa dem,
att de blifva obrukbara för hans samling. Gräshoppor
öfverlefva ofta neddoppningen i kokande vatten, äfvensom
uttagandet af deras inelfvor. Olyckliga qvalster hafva lefvat elfva
veckor på spetsen af en nål, och Swammerdam påstår att den
vanliga vapenflugan (Stratyomys Chamæleon) kan uthärda
fyrtioåtta timmar i sprit och nära nio månader utan föda. Curtis
höll fyra bladlöss hela sexton timmar under vatten och, när
de sedan upptogos derutur, öfverlefde tre af dem försöket,


men ett nytt bad på tjugofyra timmar var för mycket äfven
för dessa härdade dykare.

Insekternas lifsseghet visar sig äfven uti den jemförelsevis
ringa smärta, som de gröfsta skador hos dem tyckas förorsaka.
En olycklig harkrank, som af sitt hårda öde lemnas i
händerna på ett grymt barn, flyger ofta bort efter förlusten af
hälften af sina ben och ett exemplar af Scotia quadrimaculata,
en stor sydeuropeisk geting, befriade sig icke blott från den
nål, hvarmed en obarmhertig entomolog hade genomstungit
honom, utan åt äfven, kanhända af hämnd, sönder de
andra insekterna, som samlaren med stor möda hade uppsatt i
sin låda.

Många insekter låtsa vara döda för att undgå sina fiender.
Larven af Hydrophilus piceus blifver vid ringaste vidröring
plötsligt mjuk och slapp, liksom om den redan för längesedan hade
upphört att lefva. Bupresterna och en mängd curculionider,
som uppehålla sig på blad, afvakta icke ens vidröringen, utan
se faran komma redan på något afstånd och undgå henne
derigenom att de frivilligt falla ned på marken, der de blifva
liggande stela och orörliga.

Vidrör man hästbaggen under krypningen, gör han halt
och sträcker ut benen så styfva, som om de voro gjorda af
jerntråd, under det guldstekeln likt igelkotten sammanrullar
sig till ett klot; men det torde dock vara stort skäl att
betvifla, det de skarpsynta fåglarne låta lura sig genom dessa
något grofva konstgrepp.

Anobium, som Fabricius med fullt skäl gifvit binamnet
pertinax eller halsstarrig, visar en underbar ihärdighet, då den
låtsar vara död. Det stoiska lugn, hvarmed den fångne
indianen uthärdar de förfärligaste qval, som hans fiende möjligen
kan upptänka, låter knappt mäta sig med detta lilla djurs
heroiska uthållighet.

Man må stympa det, afrycka det den ena lemmen efter
den andra eller steka det lefvande öfver en svag eld, så skall
det dock icke förråda sig, icke röra på sig eller genom något
tecken gifva tillkänna att det erfar smärta och att dess stela
tillstånd blott är frivilligt.

Några insekter sätta sig i en hotande ställning och söka
på detta sätt bortskrämma sin fiende. När den stora larven
af Bomhyx regalis, som amerikanarne kalla den behornade 
djefvulen, blifver oroad, reser den sig upp på bakbenen och
gifver hufvudet en rörelse från den ena sidan till den andra,
liksom om den hotade sin fiende med ett angrepp. Denna
stolta, utmanande hållning, i förening med de märkvärdiga
horn, hvarmed hufvudet är beväpnadt, gifver djuret ett
förfärligt utseende, som utan tvifvel imponerar på mången
motståndare.

Ett ännu verksammare skyddsmedel äro de ofta med
hullingar försedda hår eller taggar, hvarmed många insekter och
isynnerhet larver äro betäckta, så att blott ett ringa antal
fåglar torde kunna ostraffadt sluka dem.

Andra insekter afsöndra en skum- eller spottartad vätska,
uti hvilken de inbädda sig och derigenom blifva osynliga för
många fiender. Sällan skall man om våren och sommaren
sitta i en lund, utan att då och då en droppe af någon vätska
faller ned, om man uppehåller sig i skuggan af träd,
isynnerhet pilar. Undersöker man trädets grenar, finner man på
desamma ett hvitaktigt skum, hvaruti skumstritens larv gömmer
sig. Den spottlika sekretionen är hvit och full af luftblåsor,
men understundom hopar den sig så betydligt, att en stor
droppe, så klar som vatten, hänger under grenen. De unga,
dermed betäckta bladen rulla sig tillsammans och vinna icke
sin fulla storlek, emedan insekterna, af hvilka man finner flera
på samma ställe, suga ur dem en betydlig mängd saft. Så
länge de äro i larv- och pupptillståndet, lemna de ej vätskan,
genom hvilken de äro skyddade för solhettan och anfallen af
rofgiriga insekter, isynnerhet spindlar. Getingar taga dock
ofta reda på och låta dem väl smaka sig. Beröfvar man dem
det skyddande skummet, löpa de oroligt omkring, skrumpna
tillsammans och dö.

På Madagaskar lefver en skumstrit, som genom sin
märkvärdiga afsöndring icke blott sörjer för sin egen uppehållelse,
utan äfven gifver den törstande vandraren en högst välkommen
läskdryck. Omkring den varma middagstiden faller,
isynnerhet då solen är brännande, ett rikligt och uppfriskande regn
från de rikt löfbeklädda grenarne af ett mulbärsträd.
Klättrar man upp deruti, upptäcker man genast orsaken till det
märkvärdiga fenomenet. Rundtomkring de tjockare grenarne
och isynnerhet vid deras förgreningar ligga stora klumpar af
larver, som äro betäckta med ett hvitaktigt skum och i 
beständig rörelse för att öfver hvarandra komma till trädbarken, ur
hvilken de utdraga saften i sådan myckenhet, att deras kropp
alltid hålles fullkomligt våt deraf. Denna saft uttränger
nemligen ur dem, man vet ännu ej riktigt om blott genom de
vanliga mynningarne eller ur kringspridda porer på hela deras
kropp. Sålunda bilda sig små droppar, hvilka så småningom
samla sig till större och det desto raskare, ju starkare
solstrålarnes inverkan är, i det larverna då äro i den lifligaste
rörelse. Mot aftonen förminskar sig afsöndringen af vätskan,
så att blott några få droppar falla, och om natten upphör
den helt och hållet för att åter börja den följande morgonen.
Uppehålla sig femtio till hundra sådana insektsklumpar,
hvilket ofta händer, på ett och samma träd, så nedfalla dropparne
verkligen som en riktig regnskur. Goudot ställde en flaska af
en liters rymd under en sådan klump, som bestod af 60—70
halfvuxna larver och från hvilken stora droppar nedföllo tätt
efter hvarandra, så att den skulle hafva blifvit full på
halfannan timme. Vattnet smakade ej illa — och kunna således
äfven dessa märkvärdiga skum-maskar — liksom den på
samma ö växande Ravenala, räknas till vildmarkens brunnar.

Många insekter försvara sig genom afsöndrandet af giftiga
eller illaluktande ämnen. Så ville en gång Swainson gripa en
praktfull, svart larv med gula hårpenslar, som han fann i
Brasilien — men försöket bekom honom illa, ty det inställde sig
genast en så ursinnig smärta, att han ögonblickligen slängde
ifrån sig sitt byte som om det varit ett stycke glödande jern
och hastigt måste ila hem, der alla upptänkliga medel hela
timmar fåfängt användes för att stilla plågan. På samma sätt
förorsakar den beryktade processionslarven menniskor och djur
en brännande klåda och de häftigaste inflammationer,
isynnerhet på fuktiga ställen af huden, der hans hår lätt intränga.
Enligt nyare undersökningar skall denna verkan härröra af en
giftig saft, som dessa skadliga larver afsöndra.

Lytta vesicatoria. som man oriktigt kallar spansk fluga,
alldenstund hon icke är någon fluga, utan en skalbagge,
uppväcker lätt blåsor på händerna, om man oförsigtigt insamlar
henne, och äfven vid beröringen af majbaggen framträder en
gul, seg, frätande saft ur benens ledgångar.

Den i de feminina binas och getingarnes kropp dolda
gadden har för sin hufvudsakliga verkan att tacka den frätande
saft, som bringas i såret ur en liten blåsa, hvilken står i
förbindelse med gadden. Äfven många myror bita väl först
känbart med sina starka käkar, men böja sedan fram abdomen
för att ur körtlarne låta den saft, som uppväcker smärtan,
inflyta i såret, under det andra för samma ändamål äro
beväpnade med en gadd, som låter framsträcka sig.

Redan våra skogsmyror förorsaka genom sin frätande syra
en obehagligt brännande känsla på huden, men de smärtor,
som derigenom uppväckas, äro obetydliga i jemförelse med de
qval, hvilka många af deras tropiska bröder förorsaka. "Jag
saknar ord", säger Schomburgk, en mycket tillförlitlig
sagesman, "för att beskrifva den smärta, som bettet af Ponera
clavata (en stor myra, hvars långa kropp är besatt med enstaka
hårstrån, och som lyckligtvis blott sällan förekommer)
förorsakade i min högra tumme. Smärtan meddelade sig
ögonblickligt åt hela kroppen och visade sig sedan häftigast i bröstet,
äfvensom öfver och under båda axlarne. Efter några minuter
var jag liksom förlamad i hela kroppen, så att jag blott under
de ohyggligaste plågor kunde släpa mig fram till nybygget,
men dock ej var i stånd att uppnå detsamma. Man fann mig
sanslös på marken och följande dagen inställde sig en häftig
sårfeber."

Ett stort sydamerikanskt träd (Triplaris americana), med
fullkomligt ihåliga grenar, som blott äro försedda med lika
långt från hvarandra sittande skiljoväggar, är en af de mest
elakartade myrors vanryktade uppehållsort. Ve den
naturforskare, som utan att känna denna egendomlighet vill afbryta
en gren på Triplaris eller också blott stöter deremot, ty ur de
små runda sido öppningarne framstörta genast tusentals myror,
fatta i den yttersta förbittring hans skinn med sina tänger och
ingräfva sin farliga gadd deruti. Vidrörandet af ett
hvitglödgadt jern är icke smärtsammare, och flera dagar blifva
svullnad, inflammation och smärta synliga och känbara.

Högst märkvärdigt är skjutbaggens (Brachinus crepitans)
sätt att försvara sig. Blifver denna lilla, omkring tre linier
långa insekt förföljd af sin store fiende larvjägaren (Calosoma
Inquisitor), tyckes i början ingen räddning vara möjlig för
honom — men plötsligt hör man en svag knall och en blå,
illaluktande rök bjuder fienden att stanna. Så snart Inquisitor
hemtat sig efter denna obehagliga helsning, fortsätter han 
genast förföljelsen — men en ny urladdning följer, och på detta
sätt skjuter den lille artilleristen väl tjugo gånger efter
hvarandra sin blåa rök emot honom och vinner derigenom icke
sällan tid att slinka in i ett hål, der fienden ej mera kan
fånga honom.

En annan art (Brachinus displosor) förmår genom böjning
af sin abdomen rigta röken mot någon bestämd punkt och är
alltså försedd med ett ännu fullkomligare skjutvapen. Röken
har en stark, stickande lukt, som mycket liknar salpetersyrans.
Den är frätande och uppväcker på huden en brännande
känsla. Man kan sålunda lätt förstå att larvjägaren kan studsa
något tillbaka, när en sådan urladdning far emot honom.

Icke mindre märkvärdig är försvarsapparaten hos larven
af Bombyx vinula. Ur en spricka på halsen mellan hufvudet
och det första fotparet framträder nemligen efter djurets
godtycke en märkvärdig, från sida till sida tvåklufven, silformigt
genomborrad spruta, ur hvilken larven kan temligen långt
slunga en vätska, som förorsakar en liflig, men icke ihållande
smärta, när den träffar ögat.

Många insekter, som sakna så energiska försvarsmedel,
gömma sig, isynnerhet uti larv- och pupptillståndet, under en
skyddande betäckning.

Sålunda betäcka sig många små, i vattnet lefvande
skalbaggar med gyttja, för att undgå de större, i samma element
lefvande, rofgiriga kamraternas uppmärksamhet; men ännu
ojemförligt mera oestetiskt bete sig larverna af några
sköldbaggar, som lefva under ett tak af sin egen träck, för hvilket
ändamål naturen förlänat dem en ganska märkvärdig
organisation. Anus ligger nemligen längst bakåt på den alltid rakt
uppåt rigtade svansen och öfverlemnar genast sin sekretion åt
två långa, uppåt och framåt rigtade trådar på öfre sidan af
abdomen. Dessa begagnas såsom tänderna på en grep till att
skjuta orenligheten frampå ryggen, i det de kunna rigtas åt
alla sidor, och hålla vanligen taket fritt i höjden, så att det
ligger som en skärm öfver djuret. På kronärtskockornas och
tistronens blad varseblifver man ofta i Juli små högar af svarta
korn, liknande uttömd orenlighet, hvarunder de än gröna, än
svarta larverna ligga gömda.

På de hvita liljornas blad ser man ofta om våren och
sommaren små vackra, aflånga, skarlakansröda och svarta 
skalbaggar spatsera omkring, hvilka man kallar liljebaggar (Lema
merdigera). Så täck och elegant denna lilla skalbagge är, lika
ohygglig visar sig larven, dock ej genom sin egen gestalt, utan
genom sin märkvärdiga beklädnad, som liknar de nyss beskrifna,
nära beslägtade sköldbaggarnes. Den fina och genomskinliga
huden är i behof af en betäckning, icke blott mot rofgiriga
fienders mordlust, utan äfven mot luftens och solstrålarnes
inverkan, och denna skyddande beklädnad skaffar sig det lilla
djuret genom sin egen träck, som det mycket lätt kan skjuta
fram öfver ryggen, emedan tarmens öppning icke sitter baktill
vid ändan af kroppen, utan upptill mellan den sista och näst
sista kroppsringen. Den klibbiga orenligheten faller derföre
framåt och skjutes af det efterföljande allt längre och längre
fram, tills det första kommer på hufvudet, hvarvid kroppens
öfriga ringar äro behjelpliga genom sina rörelser. Så
småningom blifver den gröngula träcken torr och svart samt
bortfaller framtill i stycken. Blifver bördan för tung, tyckes
larven äfven mången gång krypa fram derur — men blott för att
lassa på sig en ny — ty försynen har nu en gång gifvit
honom denna märkvärdiga betäckning.

Väl äro, såsom vi redan sett, många larver genom en stark
hårbeklädnad eller till och med genom en giftig afsöndring
skyddade för många faror och många ligga äfven gömda uti
det inre af sin föda; men detta oaktadt skulle det nakna
flertalet af dessa varelser vara utan allt skydd öfverlemnadt åt
alla angrepp, om icke den milde skaparen utrustat dem med
egendomliga spinnorganer: — två stora, vid sidorna af tarmen
fram och åter slingrade rör, som i mångfaldiga vindlingar löpa
från svansen till halsen och isynnerhet före pupptillståndets
inträdande, då de vinna sin största utveckling, fylla nästan
hela bukhålan. Framtill öppna de sig tätt bredvid hvarandra
i en liten vårta utanför underläppen, så att säga på hakan,
och afsöndra en klibbig, tjockflytande saft, hvilken liksom
spindlarnes ögonblickligt torkar i luften och utdrager sig till en
lång tråd, som larverna på de mest olika sätt använda.

Några förfärdiga sig, såsom kläd- och pelsmalen, med hjelp
af sin silkesspånad beqväma fodraler på bekostnad af det ämne,
hvilket tjenar dem så väl till föda som skydd emot angrepp.
Trots den skada de tillfoga oss, förtjenar dock dessa djurs
skicklighet vår högsta beundran. Så snart larven utkrupit ur
ägget, börjar den genast sitt arbete.

I början är fodralet så litet, att man knappast märker
det, men allt eftersom larven tillväxer, förstoras det
oupphörligt vid ändarne. Djuret utsträcker hufvudet, fattar ett hår
med käkarne, rycker eller biter af det, böjer hufvudet tillbaka
och fasthäftar det vid ändan af fodralet. Detta upprepas
mycket raskt under loppet af en minut. Sedan vänder larven sig
om och framsträcker hufvudet så hastigt genom andra ändan,
att man vanligen anser det för svansen. Denna ända af
fodralet förlänges nu på samma sätt. Hela detta förlopp kan
man tydligt se, om man genom tryck tvingar larven att lemna
en ända, som man då afklipper med en sax, och sedan
utdrifver honom här, för att på samma sätt äfven afklippa den
andra. Han arbetar då så raskt och vänder sig så ofta om, att
allt ånyo är repareradt på 24 timmar och han då arbetat mera,
än händelsen annars skulle varit på några månader. När han
bortplockat all ullen, så långt han kan räcka utan att sjelf
lemna fodralet, begifver han sig till ett annat ställe och
drager fodralet efter sig, i det han blott utsträcker hufvudet och
de tre främre fotparen.

När han är halfvuxen, blifver fodralet honom för trångt,
och man skulle derföre tro att ban lemnar det för att
förfärdiga sig ett nytt och beqvämare, men så är ej fallet. Lägger
man ett blått fodral på ett rödt tyg, blifva de följande
tillbyggnaderna röda, och lägger man det sedan på ett tyg af
annan färg, vidfogas andra band, så att man efter behag kan
gifva dessa fodraler de brokigaste färger. Detta är äfven det
bästa förfarandet, för att se huru larven utvidgar sitt fodral.
Han klyfver det nemligen först på den ena hälften, och det
så skarpt som om det vore uppklippt med en sax. Ligger det
nu på ett tyg af annan färg, så ser man mycket tydligt huru
snittet fylles dermed, alldenstund det nu blifver rödt eller gult
o. s. v. Början göres, såsom man kan förmoda, i midten.
Sedan klyfver han den andra ändan, än i förlängningen af det
första snittet, än åter på den motsatta sidan, hvartill han
vanligen behöfver två timmar, under det sjelfva hopflickningen
erfordrar en hel dag.

På samma sätt gömma sig vattenmalens larver i ett
rörligt fodral hvaruti de krypa omkring på vattnets botten 
liksom eremitkräftorna i deras slutna snäckhus. Fodralet har
ofta ett mycket besynnerligt och ojemnt utseende, emedan det
vanligen består af det mest olikartade material — blad,
splittror, rötter, sandkorn och till och med små snäckor och
mussleskal — men invändigt är det tapetseradt med fint silke och
liknar alltid ett rör med två öppningar för hufvudet och den
bakre extremiteten.

På sitt af tunna, långsåt eller på tvären liggande bitar
förfärdigade fodral lägga många larver klufna stycken af
rörstänglar liksom ett öfverplagg utanpå den undre drägten och
hafva understundom ett sådant stycke på ryggsidan och ett på
buksidan liksom ett radband. Andra deremot gå på ett mera
beqvämt sätt tillväga, i det de begagna förut afbrutna
rörstycken, utan vidare omständigheter krypa in uti dessa och
hopfoga några efter hvarandra.

Det finnes äfven fodraler, som blott till en del bestå af
långsåt eller på tvären liggande stycken, men framtill hafva
några träbitar, små stenar eller snäckskal, sannolikt för att
derigenom göra dem tyngre, så att den bakre delen lättare
skall vända sig uppåt. Man finner dem understundom äfven
helt och hållet sammansatta utaf små skal af vattensnäckor,
som mången gång ännu lefva och måste låta bortsläpa sig mot
sin vilja, alldeles som om en vilde hopsydde lefvande möss,
mullvadar, ekorrar och harar för att deraf förfärdiga sig ett
klädesplagg.

Oaktadt alla dessa fodraler till utseendet äro mycket tunga
och oviga, kunna dock larverna temligen lätt krypa med dem
på bottnen eller klättra upp på vattenväxter, emedan de
uppbäras af vattnet. Merändels välja sig dock larverna
materialier, som äro lättare än vattnet, ty sjelfva sjunka de till
bottnen, när man utdrager dem ur fodralet, och kunna icke simma.
Sjelfva silkesspånaden sjunker i vattnet, men de derifrån
lossade splittrorna simma på ytan, och deraf kommer det sig
sannolikt att de vid tyngre fodraler af sand eller
snäckskal fastklibba oformliga trästycken för att gifva dem större
lätthet.

När vattenmalen vill förvandla sig till puppa, spinner den
vid båda ändarne af sin lilla fästning ett silkesgaller, som väl
insläpper det för djuret nödvändiga vattnet, men spärrar
ingången för mången fiende. Så vet instinkten hos dessa djur
att skaffa råd för allt och skydda de olika faserna af deras
förvandling.

Andra larver gömma sig i gångar, som de göra antingen
i blad eller rötter, stänglar och frukter eller animaliska
substanser. Många af dem äro våra afgjorda fiender, emedan de
försynda sig på vår frukt eller inbädda sig i vår säd, så att
ingenting annat än tomma skalet återstår, ja till och med
angripa våra bins vaxkakor. Man skulle icke tro att en så väl
beväpnad här behöfde låta söndergnaga och förstöra sitt verk
af mycket mindre och mjuka insekter, men bimalen, som
märkvärdigt nog lefva af en substans, hvilken kemisten knappt
förmår sönderdela, verkställa dock detta midt ibland en krigisk
befolkning, som ej fördrager någonting främmande i sina
boningar.

Deras tunna hud skyddar dem ej ens för det lindrigaste
styng, och ingen behöfde derföre bättre än de en omklädnad,
hvarom också försynen på det förträffligaste sätt dragit
försorg. De förstå väl icke att liksom klädmalen förfärdiga sig
flyttbara fodraler, men deremot att i den hårda vaxmassan
gräfva sig med en tät silkesväfnad tapetserade gångar, hvilka
så väl tjena dem till beklädnad som säker boning, så att bina
ej ens veta hvilken fiende undergräfver deras stad.

Ännu andra larver göra hvarken gångar eller fodraler,
utan inveckla sig i blad, som de hoprulla och fästa
tillsamman med silkessnören. Den på detta sätt bildade rullen är
deras boning, uti hvilken de, skyddade för sol, oväder och
fiender, i all maklighet kunna förtära sin föda, som ej består
af någonting annat än bladets celler, hvilka de uppäta från
den först inrullade spetsen, så att slutligen ingenting annat
än den yttre vindlingen återstår. Så snart den första rullen
är förtärd, göra de sig en annan och tapetsera dess inre,
innan de förvandla sig till puppor. De flesta larver lefva ett
ensamt lif, men några arbeta tillsamman och göra sig ett
gemensamt näste, som ofta består af flera sidenkamrar. Här
finna de skydd mot så väl de brännande solstrålarne som de
häftigaste regnskurar, emedan spånaden är så tät, att intet
vatten kan tränga igenom.

Man kan lätt tänka sig att larven framför allt skall
behöfva sin spånad, när han öfvergår uti det fullkomligt
värnlösa pupptillståndet. Några spinna då blott en enda tråd,
med hvars tillhjelp de fästa sig vid främmande, merändels
öfver marken upphöjda kroppar (stänglar, murar o. s. v.), andra
tillsluta dermed de hålor, i hvilka de förut lefvat, och många
bilda slutligen dermed ett mer eller mindre fullkomligt slutet
hus, i hvilket de gömma sig för att ostörda af alla yttre
inflytelser der tillbringa tiden för deras underbara förvandling.
Det mest kända exemplet är silkesmasken, hvars kokon icke
är mindre värd vår förvåning än den mest konstnärliga
spindels nät, men dessutom förtjenar vårt synnerliga intresse
genom sin nytta för menniskan. Så snart larven funnit ett
passande ställe att spinna in sig på, t. ex. mellan qvistarne på
ett björkris, drager han först liksom spindlarne trådar från
den ena qvisten till den andra, hvarigenom ett luckert nätverk
uppstår, i hvars medelpunkt den egentliga, fasta, äggformiga
silkeshylsan hänger. Denna bildar masken i det han ofta
förändrar sin stödjepunkt, beständigt vrider hufvudet hit och dit
och dervid uthasplar sina trådar, som med framfötterna
förenas till en väfnad. Längden på den tråd, som beqvämt låter
afnysta sig, stiger understundom till öfver 1800 fot, och
silkesmasken behöfver vanligen 2—3 dagar till förfärdigandet af den
honom omslutande hylsan, ur hvilken den fulländade fjärilen
på adertonde till tjugonde dagen utkryper. Den ända, i
hvilken hufvudet ligger, är tunnare än den andra och fjäriln kan
derföre lätt arbeta sig ut derigenom. Dervid är måhända
äfven den saft, som han utgjuter ur munnen, honom behjelplig,
derigenom att den uppmjukar trådarne.

Icke blott till försvar eller skydd, utan äfven till angrepp
äro insekterna på mångfaldigt sätt utrustade.

Växtätarne, som utgöra flertalet, behöfva naturligtvis ej
använda någon särdeles stor grad af intelligens. Äfven utan
någon större konstfärdighet och omåttliga ansträngningar kunna
de med lätthet förskaffa sig sin föda, ty der de förekomma,
finna de bordet rikligt serveradt, och deras legioner dela
fridsamt sig emellan de otaliga frukterna, bladen, blommorna,
stammarne och rötterna i våra skogar och ängar.

Äfven de parasitiska insekterna föra ett beqvämt lif, dricka
de safter, som andra bereda, göda sig sorglöst med främmande
fett och suga af hjertans lust ur de aldrig sinande
näringskällorna.
Helt annat är förhållandet med de af rof lefvande
insekterna, som äro hänvisade till list och kraft, snabbhet och
tålamod för att ändock understundom blott vinna ett sparsamt
byte, och som ofta måste löpa långa sträckor, innan de finna
någonting att bita uti, eller först, efter lång väntan kunna fånga
ett välkommet rof. Men liksom kattslägtena bland
fyrfotadjuren eller örnarne och falkarne bland fåglarne äro förträffligt
utrustade för ett ostadigt, outtröttligt verksamt röfvarelif, finna
vi äfven de köttätande insekterna försedda med alla organer
och egenskaper, som de behöfva för sitt lifs uppehållande.
Blifva måltiderna under ogynnsamma omständigheter något
sparsamma och sällsynta, smaka de dem efter längre fasta så
mycket bättre, och om de med större möda än de andra
måste förvärfva sitt dagliga bröd, vinna de derför en riklig
skadeersättning genom jagtens nöjen.

Dels äro de såsom jordlöparne och blåsgumparne utrustade
med långa och starka ben, så att de raskt kunna upphinna ett
flyende byte, dels simma de raskt omkring såsom de i vattnet
lefvande skalbaggarnes talrika slägten, dels skjuta de såsom
vattenjungfrurna pilsnabbt genom luften. Många äro försedda
med gaddar, andra utgjuta en giftig saft, som hastigt dödar
deras offer, och hos några se vi frambenen förträffligt
inrättade till fångandet af deras byte. Hos den vanliga
vattenlöparen äro sålunda dessa lemmar vida längre än bakbenen och
gripa de små vattendjuren lika skickligt som kräftornas klor.
Hos fånggräshopporna kunna framfötterna hopläggas alldeles
som en fällknif. Det är ett nöje att se huru slugt och listigt
denna märkvärdiga insekt söker att komma åt sitt rof. Så
snart hon varseblifver en mygga, sätter hon sig lugnt ned,
upplyfter främre delen af kroppen och fångfötterna och vrider
hufvudet hela timmar åt alla sidor, allt eftersom myggan kryper.
Närmar sig ej denna sednare, så smyger gräshoppan sig fram
som en katt, utsträcker kroppen så mycket som möjligt, fäller
med ett ryck igen sin hakformiga framfot och afskär sitt
offer på midten liksom med en lie. Sedan afbiter hon den ena
lemmen efter den andra, förtär sin måltid med synbart
välbehag, putsar sedan trefvarne och fötterna med munnen och
sätter sig derefter åter på lur. Att hennes fångklor alldeles
icke äro några föraktliga vapen, kan man lätt få erfara, ty
när man vill fånga henne, sätter hon sig modigt till motstånd
och slår angriparen på ett rätt känbart sätt på fingrarne.

På ett verkligt beundransvärdt sätt förstår larven af
myrlejonet, en liten, dagsländorna nära liknande insekt, att
förskaffa sig sin föda. Trög i sina rörelser, ersätter den genom
list sin bristande muskelvighet och gräfver en trattformig
fallgrop, uti hvilken mången snabbfotad myra, mången liflig
skalbagge finner sin undergång. Sedan djuret utsökt sig en
lämplig plats för sin lilla grop, beskrifver det en cirkel, som skall
motsvara trattens mynning, ställer sig sedan inom cirkellinien
och börjar med en af sina fötter uppskofla sanden och hopa
den på sitt hufvud. Så snart bördan är tillräckligt stor,
kastar det densamma med en ryckning några tum utanför
cirkeln och fortfar sedan på samma sätt, hvarunder det
oupphörligt går baklänges och alltid betjenar sig af samma fot
såsom skofvel, tills det slutligen ånyo kommer till
utgångspunkten för sitt arbete. Då byter det om sida, och så fortgår det
sedan tills tratten blifvit fulländad. Träffar det under arbetet
på en liten sten, hvars närvaro kunde blifva hinderlig för
fallgropens fullkomlighet, låter det den i början ligga qvar, men
återvänder, sedan gräfningen blifvit slutad, ånyo till honom
och uppbjuder alla sina krafter för att få honom på sin rygg
och kasta honom utom tratten. Lyckas detta herkuliska
arbete, drager det blocket ännu ett stycke längre bort, på det
att det ej ännu en gång må ligga i vägen; men förmår det
icke aflägsna den förargliga klippan, hvars kolossala
dimensioner skulle påbörda det Sisiphi hopplösa qval, lemnar det den
gagnlösa grafven och börjar en ny på ett annat ställe. Har
djuret slutligen hunnit fullända sin fallgrop, som vanligen har
en genomskärning af tre och ett djup af två tum, så gömmer
det sig på trattens botten, så att blott dess muntänger äro
synliga, och väntar nu lugnt såsom spindeln i sitt nät, tills ett
lyckligt öde bjuder på en välförtjent måltid. Ve den myra,
som i sitt flitiga lopp vill ila fram öfver gropens öppning;
den sluttande sanden viker undan för hennes fötter, och hon
rullar ned i djupet, midt i svalget på den lurande fienden.
Förgäfves söker hon att undfly, klänga sig fast och med
förtviflans hela energi åter klättra uppför den förrädiska
sluttningen. Myrlejonet låter ej sitt byte så lätt undslippa, utan
slungar det ett tätt sandregn på hufvudet, tills det vanmäktigt.
utmattadt och tillintetgjordt nedsjunker i den gapande
afgrunden.

Knappt har myrlejonet slukat den med sådan konst och
möda fångade godbiten, innan det genast med största
skyndsamhet reparerar de skador, som väggarne på dess tratt lidit,
och fullständigt iordningställer fallgropen. Derefter gömmer
det sig ånyo,

"tänkande ondt i sitt sinn' och hvälfvande mordiska tankar,
ty han trår efter blod den evigt hungrande magen."

Om insekterna kan man med fullt skäl påstå att de äro
stora i nytta som i skada och i naturens hushållning spela
en roll, som ej tyckes stå i något förhållande till deras
litenhet. Men betänker man deras arters förvånande mängd,
deras formers mångfaldighet, hvarigenom de vinna förmåga att
föra de mest olika lefnadssätt, och den otroliga hastighet,
hvarmed många af dem föröka sig, så kan man lätt begripa
att de icke sällan blifva härjande landsplågor och kunna på
de mångfaldigaste sätt skada och plåga menniskan till kropp
och egendom. De förstöra och ödelägga hennes boningar,
åkrar, ängar, trädgårdar och skogar, lefva af de förråd, som
hon samlar sig för vintern, söndergnaga de klädesplagg, som
hon förvarar i sina skåp, genomborra böckerna i hennes
bibliotheket isynnerhet när hon alltför länge låter dem stå
obegagnade på hyllorna, plåga eller döda till och med hennes
husdjur, och icke ens belåtna med allt detta ofog sticka, nypa,
gnaga och bita henne sjelf, hvar de möjligen kunna, ja välja
till och med hennes hud till sin vistelseort och förorsaka
vederstyggliga utslag och bölder.

Den berömde entomologen Ratzeburg beskrifver 650
skadliga skogsinsekter ensamt för Tyskland. Detta antal kan gifva
oss en måttstock, af hvilken vi kunna sluta till hvilka otaliga
insektsskaror i allmänhet hota växternas lif. I alla stadier af
sin utveckling och i alla sina organer angripas Floras barn af
dessa allt förtärande plundrare och blifva till och med alldeles
utrotade på betydliga sträckor. Gräshoppssvärmar förvandla
ofta hela qvadratmil af yppig ängsmark till en öken. Ar 1783
förstördes öfver 2 millioner barrträdsstammar på Harzgebirge
af den så kallade boktryckaren, en barkbagge, hvaraf man
stundom kan finna ända till 80,000 exemplar på ett måttligt
stort träd, och under åren 1860 och 1861 blef nästan hela
Hardtwald i Pfalz på samma sätt dödad.

Redan af dessa exempel finner man huru skadliga
insekterna genom sin outsägliga förökning kunna blifva för
vegetationen, och tänker man sig vidare huru många millioners
millioner små käkar oupphörligt äro ifrigt sysselsatta med att
söndertugga, söndermala och förstöra allt hvad som grönskar
och blomstrar, så måste man sannerligen förundra sig öfver
att våra skogar trots deras glupskhet bära ett så rikt löftak
och att våra åkrar och trädgårdar bringa en så stor del af
sina frukter till mognad.

Men försynen, som alltid varit betänkt på att uppehålla
jemnvigten i naturen, har äfven på mångfaldigt sätt satt en
gräns för de växtätande insekternas förökning. Inflytandet af
en fuktig, kall och ostadig väderlek är redan tillräckligt att
tillintetgöra otaliga uti skinnömsningen stadda och då mera
känsliga insekter, och äfven genom vegetationens kraftiga
tillväxt, som icke gifver dem tid att förstöra dess fina delar, gå
många utaf dem förlorade, emedan de blott äro hänvisade till
denna utsökta föda. Dessutom blifva de förföljda och i stora
massor dödade af talrika fiender. Af rof lefvande insekter och
parasiter af den mångfaldigaste art — jordlöpare och
blåsgumpar, snöbaggar och nyckelpigor, bålgetingar och larvjägare,
ichneumoner och tachiner, vattenjungfrur och rofflugor —
anställa beständigt jagt efter dem; alla sångfåglar, svalor och
sparffåglar, kajor, kråkor och skator utrota dem i oräkneliga
tusental; igelkottar och mullvadar, flädermöss och svin,
myrmecophager och manider tillintetgöra myriader af maskar,
larver och löfmaskar, myror och termiter; och menniskan, med
hvilken de lefva i beständigt krig, använder till deras
förstörande alla medel, som hennes uppfinningsrika själ kan
upptänka. Deraf kommer det sig att de blott undantagsvis, såsom
t. ex. en rasande orkan eller en väldig eldsvåda, uppträda i
gigantiskt förstörande proportioner, och vid närmare
betraktande skola vi finna att deras inflytande på växtverlden i det
stora hela är af öfvervägande nytta. Det sjuka, multnande
och dvergartade är företrädesvis utsatt för deras angrepp. De
påskynda dess undergång och bereda derigenom rum för en
kraftigare och ungdomsfriskare vegetation.
Myrorna och termiterna äro i många afseenden skadliga,
men derjemte rensa de skogen, bortskaffa på kort tid de i
förruttnelse öfvergående örterna eller de döda stammarne och
bidraga ej obetydligt till dess förtrollande skönhet, i det de
raskt undanrödja alla spår af förgängelsen. Till och med de
förödande gräshopporna bana väg för en friskare, saftigare
vegetation och förstöra månget frodigt ogräs, som annars skulle
vunnit en farlig öfvervigt. De förvandla väl gröna fält till en
ödslig Sahara; men återvänder man efter några veckor, pråla
ängarne i så mycket yppigare drägt, under det en hel verld
af lyckliga djur fröjdar sig åt det späda, mera smakliga gräset.

Blefvo alltså insekterna plötsligt utplånade ur skapelsen,
såsom mången af oss vid deras angrepp väl ofta torde hafva
önskat, så skulle det först riktigt visa sig huru mycket de
bidraga till den allmänna ordningen. Ej nog med att många
växtslägten, som höra till de allra vackraste, skulle helt och
hållet försvinna, emedan de till sin befruktning nödvändigt
behöfva insekternas förmedling, äfven skogen skulle utan dem
qväfvas i sin allt för yppiga tillväxt och öfverallt blifva
vanställd genom de dystra spåren af död och förgängelse.

Gå vi nu ett steg längre och med en mönstrande blick
öfverskåda deras inflytande på den öfriga djurverlden, så finna
vi tydligt, om vi opartiskt jemföra skada och nytta med
hvarandra, att den sednare är afgjordt öfvervägande. En hel här
af köttätande skalbaggar och spyflugor är oaflåtligt sysselsatt
med att undanrödja ruttnande substanser, och till och med
myggorna och knotten, hvilkas styng ofta bringa menniskan
nästan till förtviflan, visa sig å andra sidan såsom hennes
vänner, emedan deras larver rena sumparnes vatten och
derigenom förhindra många med giftiga gaser mättade utdunstningar.

Vidare är många fåglars och däggdjurs tillvaro beroende
af de insekter, som tjena dem till föda, och om larverna ofta
anställa svåra förödelser i våra trädgårdar, få vi å andra
sidan icke glömma att utan insekterna äfven näktergalen,
rödhaken och många andra älskliga sångare, hvilkas ljufva
stämmor på ett så behagligt sätt lifva skog och ängar, skulle
förstummas.

Sålunda bidraga dessa så illa anskrifna, vanryktade
insekter medelbart till våra njutningar, och några utaf dem äro,
som man vet, af så stor direkt nytta, att de spela en ganska
vigtig roll uti handelns och industriens historia. Jag vill blott
påminna om silkesmasken, konsjonelldjuret, lackberedaren och
de flitiga bina, hvilkas produkter stiga till många millioner i
värde och gifva sysselsättning åt tusentals menniskor.
Galläpplena äro ej utan kommerciell betydelse och äfven öknens
manna framlockas ur mannaasken och mannaträdet genom
stingen af en strit (Cicada orni) och en sköldlus (Coccus
manniparus).

Termiterna och myrorna förtäras af många vilda folkslag
såsom läckerheter, buschmännen och beduinen fröjda sig åt
gräshoppssvärmarne, hvilka lemna dem en lika välsmakande
som närande föda, och i Persien och Marocko lära till och
med dessa landtmannens plågoris föras till torgs såsom
matvaror, så att vid deras ankomst köttpriserna falla.

Åtskilliga snabelviflars larver, som lefva i palmträdens märg
eller bladharts, gälla så väl på Sunda-öarne som Antillerna för
en utmärkt delikatess, hvars smak påminner om Indiens finaste
kryddor, och Chinesen, som ej låter någonting ätbart förfaras,
förtär utan all motvilja silkesmaskens afhasplade puppor, som
försmås af den mera nogräknade europeen.

Äfven till prydnader blifva insekterna begagnade. I China
utsira damerna sina kläder med täckvingarne af en Buprestis
och i Brasilien blifva flera praktfullt glänsande arter af
Baridius infattade i guldtråd och liksom ädelstenar använda till
bröstnålar.

Så tillfredsställa insekterna på mångfaldigt sätt menniskans
behof eller njutningslystnad, och om de ofta blifva henne
besvärliga och till och med skadliga, är detta i de flesta fall
endast ett välförtjent straff för hennes egen obetänksamhet.
Lättsinnigt dödar hon den oskyldige mullvaden, som utrotar otaliga
larver och alldeles icke förtär några vegetabilier, flädermusen,
som företrädesvis lefver af jagt på ållonborrar och
aftonfjärilar, och lundens älskliga sångare, som icke blott förnöja våra
sinnen genom sina melodiska toner, utan äfven så ifrigt
bemöda sig om att inskränka de växtätande insekternas allt för
yppiga förökning. Förmätet uppträder hon sålunda emot
försynens välgörande afsigter och stör genom sitt eget oförstånd
jemnvigten i skapelsen.

När skall hon ändtligen lära känna sina vänner inom
djurriket och låta dem röna allt det skydd, som de så väl förtjena
af henne? Storken är nog lycklig att åtnjuta den ovärderliga
förmånen af oantastlighet och svalan bygger ostörd sitt näste
under landtmannens halmtak, men hvarföre utsträckes ej
samma välvilja äfven till de lika nyttiga mullvadarne och
flädermössen, hvarföre gäller det ej i folkets samvete såsom ett brott
att antasta sångfåglarnes lif eller frihet?

Till och med den såsom sädestjuf så illa beryktade
gråspinken skadar vida mindre än han gagnar i fruktträdgårdarne
genom att utrota många skadliga insekter och deras ägg, som
han framplockar ur blomknopparne. Ett enda par lärer
nemligen för sina ungar behöfva omkring 3,300 larver i veckan.
Allt eftersom upplysningen stigit har man derföre i några tyska
länder upphäft den gamla, af öfverheten utfärdade förordning,
enligt hvilken ett visst antal gråspinkshufvuden måste för hvarje
tunnland jord årligen aflemnas, emedan man slutligen insåg
att vid allt för stor förminskning af gråspinkarne insekterna
allt för mycket förökade sig.

Likaledes har man i Amerika gjort den erfarenheten, att
genom risfågelns utrotande i Nya England insekterna så
betydligt tilltogo i antal, att brist på boskapsfoder inträffade.

Så blifver menniskan vanligen vis först genom bitter
erfarenhet och mången gång ej ens derigenom. Först när
riktigare åsigter om djurens natur och deras förhållande till
hvarandra och till växtriket hinna tränga djupare in bland folket,
kan man hoppas att få se ett slut på sådana olycksbringande
misstag.

Betrakta vi insektslifvet i och för sig, finna vi här icke
blott skaparens vishet och allmakt, utan äfven hans oändliga
godhet på ett åskådligt sätt framträda. Alla dessa otaliga, så
olikartadt begåfvade och utrustade former fröjda sig hvar och
en på sitt sätt åt lifvets ljufva, behagliga vanor och äro vida
mera födda till njutning än lidanden. Deras dödskamp är
enligt regeln ytterst kort, nästan blott ett hastigt försvinnande
ögonblick; men deras lif deremot, som åtminstone under
larvtillståndet ofta utsträcker sig till flera år, merändels blott
egnadt åt angenäma förnimmelser.

När en larv äter på ett saftigt blad eller ett bi insuger
blommans söta honing, fråssa de säkert i samma njutningar
som en af oss, när vi med god aptit taga plats vid ett rikt
bord, och hvem kan väl tvifla på den i aftonsolens matta sken
kringdansande myggans eller den i de varma solstrålarne
sväfvande fjärilens lycksalighet?

Den surrande skalbaggen och den pipande striten gifva
uttryck åt känslor, som säkert ej äro af sorglig natur; och
liksom hvarje öfning af våra krafter hos oss väcker behagliga
känslor, kunna vi med visshet antaga att den på våra
skogsvägar så ofta förekommande guldsmedsbaggens snabba lopp
och gräshoppans väldiga språng för dessa viga och lifliga djur
äro en glädjekälla, som aldrig utsinar.

När vi betrakta insekternas muntra och rörliga lif, måste
i sanning vårt hjerta vidga sig vid tanken på den
öfversvallande rikedom af lycka, som står i förbindelse med växtlifvet.
Hvarje träd, hvarje buske, hvarje liten blomma vid vägen är
boningsplatsen eller näringskällan för kännande varelser, som
glädja sig åt en lycklig tillvaro. Vi behöfva ej de gamles
dryader eller nymfer for att gifva lif åt våra lundar och ängar eller
förläna den stumma naturen en stämma; ty fabeln är
öfverflödig, der en sådan oändlighet af animaliskt lif uppfyller skogen
och i evigt nya, evigt vexlande körer prisar skaparen. Så
snart solen förgyller bergens spetsar, vakna millioner insekter
och röra sina uthvilade lemmar till den strålande dagens
förrättningar. Aftonen framkallar nya legioner ur skogens
kryphål och äfven den mörka natten har talrika barn att glädja
sig åt

Under sommarens glödande middagshetta tyckes väl
naturen tiga, fåglarne förstummas och gömma sig uti skogens
djupaste skugga; men lyssnar man under denna skenbara hvila
på de svagaste tonerna, förnimmer man nära marken och uti
luftkretsens undre lager ett doft sorl, insekternas svirrande och
surrande. Så gifver sig en verld af verksamma organiska
krafter tillkänna för den uppmärksamme betraktaren, så rör sig
lifvet i hvarje buske, i trädets klufna bark och i den luckra
jorden, så hör det känsliga hjertat en talande stämma, der
allt blott tyckes vara ljudlöst och dödt för det slöa, liknöjda
sinnet.

Äfven i afseende på fördelningen af de två stora
insektsgrupperna — de växtätande och de af rof lefvande — måste
vi beundra skapelsens planmessiga ordning.

Vid betraktandet af den högre alpregionen, der
trädvegetationen redan blifver dvergartad, men betesmarkerna ännu
alltid betäcka sig med lysande, doftande blomstergrupper och
riklig tillgång på de utmärktaste foderväxter, finna vi sålunda
att de för grästäcket farligaste förstörarne stannat qvar uti
den nedre hälften af bergsregionen, så att växtätarne blott
utgöra omkring en sjettedel, men de af rof lefvande och
isynnerhet deras högsta form, jordlöparne, två tredjedelar af alla
skalbaggar.

Deraf framgår ovedersägligt att äfven växttäcket, som
alltid är första vilkoret för andra organiska varelsers existens,
här genom rofdjurens öfvermakt på det eftertryckligaste
skyddas från det lilla örtbladet till buskarnes och halfträdens löf
och blommor.

Detta vexelförhållande undergår talrika modifikationer, som
dock alltid noga öfverensstämma med den marken beklädande
vegetationens större eller mindre yppighet, ja så betydligt ordna
sig till dess förmån, att under det i låglandet skalbaggarternas
antal vida öfverstiger de blommande växternas, de förra
deremot i den öfre alpregionen knappt utgöra en tredjedel af de
sednare.

Ett vackert exempel på harmonien emellan insekternas
byggnad och deras vistelseorter lemna oss Alpernas
skalbaggar; ty de arter, som inom denna zon ega sitt största antal
individer, äro fullkomligt utan vingar. Till och med de
slägten, som inom den djupare liggande bergsregionen endast hafva
bevingade arter, uppträda här i blott obevingade. Denna
skapnad bidrager utan tvifvel betydligt till deras uppehållande,
emedan de små djuren, om de kunde flyga, fortfarande skulle
förirra sig till snö- och isfälten, der de kommo att gå under. Så
ser man ofta förhållandet vara med vilsekomna fjärilar, under
det man svårligen någonsin träffar en obevingad skalbagge på
snöfälten. Liksom blommorna drager sig äfven insektslifvet
tillbaka ur den kallare luften till den varma jorden, och till och
med snabelviflarne och bladbaggarne, som djupare ned hafva
sitt tillhåll på buskar och småträd, lefva här gömda under
stenar eller i jordhål.

Man kan väl säga att inom insektsverlden instinktens
under stigit till sin största höjd, liksom om försynen velat genom
en så mycket större utbildning af deras högre egenskaper hålla
dessa i kroppsligt afseende så små och svaga djur skadeslösa
för bristen på fysiska krafter. Instinkten är för insekten
Minervas skyddande ægid, som lyckligt hjelper honom igenom
tusende faror, lärer honom att på det skickligaste sätt förskaffa
sig sin föda, följer honom från födelsen till dödsstunden, vakar
som en räddande engel öfver den unga affödan och till och
med tvingar individen att egna hela sitt lif åt en gemensam
stats välfärd.

Huru förstå insekterna att sörja för sina efterkommande?
Huru underbar är ej den instinkt, som lärer dem att lägga
sina ägg på sådana ställen, hvarest larverna, så snart de krypa
ut, genast finna den mest passande föda!

I början af Augusti, då hasselbuskens frukter ännu äro
mjuka och späda, genomstinger nötvifvelns hona (Balaminus
nucum) det eftergifvande skalet, lägger ett ägg uti punkturen
och fortsätter detta förfarande, ända tills hennes förråd är
helt och hållet uttömdt. De utkrupna larverna äta af den söta
kärna, hvaruti den moderliga omsorgen har inbäddat dem, och
när slutligen nöten sent på hösten faller till marken, utkrypa
de helt beqvämt genom det lilla hålet på skalet och gräfva
sig genast ned i jorden, der de snart derefter ömsa skinn och
förvandla sig till puppor.

En annan vifvel (Rynchites auratus) uppsöker äpplenas
solsida, aflossar en liten smula af skalet, gräfver sig ett litet hål,
inlägger ett ägg deruti och insätter ånyo skalet så
omsorgsfullt deröfver, att man knappast är i stånd att upptäcka
stället. Den utkrypande larven lefver sedan egentligen ej af
äpplets köttiga massa, utan genomborrar densamma, tränger in uti
kärnhuset, lefver af kärnorna, arbetar sig derefter genom
äpplet, faller frivilligt till marken och öfvergår till puppa uti
jorden. En annan art af samma slägte (Rynchites betulæ) gör på
ett ytterst konstmessigt sätt inskärningar från randen af
björkens löf, för att kunna upprulla ränderna och af dem bilda en
tratt, hvaruti han lägger ägget. Då han tillika delvis
genomgnager midtelnerven, förtorkar bladet så småningom, så att
larven, när den kryper ut, finner sin af den torra
bladsubstansen bestående föda redan färdiglagad. När sedan det vissnade
bladet faller af, förvandlar han sig till puppa i jorden.
Rynchites betuleti, som åstadkommer stor skada på vinbergen i
Rheingau och vid Mosel, sammanrullar icke mindre 
konstnärligt flera blad på toppen af en gren i form af en cigarr, i det
han vid randen bestryker dem med en klibbig saft och med
bakdelen af sin kropp gör rullen jemn och slät. Ensamt bland
viflarne, som i talrika slägten och flera tusen arter ofta blifva
så skadliga för frukterna och träden, skulle man sålunda
ytterligare kunna anföra en hel mängd exempel på samma
underbara instinkt; men den anmärkningen kan vara tillräcklig,
att hvar de än lägga sina ägg, i blommor eller blad, i frukter
eller frön, i grenar eller rötter, i vidt skiljda länders mest
olikartade växter, det dock alltid sker på det ändamålsenligaste
sätt, så att ingen af dem under förhandenvarande
omständigheter skulle kunnat göra det bättre.

På helt annat sätt, men icke mindre skickligt bete sig
gödselbaggarne, i det de bilda runda kulor af spillning, i
hvilkas midt honan lägger sina ägg. Sedan blifva kulorna
nedgräfda två till tre fot djupt i jorden, der larverna äro
skyddade för vinterkölden och lefva ett gnomernas mörka lif ända
till våren, men då krypa fram i dagsljuset, liksom om den
vänliga solstrålen klappade på deras mörka boning. Skalbaggarne
förena ofta sina krafter vid rullandet af spillningskulorna, som
de understundom förflytta långa sträckor, och likväl fortsätta
de — huru mödosamt arbetet än må vara — ihärdigt sina
ansträngningar, tills de funnit ett passande ställe för kulornas
nedgräfvande.

Till följd af denna omsorg för sina ungar blef en
pillerbagge (Scarabæus sacer) af egyptierna räknad till de heliga
djuren och utomordentligt ofta afbildad i deras tempel och
nästan på alla obelisker och statyer, ja till och med på
ädelstenar och någongång i sten och guld. Sällan blifver en
mumie bragt i dagen, utan att man finner en Scarabæus hängd
omkring dess hals.

Necrophorerna eller dödgräfvarne nedgräfva på samma
sätt liken af små djur, uti hvilka de sedan lägga sina ägg.
Underbara, men fullkomligt authentiska exempel berättas på
den förundransvärda flit, hvarmed dessa små dödgräfvare
förrätta arbeten, som ej tyckas stå i något förhållande till deras
krafter. Bland andra försök blefvo dessa skalbaggar jemte
deras ungar inlagda uti ett tillslutet, till hälften med jord fyldt
glaskärl. Efter femtio dagar hade de outtröttliga djuren redan
nedgräft  liken af fyra fiskar, tre fåglar, två gräshoppor, en
mullvad, inelfvorna af en fisk och en del af en oxes lunga. I
jemförelse med dessa små insekter skulle i sanning sjelfve Hercules
ej hafva skäl att förhäfva sig öfver sina arbeten, ty hade de
blifvit begåfvade med hans kraft, skulle de utan tvifvel hafva
rengjort Augias stall på halfva tiden!

Clairville såg en gång en Necrophorus, som ville nedgräfva
en död råtta, och då marken i närheten var för hård,
uppsökte sig en gynnsammare plats på något afstånd. När den
lille dödgräfvaren här afslutat sitt arbete, försökte han att
nedgräfva råttan i hålan, men då detta ej ville lyckas honom, flög
han bort och kom snart tillbaka med fyra andra, som nu med
förenade krafter bortsläpade och begrofvo liket.

Gleditsch berättar att en af hans vänner, som ville torka
en groda, hade fästat henne på spetsen af en i jorden
nedstucken käpp, för att necrophorerna ej skulle borttaga henne;
men denna försigtighet var honom till ingen nytta, ty de kloka
insekterna, som ej omedelbart kunde hinna grodan, bortgräfde
jorden omkring käppen och nedbökade den jemte liket i
jorden, sedan de på detta sätt hade fått den att falla.

Icke mindre intelligent visade sig en Gymnopleurus
pilularius, för hvilken den gödselkula, som han bestämt till omhölje
för sina ägg, hade nedfallit uti en håla, hvarur han förgäfves
bemödade sig att åter uppdraga densamma. När han såg att
han utan gagn förlorade sin tid och möda, ilade han genast
till en närliggande gödselhög och hemtade tre af sina
kamrater, som tjenstvilligt hjelpte honom och sedan återvände till
sitt eget arbete.

Liksom föräldrarne lefva necrophorernas larver blott af
animaliska substanser, så att modern endast behöfver lägga
för sina små samma föda, som bäst smakar henne sjelf; men
ännu mera underbart är det när insekter, som i sitt utbildade
tillstånd uteslutande förtära vegetabilier, förse sina köttätande
larver med den för dem passande födan. Huru veta de väl att
de lifsmedel, som de sjelfva försmå, äro de mest välsmakliga
för deras afföda och att bordet ej får serveras på samma sätt
för båda?

I sitt fullvuxna tillstånd lefver sandgetingen (Sphex) på
blommorna och dricker de nektar-safter, som Flora bereder —
men hans larver hafva en vida gröfre smak och läska sig
liksom spyflugorna med animaliska safter. Skulle man nu ej
vänta att modern bedömde ungarnes aptit efter sin egen och
framsatte för dem sina egna favoriträtter, t. ex. en ragout på
rosor eller frikassé på löfkojor; men nej! en inre befallande
stämma säger henne, att de små ej skulle vara betjenta
dermed, utan vilja blifva på helt annat sätt serverade. Så snart
hon funnit ett passande sandigt ställe, eller någon annan plats
med lös jord, ställer hon sig der som en hund, hvilken
gräfver efter möss, för att med framfötterna kasta jorden under
buken bakom sig och fortsätter på detta sätt att gräfva med
outtröttlig ifver, tills hon fått en tillräckligt stor håla färdig.

Sedan hemtar hon en spindel eller tjock larv i närheten
och släpar den på marken till hålet, hvarvid icke sällan en
häftig strid utvecklar sig. Hon biter eller snarare blott
klämmer sitt byte om strupen, ty man ser ingen saft utrinna, så
att spindlarne och larverna under många krökningar genast
förlora all kraft till motstånd, men dock ännu blifva vid lif
några dagar. Spindlarne falla frivilligt ur sitt nät till marken,
då getinghonan närmar sig, men denna list är dem till ingen
nytta, ty hon låter ej derigenom vilseleda sig. I närheten af
hålan klämmer hon dem ännu några gånger om strupen,
isynnerhet om de äro för mycket rörliga af sig, kryper sedan ned
deruti och drager rofvet efter sig. Derefter stannar hon
omkring en minut i hålan och lägger blott ett enda ägg på
spindeln eller larven, öfverhölj er den sedan omsorgsfullt med jord
eller små träsplittror och flyger sin väg.

Den utkrupna larven biter genast ett hål i skinnet på den
bedöfvade spindeln, som hans moder — en ädel stråtröfverska
— alldeles icke sårade af egoistiska motiver, utan af ren
kärlek till sin afföda, och suger så starkt, att kroppen
oupphörligt går i vågor upp och ner. Sålunda har han redan efter
några få dagar hunnit förtära rofvets safter, och då nu detta
dör, uppäter han äfven dess kropp ända till de hårdaste
delarne.

Ichneumonidernas eller steklarnes stora familj gör sig ej
besvär med att bortsläpa det för den unga affödan bestämda
slagtoffret, utan vinner på ett beqvämare sätt sitt mål genom
att helt enkelt lägga sina ägg på eller uti andra insekters
larver och puppor. Mycket små arter, ty det finnes sådana som
man knappt kan upptäcka med blotta ögat, lägga till och med
sina ägg uti fjärilsägg, ur hvilka man då längre fram till sin
stora förundran icke får se en larv, utan en stekel framkrypa.

Andra lura omkring många bins och getingars nästen och
lägga der, under det den rättmätiga egarinnan är frånvarande,
bredvid det äkta ägget sitt gökägg, som nu inneslutes tillika
med det förra, emedan den olyckliga modern ej har någon
aning om att hennes dödsfiende ligger i det inre af hennes
lilla fästning. Men till och med när nästet redan är väl
tillkittadt med jord eller sågspån, kunna många steklar intränga
deruti med sitt skarpa äggläggningsrör.

Sålunda veta dessa djur öfverallt att finna sitt offer, och
då det ensamt i Tyskland lärer finnas öfver femtusen arter,
kan man lätt tänka sig huru många millioner larver de utrota
och huru nyttiga de derigenom äro för menniskan. Den
allsmäktige, som är lika underbar uti att förstöra som i att skapa,
betjenar sig företrädesvis af dem till att förebygga en allt för
stor tillökning af de växtätande insekterna, som annars
mycket lätt skulle kunnat vinna en farlig öfvervigt inom
naturens rike.

De på detta sätt i en lefvande kropp inbäddade larverna
lefva af sin värds fetthaltiga cellväf och akta sig dervid noga
att angripa hufvudorganerna, emedan deras slagtoffers hastiga
död skulle blifva olycksbringande för dem sjelfva. Det
olyckliga offret lefver derföre länge ett drägligt lif, äter och vandrar
omkring liksom om ingen parasit tärde på dess safter, ja
öfvergår till och med mången gång till puppa, men är icke desto
mindre invigdt åt förderfvet, ty

"hæret lateri lethalis arando!"

Äfven brömsarne eller styngarterna lägga sina ägg på eller
uti lefvande förrådskamrar, men åtnöja sig ej såsom steklarne
med små insekter, utan välja stora däggdjur till underhåll för
sin unga afföda. Omkring midten af Maj ser man vanligen
ungboskapen full af tumstjocka bölder och uti hvar och en af
dessa en mask, som låter varet väl smaka sig och tid efter
annan skjuter fram sin bakända, på hvilken andningshålen
befinna sig, genom böldens öppning för att hemta luft.

Om något djur lefver ett beqvämt och sorgfritt lif utan
näringsomsorger, är det väl en sådan brömslarv — men ej
heller för honom skola de sköna dagarne i Aranjuez evigt
vara, ty när tiden för hans förvandling till puppa närmar sig,
manar honom den befallande instinkten att lemna det ställe,
der hans första ungdomstid så angenämt förflöt. Sjelf arbetar
han flitigt på öppningens förstorande, slinker slutligen igenom,
faller till marken och uppsöker mellan grässtråna någon grop,
der han öfvergår till puppa i sitt eget skinn.

Hästen intager utan tvifvel en bland de främsta platserna
bland de nyttiga djuren, men ensamt för sin egen eller för vår
skull finnes han dock ej till i verlden, ty en bröms tillmäter
sig lika stor rätt till honom som vi, och om han är nyttig för
oss, är han nödvändig för denne, som ej kan utveckla sig
annat än uti hans tarmar. Men huru komma äggen dit? Huru
beter sig bromsen eller snarare försynen, som gifvit honom
instinkten dertill — för att kunna förflytta larverna till denna
för deras utveckling så oumbärliga jordmån? Han lägger helt
enkelt sina ägg på de ställen af huden, som hästen kan
komma åt med tungan, såsom t. ex. frambenen eller bogen, och
när larverna efter några dagar krypa ut, blifva de afslickade
och nedsväljda af hästen. På detta beqväma sätt komma de
ned uti magen, som understundom är helt och hållet
öfverklädd med sådana larver, hvilka äro kända under namn af
tarmmaskar. Hästen tyckes dock ej lida någonting deraf. Så
snart de blifvit fullvuxna, lossna de från tarmväggen, vandra
genom tarmen och falla till marken, der de förvandla sig till
puppor och sedan utveckla sig till fullkomliga flugor.

Huru väl alla dessa insekter än sörja för sin afföda,
finnes dock hos dem ej något spår af egentlig moderskärlek,
alldenstund de efter att hafva lagt äggen icke vidare bekymra
sig om deras öde. Helt annat är förhållandet med tvestjerten,
som med det största tålamod utkläcker sina ägg och ofta hela
timmar betäcker dem med sin kropp i samma sittande
ställning. De Geer, en utmärkt lärjunge af Linné, fann en gång
en tvestjert i denna ställning och lade honom i en dosa,
hvaruti han tillika kringströdde äggen. Snart sammanförde dock
den omsorgsfulla modern dem alla i en hög och fortsatte ånyo
den afbrutna liggningen.

En inhemsk bärfisart (Cimex griseus) uppfostrar sin familj
— som vanligen består af trettio till fyrtio ungar — med den
största omsorg, för den omkring, som en höna plägar göra
med sina kycklingar, och lemnar den ej ur sigte ett enda
ögonblick. När De Geer med en vetgirig naturforskares hela 
grymhet störde den lugna lyckan inom en sådan familj, som
bebodde en gren på en björk, ådagalade den trogna modern den
största ångest, och långt ifrån att genom flykten rädda sig för
det vidunder, som hvarje ögonblick kunde nå henne, blef hon
ståndaktigt qvar hos sina små och slog dervid beständigt med
vingarne, liksom om hon på detta sätt velat försvara ungarne.

Till skydd för sina ungar utveckla många insekter en
märkvärdig byggnadsdrift. Mullvadssyrsan, en i Tyskland långt
ifrån sällsynt insekt, gräfver i fuktig mark en cell för sina ägg
och ställer sig sedan såsom en trogen väktare framför
ingången. En sådan hålbyggnad lärer vara ett verkligt underverk
af befästningskonst, i det man blott på talrika slingrande
gångar kommer till den inre helgedomen.

Murarebiet bygger af fin lera snäckformigt vridna celler,
som det radvis fästar på väggar eller kammartak, liksom de
så kallade Pans pipor, hvilka barnen göra af rörstycken.
Under det de flesta jordgetingar åtnöja sig med att gräfva hål i
jorden, anlägger vägg-getingen sitt näste i väggar eller
maskstungna dörrposter, utvidgar ihåligheterna, öfverdrager boet
med lera, bär en spindel ditin, lägger ett ägg derjemte och
tillsluter öppningen äfvenledes med lera.

Muraregetingen gräfver flera tum djupa hål i den lera,
hvaraf man på många ställen uppför trädgårdshusens väggar.
Oaktadt hans öfverkäkar äro mycket hårda, skulle de dock ej
vara i stånd att bortkrafsa den fasta sanden. De låta derföre
en droppa vatten falla derpå, hvarigenom murbruket
uppmjukas till ett slags deg och sålunda lättare låter borttaga sig.
Framfötterna sammanknåda det sedan till en båll, ungefär så
stor som fröet i ett rödt vinbär, hvarefter det med fötterna
och munnen lägges vid randen af den blifvande öppningen, så
att slutligen ett framstående rör bildas, hvilket ofta är öfver
ett tum långt och fyra linier tjockt samt har ett mycket nätt
utseende. Hvarannan eller tredje minut flyger den flitiga
getingen till något vatten, för att alltid kunna ånyo fukta
murbruket, och med hans ifriga verksamhet skrider arbetet så
raskt framåt, att efter en timmes förlopp hålet redan är lika
djupt och det framskjutande röret nästan lika långt som hans
egen kropp. Sedan hålet blifvit tillbörligt fördjupadt, lägger
han ett ägg på bottnen och insläpar flera larver deruti.
Derefter afbryter han det yttre röret, lägger bitarne på larverna
och tillstoppar hela gången, så att ofta blott en eller två linier
återstå af det yttre röret och det ej mera är möjligt för någon
stekel att inpraktisera sina ägg till de på hålets botten
liggande larverna.

På samma sätt gå äfven väggbina tillväga, men ännu
märkvärdigare äro dock blom- och bladbitarnes nästen. De förra
borra lodräta hål i jorden och bekläda dem med stycken af
blomblad, isynnerhet af åkervallmo, lika fint och vackert som
rika personer tapetsera sina rum med sammet och siden. De
sednare afbita mycket konstmessigt några blad, isynnerhet af
törnrosor, inskjuta dem uti träd- eller jordhål, lägga uti hvar
och en af dessa fingerborgsartade celler ett ägg och tillsluta
dem med ett i cirkelform afbitet stycke af ett blad. Många
lägga äfven ett rundt stycke på bottnen af sina celler, så att
de fullkomligt likna en tunna med två bottnar.

Går man uppmärksamt omkring uti en trädgård, torde det
väl sällan hända att man ej finner små runda eller stora ovala
stycken vara utskurna ur törnrosbladen, och det så
regelbundet och noga som om någon för ro skull gjort det med en sax.
Ställer man sig och väntar omkring middagstiden i slutet af
Maj, skall man snart få se ett bi komma och sätta sig vid
randen af ett blad. Det tager då detsamma mellan fötterna
och utskär ett stycke med käkarne lika ledigt och raskt, som
man sjelf skulle göra det. Under afskärningen böjer biet
bladstycket, så att det kommer att ligga dubbelt, och så snart det
sista snittet är gjordt, flyger det bort med sin börda. Sjelfva
anläggningen till bladets hoprullning sker således redan vid
afskärningen. Förunderligt är blott att djuret alltid vet
hvilket stycke det hvarje gång behöfver samt hvilken form och
storlek det måste hafva. Att det blifver afrundadt är en följd
af det sätt, hvarpå biet sätter sig på bladkanten, men att det
blifver större eller mindre är uppenbarligen följden af ett val.

Nästet beklädes först med de större bladstyckena, och då
dessa redan äro hopvikna, kunna de lätt föras in och lägga
sig sjelfva emot väggen af hålan, så snart de släppas lösa.
Man skulle väl tro att bina borde göra sitt näste straxt under
törnrosbusken, men man söker det förgäfves i närheten, ty de flyga
långt bort, ofta utom trädgården med sitt bladstycke och göra
minst tio till tolf sådana resor under loppet af en half timme.
Andra slägten af dessa konstfärdiga ensamma bin använda
andra blad — såsom t. ex. af hästkastanjen och almen — till
sina festligt prydda sommarboningar.

I stället för att göra vaxceller, borrar det stora träbiet
djupa hål i gammalt murket trä. Först anbringas dessa
horisontelt emot axeln till några liniers djup och sedan i lodrät
rigtning så vida, att man kan insticka en finger deruti och
biet har godt rum att vända sig. En sådan gång är icke
sällan öfver en fot lång och afdelas genom skiljeväggar af
sågspån i särskilda rum, hvilka ofta ligga tio till tolf öfver
hvarandra och vanligen äro omkring ett tum långa. Hvarje sådan
skiljevägg består af tunnbandsformiga ringar, af hvilka den
första fästes vid sjelfva träet, den andra vid den första och så
tre eller fyra, tills blott ett litet hål, som sedan äfven
igenstoppas, finnes qvar i midten. Då sågspånen ensam för sig
ej hänger tillhopa, blifver den fuktad med spott, och då biet
under arbetet ej låtit någon ligga qvar i gången, inbäres den
sannolikt ånyo från de utkastade högarne. Dessa skiljeväggar
förfärdigas ej på en gång, utan blott så småningom. Först
inbär biet pollenmjöl och något honing, som det hopar på
bottnen af gången till ungefär ett tums höjd, sedan lägger det
ett ägg derpå, gör nu en skiljevägg deröfver och inbär åter
pollenmjöl och honing, tills alla cellerna nedifrån uppåt äro
färdiga. Larven behöfver omkring fyra veckor till sin
fullkomliga utveckling och förvandling till puppa, och då nu de undre
cellerna först fyllas, äro äfven bina i dem först färdiga att
utkrypa. Ville de nu uppåt äta sig igenom skiljeväggen, skulle
alla öfre puppor eller larver blifva förstörda. Men puppan
ligger med hufvudet nedåt, och derföre söker äfven det unga
biet gnaga sig igenom i denna rigtning och finner der ett hål
som den omtänksamma modern uppenbarligen för detta
ändamål gjort i träet. Utom detta undre hål och det öfre vid
ändan af gången, genom hvilket biet bortskaffar det söndergnagda
trästoftet, finnes understundom äfven ett på midten, sannolikt
för att djuret ej skall behöfva bära detsamma allt för högt.
Sålunda behöfva ej heller de uti de öfre cellerna utvecklade
bina göra sig så långa gångar.

Äro redan denna byggnads struktur och inredning ett
mästerverk af den djuriska konstfärdigheten, hvad skola vi då
säga om de i samhällen lefvande insekternas — de vanliga 
getingarnes, honingsbinas, myrornas och termiternas — arbeten,
som i sanning gränsa till det obegripliga?

Ledda af en underbar instinkt egna dessa märkvärdiga
djur hela sitt lif åt sina ungars välfärd och uppföra sina
underbara gemensamma byggnader, dels för att herbergera dem,
dels för att säkert skydda de förråd, som de med outsäglig
möda och ihärdighet för deras skull samlat. Deras byggnader
stå ej efter de mest konstfulla fågelnästen, utan öfverträffa
dem till och med mången gång och synas oss så mycket mera
värda vår beundran, när vi betrakta arkitekternas litenhet.

Getingarne hafva ej något särdeles godt rykte om sig, ty
de förstöra de söta frukterna i våra trädgårdar, döda de
nyttiga bina och såra oss sjelfva på ett ganska smärtsamt sätt.
Bina äro väl äfven beväpnade med en spetsig gadd, men detta
oaktadt kan man dock betrakta dem såsom ett fredligt slägte,
som oupphörligt är sysselsatt med sitt arbete, ej angriper
någon, utan blott försvarar sig och icke lefver på andras
bekostnad, under det deremot getingarne måste anses för ett vildt
folk, som blott lefver af rof och mord. "Oaktadt de äro
krigiska, bilda de dock", säger Oken, "en väl ordnad stat, älska
sina ungar, sky för dem inga mödor eller arbete och bygga
boningar med talang och skicklighet, hvilka göra dem all
heder, fastän de ej vidare äro oss till nytta och hvarken lemna
vax eller honing. Om de angripa våra päron eller bortsnappa
några bin, är dock detta ej af någon stor betydelse, och de
göra det blott för att skaffa sig sitt uppehälle, så att det
åtminstone ej kan tagas i betraktande i jemförelse med den
beundran, som deras lefnadssätt, konstskicklighet och sinnrika
boningar hos oss uppväcka. Vi kunna till och med så tillvida
draga nytta af dem, som de upplysa oss om naturen af de
ämnen, hvaraf vi göra eller möjligen kunde göra papper."

Till byggnadsmaterial för sina nästen afskrap a getingarne
de multnande träfibrer, som de finna i skogen eller på
brädväggar, fukta dem med sin spott, göra en pappersartad massa
deraf och begagna sig sedan af denna till att bilda paralella
kakor eller lager af sexkantiga celler, hvilka liksom flera
våningar sitta öfver hvarandra med lika stora mellanrum och
äro förenade genom små pelare, så att den öfversta kakan
uppbär alla de andra liksom genom ett hängverk.
Fältgetingarnes enklare nästen äro utsatta för alla väderlekens 
inflytelser; men jord- och takgetingarne innesluta sina vida talrikare
kakor uti en gemensam hylsa, som består af samma
pappersartade massa och är försedd med tvänne öppningar, den ena
för de inflygande, den andra för de utgående invånarne, på
det att ingen af dem må gå i vägen för en annan. Dessa
öppningar äro alltid vända nedåt, så att intet regn kan intränga.
För att komma från den ena våningen till den andra lemna
getingarne stora gångar mellan kakornas ränder och hylsan, i
det båda blott på vissa ställen hänga fast vid hvarandra.

Då nästena vanligen hafva en klotrund form, äro
naturligtvis de mellersta kakorna bredare än de öfre och undre,
och då antalet af de mindre stödjepelarne här belöper sig till
minst ett halft hundrade, kringvandra getingarne sålunda uti
rymliga pelargångar. Hvarje del af den konstnärliga
byggnaden, som kan innehålla omkring 30,000 celler, är på detta sätt
lätt tillgänglig.

Dessa våra inhemska getingars underbara nästen
öfverträffas dock betydligt af de amerikanska pappgetingarnes
byggnader och synas i jemförelse med dem blott såsom råa
arbeten af nybegynnare och lärjungar. Hylsan på deras näste är
ett slags fast kärl, som motstår ett starkt tryck af vår hand
och har formen af en lång klocka, hvars mynning är tillsluten
med ett lock.

Väggarne icke blott likna kortpapperet eller pappen, utan
bestå verkligen af sådan, och det lika tjock, hvit och stark
som en menniska möjligen skulle kunna förfärdiga den.
Lemnade man ett sådant näste i händerna på en pappersmakare,
utan att säga honom någonting, så skulle han trycka, vända
och sönderrifva det, utan att tänka på att någon annan än en
af hans likar hade kunnat tillverka detsamma.

I hela Amerika, isynnerhet i Cayenne och Brasilien, finner
man dessa nästen hänga fritt i luften på trädgrenar, så att de
upptill bilda en bred ring omkring grenen eller snarare ett
rör af nära en fingers tjocklek och två till tre tums längd.
Från denna ring förlänger sig kärlet nedåt som en kanna,
tilltager allt mera i bredd, är merändels öfver ett qvarter långt,
nästan armstjockt, till och med omgifvet af flera upphöjda
ringar, liksom svarfvadt och nedtill lockformigt tillslutet, så att
detta lock framskjuter som en knapp, hvilken i midten har ett
hål så vidt som ett lillfinger.   Detta kannformiga näste innehåller
liksom de ändra tvärstående kakor, hvilka sitta i våningar öfver
hvarandra, allt eftersom det är äldre eller yngre, och
äfvenledes äro tätt besatta med sexkantiga, nedåt öppna celler. Dessa
kakor äro nedåt något konvexa, men uppåt konkava och glatta
med svaga spår af cellernas botten. De äro ej förenade med
hvarandra genom pelare, utan hänga såsom mellangärden fast
vid kärlets sidor, och hvar och en af dem har i midten ett
hål, hvarigenom getingarne kunna komma till alla
mellanrummen. Hos våra getingar och bålgetingar består hvarje kaka
ej af någonting annat än intill hvarandra stötande celler. Först
när alla äro färdiga, tillverkas den allmänna hylsan omkring
dem, men hos pappgetingarne har hvarje kaka en särskild
botten, under hvilken cellerna hänga. Denna byggnad
verkställes på följande sätt: så snart nemligen en kaka är färdig,
tillsluta getingarne på ett afstånd af omkring ett halft tum
från cellernas mynning den allmänna hylsan med ett lock, som
har ett hål i midten, och bygga nu under detta lock ånyo en
kaka, hvarefter nästet åter tillslutes o. s. v., så att det yttersta
locket alltid åter skulle kunnat blifva ett inre, om byggnaden
icke blifvit afbruten. På många nästen ser man till och med
anläggningen af nya celler på den yttre ytan. Cellerna byggas
först vid lockets omfång, och derföre får man ofta se nästen,
som i närheten af flyghålet ännu icke hafva några sådana. De
äro mindre än hos våra jordgetingar, så att då dessa hafva 49 på
1 1/2 qvadrattum, de förra bygga ända till 90 på samma
ytinnehåll, och då det derjemte finnes omkring halfannan fot långa
nästen, kan man deraf sluta till invånarnes stora antal.

Dessa nästens fasthet och hvita färg tyckas antyda, att de
amerikanska getingarne finna ett bättre ämne dertill än våra.
Om man kände det träslag, hvaraf de hemta sitt
byggnadsmaterial, skulle man kanhända finna det ganska brukbart till
pappersfabrikation, hvilket i våra tider, menar den maliciöse
Réaumur, då så mycket papper onödigtvis förbrukas, skulle
vara ganska fördelaktigt.

Åt binas byggnader och underbara hushållning hafva digra
arbeten af äldre och nyare naturforskare blifvit egnade. De
uppväcka vår vetgirighet icke blott genom sina sinnrika verk,
utan äfven genom sin stora nytta. De äro jemte silkesmaskarne
och konsjonellinsekterna de enda, hvilkas förökning plägar med
ifver befordras inom hvarje bildad stat, och intaga dessutom
bland dessa det främsta rummet, emedan de trifvas under
sådana klimatiska förhållanden, der de förra icke mera kunna
lefva. Om blommorna på våra ängar utom sitt fagra utseende
och sin herrliga lukt äfven fägna oss med sina söta safter,
hafva vi för detta att tacka arbetet af våra bin, som redan af
de gamle berömdes och besjöngos såsom mönster af idoghet.
Ära åt den okände välgörare, som först drog fram dem ur
vildmarken och gjorde dem till husdjur!

Honingsbina, hvilka, såsom det vill synas, först odlades i
Grekland, derifrån utbredde sig öfver hela Europa, norra Afrika
och Mindre Asien samt sedermera hafva följt européerna till
nya verlden, der de förvildade rycka allt längre fram mot vester
och af indianerna hatas såsom den hvite mannens flugor,
emedan deras nybyggen förkunna hans snara ankomst, lefva som
bekant är i stora samhällen eller svärmar, hvilka bestå af
omkring 10,000 till 30,000 arbetare (ofullkomligt utvecklade honor),
600 till 800 drönare eller vattenbin (hannar) och en enda hona,
drottningen, som tyckes beherrska hela den lilla staten.

Bina bygga alltid sina celler på undangömda ställen, t. ex.
uti ihåliga träd eller kupor, och såsom sjelfva deras namn
antyder, är det arbetarne ensamma som förrätta allt hvad som
är nödvändigt för samhällets bestånd och välgång. Somliga
hemta lifsmedel och byggnadsmaterial eller äro sysselsatte
såsom byggmästare, andra egna sig nästan uteslutande åt
ammtjensten och sköta den inre hushållningen tillika med ungarnes
uppfödande.

Då biet vill samla sitt förråd, uppsöker det en
fullkomligt utslagen blomma, hvars ståndare äro betäckta med frömjöl.
Detta fina stoft hänger sig fast vid de små mosslika,
bladartade hår, hvilka betäcka hela kroppen, och blifver förmedelst
de styfva borsthår, hvarmed benen äro försedda, af det lilla
flitiga djuret i form af tjocka, aflånga bollar eller byxor
samladt uti de små korgar, som sitta på den inre sidan af
bakbenen. Vid detta arbete förflyttar biet frömjölet från de främre
benen på de mellersta och från dessa på de bakre med en
taskspelares hastighet, så att man knappt kan se huru det
tillgår. På samma sätt insamlar det äfven på andra växtdelar en
hartsartad materia, som förorsakar det större besvär, så att
det ofta är sysselsatt dermed en half timme. Framfötterna fatta
de aflossade hartsbollarne med tårna och öfverlemna dem åt
de mellersta, som sedan lägga dem direkte i korgen.

Med sin i form af en ränna urhålkade snabel uppsuger
biet dessutom honingen ur blommornas så kallade
honingsglandler eller reservoirer, nedsväljer densamma och för den
hem till kupan, dit djuret väl då anländer utan fotning, men
dock, såsom man ser, ej får anses för lättjefullt; ty knappt
har det der befriat sig från sin börda, innan det ånyo ilar
bort för att hemta nytt förråd eller använda det redan
insamlade.

Huru underbart är ej hela denna organism afpassad efter
strukturen af de blommor, hvilkas skatter de flitiga djuren
inhösta! Huru påtagligt visar det sig ej här att blomma och
insekt hafva samma skapande idé att tacka för sitt ursprung!

Vid anläggandet af en ny boning, t. ex. uti en ihålig
trädstam, börja bina med att genom ett klibbigt stoppvax tillkitta
alla springor med undantag af en enda temligen liten öppning,
hvarigenom de krypa in och ut. Först derefter företaga de
byggandet af skotten eller kakorna, som skola tjena till nästen
och förrådskamrar.

Dessa kakor äro förfärdigade af vax, som afsöndras af
särskilda organer under buksegmenterna, och bilda lodräta
och paralella väggar med mellanrum eller gator, på hvilka två
bin beqvämt kunna gå ur vägen för hvarandra. Hvarje kaka
har på båda sidorna fördjupade, sexkantiga celler med
pyramidformig basis, hvilka ligga tätt intill hvarandra, samt
dessutom här och der hål såsom dörrar, hvarigenom bina kunna
på en kortare väg komma från den ena sidan till den andra.

De flesta cellerna hafva fullkomligt samma storlek och
tjena till förrådskamrar eller boningar för de vanliga larverna.
Men det finnes äfven några vida större, hvilka hafva en nästan
cirkelrund form och äro bestämda för de feminina larverna,
hvarföre de äfven kallas drottningsceller.

När bina hafva gjort en riklig skörd af frömjöl eller
honing, magasinera de öfverflödet uti några af de vanliga
cellerna för att sålunda kunna tillfredsställa sina dagliga eller
kommande behof. Dervid begagna de försigtigheten att
tillsluta sina honingsmagasiner med ett lock af vax, och när
deras byggnader hotas genom någon olyckshändelse, förstå de
att gifva dem större fasthet genom stöttor och stödjepelare.

Hannarne befatta sig, som sagdt är, ej det ringaste med
alla dessa arbeten. Så snart de ej mera äro samhället till
någon nytta och förrådet på ett hotande sätt aftager, blifva de
derföre mot hösten samtlige dödade eller utkörda ur kupan.
Detta blodbad är så mycket lättare för de flitiga
insamlings- eller arbetsbina, som drönarne ej hafva några gaddar; ty
liksom försynen i andra fall tillbörligt beväpnar de djur, för
hvilka vapen äro nödvändiga, har den här nekat den lata
delen af befolkningen vapen, som skulle förlänat densamma en
skadlig motståndskraft mot den flitiga delen.

Honan eller drottningen afhåller sig äfvenledes från allt
arbete, med undantag af den ytterst vigtiga äggläggningen, och
då hela samhällets välstånd är beroende af hennes
fruktsamhet, blifver hon alltid på det omsorgsfullaste sätt vårdad och
behandlad med den största vördnad. Hon lider ej någon
medtäflarinna inom sitt rike. Så snart hon träffar en sådan,
uppstår genast en strid på lif och död, och sålunda herrskar blott
en drottning i hvarje kupa, huru starkt befolkad denna än
må vara.

Äfven denna afundsjuka, denna allenastyrelsens instinkt
har sin nytta med sig, emedan den befordrar bildandet af
kolonier och leder till ständig grundläggning af nya bistater.
Sålunda blifver enligt skaparens plan ett lidelsefullt
utrotningsbegär ett verktyg till en allt vidsträcktare utbredning af slägtet.

Under första sommaren lägger drottningen blott några få
ägg, uteslutande till arbetsbin, och under den kalla årstiden
hvilar hon helt och hållet, men under den derpå följande
våren blifver hennes fruktsamhet utomordentligt stor, så att hon
vanligen under loppet af tre veckor lägger öfver 12,000 ägg.
Endast emot elfte månaden af sitt lif börjar hon att jemte
arbetareäggen lägga drönareägg, men de ägg, ur hvilka honor
utveckla sig, komma först något sednare. Drottningen är
dervid alltid åtföljd af sitt hof, omkring ett dussin bin, som
ständigt hafva henne i sin midt och alltid vända hufvudet emot
henne.

Hon går mycket gravitetiskt och kastar en blick i cellerna.
Finner hon dem tomma, lägger hon i hvar och en af dem
blott ett enda ägg, ur hvilket en liten hvitaktig larv
framkommer efter tre till fyra dagar. Då denne ej har några ben och
alltså ej kan sörja för sig sjelf, förses den med föda af 
arbetsbina. Fem dagar efter födelsen blifver masken af sina ammor
innesluten förmedelst ett vaxlock, hvarpå den förvandlar sig
till puppa och först efter 21 eller hos honorna redan efter 13
dagar utkryper såsom fullbildadt bi. Födans inflytande på
larvens utveckling är ytterst märkvärdig. Detta visar sig tydligast
när en svärm har förlorat sin drottning och det i kakorna ej
finnes någon kunglig cell med drottningslarv, ty då skynda sig
arbetsbina att förstöra några af de små arbetarecellerna för
att gifva dem formen af en drottningscell, och den deruti
qvarlemnade larven, som annars blott skulle hafva blifvit ett
vanligt arbetsbi, utvecklar sig nu genom riklig föda till en
drottning. Så monarkiskt bina än äro sinnade, fästa de sålunda
ej stort afseende vid en förnäm börd och bekymra sig såsom
visa djur högst ringa om sin herrskarinnas blod, belåtna om
den sednare blott efter önskan sköter sin syssla. För öfrigt
har detta äfven den fördelen med sig att deras drottningar
aldrig tillåta sig några attentater mot statens konstitution och
aldrig låta genom örontasslare och hycklare afleda sig från
rätta vägen, utan alltid lefva i full endrägt med sitt folk.

Väl finnes det äfven omhvälfningar inom bistaten, men
dessa äro alltid en nödvändig följd af dess utveckling och tjena
till slägtets välfärd, som dem förutan skulle vara utsatt för
ännu mera fruktansvärda stormar och sannolikt långt för detta
hade gått sin fullkomliga undergång till mötes. När en ung
drottning fulländat sina metamorfoser och börjar gnaga på
ränderna af det lock, som håller henne fången, gripes hela
kolonien af en väldig oro. Å ena sidan tilltäppa arbetsbina
hennes cell med nya vaxlager för att hindra henne från att
krypa ut, å den andra söker den gamla drottningen närma sig
henne för att genomborra henne med sin gadd och befria sig
ifrån en farlig medtäflarinna; men hela hopen af arbetsbin
kastar sig emellan för att hindra henne i hennes mordiska
planer. Liknande känslor torde väl hafva rasat i den
engelska Elisabeths och den skottska Marias bröst!

Under detta förfärliga tumult lemnar slutligen den gamla
drottningen kupan med alla tecken af vildt raseri och åtföljd
af en stor del af det samhälle, som hon nyss förut ensam
beherrskade. De unga bin, som voro för svaga till att utvandra,
stanna qvar i kupan. Genom de uppväxande larverna och
pupporna ökas snart deras antal och äfven den unga drottningen
kryper under tiden ur sin cell. Finnes det flera sådana, kämpa
de med hvarandra på lif och död och segrarinnan blifver det
nya samhällets herrskarinna.

Den svärm, som på detta sätt lemnat sin förra boning,
skingrar sig ej, utan sätter sig i närheten och bildar en ny
koloni, som ånyo börjar alla de beskrifna arbetena och efter
en viss tidrymd gifver anledning till en ny svärm, hvars
utvandring bestämmes genom samma orsaker. En moderstock
frambringar understundom tre eller fyra svärmar under en saison,
men de sista äro då alltid svaga.

En drottnings död, en kolonis svaghet och fienders
angrepp förorsaka understundom en svärms förskingring.
Flyktingarne söka då en asyl hos en lyckligare stock, men blifva
obarmhertigt fördrifna, ty inga bin blifva upptagna der de ej
äro födda.

Understundom angriper en koloni en annan för att
plundra dess förråd, och om det orättrådiga angreppet lyckas,
döda segrarne hela den öfvervunna befolkningen och släpa sina
offers honing till sina egna celler. Sålunda finna vi hos bina
jemte den berömvärdaste flit och den vackraste ordningskärlek
äfven eröfringslystnadens olyckliga lidelse, detta rofgiriga
begär att njuta de frukter som en främmande arbetsamhet
samlat, denna barbariska drift som i smått bestraffas med repet
eller fängelset, men i stort, när det lyckas röfvaren att
genomföra sina djefvulska planer, prisas af skalder och
historieskrifvare.

Denna binas plundringsinstinkt finnes ännu mera utbildad
hos myrorna, som förstå konsten att låta betjena sig af
slafvar och till och med hålla sig husdjur — en konst, som
flyttar dem ännu en grad närmare menniskan. Så ser man en
röd här draga i fält emot en trupp svartgråa myror. I
närheten af den hotade borgen möta de fiendtliga arméerna
hvarandra. Hvem kan väl beskrifva den förfärliga
sammandrabbningen, undren af tapperhet och stridens förbittring eller huru
här en Hector blifver slagen, der en Achilles drifver en flyende
motståndare framför sig? Redan ligger hela slagfältet betäckt
med döda och sårade, nu gifva de svarta vika och de röda
segrarne storma fästet och försvinna genast i dess mörka,
labyrinthartade gångar. Men snart ser man dem åter komma
ut tungt lastade med larver och puppor och bortsläpa bytet
till sin egen borg. De utkrypande fångna pupporna anse den
främmande boningen för sitt eget föräldrahem och omhulda
nu efter medfödd instinkt så väl sina egna medfångna larver
som sina besegrares, hvilka äro oförmögna att bygga nästen
och derföre genom våldsam plundring ersätta bristen på egen
industri.

En underbar instinkt har lärt de röda myrorna att inrätta
sina angrepp efter sina fienders motståndskraft. När de
angripa jordmyrorna, som hafva större mod än de svarta
myrorna, rycka de fram i tätare härskaror och raskare marsch.
De öfverfallna komma i tusental emot dem framför sin borg,
och nu utvecklar sig en drabbning mera värdig att inspirera
en Homeri sånggudinna än grodornas och mössens; men under
det striden rasar som hetast, banar sig en utvald falang midt
igenom det krigiska tumultet en väg till borgen, bemäktigar
sig der larverna och pupporna samt ilar sedan så snabbt som
möjligt derifrån med sitt byte, hvilket ännu under vägen så
modigt bestrides dem, att de icke sällan måste lemna det i
sticket, emedan jordmyrorna göra dem hvarje tum af sin mark
stridigt och kämpa för sina puppor med den ursinnigaste
förbittring. För att motstå deras ursinniga angrepp måste alltså
de röda myrorna draga sig tillbaka i samma tätt hopträngda
slagtordning som de kommit, ty ett långt stycke förföljas de
af sina förbittrade fiender och ve dem, om deras falang skulle
blifva genombruten!

Oaktadt myrorna, som bekant är, ej försmå någon sorts
föda, utgöres dock deras förnämsta läckerhet af den
egendomliga, honingssöta saft, som bladlössen afsöndra. Der det
finnes bladlöss, kan man äfven vara säker på att i närheten finna
myror, som löpa upp och ned på växterna och med sina
antenner och ätverktyg reta dessa små djur, för att de skola
oftare och i rikligare mängd utgjuta den kostliga vätskan.

Bladlössen hysa ej den ringaste fruktan för dem. Till och
med de bevingade undfly icke, utan lemna godvilligt sina
droppar, alldenstund de ytterst varsamt behandlas till och med af
den stora barkmyran och kittlingen sannolikt för dem är en
behaglig känsla. Redan detta vänskapliga förhållande är
märkvärdigt nog, men på ett ännu vida märkvärdigare sätt veta de
gula myrorna att på ängarne och gräsfälten draga nytta deraf.
De lemna annars aldrig sin boning och angripa hvarken 
frukter eller insekter. Man kan derföre ej begripa hvaraf de lefva,
men vänder man om grästorfvan, får man gåtan upplöst, ty
man finner då alla gräsrötter fulla af bladlöss, hvilka hållas
såsom husdjur af de kloka myrorna. Dessa kor vårda de, bära
dem omkring, hemta dem från andra orter, ställa dem så att
säga i stall och mjölka dem. Det tyckes som om bladlössen
ej sjelfvilligt krypa in i myrstackarne, utan verkligen blifva
burna ditin och det företrädesvis vid ruskigt väder.

Äfven andra myror hafva om hösten, vintern och våren
bladlöss i sina nästen, och en helt liten art, som man skulle
kunna kalla den mikroskopiska, emedan den ej är en half linea
lång, vet att finna nästan lika små bladlöss.

Myrorna lefva icke blott fredligt tillsammans med sin
egendomliga boskap, utan försvara den äfven och föra den i
säkerhet. I närheten af en stack med röda myror finner man
understundom vid en växt, isynnerhet vid mjölkörten, ett slags
celler af jord, genom hvilka stjelken går och i hvilka finnes
ett hål, hvarur myror framkomma. Detta utgör deras stall,
som är fullsatt af bladlöss. Uppskjuta ur en stack flera
mjölkörtsstänglar, så göra de omkring hvar och en en sådan cell,
emedan bladens ställning är mycket passande dertill.

Äfven omkring tistlar och andra örter bygga de flitiga
myrorna sina stallar och sätta dem mången gång i förbindelse
med sina nästen genom betäckta gångar, så att de osedda
kunna komma till sina mjölkkor.

I Amerika finnes det inga bladlöss, men deras plats
intages här af skumstritarne, hvilka på samma sätt föda de
dervarande myrorna med sin sockersöta saft, och sålunda
återfinna vi samma underbara instinkt äfven i den nya verlden,
der samma skapelseideer, blott i olika former, på så
mångfaldigt sätt möta oss.

Myrstaten består, som bekant är, liksom bistaten af
arbetare, hannar och honor. I Augusti eller kanske äfven tidigare,
allt efter de olika myrarterna, svärma de bevingade hannarne
och honorna och sväfva under vackra aftnar i stora skaror
upp och ned i luften för att para sig. De förlora sedan snart
sina vingar och hannarne dö utan att någonsin återse den
boning, der deras ungdom så omsorgsfullt vårdades, men många
af honorna blifva deremot af arbetarne återförda till de
öfvergifna penaterna och inneslutna i de djupast dolda rummen.
der intet annat tidsfördrif återstår dem än att låta föda sig
väl och flitigt lägga ägg, hvilka genast bortskaffas och
fördelas i andra rum af de uppmärksamma ammorna.

Den följande våren krypa larverna ur äggen, förvandla
sig efter flera skinnömsningar till puppor och utveckla sig
slutligen till honor, hannar och arbetare. Så upprepas hvarje
år den nu beskrifna cirkelgången.

Då myrorna liksom bina bilda en stor stat, der ofta flera
tusen arbetare gemensamt arbeta för det allmänna bästa, kan
man äfven hos dem vänta en stor skicklighet vid uppförandet
af deras boningar. De som förfärdiga sina stackar af jord,
uppföra våning på våning med otaliga rum öfver och under
jorden, förena dem genom gångar och schakter och stödja dem
genom pelare. Sålunda uppstår genom den rastlösa fliten hos
ett folk af arkitekter en i förhållande till hvarje särskild
individs storlek ofta alldeles enorm borg, emot hvilken de gamla
Pharaonernas berömda labyrinth blott var en enkel byggnad.

Många arter bygga blott med jord, andra blanda denna med
halmstrån, små pinnar och vissnade blad. Ännu andra arbeta
slutligen i trä och utvälja merändels till säte för sin by eller
stad, såsom man med afseende på dess invånares antal väl
kan kalla deras bostad, en redan af andra insekter
söndergnagd eller multnad trädstam. Hela byggnaden består af en
mängd gångar med pelare och öppningar, hvilka allt mera
tilltaga i vidd, så att de papperstunna väggarne slutligen förvandla
sig till pelargångar i temligen oregelbundna våningar öfver
hvarandra, isynnerhet när de finnas uti tjocka rötter.

Vi känna ännu ej på långt när alla myrslag, ty detta
flitiga djurslägte delar sig uti otaliga slägten och arter, hos
hvilka byggnadsinstinkten allt efter omständigheterna undergår
talrika modifikationer och producerar mer eller mindre
konstrika boningar af de mest olikartade materialier. Inom den
tropiska zonen, der myrorna formligen beherrska skog och
mark, utmärka de sig isynnerhet i detta afseende. En
amerikansk art bildar sig af små qvistar, som konstrikt gripa in i
hvarandra, ett klotrundt näste liknande en stor holländsk ost;
en annan uppför sin boning omkring en stark gren och
begagnar dertill torkade exkrementer; en tredje använder till
sina byggnader bombaceernas bomull och förvandlar den
förmedelst en afsöndrad vätska till ett fnösklikt ämne.

Högst märkvärdigt är det sätt, hvarpå myrorna vid sina
byggnadsföretag rätta sig efter förhandenvarande
omständigheter. Finna de på nästet tvänne hvarandra korsande pinnar,
så undersöka de om de kunna begagnas till underlag för en
stock eller bjelke och bygga sedan jordvallar derpå. Ligga
grässtrån beqvämt till ett tak på ett rum, så rättar en myra
sig derefter och uppför muren i den rigtningen, andra komma
då och hjelpa henne, i det de begagna käkarne som mejsel,
antennerna som vattenpass och fötterna som murslef. Bina
och getingarne bygga alltid efter en oföränderlig plan, så att
myrorna, hvilka icke äro bundna vid någon fast form, alltså
synbarligen stå på en högre grad af instinkt. Men så
underbara deras boningar än äro, öfverträffas de dock af
termiternas, hos hvilka den animaliska byggnadsdriften obestridligen
har uppnått sin höjdpunkt.

Så uppför den förderfliga termiten (T. fatalis) vid kusten
af Guinea formliga lerkullar, hvilka till och med kunna uppnå
en höjd af 20 fot och äro så hårda, att de kunna bära ett
dussin menniskor.

Dessa märkvärdiga byggnader, hvilkas fasthet trotsar den
mest fruktansvärda orkan, bestå egentligen af två olika delar,
en yttre och en inre. Den förra är en beklädnad liknande
taket af en kupol och bildad af hård lera, som skyddar det
inre och invånarne för oväder och fiender. Först visa sig blott
en eller två upphöjda ställen liknande sockertoppar på
marken. Antalet förökar sig så småningom på samma gång de
flyta tillsammans vid sin bas. I midten uppskjuta oupphörligt
allt högre och bredare kullar, tills slutligen alla samtliga
betäckas genom ett gemensamt tak.

I midten af kullen och nästan i jemnhöjd med marken
befinner sig hela statens helgedom, det så kallade
drottningsrummet, hvilket är bestämdt till vistelseort för den äggläggande
drottningen och aldrig mera lemnas af henne, sedan hon en
gång blifvit innesluten deruti, emedan den smala ingången icke
mera släpper igenom hennes raskt tilltagande kroppsmassa.

Rundtomkring det furstliga gemaket sträcker sig en otalig
mängd andra rum af olika storlek och form, hvilka än öppna
sig uti hvarandra, än äro förenade med hvarandra genom en
vid gång. De tjena soldaterna och arbetarne till vistelseort,
och ännu andra celler, hvilka dels begagnas till barnkamrar,
dels till förrådsrum, fylla rummet mellan dem och hela
byggnadens yttre vägg.

I början ligga barnkamrarne tätt omkring det kungliga
gemaket, men så snart drottningen börjar lägga flera ägg,
hvarigenom äfven talrikare betjening blifver nödvändig,
nedrifvas de första trånga barnkamrarne på samma gång som större
uppbyggas på ett litet afstånd, under det äfven det kungliga
gemaket utvidgas i öfverensstämmelse med drottningens växande
omfång. På detta sätt måste termiterna oupphörligt rifva ned
och bygga upp igen — ett förfarande, som man ännu ej
iakttagit hos några andra djur.

De underjordiska gångarne under de många rummen äro
ofta mycket vida och hålla icke sällan en fot i genomskärning,
slingra sig under den yttre betäckningen spiralformigt i höjden,
genomkorsa hvarandra på mångfaldigt sätt och öppna sig
antingen på kupolen eller stöta tillsammans med hvarandra. Från
alla delar af dessa vida gångar eller hufvudgator löpa smalare
gångar till byggnadens olika trakter, under det andra under
jorden löpa ut från kullen åt alla sidor. Så väl genom dessa
som de vida, spiralformiga gångarne inuti kullen löpa arbetarne
och soldaterna beställsamt fram och tillbaka. Icke sällan ser
man äfven på byggnadens lodräta väggar halftumsbreda lister,
liknande en trappa eller afsatserna på ett berg. Understundom
finner man äfven fritt sväfvande bryggor af 10 tums längd, 1/2
tums bredd och ( tums tjocklek spända från den ena
hvalfbågen till den andra, så att det är obegripligt att de ej.
nedstörtat, innan de blifvit fulländade.

Äro sådana gigantiska byggnader redan i och för sig
egnade att väcka vår beundran, så måste de förefalla oss ännu
mera förvånansvärda, när vi betänka att de liksom myrornas
och till en del äfven binas och getingarnes blifvit uppförda i
nattligt mörker och att den af många tusen medlemmar
bestående stat, som de hysa inom sig, förrättar alla sina arbeten
i den största ordning midt i det djupaste mörker. Men de
blinda termiterna arbeta efter den allseende skaparens vilja,
som leder dem efter sina planer och under deras lerkullar
döljer under af instinkt, som uppenbarligen tala om den högste
byggmästaren.

Till binas och myrornas förundransvärda märkvärdigheter
hörer vidare äfven deras teckenspråk, som för öfrigt var 
deles nödvändigt för att sammanfoga en stats talrika individer
till ett ordnadt helt.

Blifver en bidrottning bortskaffad ur sin kupa, märker
man att tjenarinnorna, som först varseblifva förlusten, med
sina trefvare vidröra de andra bina, som möta dem, i det de
korsa trefvarne öfver hvarandra och gifva dem en lätt stöt
dermed. Den omisskänliga brådska och ängslan, som de på
detta sätt underrättade djuren synbarligen tillkännagifva, visa
tydligt att de genast förstått sorgposten.

Hade myrorna ej något teckenspråk, skulle man kunna
störa dem, som befinna sig utanpå stacken, utan att de andra
kommo dem till hjelp. Men under det några af de öfverfallna
modigt försvara sig, ila andra till statens hufvudqvarter, och
snart framstörtar hela landtvärnet i den största vrede, under
det ungarnes väktare bära dem till de djupaste hålorna. Detta
kan man bäst iakttaga hos barkmyrorna, som bo uti ihåliga
träd och blott om våren komma ut för att åtfölja hannarne
och honorna. Båda parterna löpa omkring på ekstammen i
närheten af sitt hål. Oroar man de mera aflägsna eller blåser
på dem, så löpa de till andra och stöta med hufvudet mot
halsen, för att tillkännagifva sin fruktan eller vrede. Dessa
göra genast detsamma, under det de raskt löpa fram och åter.
Alla arbetarne närma sig hurtigt och de inre tränga ut i stora
skaror, under det hannarne och honorna skyndsamt söka sin
tillflykt i stammen, men icke förr än de fått en stöt af de
andra.

De dricka mycket gerna. Stör man en dervid, stöter hon
genast till de andra, som då ila till sin stack. Men
understundom får man äfven se hårdnackade, hvilka de öfriga måste
tilldela två, tre stötar, utan att de ändock begifva sig i väg,
sannolikt emedan de äro för mycket törstiga. Dessa blifva då
fattade uti fötterna och bortsläpade.

Kringströr man en stack i ett rum, så löpa de en stund
fram och tillbaka. Finner nu en utaf dem en spricka, så
vänder hon om och gifver en annan ett tecken med trefvarne.
Denna gör sedan på samma sätt och sålunda komma snart
alla tillsamman på ett ställe. Upptäcker en myra en skänk
med sötsaker, så måste hon ovilkorligen tillbaka till stacken
och gifva de andra underrättelse derom.  På många krokvägar
vandrar hon nu af, men vet dock alltid att föra sina kamrater
till det rätta stället.

Icke mindre underbar är den ömsesidiga tillgifvenheten
hos dessa små djur, hvilka, som man vet, snarare låta skära
sig i stycken än afstå från försvaret af sitt fädernehem.
La-treille har sett att myror gjutit en droppe ur munnen på de
skadade trefvare, som han hade afskurit på andra. Olika
skogsmyror igenkänna hvarandra efter flera månaders förlopp. Om
man i April sätter en del af en myrstack i en glaskupa och
den andra någonstädes på fria fältet samt sedermera efter fyra
månader bringar de förra i de sednares närhet, så stryka de
hvarandra med trefvarne och fatta uti hvarandra med käkarne.
De som varit inspärrade föras in i den fria boningen och
slutligen hemtas äfven de, som ännu uppehålla sig i glaskupan.
Befinna sig de rödbruna myrorna på bordet under glasklockan
och man uppvärmer glaslådan under densamma, så ådagalägga
de få kringspridda djuren genast sin glädje, i det de snabbt
löpa omkring, borsta hufvud och trefvare med fötterna och
svänga trefvarne ofantligt snabbt, när de träffa andra. Så snart
de hafva värmt sig, stiga de upp genom hålet på bordet för
att hemta de andra, tills slutligen flera hundra bärare löpa
fram och tillbaka och ingen mera blifver uppe.

Utan ett teckenspråk skulle väl äfven den tropiska
Attacephalotes, som utmärker sig genom sitt stora hufvud, svårligen
förstå att så mästerligt beröfva pisangplantagerna deras
löfskrud. På otroligt kort tid afgnaga dessa myror samtliga
bladen på ett fält och släpa dem till sina underjordiska
boningar. Till och med om deras näste ligger på en fjerdingsvägs
afstånd från fälten, veta de att finna plantagen och anlägga
snart en af de lifligaste industrivägar, omkring en half fot
bred och något urhålkad. I exemplarisk ordning ser man
bredvid hvarandra ett aldrig hvilande härtåg röra sig mot
plantagen och ett annat derifrån.

I den sednare kolonnen bär hvarje individ ett rundt
bladstycke så stort som en femöresslant och håller det med
käktängerna upprätt öfver hufvudet, hvarför man äfven kallar dem
skärmmyror. Är mellanrummet för stort, så ser man ett
annat parti möta de uttröttade bärarne på halfva vägen och taga
ifrån dem bladen. Oaktadt det på landsvägen hvimlar af
otaliga myror, går dock ingen någonsin i vägen för en annan.
Hela rörelsen försiggår säkert och utan rubbning liksom
kedjan i en maskin. På förödelseplatsen är ett tredje parti lika
flitigt sysselsatt med att ur bladen utbita de små runda
styckena, hvilka upphemtas af väntande lastbärare, så snart de
falla på marken.

Hos myrorna framträder i sanning skaparens allmakt i
den klaraste dager!

——





TJUGOFEMTE KAPITLET.

Spindlarne.

En skottsk legend. — Konung Bruce och spindeln. — Spinnkörtlarne. —
Väfvarespindelns och geometerns nät. — Källarspindeln. — Hoppspindeln. —
Buskspindeln. — Hans underbara jordhål. — Vattenspindeln. — Spindlarnes
fiender. — Deras konstgrepp och skyddsvapen. — Spindlarnes moderskärlek.
— Deras planmessiga fördelning. — Grottspindelns spöklika uppträdande.

——

Utan rustning emot sina fiender och merändels af en så
svag, så mjuk och löst sammanhängande kroppsbyggnad, att
det är en lätt sak skilja hufvudet eller benen från bålen,
tyckas spindlarne vara blottställda för alla angrepp och likväl äro
de i stånd att kufva vida större djur än de sjelfva, ty till
ersättning för deras svaghet gaf dem försynen en förundransvärd
konstfärdighet, ett tålamod utan like, en outtröttlig ihärdighet
och förmågan att afsöndra två vätskor, hvilka rikligt ersätta
dem bristen på alla andra skydds- och anfallsvapen. Med en
af dessa märkvärdiga safter — ett dödande gift — förlama de
plötsligt sitt bytes motstånd, under det de med den andra spinna
dessa underbara trådar, som på så mångfaldigt sätt äro dem
till nytta. Sålunda bibehåller sig deras familj i talrika slägten
och arter öfverallt, der det finnes insekter i tillräcklig mängd
att förtära, och under det redan månget starkare slägte gått
under, kunna vi hos dem lära hvilka krafter den svage eger
uti klokhet, arbetsamhet och ihärdighet.

En skottsk legend berättar att den hjeltemodige konung
Robert Bruce en gång, då han genom långvariga motgångar
nästan var bragt till förtviflan, tillbringade natten i en usel
hydda på den klippiga udden Arran. Utsträckt på sitt hårda
läger, der han förgäfves sökt den vederqvickande sömnen, såg
han den följande morgonen en spindel, som var flitigt
sysselsatt med att väfva sitt silkesgarn. För att gifva sitt nät en
större utsträckning och kraft, ville han fästa sina smala trådar
på en utspringande bjelke, men vid försöket att uppnå den
efterlängtade punkten föll han till marken. Sex gånger
förnyade han sina ansträngningar utan bättre framgång, men
förlorade dock icke modet, utan försökte för sjunde gången, hann
då lyckligt utsprånget, fästade sitt fastklibbande tåg och
fortfor sedan ifrigt med arbetet. Vid denna anblick sprang
konungen upp från sitt läger lifvad af nyvaknadt hopp och ny
handlingskraft. "Skall jag", utropade han, "förlora modet
förrän denna lilla insekt? Skall spindeln trots flera
misslyckade försök hålla ut tills han blifver belönad med framgång,
oaktadt han blott traktar efter rof och förstörelse, och skall
jag, som vill återgifva mina förtryckta undersåter friheten, visa
mig mindre ihärdig?" Han ilade nu genast till stranden, steg
uti en liten fiskarbåt, uppnådde lyckligt kusten af Ayrshire,
samlade i hemlighet sina anhängare, öfverrumplade sitt eget
slott Turnberry, som hade råkat i fiendens våld, och skyndade
efter detta första lyckliga resultat från seger till seger, tills
han slutligen i den ärorika slagtningen vid Bannock Burn
gjorde ett slut på det engelska herraväldet och förlossade sitt
älskade Skottland ur det främmande tyranniets bojor. Så har
måhända en stackars spindel genom sitt exempel afgjort ett
helt folks öde.

Men så intressant den än må vara, vilja vi nu lemna
legendens område för att på iakttagelsens säkra grund
sysselsätta oss med dessa spindlarnes underbara arbeten, som i
finhet öfverträffa de finaste väfnader af menniskohand, och i
främsta rummet betrakta den icke mindre underbara organism, som
lemnar materialet dertill.

Icke utan skäl gaf försynen dessa djur deras
oproportionerligt stora abdomen, ty deras behof fordrade en betydlig
mängd spinnämne och de detsamma afsöndrande
körtelsäckarne, som uppfylla största delen af buken, kunde naturligtvis
ej heller åtnöja sig med ett mindre utrymme. De utmynna
bakåt i 4 till 8 ledade, vid ändarne silformigt genomborrade
vårtor, hvilka hvar för sig äro försedda med 100—400 fina rör
eller öppningar, hvarur lika många trådar komma, som snart
förena sig till en enda och genast stelna i luften.

Silhålens enskilda trådar äro så fina, att först flera tusen
sammantagna hinna tjockleken af ett menniskohår — en
underbar finhet, som förutsätter en icke mindre underbar finhet
hos den organism, hvarur dessa mikroskopiska trådar
framqvälla. Men hvarföre får icke hela processen försiggå på ett
enklare sätt eller hvartill tjenar först denna sammansättning
af en dessförutan så fin tråd? Orsaken är lätt att inse, ty
det var ovilkorligen nödvändigt att det ägghvitartade,
tjockflytande spinnämnet, så snart det framträngde ur kroppen,
genast skulle förvandlas till en hård, fast tråd, vid hvilken
spindeln kunde hålla sig eller hvilken han genast förmådde
bearbeta. Men stelnandet kunde naturligtvis så mycket raskare
försiggå, ju mera fördeladt spinnämnets tillstånd var, då det
kom i beröring med luften, och huru förträffligt har ej detta
ändamål vunnits genom spinnvårtornas mikroskopiska hål! Här
är ingenting öfverflödigt, ingenting godtyckligt, utan en
underbar, djupt genomtänkt, fullkomlig apparat — ett
förundransvärdt verk af den högsta visheten!

En så förträfflig inrättning låter oss naturligtvis sluta till
en icke mindre förträfflig användning deraf, och betrakta vi
det sätt, hvarpå spindlarne betjena sig af den dem förlänade
apparaten, måste vi i sanning äfven medgifva att arbetaren är
sitt verktyg värdig. När vår vråspindel vill anlägga sitt nät i
hörnet af ett rum, öppna sig hans fyra spinnvårtor och genast
visar sig då en liten droppe af en klibbig saft, som han
trycker emot väggen. Derefter går han bort, dragande tråden
efter sig, och kastar sig på ett ganska märkvärdigt sätt öfver
till det ställe af den motsatta väggen, hvarest den andra
ändan skall fästas. Detta är ränningens yttersta och följaktligen
äfven längsta tråd. Sedan går spindeln en half linea längre
inåt, fasthäftar ånyo en tråd och löper tillbaka på den första.
Sålunda fortsättes arbetet, tills alla paralella trådar äro
färdiga. Derefter löper han tvärsöfver ränningen och gör
inslaget, i det han fäster den ena ändan af tråden vid muren och
den andra vid den första eller längsta ränningstråden.

Alla dessa tvärtrådar klibba fast vid de mellanliggande,
hvarigenom väfnaden vinner samma fasthet som vi gifva våra
väfvar genom ränningens hopfogning med inslaget. Väfnadens
rand förstärker den flitige spindeln genom tre- eller fyrdubbla
trådar, och då han dessutom ganska ofta löper omkring på
nätet, isynnerhet när han gör någon fångst, så bilda sig
slutligen flera lager öfver hvarandra, hvarigenom väfnaden blifver
så fast och tjock, att man måste använda något våld för att
slita sönder densamma. Från ränderna af det egentliga nätet
utspänner han derjemte äfven ofta flera fot högt en mängd
särskilda trådar, hvilka liksom tågverket på ett skepp korsa
hvarandra i olika rigtningar och kunna betraktas såsom
fästningens utanverk. Den förbiilande flugan stöter emot ett af
dessa tåg och störtar ned på det derunder utspända nätet, i
hvilket hennes ansträngningar att befria sig blott ännu mera
inveckla henne. Men för att icke afskräcka det väntade
bytet eller kanske äfven för att undgå en starkare fiendes
falkögon, är det nödvändigt att jägaren döljer sitt hemska anlete.
Under nätet väfver sig alltså den försigtige spindeln en med
tvänne öppningar försedd cell af silke, hvaruti han
fullständigt kan dölja sig. Men huru skall han kunna erfara hvad
som försiggår deruppe? Åh, derför har den utmärkte
byggmästaren äfven sörjt, ty från randen af nätet till hans håla
äro flera trådar utspända liksom telegrafer, hvilka genom sina
svängningar genast underrätta honom om fångsten af en fluga
och på samma gång tjena honom till brygga, hvarpå han desto
snabbare kan komma till det fångade bytet.

Förstör man spindelns väfnad, så kan han af sitt förråd
två eller tre gånger förfärdiga en ny, men sedan tryter
spinnämnet för honom, så att han då antingen måste gå förlorad,
eröfra sig en annan eller kanske äfven uppsöka en öfvergifven,
hvilket ej är så svårt, emedan de unge spindlarne göra sig
tvänne nät.

Geometerspindlarne, till hvilka våra korsspindlar höra, gå
på helt annat sätt tillväga, då de förfärdiga sitt ännu mera
konstrika nät. Alldenstund det vanligen är utspändt lodrätt
eller något snedt på en öppen plats mellan buskarne, måste
spindeln naturligtvis rundtomkring fästa linor, vid hvilka
radiernas från medelpunkten mest aflägsna ändar kunna fastsättas.
Detta är alltså det första som han företager. Formen på det
rum, som denna begränsning innesluter, är honom likgiltig, ty
han vet rätt väl att han med lika stor säkerhet kan beskrifva
en cirkel i en triangel som i en qvadrat, och vid valet af 
fästpunkter rättar han sig derföre efter det mer eller mindre
beqväma afståndet. Deremot sparar han ingen möda för att
göra linorna tillräckligt starka och sörja för deras tillbörliga
spänning, ty vanligen hoplimmar han hvar och en af fem, sex
eller ännu flera trådar och fäster dem derjemte utåt genom
en mängd mindre sådana.

Sedan han på detta sätt sörjt för en tillbörligt stark
grundval, börjar han nu att fylla det inre rummet. Efter att hafva
fästat en tråd vid någon af dessa gränslinor, går han vidare
med densamma, leder den dervid med en af bakfötterna, på
det att den ej skall blifva fasthängande för tidigt, och bär
honom på detta sätt till den gentemot belägna sidan, hvarest han
slutligen fastklibbar den genom att trycka sina spinnkörtlar
mot linan. På midten af denna tvärlina eller vid det blifvande
nätets centrum fäster han derefter en annan tråd, som han på
nyss beskrifna sätt bär till en annan punkt af omkretsen.
Under detta förarbete hvilar understundom spindeln, liksom om
han behöfde ytterligare öfvertänka sin byggnadsplan, men så
snart de yttre linorna äro fast spända och två eller tre radier
dragna från medelpunkten, fortfar han så raskt och oafbrutet
med arbetet, att ögat knappt kan följa hans rörelser.
Kadierna, som äro ungefär tjugo till antalet och kunna jemföras
med ekrarne i ett hjul, äro snart färdiga. Derefter begifver
han sig till medelpunkten, vänder sig raskt omkring i cirklar
och rycker på hvarje tråd, för att pröfva dess styrka.
Befinnes någon vara bristfällig, söndersliter han den och sätter en
annan i dess ställe. Derefter fortsätter han med att draga
cirkeltrådarne i en spirallinea, som börjar vid nätets omfång
och fortlöper mot medelpunkten, der ett något större rum
lemnas öppet. Efter slutadt arbete tager spindeln plats i nätets
medelpunkt eller drager sig vid ogynnsamt väder och hotande
fara äfven tillbaka uti en liten cell, som han vanligen byggt
åt sig under något blad i närheten, och lurar der på sitt byte.

Ofta äro näten spända på ställen, hvarest det är omöjligt
att spindeln genom klättring kunnat fästa gränslinorna, t. ex.
mellan grenarne på långt från hvarandra skiljda träd, mellan
två skiljda höga byggnader eller till och med mellan växter,
som stå i vatten. Huru kommer han alltså här till målet?
Antingen låter han en tråd sväfva fritt i luften, tills den fäster
sig, eller också kan han efter godtfinnande kasta den till den
bestämda punkten.

Spindlarne hafva stort behof af tålamod, ty de måste ofta
länge vänta på ett byte. Sjelfva geometrerna äro trots sin
mera fullkomliga fångapparat mången gång illa deran.
Ihållande stormigt väder förstör ofta deras nät och hindrar dem
under dagar, ja till och med veckor att förfärdiga en ny
väfnad, så att de under denna långa hungerperiod ej kunna
vederqvicka sig med så mycket som den minsta mygga. Är
nätet slutligen åter utspändt, flyger icke sällan ett fördömdt
bi, en oförskämd geting eller en allt för stor fluga deremot
och sliter fruktansvärda hål i den fina väfnaden. Men den
filosofiske spindeln bär alla ödets slag med undergifvenhet, och i
stället för att utbrista i elegiska klagotoner, griper han sig
raskt an med att åter reparera det fatala hålet.

Alla spindlar fånga ej sitt byte i ett så konstrikt nät som
väfvare- och geometerspindlarne. Några draga sina trådar
öfver ytan af ett blad, för att fånga de deröfver framvandrande
insekterna; under det andra spänna sina garn under stenar
och i fördjupningar på marken. Uti ihåliga murar och
fönsterspringor bor den rofgirige källarspindeln i en
cylinderformig, fram- och baktill öppen väfnad, hvarur han framsträcker
framfötterna beredd att framstörta likt en tiger. Han spinner
ej något nät, utan drager blott från sin cell 7—8 tum långa
trådar omkring hålet i den mur, der han har sin bostad. Så
snart en insekt stöter emot en sådan tråd, störtar han
plötsligt fram och fångar rofvet. Man ser honom till och med
bortsläpa mycket starka getingar, hvilka andra spindlar ej våga
anfalla dels af fruktan för deras gadd, dels till följd af deras
hårda kroppsbetäckning. Dessa spindlars bröst och fötter äro
mycket hårda och buken betäckt med en tjock läderhud, så
att de ej frukta gadden, men deremot med sina hårda och
starka käktänger äro i stånd att söndermala getingarnes fasta
benskenor. Så lyckligt är spindlarnes organism modifierad
efter det byte, hvartill de för sitt lifs uppehälle äro hänvisade.

Slutligen finnes det äfven spindlar, som alldeles icke
begagna sig af något nät för att fånga sitt byte, utan i
förlitande på sin springfärdighet eller sina snabba ben gå ut på
jagt efter insekter på fria fältet.

När hoppspindeln, som man vanligen ser spatsera omkring
på soliga murar eller i skogar på trädstammar, någonstädes
varseblifver en mygga eller annan liten insekt, som lofvar
honom en smaklig måltid, smyger han sig fram sakta som en
katt, lyfter upp hufvudet och framfötterna samt gör plötsligt
ett språng, understundom till och med utför en vägg, emedan
han alltid uppehålles af den tråd, som han drager efter sig.
Sålunda är han inom sin lilla sfer ett af de mest fruktansvärda
rofdjur man kan tänka sig, ty hvarken tigern eller isbjörnen
kastar sig på ett tåg genom luften eller skjuter som en blixt
ned på sitt byte från en betydlig höjd.

Till öppna fältets jägare höra äfven de varma ländernas
stora fågel-, minerare- och buskspindlar, hvilkas rörformiga
nästen i sitt slag äro fullt lika underbara som trädgårds
spindelns konstrika nät. Dessa monströsa, med bruna och svarta
hår betäckta arachnider, hvilkas utsträckta fötter icke sällan
omfatta en cirkel, hvars genomskärning belöper sig till åtta à
nio tum, gräfva sig nemligen djupa, cylindriska hål i jorden,
hvilka de upptill förse med ett lock eller snarare en verklig
dörr, som består af omvexlande lager af kitt och trådar, noga
passar till den med silke beklädda hålans mynning och blott
låter öppna sig inifrån utåt. Den är fullkomligt rund samt
utvändigt ojemn och jordartad, så att man ej kan upptäcka
den utan noggrann undersökning. På inre ytan är den
deremot öfverdragen med en tjock väfnad, från hvars öfre sida
trådar löpa till gångens väfnad, så att den hänger på ett tåg
eller ett slags hake och faller igen genom sin egen tyngd,
hvarvid den griper in uti ett slags fals så noga, att den tyckes
vara afmätt med cirkel. Så märkvärdigt detta än må synas,
gömmer dock denna så konstrikt inrättade falldörr ännu flera
under, ty midtemot haken finnes en mängd små hål, i hvilka
spindeln insticker sina fötter för att på detta sätt hålla sig
fast och så mycket säkrare tillsluta sitt hus, när någon fiende
vill med våld intränga.

När Sauvages en gång upptäckt en minerarespindels dörr
och ville upplyfta den med en nål, fann han motstånd. Det
var spindeln, som kraftigt försvarade sin eganderätt.

Genom dörrspringan såg han spindeln ligga på ryggen och
med käkar och ben hänga sig fast vid dörren och gångens
väggar. På detta sätt än öppnade, än slöt sig dörren, men när
den slutligen blifvit sprängd, ilade spindeln derifrån ned i
djupet af sin gång. Så ofta Sauvages åter något tillslöt henne,
kom han dock springande för att ånyo hålla den fast, så att
man måste antaga att han genom trådarne genast känner, om
någonting tilldrager sig utanför. Om dagen gömma sig dessa
stora jordspindlar i sina hålor och gå först i skymningen ut
på jagt. Otaliga kakerlackor, syrsor och gråsuggor blifva
deras offer, och fågelspindeln öfverfaller till och med de unga
kolibris i deras näste och utsuger deras hjertblod.

På ett underbart sätt förverkligar vattenspindeln sagan
om näcken och hafsjungfrurna. För att fästa sin dykareklocka
utspänner han några trådar på vattenväxter, sedan
frampressar han, såsom det tyckes, ur midten af spinnvårtorna en
vattenklar fernissa, som han knådar och stryker omkring kroppen
så långt han kan räcka dermed. Derefter öfverlemnas
fernissan till det andra och slutligen till det tredje fotparet, tilldess
hela bakre delen af kroppen är insmord, hvarvid han intager
alla möjliga komiska ställningar. Detta öfverdrag blifver så
mjukt och klibbigt, att spindeln kan stryka af sig detsamma
såsom en tom blåsa, hvilken då åter sluter sig, och att han
kan krypa ut och in deruti på hvilket ställe han behagar, utan
att likväl något vatten intränger. Derefter kommer han upp
till vattenytan och blifver en stund med ryggen nedåt
hängande dervid, liksom ville han hemta andan.

Så småningom blifver fernisshylsan utspänd af luft, så att
en luftblåsa, ofta af en hasselnöts storlek, bildar sig
rundtomkring spindelns abdomen. Han dyker nu ned, klibbar fast
hylsan vid trådarne och kryper sedan ur henne. Detta är nu
hans blifvande boning, som rundtomkring är helt och hållet
sluten och innehåller en ringa mängd luft, liksom en såpbubbla.
Derefter öfverdrager han henne ånyo med fernissa, hemtar ännu
en gång luft och kryper sedan in i sin klocka, i det han på
något ställe genomborrar henne. Detta upprepas gång efter
annan, tills boningen uppsvällt till behörig rymlighet.
Obekymrad om de stormar, som krusa dammens yta, sitter han
nu der på lur och förtär sitt ur vattnet hemtade byte i allt 
lugn och säkerhet.

Sålunda finna vi hos spindlarne lejonets modiga angrepp,
tigerns sluga språng, räfvens tålmodiga list, ormens gift och
utterns amfibiska skicklighet. Men om de också på många
olika sätt bekriga insektsverlden — hafva de deremot äfven
sjelfva att göra med många fiender. De förföljas nemligen
icke blott af stora gräshoppor, jord- och bålgetingar, utan
äfven af apor, fåglar, grodor, ödlor och paddor. De stora
minerarespindlarne hafva i myrorna farliga fiender, som förtära
tusental af deras ungar, och om vattenspindlarne göra väldiga
luckor uti vatteninsekternas leder, blifva de å sin sida ett
välkommet byte för klodyflarne och vattenjungfrurnas larver.

För denna här af lystna förföljare blifva spindlarne på
mångfaldigt sätt skyddade. Redan derigenom att de till det
mesta föra ett skyggt, tillbakadraget lefnadssätt i mörka hål
och först i skymningen gå ut att söka rof, bevara de sig för
månget angrepp. Några låtsa vara döda och bedraga på detta
sätt sina fiender eller sitt byte, andra äro nog lyckliga att hafva
en färg, hvarigenom de blott med svårighet kunna skiljas från
de omgifvande föremålen. Många spindlar äro gröna som
örternas blad, andra mångfärgade som blommor, i hvilkas
doftande kronor de gömma sig eller lura på sitt rof. På
hagtornsbuskens snöhvita blommor uppehåller sig ön hvit spindel
och i de täta grupperna af Abrus precatorius på Philippinernas
arkipelag fann Adams en spindel, som till färgen var svart med
röda fläckar, alldeles som denna buskes frön. De spindlar, som
jaga på trädstammarne, hafva vanligen en gråbrun färg liksom
den bark, på hvilken de löpa omkring, under det sådana, som
drifva sitt spel på marken, dölja sig under en mörkt svartbrun
beklädnad. Men bland de stora jagtspindlarne finnas dock
många, hvilkas abdomen är omgifven med ränder af en ljus,
skarpt framträdande färg. Dessa skulle lätt kunnat blifva allt
för farliga för de insekter, som de skola hålla inom
skrankorna, om de utom sin snabbhet och sitt giftiga bett äfven
blifvit försedda med en förrädisk beklädnad. För att icke störa
jemnvigten måste de derföre snarare falla i ögonen än
uppträda uti en anspråkslös drägt, och sålunda hafva vi äfven i
denna afvikelse från regeln tillfälle att beundra skaparens visa
förutseende.

Slutligen finnas bland de stora tropiska spindlarne äfven
slägtena Acrosoma och Gasteracantha, som utmärka sig genom
spetsiga taggar på bakre delen af kroppen. Så förföriska som
de på skogens öppna platser hänga på sina genomskinliga
väfnader, skulle de vara ett allt för lätt byte för fåglarne, om
dessa blott kunde sluka dem. Bland dessa väl bepansrade
spindlar utmärker sig Gasteracantha armata genom sina två
oerhörda taggar, hvilka utspringa från bakre delen af kroppen
och sedan böja sig framåt samt flera gånger öfverträffa hela
kroppen i längd.

För spindelslägtenas fortfarande bestånd har försynen
dessutom dragit försorg genom deras fruktsamhet och moderns
kärleksfulla omsorg för sina ungar. Spindeln är annars en
ingenting mindre än älskvärd varelse, hatare af sällskap, bitter till
lynnet och vän af den dystra ensamheten, men sin unga
afföda, det enda han på jorden älskar, vårdar och skyddar han
med den ömmaste omsorg, invirar den i silke och släpar den
omkring med sig öfverallt. Antelme berättar, att han en gång
fråntog en spindelhona hennes dyrbara börda. Det arma
djuret, som trots sin last undflytt mycket snabbt, visade nu att
det icke varit af bekymmer för sin egen person, ty hon
stannade genast och sprang ängsligt sökande hit och dit, utan att
vidare tänka på flykten. När bollen sedan återlemnades henne,
grep hon den hastigt och ville snabbt ila bort dermed; men
den grymme naturforskaren, som ännu icke slutat med sina
experimenter, fråntog den ömma modern hennes afföda ännu
en gång, hvarefter hennes förtviflan förnyades. Små kulor af
bomull och brödsmulor lemnades henne nu, men förkastades
med motvilja, ty så låter icke ett modershjerta bedraga sig.
Först då lugnade sig den pinade modern, när hon slutligen
utan vidare förnärmelse fick aflägsna sig med sina kära ungar.

Den berömde naturforskaren Bonnet ställde en
spindelhonas moderskärlek på ett ännu hårdare prof, i det han fråntog
henne äggbollen och kastade den till ett rofgirigt myrlejon.
Långt ifrån att frukta vidundrets tandade käftar gjorde den
röfvade modern de största ansträngningar för att återfå det
dyraste hon egde och ilade alltid, utan att tänka på sin egen
fara, ånyo fram till sina ungars räddning, huru ofta än hennes
plågoande med våld aflägsnade henne.

Så har den gudomliga försynen äfven i spindlarnes bröst
nedlagt moderskärlekens rörande instinkt och genom detta
ömma band sörjt för de kommande slägtenas tillvaro.

Utom de egentliga spindlarne höra äfven skorpionerna,
låckdjuren, motten och fästingarne till arachnidernas eller
spindelkräkens klass, oaktadt de samtliga sakna spinnorganerna.

För de hos dem saknade fångnäten hafva de på annat sätt
hållits skadeslösa, dels såsom hos skorpionerna genom den
fruktansvärda giftgadden vid ändan af den i många leder
afdelade stjerten, dels såsom hos motten genom ett till det mesta
parasitiskt lif.

Alla dessa spindeldjur äro i mera än 3000 beskrifna och
sannolikt i ännu betydligt flera okända arter utbredda öfver
hela jorden och med få undantag alla samtliga landtdjur. Med
crustaceerna eller kräftorna komma de derföre föga i beröring,
men desto mera med insekterna och isynnerhet med
tvåvingarne, genom hvilkas förminskning de blifva menniskan
nyttiga, oaktadt hon är nog orättvis att hata dem för deras
obehagliga yttre. Blott skorpionerna och möjligen några af de
varma ländernas större spindlar rättfärdiga hennes afsky
genom sina giftiga taggar eller bett, liksom många mott genom
förstörandet af hennes födoämnen eller till och med genom
angrepp på hennes egen person.

Man kan lätt tänka sig att sådana djur, hvilkas
hufvudsakligaste bestämmelse uti naturens hushållning består uti att
hålla insekternas skaror inom skrankorna, skola i största mängd
infinna sig i de trakter, der äfven dessa sednare äro mest
talrika.

Den tropiska zonen är derföre spindlarnes hufvudqvarter
och der uppträda de äfven i sina största exemplar, för att
sålunda komma i ett lämpligt förhållande till sitt bytes storlek.
Men äfven i våra trakter uppträda de uti en förundransvärd
mängd, så att man ofta i morgondaggen ser häckar och
gräsfält betäckta med deras otaliga nät, och liksom de utbreda
sig långt mot norden, stiga de äfven upp på högbergen och
nedsänka sig till och med i grottornas dystra natt, der de
ögonlösa på ett obegripligt sätt jaga sitt torftiga byte.

Så förekommer icke sällan den blekt rostbrune, ögonlöse,
med brunaktiga trefvare och spröt samt snöhvit abdomen
försedde grottspindeln (Stalita tænaria) uti fördjupningarne på
Adelsberger-grottans stalaktitväggar och lurar der på den gule
grottbaggen (Leptodirus Hohemcartii), hvilken liksom han är
hänvisad till denna mörka vistelseort. Äfven på jordens yta
få spindlarne ofta tålmodigt fördraga hungern; men här i denna
med lefvande varelser så torftigt utrustade håla måste vår
Stalita hafva bragt denna konst till ett förundransvärdt 
mästerskåp. Hans uppträdande på de bländhvita droppstenspelarne,
der han endast blifver synbar, när fulla ljusskenet träffar
honom, har någonting underbart öfverraskande. Som ett fint
töcken sväfvar han förbi i sin elfenbenshvita drägt, åtföljd af
den ständigt växande skugga, som han flyende kastar efter sig.

——





TJUGOSJETTE KAPITLET.

Fiskarne.

Evigt krigstillstånd i hafvet. — Förundransvärdt uppehållande af jemnvigten. —
Fiskarnes fruktsamhet. — Fiskarnes vandringar. — Försvars- och anfallsmedel.
—  Chirurgen.  —  Flygfisken.   —  Klätterfiskarne och grodfiskarne.  — Ålen.
—   Den klibbiga pirålens gälbyggnad. — Fiskarnes konstgrepp. —
Stjernkikaren. — Paddfisken. — Sprutfisken. — Skytten. — Fenorna. — Deras
byggnad ändamålsenligt modifierad efter omständigheterna. — Simblåsan. —
Spår af föräldrakärlek hos fiskarne. — Staggen. — Den svarte Gobius. —
Hassaren. — Fisklifvets njutningar.

——

Uti oceanens sköte, under sjöns lugna yta, hvaruti den
stjernbeströdda himmelen eller solens glänsande skifva speglar
sig, uti floden, som majestätiskt rullar sin tribut af vågor till
det jorden omgördlande hafvet, i den klara bäcken, som brusar
fram genom den romantiska bergdalen — så långt fiskverldens
oerhörda område sträcker sig — öfverallt herrskar ett evigt,
mördande, skoningslöst krig, en flykt utan ände, en aldrig
hvilande förföljelse, en evigt omättlig roflystnad, der det ena
ögonblickets segrare måhända redan nästa sekund blifver en
starkares offer och der ifrån de urgamla tider, då lifvet i
vattnet först började uppvakna, den ljufva friden aldrig och
ingenstädes visat sitt leende anlete!

Den största delen af landtdjuren utgöres af saktmodiga
växtätare — nästan hela det talrika gnagareslägtet, den stolte
hjorten, den tungfotade oxen, den modige hästen, det
tålmodiga fåret, den långhalsade giraffen, den väldige elefanten, den
klumpige noshörningen, den oformlige flodhästen, alla lefva de
af vegetabilisk föda — men det oändliga flertalet af fiskarne,
från den minste till den störste, från den lille obetydlige 
staggen till den fruktansvärde hajen, är hänvisadt till rof och mord
och uppehåller sig blott genom att utrota sina bröder.
Hvilken fruktansvärd bild af oordningen, tvedrägten och kriget —
och hvar visar sig väl har skaparens beprisade godhet, der
millioners millioner blott tyckas hafva blifvit födda för att
efter ett kort lif fullt af ängslan och förfäran dö en våldsam död?

Om någonstädes, torde man i sanning här hafva skäl att
hysa tvifvel — huruvida icke Moloch åtminstone förbehållit sig
oceanens rike — men kasta vi efter detta första flyktiga
intryck en något djupare blick in uti hafsinvånarnes lif och
verksamhet, så upplösa sig alla dissonanser uti en enda stor
harmoni, som med väldig stämma förkunnar den allsmäktige
allfaderns godhet!

Hvem skulle ej vänta att på denna omätliga valplats de
svagare fiskarnes legioner redan långt för detta blifvit utrotade
af de starkare, tills slutligen äfven de fruktansvärdaste
hafslegionerna måste dö af brist på byte och sålunda endast döden
kom att herrska uti oceanen — men huru annorlunda är det
ej i sjelfva verket!

Af de många tusen fiskarter, som befolka vattenriket, har
hvarenda en trots dess otaliga fienders alla förföljelser
bibehållit sig under årtusenden. Sillen stiger ännu alltid i
oförminskade skaror upp ur de djupare vattnen, så snart vårsolen
lockar henne till den varma kusten, laxen har väl här och der
blifvit fördrifven af menniskan, men drager ännu alltid i
talrika kolonner upp uti nordens floder, stortorsken har ännu
aldrig svikit fiskarens förhoppningar och hajen ännu aldrig
haft skäl att beklaga sig öfver brist på byte!

Orubbad bibehåller sig lifvets jemnvigt midt under alla de
fiendtliga inflytelser, hvaraf den evigt hotas, pendeln sjunker
blott för att sedan ånyo höja sig och visaren fortsätter lugnt
sin vandring på årtusendenas siffertafla. Den uppehållande
Vishnu läker alla de af den förstörande Siwa slagna såren,
och om döden i oceanens rike outtröttligt svänger sin lia, sker
detta blott för att fira lifvets eviga triumf.

På mångfaldigt sätt sörjer naturen för de af många faror
hotade fiskslägtenas fortfarande tillvaro. Isynnerhet hos
sådana, som årligen församla sig på grund och vid kusterna
eller på sina långa vandringar äro utsatta för otaliga fienders
förföljelser, uppväger den de förvånande förlusterna genom en
icke mindre förvånande fruktsamhet. Uti en makrill af ett
skålpunds tyngd fann man 546,000 ägg, i en flundra af
omkring 1 1/2 skålpund 1,300,000, i en stör 6,000,000 och i en
stortorsk 9,384,000! Må derföre otaliga myriader ägg, innan de
hunnit utveckla sig, blifva uppslukade af andra fiskar och
sjödjur, må derföre skälar, sjöfåglar och menniskan, det
omättligaste rofdjuret af dem alla, under hela månader förtära
millioners millioner af den vuxna afkomman, tills den åter
försvinner i oceanens djup, så motstår dock slägtet seggerrikt
alla ödets stormar och inställer sig ånyo det följande året i
oförminskad rikedom!

Den underbara instinkt, som med oemotståndlig makt
tvingar laxen, stören och andra fiskar att periodiskt lemna hafvet
för att lägga sin rom på flodernas sandiga botten, är ett af
de stora medel, hvarigenom naturen med huld omsorg
uppehåller och öfver vidsträckta rymder utbreder hela familjer, som
annars skulle varit hänvisade till ett inskränkt rum och redan
långt för detta måst duka under för sina fienders öfvermakt.

Under vintern finna dessa fiskar, som till det mesta äro
de kallare eller tempererade zonernas invånare, uti hafvets
djupare vatten den värme och föda, som de tillfrusna floderna
ej kunna skänka dem, men om våren och sommaren bjuder
dem deremot de stora bäckarnes och grundare flodernas snart
uppvärmda samt af talrika maskar och insekter lifvade vatten
de mest gynnsamma vilkor för deras äggs utveckling och den
unga affödans underhåll. Det ställe, på hvilket äggläggningen
skall försiggå, är ofta beläget på flera hundrade mils afstånd
från flodmynningen — och likväl vet laxen, ledd af instinktens
osvikliga bud, att finna detsamma. I trekantiga falanger med
den störste fisken i spetsen öfvervinner han strömmens
motstånd, liksom vildgåsen i kilformiga tåg genomskär luftvågorna.

Blifver ordningen genom någon omständighet rubbad, så
återställes den genast ånyo. Då vattnet är upprördt af storm
eller mycket varmt, tågar truppen fram på djupet, men annars
håller den sig närmare flodens yta. Stöter den på ett nät,
söker den att komma fram under eller vid sidan af detsamma,
men understundom sliter den det äfven i stycken genom sitt
väldiga påträngande. Kommer den till en fors eller ett
vattenfall, så öfvervinner den äfven detta hinder genom ofta otroliga
språng. Laxen kröker då tillhopa sin böjliga kropp, 
utsträcker den sedan plötsligt ånyo och kastar sig sålunda i en enda
sats öfver den 19 fot höga Liffey-katarakten på Irland, men
Rhenfallet vid Schaffhausen, som med väldigt dån rullar ned
från en höjd af öfver 50 fot, sätter en oöfverstiglig mur i
vägen äfven för dessa elastiska hoppare.

Märkvärdigt är att laxen på sina vandringar blott bebor
floderna och aldrig uppehåller sig i sjöarne längre tid än han
behöfver till att simma igenom dem för att komma till de
floder, af hvilka de genomflytas. Hvilken vägvisare förer honom
väl från Limmat genom Zürichersjön in uti Linth eller leder
honom genom den långsträckta, mångfaldigt krökta
Vierwaldstättersjön från den nedre till den öfre Reuss, och hvilken
stämma säger honom att målet för hans resa ligger der borta, långt
på andra sidan om sjöns blåa spegelyta!

Första året efter Liliths inledning uti Wallensjön följde
största delen af laxarne sin urgamla vana och gick in i den
gamla Linthbädden, der de då blefvo fångade. Blott en liten
del gick genom sjön in i den nya Linthkanalen, men det
följande året steg ingen enda mer upp uti den gamla Linth, utan
alla genom sjön in uti den nya kanalen. I detta afseende voro
laxarne sålunda många menniskor öfverlägsna, hvilka aldrig
blifva kloka genom erfarenheten.

Huru stort måste ej antalet af de laxar vara, som tåga
upp uti de siberiska och nordamerikanska floderna, der de
jemförelsevis blott obetydligt oroas af menniskan, då de ännu
alltid i så betydlig mängd visa sig uti sådana floder som Rhen
och dess bifloder, der otaliga fiender sedan flera århundraden
tillbaka lura på dem från början ända till slutet af deras
vandringar. Redan i Holland blifva många fångade och derifrån
på hela den långa vägen ända upp till Rhenfallet vid
Schaffhausen samt på Reuss och Aar djupt in i hjertat af alpverlden
hota dem öfverallt kistor och nät, men detta oaktadt har hvarje
sommar med sig nya legioner.

Egendomligt är det sätt, hvarpå laxen i många trakter
fångas nattetid. Midtuti båten, som sakta glider fram på
vattnet upp- och nedför floden, sitter en person med en vid en
stång fastbunden korg, i hvilken finnes en brinnande eld, som
vidt omkring upplyser den mörka vattenytan. Derjemte stå på
båda sidor vid båtens kanter två eller tre karlar beväpnade
med taggiga jern. På detta sätt fara de fram öfver 
laxstånden, som redan på dagen blifvit upptäckta. Bländad af elden
håller laxen sig stilla och blifver i förbifarten af de spejande
karlarne huggen med jernet och sprattlande med senfull hand
inslungad i båten. De af furuvedens fladdrande låga belysta
bergväggarne, den svarta himmelen deröfver, de dansande
eldgnistornas återspegling i det gungande vattnet, den hjerta
kontrasten mellan ljus och skuggor samt fångstens spännande
intresse bilda ett lika egendomligt som underhållande skådespel.
Att på detta sätt hugga laxen är för öfrigt ej någon lätt
uppgift, ty det erfordras icke blott ett godt och säkert öga, utan
äfven en rätt betydlig kraft till att under den snabbaste fart
ur vattnet uppdraga den vildt sprattlande, ofta öfver trettio
skålpund tunga fisken.

De laxar, som lyckligt undgått så många faror, återvända
sent om hösten afmagrade och utmattade till flodernas
mynningar och hafvet, för att det följande året ånyo anträda
samma besvärliga resa. Man har öfvertygat sig om att de, liksom
svalorna, hafva ett godt lokalminne och punktligt återvända till
samma ställen, som de förut en gång besökt. Deslandes, en
fransk naturforskare, fästade en kopparring vid stjerten på tolf
laxar och återgaf dem friheten uti floden Auzun i Bretagne.
Snart voro de alla försvunna, men det följande året blefvo fem
utaf dem ånyo fångade på samma ställe, året derefter åter tre
och likaledes tre det tredje året.

Man ser alltså att mången lax, trots alla förföljelser af
hans talrika fiender, ofta förnyar sina vandringar och kanhända
äfven hinner en rätt ansenlig ålder. Många andra fiskar
bevisa likaledes genom den betydliga storlek, de understundom
uppnå, att den obevekliga Atropos, trots alla faror, hvari de
beständigt sväfva, alldeles icke gör sig så brådtom med att
afklippa deras lifstråd.

Då vi läsa om stortorskar, som vid en längd af 5 fot 8
tum väga 78 skålpund, eller om 6 fot långa ålar, 320 skålpund
tunga helgflundror och 25 fot långa störar, så torde vi med
skäl kunna antaga att dessa exemplar lemnat ungdomsåldern
långt bakom sig och att det finnes verkliga patriarker äfven
bland de fiskar, som förföljas af de mest talrika och roflystna
fiender.

Alla medlemmarne af den med fenor utrustade djurverlden
äro ej begåfvade med stortorskens och störens, makrillens och
laxens oändliga fruktsamhet; ty der den var mindre nödvändig
eller till och med kunnat blifva farlig för lifvets jemnvigt i
hafvet, inskränkes äfven affödan till ett ringa antal. De
simmande balisterna, hvilka likt lefvande ädelstenar svärma
omkring uti korallträdgårdarne i de tropiska hafvens vatten och
så väl i nödens stund finna en tillflykt mellan stenpolypernas
grenar som äfven genom sina talrika taggar afskräcka mången
hungrig fiende, äro vida mindre fruktsamma, och den rofgirige
hajen så väl som de taggiga räckorna bringa blott ett ringa
antal ungar till verlden. Äfven här visar sig alltså skaparens
beräknande förutseende och äfven här måste det enskilda
slägtet regelrätt vika tillbaka för det stora hela!

Såsom förföljande och förföljda rofdjur måste fiskarne vara
begåfvade med de mest olikartade försvars- och anfallsvapen
för att kunna bibehålla sig på sitt lifs skådebana, som för dem
tillika är skådeplatsen för ett evigt krig.

Många förlita sig på sina rörelsers snabbhet, så att den
afskjutna pilen knappast snabbare genomflyger luften, andra,
som blifvit begåfvade med en mindre energisk muskelkraft,
gömma sig deremot i gyttjan, i tångens täta snår eller bland
klippor och stenar, vare sig för att der likt den rädde haren
undgå den vaksamma rofgirighetens skarpa öga eller också
för att liksom falken störta öfver det sorglöst förbisimmande,
intet ondt anande bytet.

Här se vi fiskar omgifna med en tjock pansarskjorta eller
likt igelkotten försedda med ett harnesk af taggar, som i många
fall gör dem osårbara; der andra, som genom kraften af sin
elektriska urladdning fördrifva sina fiender eller förlama sina
offer. Hos ingen annan djurklass återfinna vi ett så underbart
verktyg, och det hörer i sanning till skapelseplanens
outgrundliga mysterier att det energiska vapnet af ett elektriskt batteri,
som menniskan först på en hög kulturgrad lärt sig att begagna,
blifvit förlänadt åt några få medlemmar af den stora
fiskfamiljen och blott åt dessa ensamma, sannolikt redan innan
menniskan uppträdde på lifvets skådebana.

Huru olika de elektriska organerna än må vara hos de
fiskar, som äro utrustade dermed (darråcka, darrål och
darrmal), finna vi dem dock öfverallt sammansatta af ett mycket
stort antal små kapslar eller hålor, hvilkas mycket nervrika,
tätt till hvarandra hopträngda, af fina membraner hopfogade
väggar innesluta ett flytande innehåll och tillsammans bilda
hela det elektriska organet. Hos darråckan (fig. 24) finna vi
en af dessa beundransvärda apparater på hvardera sidan af
kroppen, dels bredvid hufvudet, dels vid den främsta delen af
Fig. 24. bålen. Bakåt, utåt och
framåt är den infattad af en
broskram, men uppåt och nedåt
räcker den till huden på det
flata djurets rygg- och
buksida. Prismatiska pelare,
hvilka äro ställda lodrätt
bredvid hvarandra såsom
basaltpelare eller skifvorna uti ett
galvaniskt batteri, uppfylla
det inre rummet och äro å
sin sida delade i celler
genom horisontella membraner.
Till dessa organer löpa
betydliga stammar af
hjernnerver, som intränga mellan
och uti pelarne, så att hvarje
liten, på tvären löpande
skiljevägg erhåller ett rikt nät
af nervtrådar.

Den del af hjernan, från
hvilken de utspringa, är
utmärkt så väl genom sin inre









byggnad som genom sitt läge och ej jemförlig med någon del
af hjernan hos andra fiskar. Från denna hjernlob utgår efter
fiskens godtfinnande den retning af nerverna och organet, som
har den elektriska urladdningen till följd.

Hos darrålen ligga de af föga talrika, mycket långa och
horisontelt anordnade pelare sammansatta elektriska organerna
i stjerten, under det hos darrmalen cellerna icke äro ordnade
radvis, utan gripa in uti hvarandra som tegelstenarne i en mur
och bilda en tjock, cylindrisk beklädnad omkring hela kroppen.

De väldiga verkningarne vittna tillräckligt om
fullkomligheten hos detta instrument, hvars underbara krafter så
påtagligt hänvisa på ett högre ursprung — ty huru är det tänkbart
att blinda kemiska eller fysiska naturkrafter skulle kunnat 

bilda ett verktyg, som är en fullständig elektricitetsmaskin och
alltså äfven hos sin upphofsman förutsätter en fullkomlig
kännedom af de elektriska egenskaperna?

Redi hann knappt röra vid en darråcka, innan han i den
vidrörande kroppsdelen kände en stickande smärta, som
meddelade sig åt armen och skuldran. Derpå följde en ytterst
obehaglig skälfning och en smärtsamt stickande känsla i
armbågen, så att han genast fann sig nödsakad att kasta ifrån sig
den fångade fisken.

Ännu kraftigare är darrålens slag, ty Humboldt försäkrar
sig aldrig hafva känt en sådan smärta vid urladdningen af en
leidnisk flaska som den han erfor, då han tillfälligtvis kom att
med båda fötterna trampa på en just då ur vattnet kommande
darrål. Hela dagen kände han liflig smärta i knäna och i alla
kroppens ledgångar.

"Beras och Bactros träsk", säger denne store
naturforskare, "äro uppfyllda med otaliga elektriska ålar, hvilkas
slemmiga, gulfläckiga kropp från alla sina särskilda delar efter
godtfinnande utsänder den skakande kraften. Dessa gymnoter
hafva fem till sex fots längd. De äro nog mäktiga att döda
de största djur, när de på en gång urladda sina nervrika
organer i gynnsam rigtning. Alla andra fiskar fly också dessa
fruktansvärda ålars grannskap. De förskräcka till och med
fiskaren på den höga stranden, när den fuktiga metrefven från
fjerran leder till honom den elektriska urladdningen. Så
frambryter här elektrisk eld ur vattnens sköte.

Gymnoternas fångst skänker åskådaren ett pittoreskt
skådespel. Man jagar mulåsnor och hästar ned uti ett träsk,
hvaromkring indianerna bilda en tätt sluten cirkel, tills det
ovanliga bullret retar de modiga fiskarne till angrepp.
Ormlikt ser man dem nu simma på vattenytan och skickligt tränga
sig under buken på hästarne. Af dessa duka många under för
de osynliga slagens styrka. Med resta mahnar, flåsande
näsborrar och vild ångest i de flammande ögonen söka andra att
undfly den rasande stormen. Men de med långa bambustörar
beväpnade indianerna drifva dem tillbaka midt uti träsket. Så
småningom mattas den ojemna stridens häftighet. Som
urladdade moln sprida sig de utmattade fiskarne åt alla håll. De
behöfva en lång hvila och riklig föda för att åter samla hvad
de bortslösat i galvanisk kraft. Allt svagare och svagare blifva
nu så småningom verkningarne af deras slag. Förskräckta af
de stampande hästarnes larm draga de sig undan allt närmare
intill stranden, der de såras med harpuner och dragas upp på
steppen med torra stänger af trä, som icke leda elektriciteten.
Detta är den underbara striden emellan hästarne och
gymnoterna."

Hos andra fiskar är det ett svärd eller en såg, som
understödjer verkningarne af en mäktig tandrad. Ve det arma
djur, som träffas af den tandade taggen på spjutråckans stjert
eller råkar i vägen för den snabbt förbiskjutande chirurgen
(Acanthurus), ty det med spetsen framåt vända, en törntagg
temligen lika vapen, hvarmed stjerten på båda sidorna är
utrustad, ristar ett långt gapande sår i kroppen på det olyckliga
offret.

Den fruktansvärda lancetten är dock ej farlig för någon
annan än chirurgens fiende eller byte, emedan den efter
godtycke kan uppresas alldeles som kattens klor och fredligt
hvilar i en ränna, då djuret ej försvarar sig eller vill angripa.

Den väldiga tagg, hvarmed många siluriders eller
malfiskars ryggfena är beväpnad, begagnas af dessa fiskar på ett
egendomligt sätt till fångande af deras byte. De smyga sig
nemligen under det offer, som de hafva utkorat till föda åt
sig, stiga sedan plötsligt rakt uppåt och gifva det flera sår
efter hvarandra i buken. Michaux observerade flera gånger
detta sätt att anfalla uti Ohios klara vatten. Denna manöver
är fullkomligt motsatt roffågelns, som uppifrån störtar ned på
sitt byte.

När flygfisken (Exocætus volitans) fruktar någon hotande
fara i sitt egentliga element, höjer han sig medelst sina
utomordentligt stora bröstfenor upp i luften, skjuter som en
pil fram öfver vattenytan ofta ända till hundra fot långt och
derutöfver samt undgår på detta sätt den hungrige bonitens
eller den roflystne delfinens glupande svalg. Väl händer det
understundom att en mås eller tropikfågel uppfångar honom,
innan han ånyo dyker ned i djupet, men detta torde dock
inträffa långt mera sällan än man enligt den kända fabeln skulle
kunna förmoda. Huru ofta kasta sig icke hela svärmar af
dessa vackra, silfverglänsande fiskar upp ur vattnet, utan att
ens någon enda sjöfågel är i sigte, och är detta sednare någon
gång händelsen, kunna dock alltid blott några få blifva 
fångade under den snabba luftfärden, medan deremot den stora
mängden obestridligen har sina vinglika fenor att tacka för
sin räddning.

Om exocæterna gifva oss ett märkvärdigt exempel på
fiskar, som i snabb flygt genomskära lufthafvets vågor och
sålunda i viss mån täfla med fåglarne, finna vi deremot andra,
som krypande uppstiga ur sitt element och likt reptilierna flytta
sig från ett ställe till ett annat på torra landet.

Redan vår vanliga ål vandrar understundom öfver ängar
och sädesfält, men ännu märkvärdigare äro de tropiska
klätterfiskarnes (Anabas) och grodfiskens (Cheironectes) utflygter.

De förra kunna tillbringa hela dagar på torra landet, och
man påstår till och med att de klättra upp i trädDaldorf, en utmärkt dansk naturforskare, försäkrar att han i November 1791
sjelf fångat en klätterfisk uti den spruckna barken på en solfjäderpalm, som
växte i närheten af ett träsk. Sprickan i barken satt fem fot öfver
vattenytan, och fisken bemödade sig att klättra ännu högre. För detta ändamål
hängde han sig med gällockets fina tänder fast vid barken, böjde sedan
stjerten, borrade nu in analfenans taggar i barken, släppte hufvudet löst,
höjde sig uppåt och upprepade dessa rörelser ånyo. På samma sätt kryper
fisken äfven på marken.
 för att
der uppsöka de insekter, som tjena dem till föda. Den
sednare, som i vederstygglighet öfverträffar grodan, kan man till
följd af hans bröstfenors betydliga styrka och fotlika
beskaffenhet till och med få se krypa omkring i rum, der han
visar sig nyttig genom att bortrödja ohyra.

För sin märkvärdiga förmåga att kunna uppträda såsom
tvänne elementers invånare hafva klätterfiskarne att tacka den
labyrinthartade, till upptagande af vatten lämpliga cellapparat,
som står i förbindelse med deras gälar och håller dem fuktiga
en längre tid. En liknande apparat tillkommer äfven den
sydamerikanske släthufvade hassaren (Doras). Under den torra
årstiden lemnar denne märkvärdige fisk de uttorkade sjöarne
och träsken och gör långa exkursioner på torra landet för att
uppsöka vatten. Vanligen begagnar han sig af natten till sina
märkvärdiga vandringar, men kan dock äfven lefva många
timmar på torra landet, till och med då han är utsatt för de
brännande solstrålarne. Hans rörelser på landbacken likna
temligen noga de tvåfotade ödlornas. Han sätter sig i rörelse
med de främre fenorna, liksom rodde han på marken, och 
kastar sig framåt med stjerten. På detta sätt flyttar han sig
från ett ställe till ett annat nästan lika fort som en menniska
beqvämt kan vandra till fots. De tjocka fjäll eller i rader
ordnade sköldar, som innesluta hans kropp, underlätta
betydligt hans rörelser, liksom fjällringarne under buken på
ormarne, emedan han efter godtycke kan uppresa eller lägga
dem intill kroppen. Uti ett klimat, der den skarpaste
omvexling mellan nederbörd och torka eger rum och der under olika
årstider sandöknen förvandlar sig till en milsvid sjö, inser man
genast huru ändamålsenlig en sådan anordning af
respirationsverktygen måste vara — och äfven här måste vi derföre
beundra huru förträffligt allmakten vet att lämpa sina skapade
varelsers byggnad efter de yttre omständigheterna.

Ålen fick ej heller onödigtvis sin förmåga att göra
exkursioner på torra landet. På de fuktiga ängsmarkerna finner
han mången snäcka eller mask — och då han, som bekant är,
hörer till de vandrande fiskarne, torde väl äfven i detta
afseende nämnde egenskap icke sällan vara honom till stor nytta.
I det kongl. sällskapets förhandlingar meddelar Arderon en
omständlig berättelse om små ålar, hvilka vid Norwichs
vattenverk gingo öfver dammborden och slussarne till de högre
dammarne, oaktadt brädena voro släthyflade och af 5 till 6 fots
lodrät höjd. När de kommo ur vattnet, väntade de en stund,
tills deras slem vunnit tillbörlig klibbighet, hvarefter de kröpo
upp på den lodräta ytan lika lätt som om den varit
horisontell.

Oaktadt ålen ej såsom klätterfisken eger någon
labyrinthartad befuktningsapparat, skyddar dock den lilla runda
gälöppningen respirationsorganerna från den snart inträdande
uttorkning, som blifver så olycksbringande för många andra
fiskar, så snart de blott dragas upp ur vattnet.

Fullt lika beundransvärd som den konstiga gälbyggnaden
hos klätterfiskarne är anordningen af dessa organer hos den
klibbige pirålen (Myxine glutinosa), som är det lägsta och
ofullkomligaste af alla ryggradsdjur och tillbringar sitt lif i
fullkomlig blindhet. Alldenstund han lefver af stora fiskars blod,
i hvilkas inelfvor han djupt inborrar sig, skulle det varit
särdeles hinderligt för honom, om hans gälöppningar blifvit
anbringade framtill på sidorna af halsen liksom hos de nära
beslägtade nejonögonen; men då de ligga långt bakåt under 
buken, kan han med den största beqvämlighet respirera på
samma gång han insuper de honom närande safterna.

I allmänhet är det sätt, hvarpå fisken fångar sin föda,
högst enkelt och erfordrar blott en mycket ringa grad af
intelligens eller konstfärdighet. Han ser sitt byte, störtar öfver
detsamma och slukar det med glupande ifver. Mera sällan
tages listen i anspråk, såsom t. ex. hos stjernkikaren
(Uranoscopus scaber), hvilken ligger gömd i gyttja eller sand och
utsträcker de långa och smala köttflikar, som ligga inuti
munnen framför tungan. På detta sätt lockar han till sig små
fiskar, som i stället för att uppäta den förmenta masken nu
sjelfva blifva uppslukade. Namnet stjernkikare eller påfvefisk
härleder sig deraf att ögonen sitta alldeles ofvanpå hufvudet,
så att det ser ut som om fiskens tankar beständigt sysselsatte
sig med himmelska ting — men med hans fromhet är det
emellertid icke bättre bestäldt än med det redan beskrifna
vandrande löfvets (Mantis religiosa), ty han blickar endast mot
höjden för att bättre kunna öfvervaka sin fångst.

Paddfisken, marulken eller hafsdjefvulen (Lophius
piscalorius), hvilken, såsom dessa olika namn tillkännagifva, just icke
utmärker sig genom sin skönhet, begagnar på samma sätt de
två långa, bårartade borst, som sitta framför ögonen på
honom. Det främsta af dessa har upptill köttiga flikar eller
sidoutlöpare, hvilka efter godtycke kunna sättas i rörelse
förmedelst en egen, betydlig muskelapparat. Nedgräfd i gyttjan
lurar den listige paddfisken med öppet gap på de fiskar, som
nalkas honom, spelar med de nyssnämnda utlöparne på sitt
hufvud, liksom metaren med den konstgjorda fluga, som han
låter dansa öfver vattenytan, och slukar genast de små fiskar,
hvilka han på detta listiga sätt kan locka till sig. För samma
ändamål döljer han sig äfven mellan häfstången eller mellan
små sandkullar, stenar och klippor. Då hans färger äro matta,
kan man omöjligen skilja honom från bottnen, hvarigenom
synvillan blifver ännu mera fullkomlig.

I Medelhafvet förekommer den ytterst rofgirige paddfisken
i ganska betydligt antal, och man kan alltså tänka sig huru
många fiskar som der låta fånga sig af honom; men naturen
har emellertid sörjt för att han icke må blifva alltför farlig,
emedan hans ägg, som ligga tillsammans i klumpar, ofta
uppslukas af andra hafsdjur.

Af alla fiskar fånga sprutfiskarne och skyttarne sitt byte
på det mest konstfärdiga sätt.

Sprutfiskarne (Chelmo rostratus och longirostris), som lefva
i närheten af kusterna vid Javas, Mauritius' och
Sällskapsöarnes bergiga trakter, hafva en lång snabel, hvilken hos den
sistnämnda arten belöper sig till något mindre än en
femtedel af fiskens hela längd. Med hjelp af detta märkvärdiga
organ nedskjuta de med stor skicklighet och säkerhet sin
favoritföda, insekterna, från de grässtrån, på hvilka de upptäcka
dem, och liksom den öfvade jägarens säkra kula fäller den i
trädets topp hvilande fågeln till marken, förfelar äfven
sprutfiskens halfalnshögt upp slungade vattenstråle sällan sitt mål.

Hos skytten (Toxotes jaculator) är nosen väl ganska kort
och nedtryckt, men detta oaktadt vet han att åtminstone lika
framgångsrikt eller till och med ännu skickligare begagna den
på samma sätt.

Han kan med säkerhet spruta vatten hela tre fot och
derutöfver och förfelar högst sällan de på vattenväxter eller vid
stranden krypande insekter, som han utkorat åt sig till byte.
Han anträffas förnämligast i Ganges, men äfven uti Indiska
hafvet och omkring öarne Bourou, Java och Nya Guinea.
Javaneserna, men isynnerhet chineserna på Java hålla honom
fången i sina hus för att roa sig åt hans konst och rörelse.

De låta myror eller flugor krypa på snören eller trådar
och hålla dem framför skytten på bestämdt afstånd. Vore
fisken känd i Europa, så skulle den utan tvifvel föranleda
månget vad och fördrifva månget sysslolöst ögonblick.

Betrakta vi fenornas skapnad hos de olika fiskslägtena, så
finna vi äfven här den vackraste harmoni mellan dessa
organers byggnad och de behof, som de skola tjena. Som man
vet äro ryggradens och af denna isynnerhet stjertdelens
laterala krökningar och sträckningar alla fiskars genomgripande
rörelsemedel, och i öfverensstämmelse dermed finna vi de vid
dessa rörelser verksamma sidoytorna uppåt, nedåt och bakåt
förstorade genom de i lodrät rigtning infogade rygg-,
anal-och stjertfenorna; ty i det den roende kraften utbreder sig
öfver en vidsträcktare yta och derigenom träffar på ett större
motstånd, måste den uppenbarligen åstadkomma en desto större
hastighet.

Men äfven bland fiskarne finnes det lifligare och trögare
naturer. Några uppehålla sig i ett mera rörligt element,
andra i lugna vatten. Somliga göra långa resor, andra lemna
blott för kort tid sin födelseort, så att en lika fullkomlig och
utbildad rörelseapparat icke behöfdes hos alla.

I öfverensstämmelse med den underbara
ändamålsenlighetslag, som genomtränger hela naturen, finna vi derföre att de
fiskar, som genomirra vida sträckor af oceanen, äro försedda
med breda och starka fenor, medelst hvilka de kunna kämpa
emot mäktiga strömmar och vågor; under det dessa
hjelporganer visa sig svagare och mindre hos sådana, som bebo
floderna och de grundare vattnen.

Hos de ormlika fiskarne, der ryggraden genom hela
kroppen har en betydlig rörlighet och hjelpmedlet alltså var
mindre behöfligt, äro fenorna reducerade till en mera inskränkt
utvecklingsgrad. Hos hafsormen (Ophisurus serpens), en i
Medelhafvet förekommande murænaform, som blifver armstjock,
uppnår en längd af fem till sex fot och har gulbrun rygg med
platinaglänsande buksida, saknas stjertfenan fullkomligt, och
hos den lille blinde nakne ålen (Apterichthys cæcus), som
äfvenledes bebor Medelhafvet, äro till och med alla fenor försvunna.
Hos hafsnättingarne, nejonögonen och linålarne förekomma
de äfvenledes blott i torftig utbildning.

För att underlätta fiskarnes stigande och fallande rörelser
i deras flytande element har naturen förlänat dem ett
egendomligt, med luft uppfyldt organ — simblåsan. Pressa de
tillsamman den i denna märkvärdiga reservoir innehållna gasen,
så tilltager kroppens specifika vigt, hvarföre de då sjunka ned
till ett större djup. Upphäfva de deremot muskeltrycket, så
utvidgar sig blåsan ånyo genom luftens egen elasticitet,
kroppen blifver nu lättare och höjer sig utan ansträngning till ett
högre vattenlager. Ofta kan till och med den ena ändan af
simblåsan vara hopdragen eller utvidgad, utan att den andra
deltager deruti, eller också kan den sednare lida en motsatt
förändring, hvarigenom djurets tyngdpunkt måste ändra läge
— en inrättning, som naturligtvis underlättar dess rörlighet åt
olika rigtningar. Simblåsans storlek är alltid lämpad efter
behofvet. Hos flygfiskarne, som företrädesvis äro i behof af en
mera lätt mage, har den ett enormt omfång, så att den i
utvidgadt tillstånd uppfyller nästan hela bukhålan. Hos råckorna,
flundrorna och ålarne, som merändels lefva på hafvets botten
eller gömma sig i gyttjan, är den deremot reducerad till en
obetydlig storlek eller saknas till och med helt och hållet, ty
naturen är hushållsaktig med sina gåfvor och skänker intet
djur något onyttigt organ. En ännu oupplöst gåta erbjuder
oss emellertid den talrika makrillfamiljen, inom hvilken arter,
som likna hvarandra så nära, att de blott med svårighet kunna
skiljas, än hafva en simblåsa och dertill en sådan af betydlig
utsträckning, än helt och hållet sakna detta organ. Så har
bland andra Medelhafvets colias (Scomber colias), som till det
yttre endast genom en lifligare färg skiljer sig ifrån den
vanliga makrillen, blifvit helt och hållet utan simblåsa, och äfven
uti Nya Hollands vatten, vid Cap och Newyork förekomma
scomberarter utan simblåsa — i sanning en högst märkvärdig
brist, hvartill vår okunnighet ännu ej kunnat upptäcka
orsaken.

Oaktadt fiskarne i allmänhet och i det oerhörda flertalet
af fall alldeles icke bekymra sig om sin afföda, förekomma
dock hos några arter redan spår af en högre instinkt och visa
oss hos dessa kallblodiga, torftigt utrustade djur den första
gryningen af den föräldrakärlek och omsorg, som hos fåglarne
och däggdjuren, ja till och med redan hos reptilierna och
insekterna ofta på ett så rörande sätt gifver sig tillkänna.

Den berömde ichthyologen och förnämste befordraren af
den konstmessiga fisk- och ostronodlingen herr Coste säger
oss, att han ofta beundrat staggen, under det denne lille fisk
varit sysselsatt med att bygga sitt näste. Sedan han
framskaffat det sannolikt af små grässtrån eller simmande blad
bestående materialet, betäcker han det med sand, hoplimmar
väggarne med en slemmig sekretion och sörjer för en passande
öppning. Sedan blifver han en modig och outtröttlig
försvarare för sina ägg och fördrifver med tänder och taggar alla
andra staggar, som vilja närma sig nästet. Är fienden
öfvermäktig, tager han sin tillflykt till list, skjuter hastigt fram,
låtsar med största ifver förfölja ett imaginärt byte och lyckas
ofta på detta sätt afleda fiendens uppmärksamhet från sitt
näste.

Om den vanliga stensimpan (Cottus gobio) så väl som om
sjuryggen (Cyclopterus lumpus) påstås äfvenledes att hannen
bevakar de befruktade äggen med samma faderliga omsorg
som en fågel sitt näste. När han blifver oroad eller
bortskrämd, viker han högst ogerna från stället, ser sig ofta om
och vänder snabbt tillbaka, så snart den fruktade fredstöraren
åter aflägsnat sig.

Äfven den svarte gobius (Gobius niger) bereder sina ägg
ett näste. Denne fisk bebor i stor mängd de gyttjiga
lagunerna vid Venedig, gräfver gångar i den leriga bottnen och
tillbringar der största delen af året, skyddad för alla fiender
och vädervexlingar. Om våren väljer han sig en mera ytlig
boning mellan sjögräsets rötter, på hvilka rommen fäster sig.
Den lille byggmästaren bevakar ingången till sitt hus och
möter alla fiender med två skarpa tandrader.

Den redan omnämnde, genom sina landresor
anmärkningsvärde hassaren (Doras costata) utmärker sig äfven genom sin
föräldrakärlek. Schomburgk berättar oss att han icke blott
bereder ett fullkomligt näste för sina ägg, utan äfven
omsorgsfullt bevakar detsamma, tills de späda ungarne komma fram.
I April börjar den med fenor utrustade konstnären bygga sin
lilla boning af vegetabiliska fibrer mellan vattenväxter och säf,
tills den liknar en ihålig, upptill afplattad kula. En moderns
storlek motsvarande öppning leder in uti det inre. Fiskens
föräldrakärlek blifver af menniskan på ett skändligt sätt
begagnad till dess förderf. Man ställer en liten korg framför
öppningen och knackar med en käpp på nästet, hvarur den
ursinnige hassaren med utspärrade fenor, hvilkas skarpa
spetsar kunna rista ett smärtsamt sår, rusar in uti den förrädiska
fällan.

Liksom många nordiska djur genom vintersömnen blifva
skyddade för den bistra årstidens köld och brist på föda, finna
vi äfven att många tropiska fiskar genom en dylik välgörande
lethargi undgå den torra årstidens faror och försakelser. Så
snart träsken torka ut, nedgräfva de sig allt djupare och
djupare i gyttjan, der de finna nog fuktighet till att uppehålla
lifsgnistan i ett tillstånd liknande skendöd, under det träskets
botten genom den brännande solhettan hårdnar till en fast,
ytlig skorpa, genom hvars sprickor måhända tillräcklig luft
kan intränga för att underhålla deras svaga respirationsprocess.
Straxt efter de första regnskurarne är man förvånad öfver att
finna vattnet uppfyldt af stora fiskar, som under den torra
tiden ofta nog på ett sällsamt sätt fångas genom gräfning.
Äfven hos några sötvattenssnäckor och aquatiska
skalbaggar finna vi samma bevarande instinkt. Så gömma sig på
Ceylon Ampullaria glauca och Melania paludina under den torra
årstiden i risfältens gyttja, för att vid första regnskur åter
uppvakna till ett verksamt lif.

Jemföra vi fiskarnes byggnad och förmögenheter med
deras behof, så finna vi att den milde skaparen på det
fullkomligaste beräknat allt för att förskaffa dem den största möjliga
summa af njutning, i förening med det minsta möjliga mått af
lidanden, hvarförutan ju intet skapadt väsende kan
genomvandra sin lefnadsbana.

Om de bland alla ryggradsdjur stå på den lägsta
utvecklingsgraden, lefva i fullkomlig saknad af den ömma kärlek,
som vidgar den mera begåfvade fågelns bröst, och blott i
sällsynta fall ådagalägga spår af föräldraömhet; om de stumma
och värnlösa genomsimma de ljudlösa vågorna och deras
orörliga, uttryckslösa öga, som aldrig blifvit fuktadt af någon tår,
blott lemnar en svag bild af detta hos de högre djurklasserna
så vackra, så lifliga och själfulla organ; om alla deras känslor
äro kalla som det blod, hvilket trögt cirkulerar i deras ådror
— så hafva de icke heller den plundrade moderns qval att
bära och veta icke hvad det vill säga att begråta förlusten af
en ledsagarinna genom lifvet. Få de än aldrig njuta af någon
högre själsrörelse, så blifva de heller aldrig hemsökta af de
många från denna källa härflytande smärtorna. Äro de också
ofta nödsakade att rädda sig genom en ängslig flykt och
slutligen dock förblöda mellan en segerrik förföljares skoningslösa
käftar — så är dock alltid dödskampen helt kort, det sista
ögonblicket öfverraskar dem som en blixt och mellan känslan
af full kraft och förgängelsen ligger blott ett enda moment!

Huru fruktansvärdt blifva ej många husdjur tyranniserade
af menniskan; huru marterar hon ej den till de svåraste
förrättningar dömde hästen, som genom piskrapp drifves till en
ytterlig ansträngning af sina sista krafter; under hvilka ofta
gräsliga qval förer hon ej oxen, som lemnar henne hennes
kraftigaste föda, till slagtbänken — men fiskarne, af hvilka
hon, tack vare deras lägre intelligens, ej begär några andra
tjenster, undgå hennes raffinerade elakhet och behöfva
jemförelsevis blott sällan eller för en kort stund lida af hennes
grymhet.

Väl spetsar hon mången lefvande vassbuk eller tobis på
kroken för att fånga ett större byte eller afdrager den slingrande
ålen huden och kastar honom sedan hudflängd i den heta
pannan — men hvad är detta emot en åkarehästs eller en dag
efter dag med sparkar och piskslängar undfägnad åsnas ofta
årslånga pinohistoria — dem kan man i sanning prisa lyckliga,
när de slutligen på sopbacken utandas sitt eländiga lif.

Om fisken också ofta måste utstå ångest, kan man dock
ej betvifla att lifvet skänker honom många njutningar.
Simningsrörelsen är för honom helt säkert en ständig källa till
behagliga känslor, helst musklernas fria spel försiggår så
mycket lättare i det tyngre elementet, som så betydligt förminskar
kroppens vigt. Hvarföre skulle icke fisken fröjda sig öfver sin
tillvaro, då han pilsnabbt skjuter fram genom de kristallklara
vågorna eller med elastisk kraft kastar sig upp öfver
vattenytan? Sjöfararne hafva många berättelser att förtälja om
boniterna eller doraderna, som muntert leka omkring skeppet,
raskt skjuta förbi detsamma under dess snabbaste lopp,
försvinna långt bort i fjerran och sedan lika raskt återvända,
liksom ville de håna långsamheten hos det klumpiga fartyget,
vore det än det mest snabbseglande klipperskepp. Flygfiskarne
skjuta likaledes ofta lekande upp ur vattnet i silfverglänsande
svärmar och bereda sålunda företrädesvis vid lugnt väder den
resande ett angenämt tidsfördrif på det ödsliga hafvet, men
förkunna derjemte äfven sin lefnadslust genom sina väldiga
luftsprång. Fågeln sjunger, hästen gnäggar och grodan
qväker, men fisken, som ej fått sig stämmans gåfva tilldelad,
gifver sin fröjd öfver lifvet tillkänna genom lifliga muskelrörelser
och tumlar sig i de kristallklara vågorna som ett lekande barn.
Men öfverallt är det samma känsla af lycka, lust och inre
behag, öfverallt en till skaparen hemburen tacksägelse för lifvets
ljufva gåfva!

"Ack, visste du, på hafvets grund
Hur' lycklig fisken är och nöjd,
Du stege ned i denna stund
Att njuta lifvets fröjd!"

(göthe.)

——





TJUGOSJUNDE KAPITLET.

Reptilierna.

Sköldpaddornas, ödlornas, grodornas och paddornas skyddsmedel. — Ormarnes
och sköldpaddornas rörelseorganer. — Geckos. — Anolis. — Kameleonten.
— De giftiga ormarne. — Ormarnes sväljningsapparat. — Kajmanens
moderskärlek. — En krokodils tacksamhet. — Vintersömn. — Blindormens
byggnadskonst. — Reptiliernas öfvervägande nytta. — Deras fiender. —
Deras fruktsamhet.

——

Ljusskygga, slöa och tröga, utan konstdrift och merändels
vänner af en dyster ensamhet skulle man finna sig böjd att
anse reptilierna för skapelsens utskum eller onyttiga
främlingar och fläckar i lifvets bok. Men oaktadt endast ett kallt
blod cirkulerar i deras ådror, oaktadt de öfverlemna sina ägg
att kläckas af solens värme och de flesta af dem intaga det
lägsta trappsteget bland alla ryggradsdjur, hafva de dock
sedan urminnes tider bibehållit sin plats i naturens hushåll, och
att deras roll ej är ovigtig, bevisas bäst af deras vidsträckta
utbredning i talrika slägten och arter så väl i hafven och
floderna som på den gamla och nya verldens fasta land.

Trots deras jemförelsevis låga ståndpunkt kan alltså
deras byggnad icke vara mindre ändamålsenlig och i sitt slag
fullkomlig än de högsta ryggradsdjurens. De kunna icke vara
mindre väl utrustade till försvar och angrepp och försynen
kan icke hafva i mindre mån tilldelat dem alla medel till
deras födas anskaffande eller med mindre omsorg hafva tänkt på
uppehållandet af deras afföda!

När man ser landsköldpaddan långsamt släpa sig fram,
skulle man väl kunna tro att ett så trögt djur knappt borde
kunna undgå sina många listiga och kraftiga fiender, men detta
oaktadt har hon dock obetydligt att frukta af de flesta bland
sina förföljare, ty på ett underbart sätt äro hos henne
ryggkotorna, refbenen och bröstbenet så utvidgade, hopvuxna och
sammansmälta, att de omkring hela kroppen bilda ett benskal,
under hvilket äfven hufvudet, fötterna och svansen kunna
dragas tillbaka. Så snart någonting misstänkt närmar sig
sköldpaddan, gömmer hon sig alltså under sin tjocka beklädnad och
möter öfverallt angreppet med det passiva motståndet af ett
för tand och klo ogenomträngligt pansar. Buksidan är
visserligen mindre väl skyddad, men att vända det på detta sätt så
väl förvarade djuret på ryggen är för de flesta af dess
förföljare förenadt med oöfvervinneliga svårigheter, emedan många
arter, isynnerhet den omkring fem fot långa indiska
sköldpaddan, uppnå en betydlig vigt och alltså redan i sin tyngd ega
ett godt försvarsmedel. Men tror man väl att detta skydd
blott kunde gagna för en kort stund, emedan djuret väl
liksom allt lefvande måste hemta luft och derföre snart ånyo vara
nödsakadt att sträcka fram hufvudet ur det säkra gömstället
— så torde dock den lurande fienden helt säkert förlora
tålamodet långt innan respirationsbehofvet inställer sig hos
sköldpaddan, som till följd af sin tröga lifsprocess kan uthärda hela
timmar utan någon frisk tillförsel af syre. Kärr-, flod- och
hafssköldpaddorna kunna icke på samma sätt draga tillbaka
sitt hufvud och sina ben under sköldens skyddande tak —
men i dess ställe äro de utrustade med en stor simfärdighet,
som gör ett sådant skydd för dem öfverflödigt — och många
utaf dem äro äfven begåfvade med en så stor kraft och ett så
grymt och rofgirigt lynne, att de vida mera fruktas än sjelfva
hafva någonting att frukta af de flesta vattnets invånare.

Så äro kärr- och flodsköldpaddorna fiskarnes förskräckelse,
och de sednare lära till och med anställa jagt efter fåglar, i
det de från något bakhåll blixtsnabbt framskjuta den långa
halsen efter dem. Derjemte bita de fruktansvärdt med sina
väl tandlösa, men deremot mycket hårda, skarpa, öfver
hvarandra gripande käkar och släppa liksom doggen ej sitt tag
förrän det fattade stycket lösryckt stannar qvar i gapet.

Ödlorna eller saurierna äro äfvenledes liksom
sköldpaddorna fördelade öfver vatten och land, ja det finnes till och
med ett slägte, de flygande drakarne, hvilka äro försedda med
en fallskärm och hurtigt fladdra från det ena trädet till det
andra liksom den flygande ekorren. Äfven här finna vi de
arter, som äro bestämda för floderna och lagunerna, såsom
t. ex. de fruktansvärda, bepansrade krokodilerna eller den
ostindiska arkipelagens stora vattenödlor, tröga och oviga på
torra landet, men snabba och viga i sitt egentliga element;
under det landtödlorna nästan utan undantag utmärka sig
genom sina rörelsers snabbhet och så snart man närmar sig

dem, som blixten försvinna i en klippremna, en murspricka
eller ett jordhål.

Betrakta vi grodornas och paddornas afdelning, så finna
vi äfven dessa obepansrade varelser tillräckligt skyddade mot
en mängd fiender. Den undersköna ätliga grodan med sin
gröna jägardrägt förstår att väl begagna sina långa, med starka
vådor försedda ben. Hon tycker om att sitta i solskenet på
träskets varma strand och orörlig låta sin kropp
genomströmmas af ljus och värme, men så snart steget af en menniska
eller ett djur förråder sig för hennes särdeles känsliga öra,
kastar hon sig med famnslånga, bågformiga språng plumsande
i vattnet, ilar med kraftiga stötar blixtsnabbt från stranden,
dyker ned, tittar nyfiket åter upp och gömmer sig sedan utan
vidare omständigheter i gyttja och gräsrötter.

Hennes muskelkraft är så stor, att hon kastar sig upp i
luften till sin tjugodubbla höjd och med ett enda språng
tillryggalägger en sträcka af mer än femtio gånger sin
kroppslängd. Hvad skulle det blifvit af henne, om hon icke på detta
sätt snabbt kunnat rädda sig uti det skyddande vattnet?

Den melankoliska paddan saknar väl grodans skicklighet
i hoppning, men i dess ställe förstår hon att om dagen
förträffligt gömma sig på mörka ställen under stenar, mossa och
trädrötter. Den svagt frätande vätska, som hon sprutar emot
den hotande fienden, skyddar henne äfvenledes för mången
olycka.

Ormarne sakna väl benen, som blifvit de andra reptilierna
förlänade — från deras nakna, cylindriska kropp framskjuter
intet yttre rörelseorgan, och likväl se vi dem synbarligen utan
ansträngning glida fram på marken och slingrande ila bort
med all ett fyrfotadjurs snabbhet. Påtagligen måste således
en förträfflig rörelseapparat ligga förborgad i deras inre, och
företaga vi oss att söka reda på densamma, så finna vi att
man med fullt skäl kunde kalla ormarne refbensfotingar. Ty
under det vi blott hafva tolf par sådana ben, hvilka framåt
äro förenade genom, bröstbenet och broskartade fortsättningar
samt blott tjena till att förmedla respirationsrörelserna, är
ormen längs efter nästan hela sin långsträckta kropp försedd
med ofta flera hundra refbenspar, hvilka åt buksidan till, på
hvilken han glider fram, icke förena sig med hvarandra och
alltså äfven äro betydligt mera sjelfständiga i sina rörelser —
en förmåga, som ännu mera ökas genom kotornas stora
förskjutbarhet. Mellan bukhudens sköldar och dessa af ben
danade häfstänger förlöpa talrika starka muskler dels från sköld
till sköld, dels från refben till refben eller från de förra till
de sednare, och sålunda blifver det lätt begripligt huru djuret
med en sådan mängd af stödjepunkter och motoriska
fiberbildningar raskt kan glida fram på släta marken, arbeta sig
upp på trädstammarnes skrofliga bark och till och med
slingra sig från den ena grenen till den andra, ty ofta är den
obetydligaste hållpunkt tillräcklig för att ormen må kunna
utsträcka kroppen fotsvidt i luften och sålunda komma till
närmaste fasta föremål. Ormen saknar alltså icke de honom
förnekade benen, som vid krypning genom det täta busksnåret
eller det affallna löfvet tvärtom till och med skulle varit
honom till stort hinder.

Hos alla reptilier, som äro försedda med ben, finna vi
dessa organer på ett beundransvärdt sätt lämpade efter det
olika lefnadssättet. Hos landsköldpaddorna äro fötterna
klumpfotartadt sammanvuxna ända ned till de orörliga tårna, men
dessa korta, med trubbiga naglar försedda stumpar äro
tillräckliga för deras långsamma rörelser, under det viga, för raskt
lopp egnade ben skulle varit öfverflödiga för dessa väl
bepansrade, af en lätt åtkomlig vegetabilisk föda lefvande varelser.

Hos hafssköldpaddorna äro deremot fötterna högst
ändamålsenligt omskapade till fenformiga åror, och då den största
ansträngningen vid simning tillfaller frambenen, äro dessa vida
kraftigare och minst en gång till så långa som bakbenen.

Hos kärrsköldpaddorna, hvilka stå midtemellan
landsköldpaddorna och de fullkomligt aquatiska hafs- och
flodsköldpaddorna, äro slutligen de rörliga tårna försedda med tydlig
simhud och långa, spetsiga naglar, så att de kunna röra sig
mycket snabbare än de förra på torra landet och derjemte äfven
simma med stor raskhet. Allt eftersom de till sitt lefnadssätt
mera närma sig landet eller vattnet, är simhuden mellan tårna
mer eller mindre utbildad, ty hos sådana, som företrädesvis
uppehålla sig vid lagunernas stränder, inskränker den sig till
den första tåleden, under det den hos sådana, som sällan lemna
vattnet, understundom räcker ända till spetsen af naglarne.
Man  behöfver  sålunda blott betrakta en sådan 
kärrsköldpaddas fot. för att genast kunna med fullkomlig säkerhet sluta
till hennes lefnadssätt.

Bland ödlorna utmärka sig klätterödlorna genom den
färdighet, hvarmed de utan fruktan för att falla anställa jagt
efter insekter på lodräta och till och med vågrätt sväfvande
föremål. En egendomlig vidhäftningsapparat tillåter dem på detta
sätt trotsa tyngdlagarne, ty deras breda tår äro på undre
sidan försedda med tvärfåror, ur hvilka afsöndras en klibbig
saft, som äfven på de glattaste ytor skyddar dem för att falla.
Deras skarpa, krokiga naglar göra dem dock dervid ofta
ganska god tjenst.

En liknande fotbildning finna vi äfven hos de täcka
amerikanska anolis, som likaledes med den största snabbhet löpa
omkring på branta klippafsatser eller släta trädstammar
förmedelst de ovala, på tvären veckade skifvor, hvartill deras tår
med undantag af tummen utvidga sig under näst den sista
falangen. Äfven löfgrodorna hafva tår med skifformig
utvidgning till underlättande af deras klättring i träd, hvarest de
förmedelst sina långa bakben med underbar snabbhet springa
omkring från gren till gren och äfven kunna suga sig fast på
bladen genom sina fotskifvor och den med körtlar rikt besatta
buken.

På helt andra, men icke mindre ändamålsenliga sätt
hjelper sig kameleonten, som äfvenledes lefver på trädgrenar.
Fötterna, hvilkas fem tår äro förenade med hvarandra två och
tre, så att båda delarne kunna närmas till hvarandra, bilda
här ett slags tång, som fattar om grenen med stor säkerhet.
Dessutom har det märkvärdiga djuret en lång slingerstjert,
som skiljer det från alla andra reptilier och likaledes
underlättar dess vistelse på grenens rörliga underlag.

Scincus-ödlorna slutligen, som träffas i betydligt antal uti
den stora Sahara, hafva väl utomordentligt korta ben, men
veta deremot att så mycket bättre begagna sig af sina för
gräfning bildade fötter, ty så snart de blifva förföljda, nedgräfva
de sig raskt i sanden och gäcka en hungrig fiendes
förhoppningar.

Sålunda se vi att reptiliernas rörelseorganer öfverallt på
det lyckligaste sätt harmoniera med deras behof, och betrakta
vi deras öfriga försvars- och anfallsvapen, så skola vi finna
att de ej i något afseende hafva skäl att beklaga sig, emedan
bristen af en egenskap alltid ersättes genom egandet af en
annan. De stora amerikanska leguanerna eller kamödlorna,
som ofta ej kunna fort nog gömma sig för sina mäktiga
förföljare, de olika vilda kattarterna, begagna sålunda sin kraftiga
stjert såsom ett ganska verksamt vapen.

De kröka den framåt emot munnen och piska sedan
dermed åt höger och venster på ett sätt, som till och med
ingifver den hungrige jaguaren respekt, helst dess rand är
besatt med en kam af spetsiga hornplåtar.

När varningsödlan förföljes, springer hon pilsnabbt rakt
fram för att uppnå sin håla, men drifver man henne i
trångmål, blifver hon mycket ond och gör ett tappert motstånd.
En tjock stöfvel biter hon med lätthet igenom och slår häftigt
efter hundarne med den kraftiga, ofantligt muskulösa stjerten.

De flesta mindre ödlor äro begåfvade med en sådan
snabbhet, att de så väl kunna raskt undandraga sig sina fienders
förföljelser som äfven fånga sitt byte i tillräcklig mängd.

Många arter, såsom t. ex. vårt fosterlands vanliga lacerta,
lura på flugor, skalbaggar och myggor i solskenet, merändels
i häckar och buskar eller vid murar; andra, t. ex. geckos,
smyga först omkring i skymningen och hålla till godo med de
många olika insekter, som likaledes först efter solens nedgång
lemna sina gömställen.

Skulle den tröge kameleonten ensamt förlita sig på sina
ben, blefve det honom säkert svårt att tillfredsställa äfven den
mest förnöjsamma mages behof, men hans särdeles
egendomliga tunga ersätter honom rikligt bristen på snabbhet. Det är
högst originelt att betrakta huru han sitter på en gren, som
han omfattar med sina tångartade fötter eller omslingrar med
sin slingerstjert. Till hälften dold under löfvet anställer han
på detta sätt jagt efter de små insekterna. För den korta
halsens skull kan väl det jemförelsevis stora hufvudet blott
röra sig högst ofullkomligt, men ett så mycket vidsträcktare
fält beherrska de långt framstående ögonen, som i sina
oerhörda hålor kunna oberoende af hvarandra skela åt alla sidor.
Under det en af dessa i saffian infattade briljanter kisar mot
himmelen, undersöker den andra jorden eller också vrider sig
det ena ögat omkring, medan det andra stirrar orörligt
framför sig, ja pupillerna kunna så betydligt närma sig den yttre
eller inre ögonvrån, att djuret, liksom Janus, den gamle 
guden med det dubbla ansigtet, kan med en enda blick
omfatta allt hvad som tilldrager sig framför och bakom, utan att
vända på det styfva hufvudet. Kommer en insekt flygande,
förföljes den i alla sina rörelser af dessa uppmärksamma
kikare, tills slutligen det rätta ögonblicket för den tålige och
orörligt lurande kameleonten inträder. Då sträcker han snabbt
som blixten den långa, runda, klibbiga, i spetsen nästan rör-
 Fig. 25. 









formigt utvidgade tungan (fig. 25) väl en half fot långt ur
gapet — och ve den insekt, som denna helsning gäller!

De med en oerhörd muskelkraft begåfvade, gigantiska
pythons och boas behöfva ej något annat medel för att kunna
bekämpa sina fiender eller öfvervinna sitt byte, alldenstund
sjelfve tigern och jaguaren frukta för deras mördande
omfamning. De snabba snokarne fånga genom snabbt angrepp de
insekter, ödlor och möss, som de smyga sig på i busksnåren,
på fuktiga ängar eller i gamla ruiner, och undandraga sig
Fig. 26.  faran genom skyndsam flykt. Men just de
                     trögaste ormarne, som annars skulle
                     blifvit ett lätt byte för sina förföljare, äro
                     försedda med ett så fruktansvärdt
                     försvarsmedel, att äfven den modigaste bleknar,
                     när de plötsligt uppresa sitt hväsande
                     hufvud framför honom — ty ve honom, om
                     odjurets fina gifttand blott ytligt rispar
                     honom i huden! En liten kanal (fig. 26, 



a till b håla för tandens nerver,  g skiljevägg mellan hålan och giftkanalen,
c till d ingång till giftkanalen, f till e dess utförsmynning. )
                     löper genom hela längden af det
                     nålformiga vapnet, som här framställes
                     genomskuret och förstoradt, öppnar sig framtill
                     nära intill dess spets och står baktill i
                     förbindelse med den giftet afsöndrande
                     körtelns utförsgång. Så snart tanden 





vidrör ett föremål, trycker dess rot genast på körteln, hvars
innehåll med tankens hastighet ledes till spetsen och flyter
in uti den fina sårrispan. De ytterst rörliga gifttänderna, af
hvilka det alltid blott finnes två framtill i öfverkäken, kunna
efter behag böjas bakåt och gömmas i en fåra på tandköttet
eller hotande uppresas. Huru lätt kan icke en sådan lancett
afbrytas! Men äfven för detta fall har naturen dragit försorg,
ty bakom de första större tänderna sitta på båda sidor flera
mindre reservtänder, hvilka tillväxa, när de förra händelsevis
blifva utryckta.

Trots deras klokhet blifvit ett ordspråk och deras gap
ofta är utrustadt med ett så förödelsebringande vapen, skulle
dock ormarne, bland hvilkas 263 kända arter det finnes 57
giftiga, icke vara i stånd att uppehålla sitt lif, om de ej egde
förmåga att på en gång sluka stora animaliska massor. Ty
om de också merändels äro raska i sina rörelser, är dock
bytet i de flesta fall ännu snabbare, och sålunda äro de
hänvisade till att lägga sig på lur och begagna det gynnsamma
ögonblick, som tillskickar dem ett läckert rof. Ofta är detta
tjockare än sjelfva ormen, och då hans små invuxna tänder
äro fullkomligt oförmögna att sönderstycka det, skulle han
äfven efter den rikligaste fångst komma att lida brist, om icke
hans sväljnings- och tuggapparat voro på ett ganska
egendomligt sätt inrättade. De båda hälfterna af hans underkäk äro
nemligen icke såsom hos oss sammanvuxna till ett enda ben,
utan blott vid spetsen sammanbundna genom ett senartadt
band. Äfven öfverkäkens och ansigtets ben äro mycket
rörliga,  så att munnen  kan  utvidga  sig i en utomordentlig grad.

Nedsväljningen underlättas äfven betydligt derigenom att
tänderna äro hakformigt böjda bakåt, så att det djur, som
skall slukas, liksom sjelft arbetar sig in i svalget, sedan det
blifvit fattadt af tänderna. Först förvandlas det dock genom
benens sönderbrytning till en boll och göres slipprigt genom
öfvergjutet slem.

Sålunda kunna jätteormarne sluka djur af ända till en
råbocks storlek, men ligga sedan, under det digereringen af den
öfverflödiga måltiden försiggår, hela dagar orörliga och
lethargiska, en bild af den mest vämjeliga glupskhet och
öfvermättnad.

Reptiliernas själsförmögenheter äro väl öfverhufvud
inskränkta till en mycket låg utvecklingsgrad, men äfven hos
dem påträffa vi dock många af de lidelser och böjelser, som
vi redan funnit hos fiskarne och återfinna i ännu högre grad
utvecklade hos de mera begåfvade ryggradsdjuren, fåglarne och
mammifererna. Samma instinkt, som förmår laxen att simma
upp, i strömmarne och årligen drifver stortorskens oräkneliga
legioner till den stora banken vid Newfoundland, tvingar äfven
hafssköldpaddorna att vid början af den torra årstiden
uppsöka den sandiga stranden för att der lägga sina ägg och
bjuder med samma obevekliga stämma kärr- och
flodsköldpaddorna att vandra till de varma, flacka öarne vid flodernas
mynningar.

De af solen utkläckta ungarne krypa dock genast ned till
vattnet, sålunda lydande instinkten, som säger dem att detta
är deras naturliga element och att den torra strand, på
hvilken de föddes, hvarken kan skänka dem föda eller säkerhet.

När ödlorna och ormarne vilja lägga sina ägg, uppsöka
de äfvenledes sådana ställen, som solen kraftigt kan träffa med
sina strålar, och några amerikanska kajmaner lemna oss till
och med ett exempel på en konstfärdighet, som man knappt
skulle kunnat vänta hos de kallblodiga reptilierna. Efter att
hafva hopkrafsat en liten kulle vid flodstranden, göra de en
håla i dess midt och fylla nästet med vegetabiliska ämnen,
som genom jäsning utveckla den nödvändiga kläckningsvärmen.

Reptilierna äro dessutom alldeles icke så kärlekslösa, som
man skulle vilja tro.

Kajmanens hona drager länge omsorg för sina ungar,
sedan de utkrupit ur ägget. I sällskap med en indian gick
Schomburgk en dag längs efter Essequibos sjölika utbugtning,
när han plötsligt i vattnet fick höra ett egendomligt skrik,
som liknade kattungars jamande. Med spänd nyfikenhet
klättrade han genast ut på en öfverhängande trädstam omkring 3
fot öfver vattnet och såg nu under sig flera halfannan fot långa
unga kajmaner, af hvilka han fångade och ur vattnet
upplyftade en liten skrikande och sprattlande sälle. Då uppdök
plötsligt en stor kajman med ett fasaväckande rytande, som
genomträngde märg och ben. Ofta upplyftade sig modern långt
öfver skuldrorna ur floden, och då ungen hölls fram åt henne,
stegrades hvarje gång hennes ursinniga raseri. Sårad drog
hon sig tillbaka för några ögonblick — men sedan kom hon
åter ilande till stället med nytt raseri och piskade vattnet till
en upprörd massa af vågor. Äfven här visade sig alltså
moderskärleken i all sin ömhet.

Den vanliga leguanen hyser en stor tillgifvenhet för sin
ledsagarinna genom lifvet, ty oaktadt han annars visar en
ytterst fridsam natur, utvecklar han dock den mest hårdnackade
stridslust, när det gäller att försvara henne.

Krokodilen, hvars rykte annars är så dåligt det möjligen
kan vara, låter tämja sig under fångenskapen och har ett
minne för visade välgerningar. När ett af dessa djur, som
kommit löst ur ett menageri, för några år sedan till stor
öfverraskning för invånarne i Heidelberg plötsligt visade sig i
den annars blott af oskyldiga fiskar och grodor befolkade
Neckars vatten och snart derefter åter blef fångadt, utan att hafva
åstadkommit någon olycka, uttryckte det en liflig glädje, när
det fick återse sin väktare.

Oaktadt reptilierna hafva en vidsträckt utbredning mot
norr och söder, äro de dock företrädesvis hemma uti de
tropiska länderna, emedan de blott med svårighet kunna fördraga
kölden. Voro de liksom fåglarne försedda med vingar, skulle
våra ormar, ödlor, grodor och paddor utan tvifvel begagna
dem och uppsöka ett angenämare klimat, när höstens nattköld
betäcker fälten med sin hvita rimfrost — men äfven utan
vingar veta de att skydda sig och draga sig tillbaka uti remnor
och hålor, der de skyddade för kölden falla uti en djup
förstelning, ur hvilken först den varmare vårsolen åter väcker dem.

De oriktigt så kallade "blindormarne", hvilka se rätt väl
med sina två särdeles nätta ögon, gräfva sig formliga
vinterqvarter, som bestå af en trettio till trettiosex tum lång
stollgång med flera krökningar, hvilken de sent på hösten inifrån
igentäppa med gräs och jord. Närmast utgången ligga
ungarne, sedan allt större exemplar och längst bort i den lilla
obetydliga kammaren en gammal hanne eller hona. Alla äro
försjunkna i djup förstelning och ligga dels sammanrullade,
dels inslingrade i hvarandra, dels rakt utsträckta. Så finner
man tjugo, trettio stycken på samma ställe. Först under den
sista tiden har man erhållit några tillförlitliga underrättelser
om dessa fotlösa djurs märkvärdiga och mödosamma
gräfningsarbete. Med underbar skicklighet veta de att öfvervinna till
och med en ogynnsam jordmåns svårigheter, och vore man
bättre invigd uti de talrika tropiska reptiliernas vanor, skulle
man utan tvifvel hos dem upptäcka dylika och måhända ännu
märkvärdigare exempel på byggnadskonst.

Såsom man kan vänta af en så vidt utbredd djurklass,
stå reptilierna på mångfaldigt sätt i beröring med jordklotets
öfriga invånare. Menniskan undflyr dem väl ofta och står
knappast i vänskapligt förhållande till någon enda af dem,
liksom de samtliga sky och undfly henne — men detta oaktadt
är dock den nytta, som de bereda henne, betydligt
öfvervägande den skada de förorsaka. De utrota en oerhörd mängd
möss, insekter, maskar och snäckor, och om italienarne i sitt
blinda och grymma förstörelseraseri fånga och döda flera
hundra tusen sångfåglar, sparfvar och svalor, deras åkrars och
fruktträdgårdars verksammaste vänner, kunna de dock glädja
sig åt att de muntra ödlorna åtminstone till en del ersätta
förlusten af dessa befjädrade insektsfångare, mot hvilka deras
oförståndiga jagtlust förer ett sådant utrotelsekrig.

I många länder vet man att tillbörligt uppskatta dessa
reptiliernas tjenster. I södra Spanien och Afrika håller man
icke sällan kameleonten inne i boningsrummen för att fånga
flugorna, och uti herr van Honttes präktiga drifhus i Geneve
såg jag vackra ödlor ila fram och tillbaka. För den ohyra,
som under den der herrskande atmosferens fruktsamma
inflytande annars helt säkert skulle förökat sig till ett
olycksbringande öfverflöd uti barkens sprickor och remnor, var deras
närvaro utan tvifvel högst obehaglig. I många engelska
växthus begagnas den annars så föraktade paddan på samma sätt
till utrotande af insekter, snäckor och maskar.

Sjelfva ormslägtet har vunnit burskap bland den varma
zonens husdjur. Så vårdas på Ceylon råttormen (Goryphodon
Blumenbachii) såsom familjens älskling, emedan han gör
samma tjenst som våra kattor, och hvad som är ännu mera
märkvärdigt och knappast trovärdigt, om vi ej hemtat vår kunskap
derom ur de tillförlitligaste källor, i några trakter af Indien
ser man de giftiga cobra slingra sig under landtmannens
gästvänliga tak, en skräck för tjufvarne, men ett kraftigt skydd
för inbyggarne.

Liksom en europeisk dame finner behag i sin lilla
knähund, fägna sig de brasilianska senoritas åt korallsnokens 
praktfulla färger, ty slingrad omkring negrinnornas mörka hals
öfverträffar han betydligt i skönhet våra halsband af ädelkorall,
som uppfiskas ur Medelhafvets djup.

Många reptilier förse menniskan med en lika välsmakande
som sund föda. Jättesköldpaddans kött hörer till de mest
värderade läckerheter, den grekiska landsköldpaddan, som i
trakterna omkring Medelhafvet gör sig särdeles förtjent af
invånarnes tacksamhet genom utrotande af insekterna i trädgårdar,
föres äfven ofta till torget och den kolossala landsköldpaddan
på Galapagos förser ofta sjömannen med rikligt förråd för hela
månader.

Leguanens hvita kött är en af de rikaste amerikanske
plantage-egarnes favoriträtter, under det i Siam slagtade
krokodiler utbjudas till salu och gerna ätas af både fattiga och rika.

Vår grodas lår äro äfvenledes en rätt, som ej bör försmås,
men beklagligtvis fläckas dess anskaffande blott alltför ofta
genom en fullkomligt onödig grymhet. Så blifva de arma
djuren, såsom Tschudi berättar oss, ofta eftersökta i Schweitz,
isynnerhet nattetid vid ljussken. Man fångar dem i stora
massor, afskär dem med en knif de välsmakande låren i korset
och låter sedan de så jämmerligt stympade grodorna
barbariskt nog ligga der halfdöda i stora högar, tills en långsam
död befriar dem. Fiskrarne och grodfångarne äro nemligen
ofta nog enfaldiga att tro det låren åter växa ut på de
marterade reptilierna. När skall slutligen massan af folket vinna
så mycken bildning, att den kan inse djurplågeriets hela
skändlighet och brännmärka utöfvandet af ett sådant nidingsdåd
såsom ett vanärande brott?

Äfven på annat sätt blifva flera reptilier använda.
Fjällsköldpaddans sköldpadd, hvarmed redan romarne sirade sina
möbler, är en mycket vigtig handelsartikel. Alligatorerna och
kajmanerna dödas i tusental för att lemna sin starka hud till
fotbeklädnad och sadlar.

Jemförd med den mångsidiga nytta, som denna djurklass
bereder oss, måste dess skada synas i hög grad obetydlig.
Blott några få angripa menniskan i hennes eganderätt och de
fall, då hon faller ett offer för de stora pansarklädda ödlorna
och ormarne, som antingen kunna blifva farliga för henne
genom sin omslingrande muskelkraft eller sin hastigt dödande
gifttand, äro jemförelsevis ganska sällsynta. Ingen giftig orm
angriper henne, om hon ej retar eller skrämmer honom. Boas
och pythons öfverfalla henne icke, utan frukta henne, oaktadt
de med lätthet kunde krossa henne. Man ser alltså att den
afsky, som man i allmänhet hyser mot reptilierna, ej låter
rättfärdiga sig, åtminstone ej hos oss, der endast den i stenrösen
och busksnår lefvande huggormen kan blifva farlig för
menniskan, men derjemte visar sig nyttig genom utrotande af
mössen, som utgöra hans favoritföda.

Så väl de mera sällsynta skadliga, som de ymnigare
förekommande oskadliga reptilierna hållas inom skrankorna
genom talrika fiender. En stor mängd vatten- och roffåglar
förfölja dem på alla möjliga sätt inom alla verldsdelar, storkar,
tranor och vråkar hugga fortfarande in i deras leder, den
amerikanske strutsen är en förklarad ormdödare och den berömde
sekreteraren är genom sina storverk på detta fält så väl känd,
att man från södra Afrika öfverfört honom till de Vestindiska
öarne för att der utrota den skadliga trigonocephalus.

I sina strider med ormarne visa fåglarne en märkvärdig
instinkt. Så känner ormvråken ganska noga huggormens
farliga gift, äfven om han blifvit fångad ung och aldrig sett
någon sådan orm.

Han måttar alltid först efter hufvudet och krossar detta,
innan han uppäter det öfriga. Giftlösa ormar fasthåller han
deremot länge med sina klor och fägnar sig åt deras
slingringar, innan han uppäter dem, hvarvid han då utan åtskilnad
börjar än med stjerten, än med hufvudet. Hvem gaf honom
denna undervisning eller hvem sade honom, att der ett dödande
gift gömmer sig, under det här blott en vanmäktig vrede
ställer sig till motvärn?

Äfven bland däggdjuren finnes det flera, som företrädesvis
lefva af reptilier eller uppträda emot dem med afgjord
fiendskap. Så försvinner skallerormen så småningom för den
amerikanska kulturens framsteg, ty hvarje ny backwoodsman
förser sig redan för hans skull med en svinhjord. Så snart ett
af dessa husdjur blott varseblifver en skallerorm, reser det sin
borst, springer på honom, fattar uti honom, skakar honom så
häftigt att han förlorar syn och hörsel och uppäter honom
sedan utan fara.

Till följd af sitt flitiga utrotande af krokodilägg och
ormar hölls ichneumon helig af de gamle egyptierna, och den
indiske mungos angriper utan bäfvan de giftigaste huggormar.
Cobra, som till och med jagar leoparden på flykten, uppreser
sig med svällande hals och ursinnigt flammande blick framför
det modiga djuret, men snabb som tanken flyger den vige
mungos, i det han undviker faran af de hotande gifttänderna, på
det hväsande odjurets rygg och genombiter dess nacke.

Vår hiller äter snokar och huggormar och lärer liksom
igelkotten utmärka sig genom en utomordentlig otillgänglighet
för giftets verkningar. Om den sednare berättar Tschudi att
han som en försigtig jägare närmar sig den giftige ormen,
hvilken i medvetandet af sitt dödande vapen visar föga lust
till flykt. När igelkotten kommit honom nära, vädrar han på
den läckra steken och vill i början ej döda honom, utan
kniper honom blott med tänderna för att reta honom. Hväsande
far nu ormen upp emot honom och biter honom ursinnigt,
hvar han möjligen kan få fatt uti honom. Men igelkotten
låter ej lura sig, utan böjer ned hufvudet något litet, låter
bettet fara i taggarne och kniper envist motståndaren ånyo med
tänderna. Ormen tänker ännu ej på flykten, utan blifver
alldeles ursinnig och uttröttar sig med bitning och hväsning. Nu
lyfter angriparen sitt hufvud något högre upp, fattar med
säkert tag ormens hufvud, söndermal det jemte tänder och
giftapparat, nedsväljer det och slukar sedan långsamt äfven
kroppen. Har han också under denna strid fått ett halft eller helt
dussin bett på mera känsliga kroppsdelar, t. ex. i nosen,
öronen eller till och med i tungan, så bekymrar han sig föga
derom. Såren svullna ej ens, och djuret blifver lika litet sjukt
som de ungar det diar. Märkvärdigt nog finner igelkotten ej
riktigt behag uti paddornas ojemförligt mindre skarpa saft.
När han vill fånga en sådan, torkar han i början nosen på
marken efter hvarje bett, som paddan gifvit honom.

Slutligen draga äfven reptilierna sjelfva omsorg om att
deras antal ej vinner en för jemnvigten inom den animaliska
hushållningen farlig och störande öfvermakt. Den bitande
mjuka sköldpaddan, som redan genom sitt binamn låter sluta
till ett ej särdeles älskvärdt temperament, lurar uti de
carolinska flodernas säf på sin hufvudsakligaste föda, de unga
kajmanerna, men blifver deremot sjelf de gamla kajmanernas
byte. Lika förtjent af vår tacksamhet gör sig äfven
Nilsköldpaddan, i det hon gerna mättar sig med krokodilägg, och
slutligen händer det rätt  ofta  att den ene ormen slukar den
andre.

Mot alla dessa angrepp skyddas reptiliernas slägte från
fullkomlig undergång så väl genom de olika försvars- och
anfallsvapen, hvarmed det blifvit begåfvadt, som äfven genom en
betydlig fruktsamhet. Grodor och paddor lägga ofta omkring
1200 ägg, sköldpaddor under loppet af den torra årstiden
omkring 400, krokodiler 20 till 60, ormar 10 till 50. Så blifva
många andra djur försedda med föda, så uppehåller sig
mången vattenfågel och gnagare af öfverflödet inom reptilielifvet,
som alla förluster till trots fortfar att kraftigt blomstra från
den ena generationen till den andra.

——




TJUGOÅTTONDE KAPITLET.

Fåglarne.

Många fåglars oerhörda flygförmåga. — Deras byggnads ändamålsenlighet. —
Vingarne. — Smällfjädrarne. — Hvartill tjena strutsens, pinguinens och
"ångbåtens" vingar? — Huru har det blifvit sörjdt för fågelkroppens
lätthet? — Dess pneumacitet. — Dess fördelar i afseende på respirationen och
värmeutvecklingen. — Fjädrarne. — Deras ringa värmeledningsförmåga. —
Vattenfåglarnes fettkörtlar. — Fjädrarnes skönhet. — Fåglarnes ben. —
Strutsens — vadfåglarnes — simfåglarnes — roffåglarnes —
klätterfåglarnes ben. — Huru kommer det till att storken står på ett ben? — och att
hönan sofver på en gren? — Näbben hos roffåglarne — hos hackspettarne
—   hos papegojorna — hos sjöfåglarne — pelikanen — Rhynchops —
flamingo — slefgåsen — skärfläckan — tukanen och hornskatan — hos
korsnäbben. — Tungan hos hackspetten — och kolibrin. — Fåglarnes mage. —
Kräfvan. — Lammgamens energiska digestion. — Fågelögat. — Fåglarnes
vigt i naturens hushållning. — De tjenster, som de göra menniskan. —
De skadliga fåglarne. — Fåglarnes fiender. — Menniskans olyckliga
jagtlust. — Italiensk fågelutrotning. - Fåglarnes nästbyggnad. — Val af plats
och material. — Kungsfågelns — cassikernas — baltimores —
trädgårdsstarens — skräddarefågelns — och väfvarefågelns näste. — Tusen nästen
under ett tak. — Några australiska fåglars äggkläckningskullar. —
Fåglarnes list och hjeltemod vid försvaret af sin unga afföda. — Parasitfåglarne.
— Göken och gärdsmygen. — Fåglarnes konstgrepp och strider. —
Fåglarnes minne. — Storkens och svalans märkvärdiga intelligens. — Fåglarnes
lynne. — Deras märkvärdiga vandringsdrift.

——

Vid ordet reptil uppdyka genast för oss en mängd hemska,
vedervärdiga skapelser. Paddan blåser upp sig, ormen hväser
och hotar med sina gifttänder, den afskyvärde krokodilen
klaffar med sina fruktansvärda käkar. Salamandrar, vattenödlor
och hvad annat allt de med dem beslägtade odjuren än må
kallas uppsticka sina gräsliga hufvuden ur träskens förpestade
gyttja!

Huru fullkomligt olika är ej förhållandet, när vi höra
fåglarne, luftens lättbevingade furstar, nämnas? Erinrade der allt
om gyttja och nattligt mörker, så är här allt strålande dag
och vänligt solljus. Skogen genljuder af tusentals älskliga
stämmor, glänsande kolibris sväfva från blomma till blomma,
guldfasanen vaggar sig på grenarne, svanen klädd i oskuldens
fläckfria drägt drager fåror genom sjöns kristallklara vatten,
den stolte påfågeln skrider gravitetiskt fram öfver parkens
sammetsmjuka gräsmatta i full känsla af sin strålande skönhet och
högt deröfver, nästan försvinnande för ögat, drager örnen sina
majestätiska kretsar uti atmosferens öfre regioner.

Äfven andra djur lemna jordens fasta grund eller vattnets
flytande element för att i den lätta, genomskinliga luften söka
sitt byte eller sin räddning undan förföljande fiender.
Skalbaggen och fjäriln surra och sväfva från buske till buske,
flygfisken skjuter i långa bågar fram öfver hafvets yta och
flädermusen fladdrar omkring i skymningen som ett mörkrets
hemska foster; men huru långt stå de icke alla i flygfärdighet
efter de fjäderklädda fåglarne, hvilka lika lätt och behagligt som
fiskarne i hafvet klyfva luftoceanens rörliga vågor! Hvilken
kraft ligger ej uti vingarne på kondoren, som på några få
minuter skjuter ned ända till hafsytan enligt Humboldts
uppskattning från en höjd af 48,000 fot— en höjd, hvarifrån han skulle
kunna öfverskåda en yta af hela Tysklands storlek — eller på
albatrossen, som trotsar den starkaste storm och med knappt
märkbara vingslag kringsväfvar skeppet med förvånande
hastighet, eller på fregattfågeln, som ofta träffas hela fyrahundra mil
från land och likväl hvarje natt lärer återvända till sitt
ensamma klippnäste.

För att med en så förundransvärd hastighet kunna
genomila luftens rike äro dessa högt och starkt flygande fåglar
begåfvade med jemförelsevis utomordentligt stora vingar.
Lammgamen och albatrossen hafva en vingbredd af vidpass tio fot,
och de utbredda vingarne på kondoren och fregattfågeln hålla
icke mindre än fjorton fot från den ena spetsen till den andra.
Men äfven många smärre fåglar genomskära luften med en
utomordentlig snabbhet och uthållighet. Brefdufvan har på
mindre än sex timmar flugit från London till Luttich, ingen
kapplöpningshäst kan mäta sig med svalan, och oaktadt den
lille kolibrin ej gör några långa resor, skjuter han dock så
blixtsnabbt genom luften, att han på korta sträckor och för
en kort stund sannolikt öfverträffar alla andra fåglar i
snabbhet. Ögat förmår ej följa hans blixtsnabba rörelser, och den
uppmärksammaste observatör är icke i stånd att urskilja
svängningarne af hans vingar.

En blick på fåglarnes byggnad visar oss huru förträffligt
de äro utrustade för sitt egendomliga luftlif.

Vingarne motsvara däggdjurens framben eller menniskans
armar; men då deras rörelse tager fågelns hufvudsakligaste
krafter i anspråk, äro de hos alla lång- och snabbflygare
försedda med en vida större muskelmassa än låren. Bröstbenet
är derjemte utomordentligt utveckladt, för att tjena de starka
vmgmusklerna till vidhäftningspunkt, och står i ett så intimt
förhållande till flygfärdigheten, att man hos hvarje särskild
fågel blott behöfver jemföra detta ben med det öfriga
skelettet för att kunna sluta till hans större eller mindre
flygförmåga. Den på midten af bröstbensytan framskjutande åsen,
på hvilken de hufvudsakligaste flygmusklerna annars äro
fästade, saknas sålunda t. ex. hos strutsen och kasuaren, som
äro oförmögna att höja sig upp i luften och blott hafva små
vingstumpar, under det den hos roffåglarne är utomordentligt
starkt utvecklad.

Vid fågelns byggnad var det dock icke blott fråga om att
inlägga den största möjliga kraft i vingarne, utan äfven att
använda denna kraft så hushållsaktigt, att den kunde räcka
till så länge som möjligt. Redan den beständiga omvexlingen
uti vingarnes rörelser har till följd att samma muskel blott för
ett kort ögonblick tages i anspråk på samma sätt och genom
sväfningen, som hos albatrossen ofta räcker en åttondels
timme och knappt erfordrar den ringaste ansträngning, låta de
stora fåglarne sina vingmuskler hvila. Sedan behöfs blott ett
enda kraftigt vingslag för att ånyo genomsegla en betydlig
luftsträcka.

Liksom fenorna genom förstoring af den roende ytan
understödja kraften af ryggradens laterala krökningar och
sträckningar, som utgöra alla fiskars egentliga rörelsemedel, så finna
vi fåglarnes vingar förlängda genom starka smällfjädrar, hvilka
som en ytterst lätt solfjäder trycka på den elastiska luftvågen
och gifva fågeln en stor bärande yta, utan att märkbart
föröka hans tyngd.

Med den ringare utvecklingen af smällfjädrarne aftager
naturligtvis äfven flygförmågan. Hos strutsen, som i sina bens
väldiga styrka finner en ersättning för sin bristande förmåga
att klyfva luften med kraftiga vingslag, äro de jemförelsevis så
korta vingarne ej försedda med några egentliga smällpennor,
utan blott med slappa, dunlika fjädrar. Men oaktadt de ej
kunna upplyfta den tunga fågeln uti den lätta atmosferen, göra
de honom dock förträfflig tjenst såsom segel och understödja
honom så betydligt i hans snabba lopp, att han, såsom det
står i bibeln, "gäckar den honom förföljande hästen med dess
ryttare". På samma sätt förstår äfven svanen att understödja
simningen med sina såsom segel begagnade vingar och glider
under sin snöhvita baldakin behagligt fram öfver den krusade
vattenytan.

Hos kasuaren hafva de ännu mera förkrymplade vingarne
blott fem smällfjädrar, som ej äro någonting annat än tjocka
pennor utan allt fahn och blott såsom taggar tjena fågeln till
försvarsvapen. Den ytterligaste grad af förkrympling finna vi
dock hos den ny-zeeländska kiwi, hvarest äfven dessa
rudimenter saknas och den helt och hållet fjäderlösa, knappt
halftannat tum långa vingen blott har en liten tagg i ändan.

Hos några vattenfåglar, t. ex. lommarne, alkarne och
pinguinerna, är flygförmågan äfvenledes antingen betydligt
inskränkt eller till och med fullständigt försvunnen.

Pinguinen har egentligen blott vingstumpar, på hvilka
fjädrarne likna med fransar besatta, hornartade fjäll, men om
det också ej är honom tillåtet att med så ofullkomliga
verktyg höja sig i luften, är han deremot så mycket mera på sin
plats i vattnet. Der göra de honom förträfflig tjenst såsom
fenor, och den simfärdighet, som han med deras tillhjelp
utvecklar, är så stor och uthållande, att man mera än en gång
träffat honom på det antarktiska hafvets ödsliga nejder flera
hundra mil från närmaste land.

Pilsnabbt dyker han upp och försvinner sedan ånyo
pilsnabbt under vattnet, så att det knappt är möjligt att skilja
honom från en händelsevis ur vattnet uppspringande fisk.
Äfven på torra landet är han enligt Darwin långt mindre
hjelplös än man skulle kunna vänta af en fågel, hvars ben äro
fästade så långt bakåt att han måste stå upprätt för att
bibehålla jemnvigten, ty genom att betjena sig af vingstumparne
såsom framfötter kryper eller glider han så snabbt uppför de
gräsbevuxna klipporna, att man lätt skulle kunna taga honom
för ett fyrfotadjur. En egendomlig användning af vingarne till
att ro eller snarare piska vattnet med finna vi slutligen hos
Falklandsöarnes stora, kortvingade änder, hvilka blifva öfver
trettio skålpund tunga. Väl äro dessa organer alltför svaga
till att kunna lyfta en sådan börda upp i luften, men med 
deras tillhjelp färdas dock fågeln raskt och med larmande dån
fram öfver vågorna, i det han med hvarje vingslag stöter emot
vattenytan och på detta sätt kastas framåt. Denna
egendomlighet har förskaffat honom namn af "kapplöpningshästen" och
på sista tiden af "ångbåten".

För fågelkroppens största möjliga lätthet har naturen
äfven dragit försorg derigenom att benen invändigt äro ihåliga
eller märgtomma och framför ledhufvudet hafva ett hål, genom
hvilket en luftkanal intränger, som åter kommer fram vid
andra ändan och fortsätter sig uti närmaste ben. Hos de
skickligaste luftseglarne se vi till och med näbben, ryggkotorna,
refbenen och bäckenet på detta sätt urhålkade, under det hos
de springande fåglarne benen till största delen äro fyllda med
märg eller bildade af en fast väfnad. Dessutom finna vi äfven
luftsäckar eller luftreservoirer inbäddade uti fågelkroppen. De
intaga en stor del af bröst- och bukhålan och stå merändels
i förbindelse med lungorna eller svalget, så att fågeln efter
godtycke kan tömma dem eller fylla dem med luft.

Dessa luftsäckar och märgtomma ben förminska icke blott
kroppens specifika vigt, i det de förstora dess volym, utan
bidraga äfven till dess lätthet derigenom att den uti dem
inneslutna luften uppvärmer sig och alltså har en mindre tyngd
än den yttre luften. Då genom kroppens genomtränglighet
eller pneumacitet luften öfverallt kommer i beröring med
kärlens finare förgreningar, åstadkommes på detta sätt en
dubbel respiration, så att fågeln jemförd med ett lika stort
däggdjur förtär vida mer syre och följaktligen äfven utvecklar mera
värme. Fågelblodets temperatur belöper sig derföre till 30°
à 35° R. — en temperatur, som hos menniskan blott
förekommer under ett tillstånd af häftig feber. Med denna stegrade
lifsprocess stå äfven fågelns munterhet och lifliga väsende i
fullkomlig öfverensstämmelse. Huru olika är ej han i detta
afseende med den kallblodiga reptilen, som blott långsamt
insuper en måttlig luftqvantitet och hos hvilken derföre äfven
alla lifsfunktioner försiggå långsamt! I båda fallen stå dock
respirationsfunktionerna i den innerligaste harmoni med
verksamhetsgraden, ty en lifligare existens, ett rörligt luftlif
erfordrade naturligtvis äfven en raskare uppfriskning och nybildning
af det arteriella blodet. Äfven för att kunna förrätta
rufningsarbetet behöfver fågeln en högre inre värme. Hålrummen uti
hans kropp äro sålunda icke blott beräknade på att göra
honom så lätt som möjligt, utan äfven att motsvara de
kommande generationernas behof. Så ingriper uti fågelorganismen
det ena hjulet underbart uti det andra — och så framstår ett
harmoniskt helt, på det fullkomligaste sätt utrustadt för det
egendomliga lefnadssättet.

Betrakta vi blott fjädrarne, detta skapelsens mästerstycke,
så måste sanningen af det nyss sagda på det mest öfvertygande
sätt framställa sig för oss, ty en i alla afseenden mera
passande beklädnad låter ej tänka sig.

Ej nog med att de redan genom sin lätthet utmärkt väl
passa för varelser, hos hvilka allt måste vara anlagdt på att
gifva kroppen en så ringa vigt som möjligt, skänker äfven
deras dåliga värmeledningsförmåga fåglarne det bästa skydd till
och med mot den strängaste köld. Under sin tjocka, hvita
fjädermantel trotsa Ishafvets änder den höga nordens
fruktansvärda vinter och den antarktiska stormsvalan de annars
allt lif förödande vindarne i sin ogästvänliga hembygd.

Äfven under solens lodräta strålar sväfvar kondoren —
högt, högt öfver snöregionen — i en vinterkall atmosfer.
Liksom Alpernas lammgam bygger han sitt näste på klippspetsar,
der äfven sommarnätterna nedtrycka termometern djupt under
nollpunkten, men under sin varma fjäderbeklädnad äro båda
känslolösa för kölden.

Till och med uti de tropiska skogarne följer ofta på den
brännheta dagen en rätt betydlig afkylning af luften — så
att papegojan och tukanen, tangaran och cotingan då kunna
glädja sig åt välgerningen af en beklädnad, som blott långsamt
låter den i deras kropp utvecklade värmen utstråla i den kalla
atmosferen.

För öfrigt rättar sig äfven fjädermantelns tjocklek efter
klimatets fordringar. Så se vi ejdergåsen, praktejdern och
sammetsgåsen under sina täckfjädrar ytterligare vara utrustade
med ett underplagg af mjukt dun, hvarmed de om sommaren
omkransa sina nästen för att bereda sina ungar ett så mycket
mjukare och varmare läger. Hos många fåglar omvexlar till
och med en lättare sommardrägt med en tjockare
vinterbeklädnad.

Med sina fjädrars dåliga värmeledningsförmåga skulle
emellertid fåglarne vara föga betjenade, om de icke derjemte äfven
bildade vattentäta mantlar; ty blott ett ringa antal af dessa
lättbevingade luftinvånare sofver under tak och många äro
genom sitt lefnadssätt nödsakade att utsätta sig för alla
väderlekens vexlingar.

Men äfven för detta behof har försynen på ett utmärkt
sätt dragit omsorg, i det den gifvit fåglarne en fettafsöndrande
körtel och på samma gång förlänat dem instinkten att först
trycka på densamma med sin näbb och sedan draga hvarje
särskild fjäder genom näbben, så att regnet utan att intränga
droppvis rinner ned ifrån denna väl inoljade beklädnad, liksom
från ett vattentätt tak. Denna fettkörtel, som ligger längst
bort på ryggen öfver stjertkotan, är isynnerhet hos sjöfåglarne,
som allra mest äro i behof af en vattentät mantel, mycket
starkt utbildad, under det den deremot fullkomligt saknas hos
strutsen, som i sitt torra hemland alldeles icke behöfver ett
sådant skydd.

Beundransvärda genom sin ändamålsenlighet, äro fjädrarne
det icke mindre genom sin mångfaldigt vexlande skönhet, sina
färgers behag och den formens elegans, hvarmed de af
skaparen blifvit utrustade. Hvilken förvånande olikhet och hvilken
prakt! Här glittra de, såsom hos kolibrin, i ametistens och
rubinens tindrande briljantskimmer, der pråla de, såsom hos
påfågeln, med verkligt kunglig glans, liksom om regnbågen till
deras prydande uttömt alla sina strålar! Hvilken fägnar ögat
mest, den snöhvita svanen eller den skarlakansröda aran?
Hvilken bär den rikaste drägten, Nya Guineas paradisfågel
eller de chinesiska sjöarnes mandaringås? Och huru smakfullt
äro ej fjädrarne ofta ordnade! Här såsom hos Moluckernas
lyrfågel till en oförliknelig fjäderplym, der såsom hos
Sydamerikas kunglige plattnäbb (Todus regius) till ett diadem af
oöfverträfflig skönhet!

Svårt torde det i sanning blifva att bland så många
värdiga pristäflare utsöka den, som man med största skäl kunde
tillerkänna skönhetens pris, och svårt att utvälja sig en favorit
bland så många fängslande former.

Betrakta vi benens byggnad hos fåglarne, öppnar sig åter
för oss ett rikt fält till beundran, ty äfven här har den
allsmäktige konstnären skapat verkliga mästerstycken af
ändamålsenlighet. Hos de springande fåglarne, strutsarne och
kasuarerna, äro de mycket tjocka och långa samt utrustade med en
jemförelsevis liten fot, så att dessa märkvärdiga icke flygande
fåglar kunna i snabbhet täfla med hästen på rännarebanan.

Hos vadfåglarne, som äfvenledes kunna löpa förträffligt,
äro benen ej så tjocka, men deras utomordentliga längd gör
dem särdeles lämpliga att gå med på gyttjig och sumpig mark
eller att vada med i grunda laguner och på den
öfversvämmade stranden. En större tjocklek skulle här varit fullkomligt
öfverflödig redan på den grund att de hafva en jemförelsevis
liten kropp att bära, och en kraftigare byggnad skulle här
blott kunnat vinnas genom en större tyngd, som dock varit
allt annat än på sin plats, der allt gick ut på att göra fågeln
så lätt och spenslig som möjligt. Derföre se vi också benen
högst ändamålsenligt infogade på midten af kroppen, hvilken
de följaktligen kunna bära utan stor ansträngning. Då de
derjemte blott äro fjäderklädda till midten af det merändels
ur bålen framskjutande skenbenet, kunna de så mycket bättre
vada långt ut i vattnet, helst de utspärrade långa tårna, som
ofta äfven äro kantade med flikar eller försedda med half och
hel simhud, hindra fågeln att sjunka alltför djupt ned uti den
eftergifvande gyttjan.

Ett högst märkvärdigt exempel på den omsorg, hvarmed
skaparen lämpat vadfåglarnes tåbildning efter hvarje särskild
arts egendomliga lefnadssätt, finna vi hos den sydamerikanska
Jassana, der de med sina ofantligt långa klor äro längre än
hela benet. På hård, torr mark synas de lika obeqväma som
lappländska skidor och skulle der äfven blifva fasthängande
öfverallt; och likväl finnes det ej någonting mera
ändamålsenligt, ty med dem vandrar fågeln lätt och säkert på jagt efter
vatteninsekter på kärrens och sjöarnes simmande växter eller
nymphæernas och nelumbiernas stora blad, utan att hysa den
ringaste fruktan för att hans rörliga underlag skall sjunka
under hans tyngd.

Liksom benen hos vadfåglarne särdeles förträffligt lämpa
sig för gång eller vadning, finna vi dem hos änderna,
lommarne och alkarne icke mindre ändamålsenligt inrättade för
simning. Tårna äro här förenade genom simhud för att bilda
en bred yta mot vattnet och benen korta och af kraftig
muskelbyggnad för att med desto större lätthet kunna framdrifva
kroppen i vattnet. Ju mera simskickligheten tilltager, desto
längre äro de fästade bakom midten af kroppen, så att alkarne
och pinguinerna, som nästan täfla med fiskarne, vid gående
måste hålla sig i det närmaste rakt upprätta för att icke falla
framstupa.

Hos roffåglarne äro benen äfvenledes korta och af kraftig
byggnad, men här finna vi tårna försedda med grofva, spetsiga
klor för att kunna sönderslita bytet eller beqvämt bortföra det
genom luften.

Hvad benens styrka och klornas kraft vidkommer, stå väl
ugglorna efter gamarne och isynnerhet efter örnarne, men då
deras rof består af små fåglar, möss eller till och med blott
insekter och de ej heller behöfva släpa upp det på högt
liggande klippor och bergspetsar, hafva de icke heller behof af
så mäktiga ben och klor.

Hos klätterfåglarne — hackspettarne och papegojorna —
finna vi icke mindre ändamålsenlig fotbildning, i det här två
tår äro rigtade bakåt och två framåt. En sådan inrättning
skulle varit i hög grad hinderlig hos den snabbt löpande
strutsen, som praktiskt nog blott har två framåt rigtade tår, men
här motsvarar den fullkomligt behofvet.

Så se vi hackspetten med den största lätthet fortfarande
klättra uppför trädstammarne, men aldrig vandra nedåt, under
det han öfverallt pickar på barken med näbben, tills larverna
framkrypa eller han finner ett ihåligt, af insekter anfrätt ställe.
Vid dessa lifliga rörelser begagnar han sig äfven af den korta,
kilformiga, särdeles styfva stjerten såsom stöd, under det
papegojan vid klättringen betjenar sig af sin näbb såsom ett icke
mindre verksamt än originelt hjelpmedel. Först fattar hon
dermed tag uti den gren, på hvilken hon vill uppklättra, och
drager sedan upp benen, det ena efter det andra. Men håller
hon i näbben en nöt, som hon icke gerna vill släppa ifrån sig,
så trycker hon undernäbben hårdt emot grenen och lyfter sig
upp genom sammandragning af käkmusklerna. När hon vill
stiga ned, böjer hon hufvudet framåt, lägger ryggen af näbben
på grenen och närmar den ena foten efter den andra till
stödjepunkten, under det den utsträckta nacken uppbär kroppens
tyngd.

På släta marken hafva hackspettarne och papegojorna ej
mycket att söka, hvarför de ej heller behöfva samma
skicklighet uti att hoppa som de flesta sparf- eller sångfåglar, hvilka
upphemta mången mask och larv under sitt lifliga språng fram
och åter. Här finna vi liksom hos roffåglarne, hönsen och
dufvorna tre tår framåt och en bakat, under det hos
tornsvalorna alla fyra tårna äro rigtade framåt — en inrättning,
hvilken gör det lätt för dessa fåglar att klänga sig fast på lodräta
väggar. För öfrigt kunna tornsvalorna liksom göken och
ugglorna efter godtycke vända en tå bakåt, så att foten lika väl
lämpar sig för klättring som hoppning.

Ofta ser man storken hela timmar stå gravitetiskt
funderande på ett ben, liksom om han vore försjunken uti djupa
filosofiska abstraktioner.

Man kan ej förstå hvarföre fågeln väljer och så länge
bibehåller denna till utseendet högst tröttande ställning; men
gåtan löses fullkomligt genom skapnaden af hans ben, ty den
öfre ändan af vadbenet ingriper genom ett särskildt utsprång
uti en motsvarande fördjupning på lårbenet lika fast och
raklinigt som klingan på en fällknif förmedelst sin fjäder faller in
uti handtaget, så att storken icke behöfver använda den
ringaste muskelansträngning dervid, isynnerhet när han slingrar
det upplyftade benets fot omkring det stående, utan långt ifrån
att trötta sig, fasthellre på det mest beqväma sätt hvilar sig.

Lika märkvärdig är den inrättning på fågelbenet, som
tjenar till att låta klorna fast gripa omkring ett föremål, t. ex.
en trädgren, utan ansträngning af en enda muskel, blott
genom den sittande fågelns egen tyngd. Senan på en tårna
böjande och vid bäckenet fästad muskel löper nemligen öfver
främre ytan af knäleden, så att en krökning af knäet utan
vidare åtgärder spänner senan och åstadkommer tårnas böjning.
Huru vigtig denna inrättning måste vara isynnerhet för fåglar,
som pläga sofva i sittande ställning på träd och dylikt,
behöfver ej någon vidare förklaring.

Fåglarnes näbb är efter olikheten i deras lefnadssätt icke
mindre olika bildad än deras ben, och äfven här måste vi
alltid beundra den största ändamålsenlighet. Hos roffåglarne är
den kort, tjock och hakformigt krökt nedåt, men hos sådana,
hvilka liksom örnarne sönderslita ett lefvande byte och alltså
hafva ett större motstånd att öfvervinna, är den ojemförligt
starkare än hos de af as lefvande gamarne, och ville man
undersöka honom hos alla slägten och arter inom denna vidt
utbredda familj, från den minsta falken till den väldige
lammgamen och från sparfugglan till den bredvingade kondoren, så
skulle man finna att han öfverallt på det noggrannaste
motsvarar behofvet.

Hos hackspettarne, som framdraga insektslarver under
barken, är den rak, kantig, stark och mot spetsen kilformigt
sammantryckt för att kunna genomborra det hårda barklagret.
Hos papegojorna finna vi en icke mindre stor
ändamålsenlighet, i det öfvernäbben är hakformig, starkt öfvergripande och
undernäbben mycket kort och aftrubbad för att med desto
större beqvämlighet kunna knäcka de hårda nötter, hvilka
utgöra detta larmande, härmningslystna slägtes vanligaste
födoämne.

De sjöfåglar, som lefva af fiskar, hvilka äro alltför stora
för att i en tugga kunna vandra genom matstrupen, hafva
liksom roffåglarne en stor, med en hake slutande näbb, hvilken
dock är längre och derföre ej heller fullt så kraftig. Der
födan blott består af mindre fiskar eller reptilier, som lätt låta
sluka sig och derföre ej behöfva sönderstyckas, är den
merändels rak och längre än hufvudet, så att den liknar en tång
med långa schenklar. Denna form, som vi exempelvis finna
hos storken och isfågeln, är dessutom särdeles lämplig till att
från den gyttjiga bottnen upphemta det der inkrupna bytet.

Högst egendomlig är pelikanens näbb, hvars oerhörda,
djupt klufna undernäbb är försedd med en stor, uttänjbar
säck, hvaruti fågeln kan samla sin fångst liksom i en
förrådskammare, för att sedan efter behof utkasta och förtära den i
all beqvämlighet.

En särdeles märkvärdig näbb finna vi vidare äfven hos
rhyncops eller sjökråkan. Den kilformiga undernäbben, som
vid sin ända ej mera har någon ränna, är omkring ett tum
längre än den öfre, hvilken liksom afbruten omfattar den undre.
Detta besynnerliga verktyg vet dock fågeln att på ett ganska
skickligt sätt använda. I det han med stor snabbhet flyger
fram öfver vattenytan, doppar han nemligen den långa
undernäbben i vattnet, men håller öfvernäbben öfver hafsytan. På
detta sätt afskummar eller liksom bortslefvar han de små vid
ytan simmande fiskarne.

För att bryta vattnets motstånd, som naturligtvis betydligt
öfverträffar luftens, är denne fågel begåfvad med
utomordentligt breda vingar, så att de jemförelsevis i utsträckning
öfverträffa till och med de snabbaste falkars och svalors. Äfven
hans kilformigt tillspetsade undernäbb är förträffligt egnad till
att genomskära vattnet, hvilket den sönderdelar alldeles som
en plogbill.

Äfven hos denna fågel, hvarest vid första ögonkastet en
sådan brist på symmetri eller ett sådant afvikande från de
vanliga formerna synes herrska, att han till och med deraf
erhållit sitt namn, finna vi alltså en i sanning beundransvärd
harmoni i hela hans byggnad — en fullkomlig
öfverensstämmelse mellan flygfärdigheten, näbbildningen och det
egendomliga lefnadssättet!

Äfven öppnandet af strandskalet, som under ebbtiden nästan
ligger på det torra vid den sandiga stranden, förstår sjökråkan
mästerligt. Hon väntar i närheten, tills skalet öppnar sig
något litet, och instöter då snabbt sin kilformiga undernäbb,
hvarefter musslan naturligtvis genast åter sluter sig. Fågeln tager
nu musslan, sönderslår den mot en sten och slukar blötdjuret
med samma njutning, hvarmed vi förtära en smaklig ostra.

Af en högst märkvärdig form är näbben hos flamingon
och slefgåsen. Hos den förre se vi den hafva en ansenlig
tjocklek och bredd och på midten plötsligt vara böjd nedåt.
Derjemte är undernäbben högre än öfvernäbben och fastvuxen
vid hufvudskålen, under det öfvernäbben rör sig fullkomligt
fritt, så att man kunde kalla näbben på denna fågel upp- och
nedvänd lika väl som på den föregående. Då flamingon fiskar,
vrider han sin långa hals som en orm, så att öfvernäbben
blifver vänd nedåt. Derjemte trampar han omkring sig i gyttjan
med sina långa styltben, som tillåta honom att gå temligen
långt ut i floderna och lagunerna. På detta sätt drifver han
de med vattnet upprörda sjömaskarne till den oupphörligt
klappande näbben. Den tjocka, vulstiga tungan är på sin yta
försedd med omvexlande, oregelbundna rader af taggar, som vid
detta upp- och nedvända läge trycka på öfvernäbben och likt
en sil qvarhålla den i vattnet innehållna födan. Äfven vid denna
från det vanliga så betydligt afvikande fångmetod hjelper
sålunda det ena organet det andra, och der man i början tror
sig se en missbildning, finner man vid närmare betraktande ett
nytt fulländadt mästerverk.

Hos slefgåsen är den oerhörda näbben fullkomligt glatt,
spatelformig och framtill dubbelt så bred som på midten. Hvad
han till följd af denna form förlorar i kraft, ersättes rikligt
genom de förträffliga tjenster, som han gör vid
genomgräfvandet af gyttjan och uppfångandet af de små fiskarne.

Ensam i sitt slag finna vi skärfläckans näbb, som är tunn,
böjlig som fiskben, väl tre gånger så lång som hufvudet,
utdragen i en fin spets och näsvist svängd uppåt. Med detta
verktyg kan fågeln naturligtvis ej sönderslita något byte eller knäcka
någon nöt, men vet dock skickligt begagna sig deraf till att i
gyttjan förfölja skaldjur och ringmaskar eller framdraga de
mellan strandens stenar inkrypande vattendjuren. Ville någon
förbättra formen på hans näbb, skulle han sålunda enligt all
sannolikhet inlägga protest deremot.

Af samma tanke torde väl äfven de amerikanska
tukanerna så väl som de asiatiska hornfåglarne vara, oaktadt
deras enorma näbb, som hos de sednare derjemte äfven är
försedd med en stor utväxt liknande ett horn, utmärker sig genom
en särdeles oproportionerlig, nästan grotesk storlek. "I menen
väl", torde de säga, "att vår näbb måste vara oss till hinders,
då vi flyga, men sen blott huru ledigt vi hoppa från gren till
gren och huru lätt vi veta att bära hornen; ty den är ju nästan
så tunn som papper och försedd med talrika luftceller, så att
den genom sin tyngd omöjligen kan blifva oss besvärlig. Att
den gör oss god tjenst vid vår födas anskaffande, visar sig
redan af vårt kraftiga uppträdande och vårt muntra väsende,
som vid första blick på oss tillkännagifva att vi ej äro några
hungrande stackare. Vi plocka dermed rätt beqvämt
skogens frukter och kasta sedan upp dem i luften, liksom
måsarne göra med den fångade fisken, för att sålunda utan allt
besvär kunna sluka honom. När vi vilja dricka, doppa vi
spetsen af vår näbb i vattnet, fylla den med ett kraftigt andedrag
och kasta sedan hufvudet ryckvis bakåt. Måhända gören I på
annat sätt, men ert Johannisberger smakar er icke bättre än
oss skogens klara källa. Må så vara att näbben är stor, men
mot dess skönhet hafven I väl ingenting att invända, ty den
är ju prydd med de mest lysande färger. I menen kanhända
att detta kunde blifva oss farligt och ådraga oss jägarens
uppmärksamhet, men äfven derföre veta vi råd, i det vi alltid
uppehålla oss i skogens trädtoppar och derjemte äro mycket
försigtiga och vaksamma. Med ett ord, vi hafva mot vår näbb
ingenting att anmärka och önska alldeles icke utbyta den mot
någon annan."

De af små frön och korn lefvande fåglarne hafva vanligen en
tjock, kort, höghvälfd, kägelformig, rak näbb, men äfven hos
dem förekomma dock märkvärdiga afvikelser. Sålunda korsa
hvarandra hos krumsen (Loxia curvirostra) öfver- och
undernäbben med spetsarne, i det öfvernäbben kröker sig nedåt och
undernäbben uppåt, den ene förbi den andre. Med denna så
egendomligt byggda, skenbart missbildade näbb kunna fåglarne
lätt från fjällen lossa tall- och grankottarnes frön, som utgöra
deras mest omtyckta föda, så att äfven denna märkvärdiga
form alldeles icke är någon nyck af skaparen, utan motsvarar
ett bestämdt ändamål.

Hos insektätarne är näbben merändels lång och smal,
såsom t. ex. hos kolibris, hvilka dermed upphemta sitt rof ur
djupet af de rörformiga blomkronorna. Hos sådana åter, hvilka
liksom nattskäran eller nattsvalorna fånga afton- och
nattfjärilarne i flygten, är den kort och bred och klufven långt
bakom ögonen för att desto beqvämare kunna sluka det temligen
omfångsrika bytet. Hos de amerikanska maskplockarne finna
vi den tjock, ansvälld, vid spetsen plötsligen böjd och försedd
med en stark undernäbb för att dermed kunna sammantrycka
hornboskapens hud och uppäta de utklämda brömslarverna.
Den abyssiniske maskplockaren är en karavanernas beständige
följeslagare och befriar på detta sätt kamelerna från den på
dem sittande ohyran. Sålunda skulle vi, om vi ville genomgå
alla fågelslägten från strutsen till gärdsmygen, öfverallt finna
en lycklig öfverensstämmelse mellan deras näbb och deras
lefnadssätt.

Vi veta redan hvilka utmärkta tjenster tungan gör
flamingon vid fångandet af vattenmaskarne, men hos många
insektätande fåglar är den icke mindre ändamålsenligt bildad för
bytets uppsnappande, innan det ännu kan uppnå sitt säkra
gömställe.

Förmedelst de fjederartadt elastiska hornen på tungbenet,
som under hufvudsvålen sträcka sig öfver hela hjernskålen,
framkasta hackspettarne sålunda sin långt utsträckbara,
maskformiga tunga så blixtsnabbt att de larver, efter hvilka hon
måttar, icke hafva tid att gömma sig, och för att ännu mera
öka detta organs verksamhet, är det vid spetsen hornartadt
och besatt med hullingar. Man inser lätt att den af ett sådant
vapen träffade insekten lika säkert är utan räddning förlorad

som sparfven, hvilken förgäfves vrider sig under roffågelns klor,
eller rådjuret, hvars ben braka under boaormens mördande
omfamning.

Äfven kolibris äro för samma ändamål försedda med en
utsträckbar tunga, och hos de närbeslägtade honingsfåglarne
finna vi den ofta sluta med en penselartad spets för att ur
blomkalken kunna, så att säga, utborsta den söta saften.

Då fåglarne, som bekant är, ej hafva något tuggverktyg,
måste deras mage vara på ett egendomligt sätt beskaffad för
att ersätta denna brist. Nästan utan undantag finner man den
delad uti tvänne till sin byggnad tydligt olika afdelningar, af
hvilka den ena ofta blott uppträder såsom en måttlig
utvidgning af matstrupens nedre ända och alltid innehåller tätt
hopträngda, ofta rätt stora slangformiga körtlar, som i riklig mängd
afsöndra digestionssaften. På denna körtel- eller förmage
följer sedan den större egentliga eller muskelmagen, hvars
väggar isynnerhet hos fröätarne äro flera gånger tjockare, så att
den utvändigt rätt ansenliga magen dock blott innesluter en
obetydlig håla. Denna andra mage har till sin egentliga
bestämmelse att genom sin mekaniska inverkan befordra födans
kemiska förändring och är af denna orsak äfven särdeles starkt
utvecklad hos de fåglar, som hålla sig till vegetabiliska
födoämnen. Här finner man utom de ofvannämnda tjocka
muskelväggarne äfven dessa hårda hornskifvor, som synbarligen äro
bestämda till födans sönderrifning och skola ersätta fågeln
bristen af tuggapparat. Samma ändamål tjena utan tvifvel äfven
de stenar, som man i många fåglars mage ofta påträffar i
temligen betydlig mängd och som af dem instinktmessigt slukas.

Ofvanför magen märka vi äfven hos många fåglar en
utvidgning på matstrupen, hvaruti födoämnen kunna hopas i större
mängd. Kräfvan, såsom denna förrådskammare gemenligen
kallas, är isynnerhet hos fröätarne betydligt utvecklad. Då magen
blott kan rymma en ringa mängd och det derjemte för
digestionen är af stor vigt att den svårlösta födan tillbörligt blandas
med magsaft, kan man lätt inse nyttan af en sådan reservoir,
som blott långsamt uttömmer sitt innehåll. Dessutom tillåter
den äfven fågeln att raskt samla en massa födoämnen, som
räcka till för en längre tids behof, och sedan i all maklighet
digerera dem — en inrättning, som naturligtvis äfven bidrager
till hans säkerhet och skyddar honom för många obehag. Hos
dufvorna inträder vid tiden för ungarnes utkrypning ur äggen
en ganska betydlig utveckling af körtelapparaten vid kräfvan,
så att den då afsöndrar en grötartad massa, hvilken användes
till föda åt ungarne och påminner om mjölkkörtlarnes
funktioner hos däggdjuren.

På fågelmagens energi lemna oss strutsen och lammgamen
högst märkvärdiga exempel. Den förre är icke mindre utmärkt
genom sin glupskhet än genom sin digestionskraft, hvaraf han
också var i stort behof för att ur akasiernas torra qvistar
eller ökenbuskarnes hårda blad kunna utdraga de i dem
innehållna näringsämnena. Innehållet i lammgamens mage väcker
icke sällan vår förvåning och öfverträffar all den erfarenhet,
man samlat om glupskheten och digestionskraften hos liknande
europeiska fåglar. Så innehöll en gammage det stora
höftbenet af en ko, ett 6 1/2 tum långt skenben af en alpget, ett till
hälften digereradt stycke af ett alpgetsrefben, många små ben,
hår och klorna af en orre. Magsaften sönderdelar benen lager
efter lager för att ur dem utdraga det närande geléet, under
det de oorganiska, söndersmulande delarne bortgå. "Naturen
har", säger Tschudi, "med vist förutseende genom denna
organisation utomordentligt inskränkt lammgamens skadlighet. Ty
måste hans stora behof af föda nödvändigt tillfredsställas blott
med köttmassor, så skulle fågeln ofta vara nära hungersdöden
eller också måste hans oupphörliga jagter så småningom utrota
allt villebråd på högalperna. Magsaftens sönderdelande kraft
är så stor, att den till och med upplöser de tjocka klöfvarne
på kalfvar och kor samt äfven efter djurets död fortsätter sitt
arbete."

Sålunda finna vi denna inrättning lika förträfflig och
välgörande i afseende på lammgamen sjelf, som den honom till
föda anvisade djurverlden, och beundra huru roffågelns existens
planmessigt ingriper uti de varelsers sfer, som äro bestämda att
tjena honom till lifsuppehälle. Han skulle vara de högre
alpregionernas herrskare, men icke ödeläggare, han skulle lefva,
men icke genom sin omättliga rofgirighet sätta andra
djurarters tillvaro i fara och derigenom bereda sin egen undergång.

Hvad fåglarnes sinnen beträffar, är känseln hos dem blott
i ringa grad utbildad, hvilket man också har skäl att vänta
hos djur, som äro beklädda med en tjock fjäderdrägt. Äfven
deras smak tyckes stå på samma låga utvecklingsgrad,  
alldenstund de merändels nedsvälja sin föda, utan att smaka på den
och ofta utan att sönderstycka den.

Luktsinnet står redan på en högre utvecklingsgrad,
isynnerhet hos de af as lefvande roffåglarne, men hinner dock ej
den fullkomlighet, som man vanligen tillskrifver detsamma.
Äfven hörseln kan ej jemföras med däggdjurens; men deremot
är synsinnet i öfverensstämmelse med fågellifvets behof stegradt
till en beundransvärd skärpa.

De föremål, som tjena de bevingade slägtena till föda, äro
nemligen till största delen små och ofta svåra att urskilja eller
också sjelfva inbegripna uti den snabbaste rörelse, så att till
och med den raskaste flygt behöfver medverkan af ett
utomordentligt skarpt öga för att kunna uppsnappa det pilsnabbt
förbiskjutande bytet. Dessutom måste den fritt i luften
sväfvande fågeln, som alltså äfven är på betydligt afstånd synbar
för sina fiender, nödvändigt vara begåfvad med en förträfflig
syn, för att tidigt nog kunna undvika den hotande faran.

Ju snabbare ett djur rör sig, ett desto större synfält måste
det äfven kunna beherrska, ty man kan lätt inse, att om
försynen någonsin begått det besynnerliga felet att skapa
kortsynta fåglar, som derjemte behöft en snabb flygt, dessa så
bristfälligt utrustade djur nödvändigt måst inom kort gå under för
denna inre motsägelse, emedan deras svaga öga alltid skulle
lagt hinder i vägen för det fria och oinskränkta begagnandet
af deras väldiga flygförmåga. Huru beundransvärdt måste ej
ett organ vara skapadt, som förmår göra en så förvånande
tjenst! Sparfven ser ett sädeskorn på åttio fots afstånd, den
högt i luften sväfvande höken upptäcker på den nästan
likfärgade jordtorfvan en lärka på tjugo gånger större afstånd än
en menniska eller hund skulle kunna urskilja henne, och
falken nedstörtar från en höjd, der han redan var helt och hållet
försvunnen för vårt öga, på den ödla eller åkersork, som han
utvalt åt sig till måltid.

Orörlig hänger lammgamen i molnen, under det hans
herrliga öga genomspanar hela jagtrevieret. Under hans utbredda
vingar ligger en hel verld af gletscher, otillgängliga klyftor och
mot himmelen uppstigande bergstoppar. Alpernas djur beta
lugnt, utan att ana det olycksbringande moln, som i oändligt
fjerran sväfvar öfver deras hufvuden. De ana säkrare den fara,
som kommer från sidan, från jorden, och kunna blott 
genomvädra djupens atmosfer. Med sammanlagda vingar nedfaller
gamen plötsligt på dem bakifrån i sned linea. Det finnes ej
mera någon flykt eller något gömställe, de äro förlorade,
innan de ännu hunnit tänka på sin räddning, och följa
sprattlande den triumferande röfvaren i luften!

I långt mera än 7000 arter förbredda öfver alla zoner,
länder och haf samt af den mest olika storlek och lefnadssätt
bilda fåglarne ett af de vigtigaste hjulen uti den organiska
skapelsens urverk.

Man skulle kunna kalla dem själen uti skogen,
trädgårdarne och ängarne eller säga dem vara födda till deras
skyddare och vårdare, ty oaktadt de förtära mången frukt och
sädeskorn och så tillvida stå i ett fiendtligt förhållande till
växterna, ersätta de dock denna skada genom en långt
öfvervägande nytta. Huru dyster skulle ej anblicken af lunden vara,
om icke de genom sina outtröttliga insektsjagter beskyddade
dess löf och blommor! Huru ensam och ödslig skulle den ej
synas oss, om icke fåglarne gåfvo lif åt dess trädkronor! Huru
dödt och dystert låge ej landskapet till och med i sitt
skönaste vårsmycke, om det saknade de älskliga sångarnes stämmor,
hvilkas luftiga chor med klart ljudande sång firar naturens
vaknande fägring!

Men de äro äfven den lifgifvande principen på de af
vinden omsusade stränderna, de ensamma klippholmarne och det
öppna hafvets ödsliga nejder. Harmoniskt förmäler sig
måsarnes halft skrattande, halft klagande skrik med den dånande
bränningen, som utan rast och hvila kämpar emot Norriges
branta klippkuster, och majestätiska äro fågelmolnen på Sanct
Kilda, som fjerran från allt land höjer sin kala hjessa 1400 fot
högt öfver det Atlantiska hafvets spegel. Från randen af den
tvärbranta afgrunden njuter man en utsigt, som öfverträffar
alla föreställningar, hvilka man kunnat göra sig om en vild
och brant, af oändliga fågelsvärmar uppfylld hafsstrands
storartade prakt. Långt ned i djupet ser man bränningen svalla
upp emot den svarta klippgrunden och öfverdraga dess fot
med breda lager af snöhvitt skum. På många ställen
försvinner klippan under myriader kläckande sjöfåglar, luften är
uppfylld af deras skrikande legioner och vattnets yta hvimlar, så
långt ögat når, af deras dykande och simmande skaror. Hvarje
högre liggande afsats på klippan är tätt besatt med tretåiga
måsar, alkar och sillgrisslor, alla gräsbevuxna sluttningar hafva
stormfåglarne och lunnefåglarne tagit i besittning, under det
grupper af hafstjädrar liksom onda andar, hvilka bevaka
ingången till en mörk trolldomshåla, församla sig i närheten af
vattnet på de våta, af vågornas svall djupt urhålkade klipporna.

Vid alla kuster och på alla klippholmar, der blott
passande kläckningsplatser erbjuda sig för dem, i de isfyllda
polarhafven så väl som i de tropiska vattnen, se vi hafvets ränder
på samma sätt lifvade af talrika fågelslägten, och liksom det
ej finnes någon skog, som ej genljuder af deras stämmor,
blandar sig äfven öfverallt deras skrik med hafvets vexlande ljud
och de omkring högbergens klipphjessor susande vindarne.

Men äfven fjerran från allt land, der skepparen trots sina
svällande segel ännu måste hela veckor plöja oceanens ödsliga
engder, innan han uppnår den gästvänliga hamnen, och ännu
hela veckor blott ser himmel och vatten, inställa sig fåglarne
hos honom såsom kära följeslagare på hans annars så
ensamma färd. Öfver den södra oceanens hafsöknar vaggar sig den
kunglige albatrossen, tropik- och fregattfåglarne segla högt i
den mörkblåa ether, som hvälfver sig öfver de tropiska
vattnen, och på sina irrfärder genom nordens isiga vågor åtföljes
hvalfiskfångaren öfverallt af den rofgirige stormfågeln.

Bestiger menniskan de högsta berg, der redan all
vegetation längesedan upphört och blott nakna stenmassor skjuta upp
i molnen, så träffar hon äfven der ett väldigt och kraftigt
fågellif; ty öfver Alpernas och Cordillerernas högsta spetsar
sväfva majestätiskt lammgamen och kondoren, under det
skaror af vilda gäss sträcka högt öfver Himalayas gigantiska
ryggar från det ena landet till det andra!

Så bringa fåglarne öfverallt menniskan glädje och njutning,
och öfverallt, i skogen och på ängarne, på bergen så väl som
på hafvet, skulle hon högst ogerna sakna deras närvaro. Denne
fägnar henne genom sin välljudande sång, den der genom sina
praktfulla fjädrar, och icke blott ögat och örat finna i dem sin
njutning, liksom de icke ensamt äro till nöje och fägnad för
henne, ty äfven inom den materiella njutningens område bringa
de henne mången värdefull gåfva. Den ene lemnar henne sitt
välsmakande kött eller sina näringsrika ägg, den andre sina
tjädrar till skrifpennor, sängkläder eller smycken.

De sydamerikanska sjöfåglarne förse den europeiske
landtmannen med det kraftigaste gödningsämne för hans utsugna
åkerfält och genom deras förmedling förvandlas Stilla oceanens
fiskar till det mjölrika hvetet på våra åkrar. Ännu större äro
dock de medelbara tjenster, som fåglarne göra oss.

Genom utrotandet af otaliga insekter och deras ägg,
larver och puppor gagna oss de flesta sångfåglar och kråkor.
Hackspettarne rensa skogarne från skadlig ohyra, svalor och
ärlor bortsnappa flugor och myggor, hönsfåglar uppsöka
flugornas ägg, larver och puppor i spillningen, ankor förtära de
i stillastående vatten simmande mygglarverna, sångfåglar rensa
fruktträden från larver, storkar och hägrar utrota snäckor och
möss, som äfven uti gladorna och ugglorna hafva farliga
fiender, korpar och gamar sörja för den allmänna helsovården
genom förtärandet af ruttnande organiska ämnen.

Men om fåglarne till sitt öfvervägande flertal förtjena
menniskans tacksamhet, uppträda de dock äfven ofta såsom
hennes afgjorda fiender. Falkar och hökar bortröfva hennes höns
och dufvor, bergufven anställer jagt efter harar och unga
rådjur, kondoren mättar sig gerna af kalfvars och nyfödda
llamadjurs kött, och högalpernas lammgam är till och med
farlig för menniskan, isynnerhet för barnen, så att i Schweitz en
ansenlig belöning blifvit utsatt för hans fångande, hvarigenom
han redan blifvit sällsynt.

Talrika sångfåglar, dufvor och hönsfåglar uppäta våra
sädeskorn eller uppträda såsom besvärliga tjufvar i våra
fruktträdgårdar — men många af dem torde dock kunna urskulda
sig dermed att de på samma gång äfven utrota många
skadliga insekter, så att hos dem det goda och onda ungefär
uppväga hvarandra.

Deremot äro den amerikanska flyttdufvans tåg icke mindre
skadliga för den dervarande landtmannen, än om ett
gräshoppsmoln sloge ned på hans åkerfält, och i Centralamerika förtär
ofta den mångfärgade troupial (Quisculus versicolor) i sällskap
med den rödvingade staren en fjerdedel af hela majsskörden.
Papegojorna låta frukterna på kokospalmen, som i många
tropiska länder är för menniskan ett verkligt lifsens träd, väl
smaka sig, och sjelfva sjöfåglarne, som genom sin guano göra
oss så vigtiga tjenster, bidraga till att förminska
palmlundarnes afkastning.
Så bygger en tärna (Sterna stolida) ofta sitt näste uti det
kungliga trädets bladkrona och pickar, isynnerhet när stormigt
väder afhåller henne från längre Utflygter, så flitigt på
blommorna, att hon på de indiska öarne anses för en af de
förnämsta orsakerna till många träds ofruktsamhet.

Om fåglarne uppträda såsom den lägre djurverldens,
isynnerhet insekternas och maskarnes tyranner; om de vid
stränderna och kusterna, i lagunerna och floderna anställa
fruktansvärda förödelser uti crustaceernas, molluskernas, reptiliernas
och fiskarnes leder, ja, om till och med däggdjuren icke
undgå deras angrepp — så blifva de äfven å sin sida förföljda af
talrika fiender, bland hvilka menniskan utmärker sig framför
alla andra genom sin vilda och grymma förstörelselust. Icke
blott de ätbara större fåglarne, som allmänt begagnas till föda,
eller sådana, som uppfödas såsom husdjur, falla ett offer för
henne, utan äfven luftens minsta, nyttigaste, oskyldigaste och
älskligaste sångare bekrigar hon med eldvapen, lockfåglar och
alla möjliga listigt uttänkta nät, snaror, limspön och fällor.

Morkullan var fordom i många trakter af Tyskland så
talrik, att den som dödat hundrade kallades beckasinkonung, men
för närvarande skjutas i de flesta trakter af alla jägare
sammantagna knappt hundra stycken af denna nyttiga fågel, som
utrotar så många insekter och larver. Af den okynniga
skolungdomen och många sysslolösa samlare förstöras ganska många
nästen för våra små sångfåglar, hvilka dessförutan genom
jordens allt längre framskridande kultur redan öfverallt förlorat
nästan hvarje häck och buske, hvaruti de förut funnit beqväma
platser för sin nästbyggnad. Af de många tusen flyttfåglarne
vänder alltid blott en liten del tillbaka. Ett litet antal dukar
under för resans besvärligheter, ett större faller offer för
roffåglarne, men de flesta för menniskans jagtlust, som
isynnerhet uti Italien urartat till ett formligt jagtraseri. "Det är ej
nog med", säger Tschudi, "att beckasinerna, vaktlarne, trastarne,
dufvorna och dylika ätbara fåglar fångas, utan äfven de hos oss
så gästvänligt skonade svalorna, de vackra trädgårdssångarne,
näktergalarne och de små sångarne af alla slag blifva uti
citronernas dödsbringande land under tiden för sitt genomtåg
utan åtskillnad oupphörligt förföljda af gamla och unga,
köpmän, handtverkare, prester och adelsmän med fällor, nät,
bössor, snaror och burar. Vid Langensee fångas hvarje år 60,000,
men vid Bergamo, Verona, Chiavenna och Brescia flera
millioner sångare och det till största delen djur, hvilka hos oss
ingen gör något ondt, utan hvilka man för deras herrliga sång
snarare skyddar. Derföre är också Italien, musikens och
sångens land, så ytterst fattigt på sångfåglar. — Huru
ofördelaktigt detta allmänna och storartade slagtande måste inverka på
folkkarakteren, erfar man snart nog, när man betraktar det
omenskliga djurplågeri, som förekommer öfverallt uti Italien,
och derjemte tänker på det blomstrande banditväsendet!"
Dåliga regeringar skapa dåliga seder, och sålunda vilja vi hoppas
att med den italienska enhetens utbildning och liberala
institutioners införande äfven ett menskligare sinnelag skall vakna
hos italienarne, så att näktergalen sedan kan ostörd sjunga uti
Ausoniens lagerlundar.

Oaktadt de flesta fåglarne kunna med lätta vingar undfly
uti ett element, som är otillgängligt för de tyngre landtdjuren,
blifva de dock ofta öfverraskade af mårdar och vesslor, och
icke blott de flesta mindre kattarter, utan äfven lodjuret och
kuguaren trakta efter deras lif. Inom deras egen klass anställa
de med starka klor försedda roffåglarne jagt efter sina svagare
bröder, och äfven af reptilierna hafva de mycket att lida, ty
skallerormen låter, som bekant är, små fåglar väl smaka sig
och krokodilen bortsnappar mången sothöna, som sorglös
anförtrodde sig åt den förrädiska floden, utan att ana det deruti
gömda vidundret. Slutligen äro de icke ens säkra för
spindlarnes angrepp, ty den afskyvärde, svarthårige Mygale stjäl sig
med girig mordlust in uti den metallglänsande kolibrins näste
och frånröfvar det lilla älskliga djuret dess ungar. Framförallt
hotas fåglarnes ägg och värnlösa afföda, men för att skydda
dessa gaf dem försynen nästbyggnadens underbara drift och
det sjelfuppoffrande modets icke mindre underbara instinkt.

Valet af ställe för nästet är efter de särskilda behofven
och omständigheterna särdeles olika, men dock alltid sådant,
att för det ifrågavarande fallet ej någon bättre byggnadsplats
skulle kunnat väljas. I träd och buskar under löfvens skygd
bygga öfverallt ganska många fåglar sina nästen, och den lille
kolibrin hänger till och med icke sällan sin boning vid ett
ensamt blad. Invändigt är det tapetseradt med den finaste bomull
för att bädda riktigt mjukt åt de ytterst ömtåliga ungarne, som
mången gång knappt äro större an bin, men utvändigt är det,
för att så mycket som möjligt undgå uppmärksamheten,
betäckt med mörkfärgade lafvar och mossor, så att det erhåller
utseendet af en parasitisk växtknöl.

Andra fåglar intränga i hål på trädgrenar eller arbeta sig
till och med icke utan stor möda in uti trädens stammar,
under det ännu andra välja otillgängliga klippafsatser, remnor
och hålor, jordhål och kärr och slutligen till och med släta
marken eller någon måttlig fördjupning. Äfven menniskans
boningar lemnar mången fågel, som njuter den sällsynta lyckan
att blifva förskonad eller skyddad af djurverldens tyranner, en
välkommen plats till anläggande af hans näste. Vid detta val
är än afseendet på det skyddade läget, än beqvämligheten att
skaffa föda mera bestämmande, men understundom tagas äfven
andra omständigheter med i räkningen, såsom t. ex. den för
hackspettens hela lefnadssätt vigtiga mejselformiga näbben, som
gör det möjligt för honom att arbeta sig hål i träden. Nästet
ligger ofta mycket otillgängligt och ofta mycket väl gömdt,
under det många fåglar mera sörja för dess säkerhet genom dess
oansenliga, från omgifningen icke lätt urskiljbara yttre. Ty
liksom det finnes mycket försigtiga och rädda fåglar, äro andra
af en så dristig, käck eller sorglös natur, att de blott använda
ringa möda på att skydda sitt näste för fiender. Audaces
fortuna juvat!

Lika mångfaldigt och af flera olika orsaker beroende är
valet af material till nästet, hvaruti vi rätt ofta kunna urskilja
en yttre byggnad och en inre beklädnad, såsom t. ex. uti det
redan beskrifna kolibrinästet. Men huruvida en särskild yttre
byggnad måste uppföras, beror äfven af den valda platsens
beskaffenhet. Bygges nästet på släta marken, i jordhål eller
ihåliga träd, så kunna redan dessa håligheter göra samma tjenst
som en yttervägg; men har byggnaden behof af en sådan, så
begagnas dertill vanligen gröfre vegetabiliska ämnen, qvistar
och dylikt eller också användes fuktig lera eller plastiska
jordarter, såsom vi bland andra finna hos ugnfågeln (Furnarius
rufus), som förekommer uti Brasilien, Paraguay och vid La
Plata. Det märkvärdiga nästet, hvaraf fågeln erhållit sitt namn,
bygger han på de mest öppna och synliga platser, t. ex. på
spetsen af en påle, en naken klippa eller en cactus. Det
består af jord och korta grässtrån och har starka, tjocka
sidoväggar. Till formen liknar det fullkomligt en ugn eller en
sammantryckt bikupa. Öppningen ar stor och hvälfd och
midtfram i nästet finnes en skiljevägg, som nästan går ända upp
till taket och på detta sätt bildar en förstuga till det verkliga
nästet, hvaruti honan lägger fyra små fläckiga ägg. Så väl
hannen som honan är sysselsatt vid nästets byggande, i det
båda omvexlande hemta och fastsmeta en lerklump af ungefär
en hasselnöts storlek. De små byggmästarne äro så flitiga vid
arbetet, att de till fullbordandet af sitt stora näste blott
behöfva några få dagar.

Sedan fåglarne blifvit färdiga med den yttre byggnaden,
börja de bereda det egentliga lägret, som i öfverensstämmelse
med sitt ändamål består af de finaste och mjukaste ämnen,
som möjligen kunna anskaffas. Har omgifningen ingenting
passande att erbjuda, så rycker den omsorgsfulla modern fjädrarne
från sitt eget bröst, för att hennes ungar skola få en mjuk och
varm bädd att hvila på. Likaledes se vi i den höga norden,
der den torftiga naturen ej ens frambringar en mjuk mossa,
ejdergåsen beröfva sig sitt dun, på det att hennes ungar ej
skola sakna nödvändigt skydd mot den bistre Boreas.

Om i allmänhet hvarje fågelart bygger sitt näste efter en
bestämd typ och ofta med en synnerlig förkärlek för vissa
materialier, så finna vi dock icke sällan äfven hos dem en stor
förmåga att lämpa sig efter omständigheterna och ett skickligt
begagnande af de för dem tillgängliga ämnena.

I allmänhet står de till nästbyggnaden använda
materialiernas finhet i full öfverensstämmelse med djurens storlek, så
att uti de tropiska länderna, der spindlarne äro mycket stora
och många fåglar särdeles små, de förra djurens konstfärdiga
väfnader af många fåglar användas till nästbyggnad.

Utom de lätt begripliga skäl hvarföre de mindre fåglarne
ingenstädes begagna några gröfre materialier, är det lätt att
inse det deras nästen i de flesta fall äfven måste hafva en mera
omsorgsfullt förfärdigad och varm beklädnad, än förhållandet
behöfver vara hos de större fåglarne, emedan deras svaga
afföda nödvändigt fordrar större skydd mot kölden. Sålunda finna
vi många större fåglar åtnöja sig med att blott fylla en håla
på marken med litet löf eller till och med underlåta äfven
detta, under det många små fåglar icke blott i ofta betydlig
mängd samla de mjukaste och varmaste ämnen, utan ofta
äfven bilda ett hvälfdt tak öfver sina nästen eller välja sådana
ställen, som redan i och för sig äro skyddade för vind och
väder. Så bygga de små kungsfåglarne ett varmt, utmärkt väl
förvaradt näste och gärdsmygen, som oaktadt sin litenhet
trotsar en betydlig köld, sammansätter såsom yttervägg på sitt
näste ett kolossalt klot af mossa, i hvars midt han bereder
sitt läger.

Redan hos de europeiska fåglarne finna vi månget
konstrikt näste, såsom t. ex. hos den europeiske skräddarefågeln
(Sylvia cisticola), hvilken sammanflätar sin ovala, upptill snedt
öppnade boning af starrgräs, eller steglitsan, som med den
största omsorg anlägger sin täta, regelbundna, bägarformiga
byggnad; men de underbaraste nästena förekomma dock inom
den tropiska zonen, der djurlifvet i allmänhet uppträder i en
vida större mångfald af former och alltså äfven hvarje särskild
art har ett så mycket större antal fiender att afvärja.

Så hänga de amerikanska cassikerna sina långa,
pungformiga nästen vid ändan af en gren eller spetsen af ett
palmblad, så långt som möjligt från alla fiender, hvilka skulle kunna
hinna deras ungar genom klättring. Till ännu större skydd
välja de dessutom ofta träd och grenar, på hvilka getingbon
redan förut finnas, ty med dessa vedersakare vilja hvarken
tigrarne eller aporna gerna inlåta sig i strid. Ofta ser man
omkring fyrahundra stycken sådana tre fot långa, Yapous
(Cassicus persicus) tillhöriga pungnästen hänga på grenarne af ett
enda träd. De äro förfärdigade af starrgräs och andra böjliga,
vegetabiliska ämnen, tapetserade med bomull och hafva
öppningen nedåt, så att intet regn kan intränga.

Baltimore (Oriolus Baltimore), en med cassikerna nära
beslägtad fågel, bygger sitt underbara näste på tulpanträdet, hvars
blad och blommor äro hans vanliga område för jagt efter
larver och skalbaggar. Så snart den tid är inne, då fågeln
måste sörja för de blifvande ungarnes vagga, samlar hannen de
långa tråd- eller hårformiga bladen på Tillandsia usneoides och
fästar ett af dem med båda ändarne vid tvänne närsittande
grenar. Sedan kommer honan, beskådar verket och lägger en
ny fiber tvärtöfver den första, och på detta sätt fortgår
arbetet, tills slutligen ett nät bildas, som så småningom antager
formen af ett näste. Allt eftersom den nätta byggnaden
närmar sig sin fulländning, tyckes det ömma parets kärlek
tilltaga. Uti Louisiana innehåller detta näste alldeles icke någon
varm substans; det består endast af Tillandsiafibrer och är
blott löst sammanväfdt, på det att luften må kunna tränga in
mellan maskorna. Föräldrarne tyckas veta att den förestående
sommarvärmen skall blifva besvärlig för deras ungar och bygga
derföre sitt näste med öppningen mot nordost, på det att det
må kunna uppfånga hvarje kyligare luftdrag. I mindre varma
trakter, såsom i Pennsylvanien och Newyork, vända de deremot
ingången mot söder och bekläda det inre med varm bomull.
Sålunda rättar sig instinkten hos dessa älskliga fåglar efter
det olika klimatet.

I byggnadskonst blifver måhända Baltimore öfverträffad
af trädgårdsstaren (Oriolus varius), hvars lilla vackra näste
knappt väger ett halft uns och vanligen bygges uti ett
fruktträd. Men understundom händer det dock att den täcke
fågeln af lokala omständigheter blifver tvungen att för sitt näste
välja ett träd, hvars grenar hafva mycket mindre fasthet,
såsom t. ex. en tårpil. I sådant fall höjes den af
nödvändigheten sporrade instinkten nästan till ett slags högre intelligens.
I början ådagalägger paret ett stort bekymmer, flyger klagande
omkring det träd, som det är nödsakadt att välja till sin
bostad, betraktar det länge och tyckes hålla ett slags familj råd
huru arbetet bäst skall kunna utföras. Sedan sammanbinda
de pilens smala och böjliga grenar med grässtrån och bilda
deraf en kägelformig korg, hvaruti deras näste kan inrymmas;
men i stället för att såsom på fruktträden bygga det i form
af ett halfklot, gifva de det här en aflång form och mindre
tät sammanfogning, på det att det så mycket lättare skall
kunna gifva efter för de af vinden fram och åter gungade
grenarnes rörelser.

Den indiske skräddarefinken (Sylvia sutoria) utmärker sig
genom den underbara konst, hvarmed han formligt hopsyr blad
till ett omhölje för sitt näste.

Med sin näbb och fötter hopspinner han först den
bomull, som han samlat på gossypierna, till lämpligt starka
trådar, sedan pickar han hål längs randen af de styfva blad, som
han vill begagna till sitt företag, och drager derefter
konstmessigt igenom trådarne, som enligt öfverste Sykes iakttagelser
till och med lära sluta med en verklig knut. Så uppkommer
ett litet hängande tält, hvaruti han bäddar sitt mjuka läger,
till skydd mot sina farligaste fiender, apor och ormar.

Den bengaliske Ploceus eller Väfvarefågeln (Loxia
bengalensis) bygger liksom de amerikanska cassikerna ett börsformigt
näste, hvars skaft han fäster på de vid flodstränderna växande
trädens högsta grenar och hvars ingång ligger vid den undre,
motsatta ändan. Det första året är börsen enkel, men det
följande hänger fågeln ett nytt näste vid dess undre ända och
fortfar sålunda, tills slutligen fyra eller fem nästen, af hvilka
hvart och ett alltid står i förbindelse med det närmast
ofvanför liggande, sitta i rad efter hvarandra.

Bayan eller den philippinske Väfvarefågeln (Ploceus
philippinus) förfärdigar ett ännu mera konstrikt, flaskformigt näste,
hvilket han hänger vid en smal gren, så att det hvarken kan
hinnas af ekorrar eller ormar. För ännu större säkerhets
skull ligger liksom på det föregående ingången nedåt, så att
fågeln sjelf blott kan slippa in under flygten. Den konstrika,
nätta byggnaden är förfärdigad af bushmangräsets långa fibrer
och innehåller tvänne rum, det ena för den på äggen liggande
honan, det andra för hannen, som deruti med sin sång
förljufvar tiden för sin trogna maka.

En annan Ploceus, som förekommer i stor mängd på de
torra stepperna i södra Afrika, är begåfvad med den
underbara instinkten att anlägga väldiga samhällsnästen, som likna
ett uti ett träd uppfördt halmtak. Under detta stora tak
finnes sedan ett stort antal öppningar eller ingångar, som
överskyggas af den framstående taklisten och leda till formliga
gator med nästen på båda sidor, ungefär två tum ifrån
hvarandra. Så lefva ofta tusentals fåglar under skyddet af ett enda
tak och likväl skiljda ifrån hvarandra, liksom medborgarne uti
en liten republik.

Den australiske talegalla (Talegalla Lathami) bygger väl
ej något egentligt näste, alldenstund han icke sjelf öfvertager
kläckningsbestyret, men den kulle, som han för detta ändamål
sammanskrapar, är i sitt slag icke mindre märkvärdig än
andra fåglars mest konstrika byggnader. Den är ej ett verk af
ett enda par, utan af ett större antal talegallas, hvilka
hopsamla de öfver en vidsträckt yta kringspridda örterna och
affallna bladen till en kulle, som helt säkert skulle utgöra fyra
stora vagnslass. Så snart högens fortskridande förruttnelse
utvecklar en tillräcklig värme, blifva äggen inlagda deruti, men
icke det ena bredvid det andra, såsom vanligen är fallet, utan
med nio till tolf tums mellanrum mellan hvarje. De
nedgräf-vas armsdjupt med den breda ändan uppåt, öfvertäckas
derefter med löf och öfverlemnas åt den mognande värme, som
den massa, i hvilken de äro inbäddade, utvecklar vid sin
kemiska sönderdelning. Ägget är så stort och innehåller så
mycket näringsämne, att ungen vid utkrypningen ur högen redan
är tillräckligt stark att sörja för sig sjelf.

Dylika kullar uppkastas äfven af Megapodius tumulus,
likaledes en australisk fågel, och uppnå till och med en ännu
betydligare storlek. Vid Port Essington såg herr Gilbert en
sådan, hvilken var femton fot hög och vid basen mätte sextio
fot i omfång. Den var så öfverhvälfd af skuggrika träd, att
solhettan omöjligen kunde nedtränga till äggen, hvilka alltså
blott utkläcktes genom den af sjelfva högen producerade värmen.

Äfven salanganens ätbara näste förtjenar att omnämnas
såsom ett af de märkvärdigaste, ja till och med såsom det
enda i sitt slag. Denna märkvärdiga svalart bygger, som
bekant är, sin lilla boning uti hafshålor, i hvilka bränningen djupt
intränger med sitt vågsvall, och hvar skulle hon väl då finna
den lera, som vore nödvändig för nästets fastklibbande vid
klipptaket. Men försynen har gifvit henne tillräcklig
ersättning för denna brist, i det den utrustade salanganen med två
stora hals- eller svalgkörtlar, som vid den tid, då
nästbyggnaden skall försiggå, afsöndra en klibbig, i luften hårdnande
substans i så stor mängd, att det lilla skålformiga, af de
chinesiska läckergomarne så högt värderade nästet kan bildas
deraf.

Sålunda vet fåglarnes byggnadsinstinkt att rätta sig efter
alla möjliga omständigheter och öfverallt producera det
ändamålsenliga och fullkomliga. Men äfven de fåglar, hos hvilka
denna konstdrift saknas, aflägga många prof på en verkligt
förundransvärd instinkt. Så ordna sandrullingen och
strandskatan alltid sina fyra ägg på sådant sätt, att de i nästet, som
blott består af en håla på stranden, intaga det minsta möjliga
rum, i det de smala ändarne sammanstöta i en medelpunkt,
hvarigenom liggningsarbetet naturligtvis betydligt underlättas.
Alkarne deremot, som blott lägga ett ägg på den nakna
klippan, veta alltid att välja de ställen, der det är skyddadt mot
storm och regn, och oaktadt flera hundra fåglar kläcka
tillsammans, uppstår dock aldrig någon oordning, ty ledd af en
ofelbar instinkt igenkänner hvarje moder sitt ägg och
återfinner det bland hundrade.

Den fullkomligaste motsats till de konstrika nästbyggarne
bilda parasitfåglarne, hvilka antingen såsom gråspinkarne och
några ugglor taga andra fåglars nästen i besittning eller, utan
att sjelfva kläcka, öfverlemna sina ägg att utkläckas af andra
fåglar, såsom t. ex. göken och gråärlan.

För öfrigt böra vi icke tadla göken, som med sin
enformiga, men gerna hörda sång så behagligt förkunnar vårens
ankomst och dessutom äfven gör oss stor tjenst såsom
outtröttlig insektsjägare, ty det är ej af beqvämlighet som han
underlåter att uppfylla sina moderspligter, utan den tvingande
nöden drifver honom att öfverlemna dem åt en främmande.
Sannolikt emedan hans af larver bestående föda knappt är
tillräcklig för en så stor fågel och han sålunda har nog
sysselsättning med att äfven genom flitig och fortfarande
uppsamling sörja för sig sjelf, utveckla sig hos honom äggen
ytterst långsamt, så att honan blott lägger ett hvar åttonde dag
från början af Juni till midten af Juli. Under sådana
omständigheter vore det i sanning något för mycket begärdt, att hon
skulle ligga i nästet hela denna tid och något derutöfver.
Måhända till följd af sin ej särdeles närande föda saknar hon
äfven tillbörlig värme i blodet, för att kunna med framgång
fullgöra äggens rufning. Hennes instinkt, som i sitt slag icke
är mindre beundransvärd än de mest konstrika nästbyggarnes,
har derföre lärt henne att för sina små se sig om efter en
passande fostermoder och lägga sina ägg uti mindre fåglars,
ärlors, flugsnappares, trädgårdssångares eller gärdsmygars,
nästen. Derjemte lägger hon dem alltid blott i sådana nästen,
i hvilka fostermoderns alla ägg redan äro värpta, liksom om
den kloka fågeln visste att nu den valda fostermoderns
rufningsbestyr snart måste försiggå. Det faller för öfrigt af sig
sjelft att gökhonan fördelar äggen uti olika nästen, så att
hennes ungar redan från födelsen blifva fullkomligt främmande
för hvarandra och lika litet veta någonting af syskonkärleken,
som göken sjelf känner den ljufva moders- eller fadersglädjen.
Det är ej det minsta undret hos denna underbara varelse,
att gökäggen jemförelsevis äro exempellöst små och
fullkomligt motsvara fostermoderns mindre storlek, så att vi tydligt
skönja huru försynen, som till följd af gökens egendomliga
lefnadssätt och organisation gjorde honom oförmögen att
fullgöra rufningsarbetet, dock på det förträffligaste sätt beräknat
eller öfvervägt alla de omständigheter, som kunde lända
ungarne till fördel.

Af sin egen moder blifva de öfvergifna, men alla skapade
varelsers fader vakar öfver dem och låter dem ej känna denna
brist!

Den lille göken utkryper sålunda ur ägget i ett främmande
näste och den välvilliga adoptivmodern plågar sig nästan till
döds för att blott i någon mån mätta den raskt växande,
ständigt hungriga främlingen, som icke blott tar födan ur munnen
på nästets egentliga barn, utan äfven mången gång förmedelst
sin storlek och styrka utkastar dem ur deras rättmätiga
hemvist. Understundom torde det väl äfven hända att
vårdarinnans hufvud vid matandet af den lille glupske göken råkar in
uti hans vida gap och jämmerligt söndersargas.

Trädgårdssångarne och gärdsmygarne måste sålunda lida
många obehag af de parasitiska gökarne, men vid denna
inrättning är det dock fråga om ett helt slägtes bevarande, och
detta är af större vigt än några individers välfärd. Äfven
genom andra olyckshändelser och utan tvifvel i en ännu vida
större skala gå många trädgårdssångares eller ärlors ungar
förlorade, t. ex. genom glupska fiender och ogynnsamma
väderleksförhållanden, utan att slägtet derigenom lider. Sålunda
har uppenbarligen med gökungarnes vård ej någon alltför stor
börda blifvit dem pålagd.

Blifver den rufvande fågeln angripen af någon fiende, så
utvecklar sig hos honom en lysande heroism eller en
beundransvärd list.

Vid försvaret af sina ungar ådagalägga de stora roffåglarne
samma fruktansvärda raseri som skogens stora rofdjur, och
det är knappt mindre farligt att beröfva lammgamen hans
afföda än tigrinnan hennes ungar. En berömd stengetsjägare
vid namn Josef Scherrer uppklättrade en gång barfota och
med bössan på ryggen till ett gamnäste, hvaruti han
förmodade ungar skulle finnas. Innan han uppnått detsamma, kom
hannen flygande och blef genomborrad. Scherrer laddade
bössan ånyo och fortsatte sin klättring; men vid nästet störtade
honan på honom med fruktansvärdt raseri, högg in sina klor
i höfterna på honom, sökte stöta ned honom från klippan och
gaf honom svåra hugg med näbben. Mannens belägenhet var
förfärlig. Han måste med hela sin kraft trycka sig emot
klippväggen och afvärja den gamla gamen, utan att kunna upptaga
bössan. Men hans utomordentliga själsnärvaro räddade honom
från en säker undergång. Med den ena handen rigtade han
bösspipan mot den på honom sjelf fasthängande fågelns bröst
samt spände hanen och tryckte af med de nakna tårna.
Gamen nedstörtade död bland klipporna.

Lika förfärlig var en ung sardinares belägenhet, då han i
sällskap med två bröder ville röfva ett lammgamsnäste på
bergen vid Eglenon. Hans bröder nedhissade honom öfver
klippväggen medelst ett tåg. Sväfvande öfver den oerhörda
afgrunden tager han de unga gamarne ur nästet — men i samma
ögonblick öfverfalla honom de båda gamle som furier. Med
sin sabel, som han oupphörligt svänger öfver hufvudet, håller
den unge sardinaren djuren ifrån kroppen på sig. Men
plötsligt känner han en stark skakning på sitt tåg och varseblifver
med förskräckelse att han under försvarets hetta hade med
sin sabel genomhuggit tåget till tre fjerdedelar. Hvarje
ögonblick kunna de öfriga tåtarne brista, hvarje rörelse slunga
honom ned i afgrunden. Långsamt och försigtigt blef han
uppdragen och räddad, men den tjugotvåårige ynglingens
korpsvarta hår hade under denna fruktansvärda halftimme blifvit
så hvitt, som om en lång följd af år blekt derpå.

Men icke blott bergens stora, starka roffåglar, utan äfven
många af de minsta och svagaste fåglarne utveckla ett
verkligt lejonmod, då det gäller att försvara deras dyrbara ungar.
Närmar sig en dristig flugsnappare kolibrins näste, så dröjer
den sednare intet ögonblick att inlåta sig i strid med den vida
starkare fienden. Den lille hjeltens mod tiodubblar hans
krafter, raskheten af hans angrepp förbryllar fienden och jagar
honom på flykten. Stolt vänder sedan den segerrike kolibrin
tillbaka till sina kära små och slår muntert med sina svirrande
vingar. Till och med den menniska, som vill beröfva honom
hans dyraste, flyger han i ansigtet, hvarvid hans långa, som en
nål spetsiga näbb alls icke är något vapen att förakta.

Andra fåglar, som icke förlita sig på sin kroppsliga kraft,
söka genom en icke mindre beundransvärd list från sina små
afvända den hotande stormen.

Skenbarligen utmattad eller sårad, med hängande vingar
och förlamade ben fladdrar vipan eller sandrullingen
mödosamt bort från nästet. Den bedragne fienden, som säkert
hoppas fånga ett lätt byte, ilar efter honom och aflägsnar sig allt
längre och längre från nästet — tills slutligen fågeln afkastar
masken och med full vingkraft höjer sig fritt i luften till sin
lurade förföljares stora förvåning.

Hvad allt har man ej berättat om dumheten och
kärlekslösheten hos strutsen, hvilken liksom de kallblodiga reptilierna
skulle åt den heta solen öfverlemna utkläckandet af sina ägg.
Uti Afrikas varmaste trakter aflägsnar sig väl strutsen från sitt
näste om dagen; men under den kyliga natten kan man vara
förvissad om att han troget fullgör sina pligter, emedan
strutsslägtet annars långt för detta måste hafva varit utdödt.

Långt ifrån att öfverlemna sina ungar åt sig sjelfva,
lägger han till och med rundtomkring nästet några ofruktbara
ägg, som skola tjena de utkläckta ungarne till föda — en i
sanning underbar omtänksamhet, emedan det hårdsmälta
foder, hvarpå steppen har att bjuda, illa skulle passa för
kycklingarnes ömtåliga magar.

Ungarne följa den ömma modern liksom kycklingarne följa
hönan, och när fara hotar, visar hon sig icke mindre listig
än sandrullingen, utan afleder fienden från rätta spåret genom
en liknande förställning. Med ett ord, man må genomsöka
och mönstra hela den stora fågelrepubliken så mycket man
vill, så skall man öfverallt finna att försynen på ett eller
annat sätt, men alltid på det fullkomligaste, sörjt för slägtets
eller artens säkerhet, så att fågellifvet trots alla dess fienders
stämplingar och förföljelser fortfarande bibehåller och
fortplantar sig.

Oaktadt de flesta fåglar utan vidare möda förtära den
vegetabiliska föda, som i riklig mängd står dem till buds, eller
med raskt angrepp störta ned på det byte, som visar sig för
deras öga — hvarvid de blott sällan skjuta förbi rofvet —
finnes det dock några, som först efter längre bemödanden på
ett mer eller mindre listigt sätt komma till målet.

När lammgamen till sitt byte utvalt ett större djur, t. ex.
ett tungt får, en gammal alpget eller vanlig get, som betar i
närheten af en afgrund, så kretsar han tätt öfver detsamma
och söker så länge ängsla och förskräcka det, tills det flyr
mot randen af djupet. Då ilar han med susande flygt tätt
intill det arma offret och stöter det icke sällan med skarpa
vingslag lyckligt ned i afgrunden, dit han sedan sänker sig ned
på det sönderkrossade bytet.

Man har ofta iakttagit huru han försökt sin
nedstörtnings-manöver till och med mot jägare, som stått i en kritisk
belägenhet på en utspringande klippa eller legat hopkrupna på ett
smalt galleri, och de angripna hafva försäkrat att bruset,
snabbheten och kraften af de oerhörda vingarne utöfva ett
bedöfvande, nästan oemotståndligt intryck. Likaledes försökte en
lammgam nedstöta en oxe, som stod vid en brant klyfta, och
fortsatte envist sina djerfva försök, men den oförskräckte
fyrfotingen lät icke så lätt bringa sig ur sitt medfödda
sinneslugn. Med nedsänkt hufvud intog han en fast ställning på sina
solida ben och uthärdade lugnt alla anfall, tills gamen insåg
gagnlösheten af sina ansträngningar.

Om hafsörnen berättar oss v. Buch, att han icke åtnöjer
sig med lamm och fiskar, utan äfvenledes bekämpar oxar och
icke sällan blifver herre öfver dem. Angreppssättet är så
märkvärdigt, att den store geologen gerna skulle hafva tviflat
derpå, om det icke så omständligt och bestämdt blifvit nästan
på samma sätt bekräftadt på vidt skiljda orter.

Örnen störtar sig med makt i vågorna, höjer sig sedan
fullkomligt genomvåt och vältrar sig i strandens sand, tills
vingarne blifvit helt och hållet betäckta af sand och grus. Sedan
lyfter han sig åter i höjden och sväfvar öfver det olyckliga
offret. Alldeles i närheten deröfver slår han med vingarne,
slungar sand och stenar i ögonen på oxen och fulländar djurets
förskräckelse genom slagen med sina kraftiga vingar. Den
förbländade oxen springer som en ursinnig och faller slutligen
utmattad eller störtar utför klipporna och slår ihjäl sig.
Örnen sönderhackar sedan lugnt frukten af sin seger.

Äfven hos roffåglarne förekommer det dock understundom,
att striden med deras byte icke alltid utfaller till deras
förmån, ty krigslyckan har märkvärdiga nycker. Så blifver
understundom hafsörnen, när han vågar sig på en alltför stor
fisk, dragen under vattnet och dränkt af denne.

Små vesslor hafva mera än en gång i luften dödat de
hökar och vrakar, af hvilka de blifvit bortförda, och sjelfve den
väldige lammgamen har i sitt eget element blifvit
öfverväldigad af en fångad räf. Vid det så kallade Drakhålet helt nära
Alpnach hade en gam fångat en lefvande räf och fört honom
med sig upp i luften. Men det lyckades emellertid räfven att
sträcka upp sin hals, fatta sin röfvare i strupen och
genombita densamma. Gamen störtade död till marken och mäster
Reinecke linkade välbelåten hem, men torde väl aldrig under
hela sitt återstående lif hafva förgätit den susande luftfärden.
En dylik händelse observerades af kristallgräfvaren Gedeon
Trösch från Bristen (Uri) vid Oberalpstocks på alpgetter rika
gletscher. En räf sprang öfver gletschern och blef blixtsnabbt
fångad och bortförd högt i luften af en mäktig kungsörn.
Röfvaren började snart slå besynnerligt med vingarne och
förlorade sig bakom en bergsrygg. Trösch steg upp på denna —
då sprang räfven till hans förvåning pilsnabbt förbi honom.
På den andra sidan fann han den döende örnen med uppslitet
bröst.

Oaktadt fåglarnes hjerna har en mycket enklare
organisation än däggdjurens, tyckas de dock stå föga efter dem i
afseende på intelligens. Deras minne är utomordentligt, ty med
osviklig säkerhet återfinna flyttfåglarne efter lång frånvaro och
en luftresa af ofta flera hundra mil det ställe, der de en gång
haft sitt näste.

Ett märkvärdigt exempel på minne berättar oss D'Orbigny
om en amerikansk ludergam eller urubu. Förlitande sig på
sin oantastlighet, ty till följd af deras förtjenster om allmänna
helsovården bestraffas deras dödande med stora penningböter,
äro dessa fåglar ytterst fräcka, och vid köttutdelningarne bland
indianerna, som vid de sydamerikanska missionerna
regelbundet ega rum hvar fjortonde dag, rycka de ofta bitarne ur
händerna på dessa arma menniskor. Uti Conception de Mojos
sade en indian vid en sådan utdelning till den närvarande
franske resanden, att han snart skulle få se en särdeles oförskämd
sälle, som var lätt igenkänlig genom sitt lama ben, komma
flygande till stället. Snart derefter visade sig också verkligen
fågeln och rättfärdigade fullkomligt sitt rykte. D'Orbigny
erfor dessutom äfven att den haltande ganska väl kände
utdelningsdagarne vid de olika missionerna, och när han
tillfälligtvis en vecka sednare, 20 mil derifrån, bevistade en dylik
köttutdelning vid  missionen Magdalena,  hörde han plötsligt 
indianerna gifva till ett rop och igenkände genast såsom dess
orsak den ankommande lame sällen. Fäderna vid båda
missionerna försäkrade honom, att fågeln aldrig saknades på bestämd
tid, hvarken vid den ena eller andra!

Lika märkvärdiga för sitt minne äro äfven papegojorna,
som icke sällan behålla och med förvånande trohet återgifva
hela satser. Sålunda berättar Le Vaillant om en lori, att hon
kunde uppläsa Fader vår från början till slut på holländska
språket, hvarvid hon kastade sig på ryggen och med en
andäktig min hopknäppte båda fötternas tår. Derjemte är denna
märkvärdiga fågel mycket läraktig och vinner tillgifvenhet för
sin väktare, men förgäter ej heller lätt af andra lidna
oförrätter och vet vid lämpligt tillfälle att hämnas.

Äfven storken har ett förträffligt minne och lärer sig snart
förstå menniskans handlingar och till och med ordvändningar.
Liksom hunden känner han husets invånare och visar antipati
mot den ena, tillgifvenhet för den andra. D:r Schinz,
författare af en mycket läst naturhistoria, egde flera års tid tama
storkar och hade alltså rikligt tillfälle att iakttaga deras
märkvärdiga intelligens. Det fordrades ringa möda till att göra
dem tama, om de blott fångades unga. Några få dagar voro
tillräckliga att vänja dem vid den främmande omgifningen.
Så snart deras vårdare kom in på gården eller visade sig,
närmade sig storken genast med snabba steg, lade sitt hufvud
bakåt, började slamra med näbben, utbredde vingarne och slog
ett hjul med stjerten, allt tecken af glädje och vänlighet. Det
honom tilldelade namnet kände han lika väl som en hund.
Ropade man på honom, kom han snabbt springande från långt
håll eller nedsänkte sig till och med, när han kunde flyga,
högt ur luften. Vid tiden för ållonborrarnes uppträdande,
hvilka han mycket gerna förtärde, åtföljde han sin herre som
en hund från det ena trädet till det andra för att uppfånga
de nedskakade skalbaggarne och uppmanade honom genom
sina åtbörder liksom till att skaka träden. Daggmaskar, möss
och fiskar åt han mycket gerna. Tog någon en spade i
handen, kom han genast springande och ställde sig bredvid den
gräfvande, liksom om han ganska väl vetat att vid detta
tillfälle någonting godt skulle vankas äfven för honom. Man
hade understundom fångat små fiskar för att gifva dem åt
honom; så snart han nu såg att man tog ett metspö i handen,
ilade han med ifrig brådska genast efter och följde fiskaren
öfverallt. Gårdshunden och katten kände han mycket väl och
lefde i fred med dem så väl som med hönsen, men kommo
främmande på gården, så förföljde han dem med stort raseri.

Man har ofta tillfälle att beundra svalornas intelligens,
hvilken derjemte äfven parar sig med en rörande
sammanhållighet och tillgifvenhet, såsom följande högst intressanta
exempel visar. Dupont de Nemours, en stor fransk statsekonom,
hvars sanningskärlek står öfver all misstanke, försäkrar sig
hafva sett en svala, som med foten fastnat uti snaran på ett
segelgarn, hvars andra ända var fästad vid en ränna på College
des Quatre Nations i Paris. Den arme fågeln sökte
naturligtvis på allt möjligt sätt befria sig och skrek jämmerligt om
hjelp. Alla svalor uti det oerhörda revieret mellan Font des
Tuileries och Pont Neuf voro församlade till ett antal af flera
tusen och bildade ett formligt moln. Alla upprepade fångens
skrik af ängslan och medlidande. Efter en temligen lång
rådlöshet och en stormande rådplägning träffade slutligen en svala
rätta medlet att befria fången, gjorde det begripligt för sina
kamrater och började genast praktiskt utföra sin idé. De
andra fåglarne följde henne nu i tur och ordning och flögo förbi
snöret, i det de pickade derpå. Dessa stötar, som alla voro
rigtade mot samma punkt, upprepades sekund efter sekund
och ännu hastigare. En half timme var tillräcklig att
genomskära snöret och befria fången. En stor del af truppen blef
dock ännu länge tillsammans och fortfor oupphörligt att skrika,
men nu icke mera med ängslig stämma, utan liksom om de
ömsesidigt lyckönskat hvarandra till väl utfördt arbete.

Huru långt står ej fågeln i afseende på lynnet öfver de
hittills beskrifna djurklasserna! Ej nog med att han drager
den ömmaste omsorg om sina ungar, äfven äktenskapskärleken
är hos honom särdeles utvecklad och har hos turturduvan
blifvit ett ordspråk, oaktadt denna betydligt öfverträffas af
gråspinkparets exemplariska ömhet och kärlek.

Äfven hos andra djur finna vi vandringsdriften, men
ingenstädes visar den sig på ett mera allmänt och storartadt sätt
än hos fåglarne, hvilka merändels äro begåfvade med den
afundsvärda förmånen att kunna med lätta vingar njuta hvarje
klimats företräden, utan att behöfva lida af dess obehag.

De vänta icke, tills kölden blifvit dem odräglig, och låta
ej så småningom fördrifva sig af den allt mera kyliga årstiden.
Redan innan ett verkligt behof tvingar dem dertill, gripas de
af en märkvärdig oro och förena sig i stora svärmar, såsom
bland andra våra storkar, hvilka vanligen äro så tysta, men
då oupphörligt slamra med näbben, liksom rådslogo de om
den förestående resan. Plötsligt äro de på en enda natt
försvunna för att utföra sina väldiga tåg öfver land och haf och
redan efter några få dagar uppträda långt, långt bort i
Egypten eller Nubien vid den näringsrika Nilens varma stränder.

Der njuta de den tropiska vinterns paradisiska mildhet,
men så snart den allt högre stigande solen gjuter sina
brännande strålar öfver det nordafrikanska landet, vaknar hos dem
ånyo lusten att vandra. Samma oro, som om hösten fördref
dem från våra nordiska trakter, bemäktigar sig dem då ånyo
och de återvända dit, hvarifrån de kommit, för att här helsa
den angenäma våren, som väntar dem med riklig tillgång på
föda och den ljumma luft, hvilken erfordras till ett lyckligt
utförande af kläckningsarbetet. O, huru underbar är icke denna
inre stämma, som alltid visar dem flere hundrade mil till de
regioner, der deras behof bäst blifva tillfredsställda!

Liksom talrika fåglar om hösten lemna oss, återvända
andra vid samma tid till oss från den höga norden eller sträcka
högt öfver våra fält till ännu sydligare trakter.

De isbetäckta sjöarne, de tillfrusna floderna, de af fiskarne
öfvergifna kusterna och de med djup snö betäckta stränderna
uti de hyperboreiska regionerna skänka dem då icke mera
någon föda, och trots deras tjocka fjäderdrägt torde väl en köld,
vid hvilken qvicksilfret fryser, förekomma dem alltför skarp
och sträng. Men så snart dagarne blifva längre och längre
och den växande solen med trolldomsmakt löser vinterns
bojor, rycka åter ändernas, gässens och strandfåglarnes legioner
upp ifrån den aflägsna södern för att fröjda sig åt den
upptinade jordens och de af lefvande varelser uppfyllda vattnens
öfverflöd och uppföda sina späda ungar under det varma
inflytandet af den öfver horisonten ständigt kretsande solen.
Snart hårdnar dock den luckra jorden ånyo för en lägre
temperatur, och efter öfverflöd följer brist; nu svingar sig hela
hären åter upp i luften och flyger till den mera gästvänliga
södern.

Så följa fåglarnes talrika slägten solen under årstidernas
vexlande lopp, så flytta deras skaror i evig vexling upp och
ned, till norden och södern, och liksom det stigande och
fallande hafvet lyder de aflägsna himlakropparnes maktbud, följa
äfven deras vandringar eviga och oföränderliga lagar.

Alla deras migrationer öfver hela jordklotet stå i den
fullkomligaste harmoni med hela den öfriga organiska skapelsens
utveckling, ty den Gud, som utstakar alla fågelns vägar, har
äfven velat att hans uppträdande öfverallt skall harmoniskt
ingripa uti den öfriga naturens lif. Den längtan efter ett
lyckligare fjerran, som han nedlagt uti fågelns bröst, skall icke
blifva otillfredsställd, liksom hoppet icke gäckadt; men vi, som
känna samma trängtan till ett himmelskt hemland, skulle vår
längtan, vår förhoppning blott vara ett gycklande bedrägeri,
en gäckande drömbild?

——





TJUGONIONDE KAPITLET.

Däggdjuren.

Deras olika lefnadssätt. — Modifikationer uti deras rörelseorganen — Hvalarnes
fenor. — Skälarnes och hafsutterns roende ben. — Bäfverns och
näbbdjurets ben. — Flädermössens vingar. — Mullvadens för gräfning byggda
fötter. — Gång- och språngrörelser. — Den engelske kapplöpningshästen. —
Elefanten. — Springfärdigheten hos kattarterna — hos alpgeten —
stenbocken — haren — känguruhn. — Trögdjuret. — Apan. — Ekorren. —
Kattarternas  retraktila  klor. — Idisslarnes   klöfvar. — Bakklöfvarnes nytta.
— Fotbildning hos oxen — hos buffeln. — Elastiska fotbollar hos alpgeten
—  och kamelen. — Svansens olika form. — Gripsvansen hos de
amerikanska aporna — coandu — kusu — och phalangesterna. — Svansen på
känguruhn — hvalfisken — vanliga uttern — och bäfvern. — Svansen såsom
luftstyre hos ekorrarne och springråttorna — såsom skyddsorgan hos
myrslokarne. — Däggdjurens yttre betäckningar. — Bältornas och myrslokarnes
harnesk. — Igelkottens och piggsvinets taggar. — Pelsdjurens vinter- och
sommarhår. — Hvarföre äro de högnordiska trakternas flesta däggdjur hvita?
—  Ätverktygens  olikhet. — Hvalarnes kinder. — De tandlösa myrslokarne.
—  Näbbdjurets nos. — Tänderna hos rofdjuren och växtätarne — gnagarne
och idisslarne. — Betarne hos valrossen — vildsvinet — och elefanten. —
Narhvalens stöttand. — De afrikanska apornas och hamsterns  kindsäckar.
—  Magbildning hos köttätarne och idisslarne. — Tungbildning hos
myrslokarne — giraffen — och  Vampyren.  — Däggdjurens sinnen.   -    


Luktorganets skärpa hos alpgeten och hunden. — Känselförmågan hos elefanten —
näbbmössen — och flädermössen. — Däggdjurens försvars- och anfallsvapen.
—  Katt- och mårdslägtenas — skälarnes — och hvalarnes utrustning. —
En olycklig harpunerare. — Flädermössens skyddsmedel. — Idisslarnes
vapen. — Strid emellan en tiger och en buffel. — Huru giraffen försvarar
sig. — Äfven trögdjuret och myrbjörnen äro ej illa utrustade för
försvarskriget.  — Försvarsmedel hos pachydermerna —  elefanten — noshörningen
—  flodhästen — och gnagarne. — Byggnadsinstinkt hos bäfvern —
desmans-råttan — prairiehunden — näbbdjuret — räfven — hamstern — och den
siberiska vesslan. — Igelkottens — bältans — och myrslokens
sammanrullning. — Stinkdjurets egendomliga försvarsmedel. — Samhällighetens makt
upplyst genom åtskilliga exempel. — Förvildade hornboskaps- och
hästhjordar. — Pecair. — Vicugnas. — Apor. — Alpernas murmeldjur. —
Skälarne och valrossarne. — Noshörningens och den afrikanske buffelns
skyddsfåglar. — Vänskapsförbund mellan olikartade djur — apor — stora
kattarter och hundar. — Däggdjurens tillgifvenhet för menniskan upplyst genom
åtskilliga exempel. — Däggdjurens föräldrakärlek. — Aporna och deras
ungar. — Pungdjurens pung. — Rofdjurens moderliga ömhet. —
Herbivorernas mod vid försvarandet af sina ungar. — Flädermössens omsorg för sina
ungar. — Hafvets däggdjur och deras små. — Exempel på barnakärlek hos
åtskilliga däggdjur. — Däggdjurens nytta och skada. — De högre
däggdjurens intelligens. — Exempel på en betydlig själsförmögenhet hos de
menniskolika aporna — hos hunden — hästen — och elefanten. —
Däggdjurens vintersömn. — Alpernas murmeldjur. — Sjusofvaren. — Däggdjurens
lefnadsnjutningar.

——

Hos däggdjuren, skapelsens sistfödda barn, finna vi äfven
den högsta graden af organisk utveckling, en större harmoni
uti nervsystemet och sinnesorganerna samt en i jemförelse med
ryggmärgen öfvervägande hjerna. Väl stå de lägre däggdjuren
— gnagarne — uti intelligens och den högre instinktens
utbildning efter många fåglar — men äfven de fullkomligaste af
luftens befjädrade invånare kunna ej mäta sig med den ädle
hästen, den trogne hunden, den kloke elefanten eller den
läraktiga apan; ty om menniskan också gerna ser mången fågel
i sitt grannskap och fägnar sig åt dess sång eller fjädersmycke,
så står hon dock i alla afseenden uti ett vida innerligare
förhållande till däggdjuren — utan hvilka hennes egen tillvaro
på jorden i lyckligaste fall skulle hunnit samma låga
ståndpunkt som Söderhafsöarnes inbyggare eller den eländige
eldsländaren.

Liksom däggdjuren äro menniskans undersåter, så är
äfven med sällsynta undantag hela den öfriga växt- och 
djurverlden dem underdånig. Gnagande och tuggande förtära de
rötter, trä, frukter och löf, simmande förfölja de hafvets fiskar,
flygande och bökande jaga de den genom luften sväfvande
insekten och den uti jordens mörka sköte gömda masken,
klättrande och springande, löpande och lurande bekriga de allt
hvad som bygger sitt näste i skogens träd eller gömmer sig
på ängarne och fälten.

Trots den stora öfverensstämmelsen uti deras inre
byggnad, förutsätter en så oerhörd olikhet uti lefnadssättet en
detsamma motsvarande olikhet uti den yttre byggnaden. Derföre
se vi också däggdjurens rörelseorganer på det mångfaldigaste
sätt modifierade, och dessa mångfaldiga ombildningar af delar,
som icke blott hos denna djurklass, utan äfven hos alla
ryggradsdjur allestädes äro anordnade efter samma grundidé,
under det dock deras former i öfverensstämmelse med det olika
lefnadssättet så betydligt afvika från hvarandra, äro väl egnade
att väcka vår högsta beundran. Huru förträfflig måste ej den
första anläggningen vara, som kunde på ett så fullkomligt sätt
lämpa sig för de mest olika rörelsearter, och huru lifligt blifva
vi ej öfvertygade om skapelseplanens enhet, när vi från de
uräldsta tider träffa samma grundtankar uti de mångfaldigaste
och ändamålsenligaste formskiljaktigheter! Då se vi klart och
tydligt att de alla framgått ur samma konstnärshand och alla
äro verk af en enda allsmäktig och allvis skapare.

Hvalarne behöfde naturligtvis i sitt flytande element ingen
med fingrar försedd hand och inga starka bakben. En
mäktig stjert, som raskt framdrifver den ofta gigantiska kroppen
genom vågorna, i det den vexelvis slår upp- och nedåt,
intager här de bristande bakre extremiteternas plats, under det
de främre äro ombildade till de stora bröstfenorna, hvilka
egentligen tjenstgöra såsom åror, men äfven begagnas till
ledning och skydd för den hjelpbehöfvande ungen.

Den anatomiska strukturen hos dessa kraftiga fenor, som
till det yttre äro så olika menniskoarmen, visar oss dock vid
närmare undersökning samma grundbyggnad, alldenstund deras
skelett äfvenledes består af ett skulderblad, en öfverarm, två
underarmsben och fem ledade fingrar. Men den öfre
extremiteten, som hos menniskan i alla sina delar rör sig fullkomligt
fritt, är här fastkedjad vid bålen ända till handleden, och den
med fingrar försedda handen, som under den menskliga viljans
ledning utför så underbara saker, är här öfverdragen med en
tjock hud och uppträder såsom ett enkelt roende verktyg —
sådant hvaldjuret bäst behöfde det för sina behof.

Hos sjökorna finna vi väl ännu ej några bakben, men
framfötterna, hvarpå de stödja sig, när de afbeta tången vid
de grunda stränderna, äro redan mindre fenartade och i sig
sjelfva mera rörliga, under det hos skälarne och valrossarne,
som ännu mera vuxit ifrån det våta elementet, fullständiga,
om än korta bakfötter, med tydliga, genom en simhud förenade
tår uppträda i stället för den mäktiga, roende stjerten.

Bland dessa egendomliga hafsdäggdjur tillkomma dock de
friaste rörelserna sjöbjörnarne och sjölejonen, hos hvilka så
väl fram- som bakfötterna redan äro mera utvecklade än hos
sjökalfvarne, under det den på torra landet ovige valrossen i
sina krokiga betar finner ett särdeles vigtigt hjelpmedel, då
han vill uppklättra på den branta stranden. Till vattnet äro
dock alla dessa djur företrädesvis hänvisade, i det deras
långsträckta, bakåt fisklikt afsmalnande kropp, rikedomen på fett,
hvars ringa specifika vigt underlättar simningen, och
ställningen af deras till åror och styre förträffligt bildade fötter, med
ett ord, hela deras byggnad är beräknad för ett sjölif. Fastän
de äro medborgare i tvänne verldar och liksom de öfriga
fyrfotade däggdjuren hvila på torra landet och der äfven
framföda sina ungar, tumla de dock företrädesvis omkring i hafvet
såsom i deras egentliga element och finna deruti uteslutande
sin föda.

Äfven hos andra däggdjur, som mera äro hänvisade till
att lefva i vattnet, finna vi likaledes att benens byggnad på
ett mästerligt sätt motsvarar deras behof af simning. Så är
den vanlige uttern försedd med simhud på alla fötterna.
Derjemte äro benen utomordentligt korta, men mycket muskulösa
och förenade med bålen genom så rörliga ledgångar, att det
smärta, långsträckta djuret kan bringa dem i rak linea med
kroppen och betjena sig af dem såsom fenor. Utrustad med
dessa förträffliga organer simmar han hela två till tre timmars
tid emot strömmen och sträcker blott tid efter annan upp
hufvudet för att vädra och hemta andan.

Till de märkvärdigaste bland de däggdjur, som föra ett
amfibiskt lif, höra bäfvern och det besynnerliga näbbdjuret,
om hvilket man länge ej rätt visste, huruvida det verkligen
borde räknas till däggdjuren. Uti sina starka och korta
bakfötter, hvilkas långt från hvarandra sittande tår äro förenade
genom en simhud, eger bäfvern ett par mycket verksamma
åror, under det de fria tårna på hans svagare framfötter icke
äro mindre skickliga till att fatta uti de stammar och grenar,
hvilka han använder till sina byggnader eller hvilkas bark
tjenar honom till föda.

Hos näbbdjuret finna vi deremot framfötternas långa tår
försedda med en öfver dem utskjutande, mycket stor simhud,
under det bakbenen få åtnöja sig med en mindre sådan.
Sålunda är djuret förträffligt utrustadt för simning och dykning,
men då det derjemte äfven liksom mullvaden gräfver djupa
hålor, har den åtgärden blifvit vidtagen, att simhuden, som
annars skulle vara mycket hinderlig, vid gräfningen kan slås
tillbaka. På detta sätt tjenstgör samma organ såsom åra och
skofvel, utan att den ena funktionen står i vägen för den andra.

Beundra vi huru benen i alla dessa fall lämpa sig för ett
vattenlif, så finna vi dem hos flädermössen icke mindre
ändamålsenligt byggda för ett lif i luften.

Framfötternas utomordentligt långa och smala fingerben
tjena här, liksom ställningen på en paraply, till utspännande
af en oerhörd flyghud, som sträcker sig ända till fotens ben
och till och med i de flesta fall äfven förenar bakbenen med
hvarandra. Huru oviga och oskickliga flädermössens
gångrörelser måste vara, då benen hafva en sådan skapnad, kan
man lätt föreställa sig. När djuret sitter på marken, äro
vingarne på båda sidorna rigtade rakt uppåt, under det de båda
underarmarne med den skarpa klon på tummen stå framåt
som knän och med sin bakre ända ställa sig emot höften på
bakbenet, som med dem bildar en vinkel. Vingarne nedhänga
i form af tak på båda sidorna, och på detta sätt kryper
djuret mödosamt fram på marken, liksom om det ginge på knäna.
Att flyga upp från marken är för flädermössen ännu svårare
och för de med stora vingar begåfvade arterna alldeles
omöjligt. De släpa sig derföre fram till en mur eller ett trästycke,
krypa upp på dessa föremål, hvilket de lätt verkställa genom
att haka sig fast med sina klor, falla derefter frivilligt ned och
fånga luft under fallet. Deras organisation skulle naturligtvis
vara högst ofullkomlig, om de alltid måste på detta obeqväma
sätt förbereda sig till sin flygt; men det är blott tillfälligtvis
de vidröra marken, der blott faror vänta dem och der de för
öfrigt ingenting hafva att söka. Med den skarpa klon på sina
vidt utbredda framfötters fristående tumme kunna de när som
helst haka sig fast uti ett träd eller på en klippvägg och
förstå äfven med densamma ganska skickligt från kroppen skilja
afton- och nattfjärilarnes vingar, som de aldrig någonsin
förtära. När de vilja sofva, hänga de sig upp med bakfötternas
klor, för att genast kunna beqvämt utbreda vingarne, och
inhölja sig dervid i sin flyghud liksom i en vid mantel.

Simfåglarne äro, som vi veta, vid ändan af bålen försedda
med stora fettkörtlar, med hvilkas innehåll de medelst näbben
insmörja sina fjädrar och göra dem ogenomträngliga för
vattnet. Genom sina vingars fettrika afsöndring hafva äfven
flädermössen erhållit ett liknande skydd, så att vattnet vid
regnväder rinner af dem, i stället för att i hög grad hindra deras
rörelser, som fallet annars skulle blifva, och till ännu färre
timmar inskränka den korta tiden för deras verksamhet. Icke
blott genom sin förträffliga flygapparat, utan äfven genom hela
sin kroppsbyggnad äro de alltså på det lämpligaste utrustade
för sitt egendomliga lefnadssätt. Benen äro ofantligt lätta och
fina, bröstmusklerna liksom hos fåglarne mycket starka och
fästa sig liksom hos dessa på en stor kam å bröstbenet,
hufvudet är litet, halsen mycket förkortad, underlifvet smalt och
indraget, så att kroppstyngdens medelpunkt faller under
vingarne, ja nycteriderna äro till och med begåfvade med
förmågan att understödja dessa sistnämnda organers verksamhet
genom kroppens uppblåsning. Detta sker dock ej såsom hos
fåglarne genom lungorna, utan genom en liten öppning på
hvardera sidan i munnen. Huden hänger nemligen mycket
löst fästad vid köttet och upplyfter sig genom den inblåsta
luften isynnerhet på buken och ryggen så betydligt, att djuret
ser ut som ett klot och sväfvar som en ballong omkring i
luften.

Men under det menniskan gerna ser den muntra,
skarpsynta, i dagsljuset lifligt kringsvärmande svalan bygga sitt
näste under sitt tak och på visst sätt betraktar henne såsom en
sina penaters skyddsgudinna, afskyr hon deremot den hemska
flädermusen, hvilken liksom en ond ande flyr det klara
solljuset och blott känner sig belåten i mörkret. Födda för
dagens ljus, känna vi en instinktartad motvilja för alla varelser,
hvilka endast mörkret kallar till lif och verksamhet, och
liksom målaren utrustar sina demoner med nattblackans svarta
vingar, befolkar äfven skalden underjordens dystra förgårdar
med hemska svärmar af sådana djur.

Olyckliga projektmakare hafva redan mera än en gång
plågat sin hjerna med att genom konstgjorda apparater, som
de skulle sätta i rörelse med armarne, efterhärma
flädermössens eller fåglarnes flygt. Hade dessa narrar kunnat laga så,
att deras ben blifvit lätta och ihåliga och att deras
kroppsvigt förminskats till en tiondedel, under det de muskler, som
sätta armarne i rörelse, svällt upp till tiodubbel volym och
styrka, så skulle de helt säkert hafva haft bättre framgång!

Äfven hos några andra däggdjur finna vi rörelserna
understödda genom en flyghud eller snarare genom fallskärmar,
men alltid hafva dessa djur en jemförelsevis lätt och smärt
kroppsbyggnad, ty försynen skulle aldrig kunnat begå det
felet att på ett så onyttigt sätt utrusta en klumpig och ovig
varelse.

Så svingar sig den indiska arkipelagens flygkatt eller
Galeopithecus med hjelp af sin på båda sidorna hårbeklädda
flyghud, som ej kan läggas tillbaka intill kroppen, från det ena
trädet till det andra, och de flygande ekorrarne, hvilka så väl
bebo Siberiens omätliga skogar som Nordamerikas
skogstrakter och södra Asiens öar, begagna en liknande fallskärm för
att kasta sig långa sträckor från den ena grenen till den
andra.

De främre extremiteterna, som hos flädermössen gestalta
sig till vingar, uppträda hos mullvaden såsom utåt vända, för
gräfning skapade fötter, utmärkta genom bredd och styrka,
genom sina korta tår och stora, starka klor, hvilka på undre
sidan äro håliga och sluta med skarpa spetsar.

Med dessa förträffliga skoflar gräfver mullvaden otroligt
raskt sina underjordiska, vågräta gångar. Han går dervid
alltid med nosen före och skjuter på med de små bakfötterna,
som hafva en utmärkt lämplig ställning till att kasta den
uppbökade jorden bakåt.

Alla de regnmaskar och larver, som han under vägen
påträffar, slukar han med glupande ifver, och man kan lätt tänka
sig hvilken mängd af denna ohyra han måste förtära, då intet
djur mindre än han står ut med att fasta. Den nytta, han
åvägabringar, är derför vida större än den skada, han
anrättar på trädgårdsväxternas rötter. Visste landtmannen att
värdera sina verkliga vänner, skulle han snarare taga mullvaden
i sitt beskydd än obarmhertigt utrota honom, hvar han
möjligen kan påträffas.

Hos andra däggdjur, hvilka väl icke såsom mullvaden finna
sin föda under jorden, men dock helst bo uti underjordiska
hålor eller också gerna söka skydda sig för den förföljande
fienden genom att raskt gräfva sig in i jorden, finna vi
äfvenledes benen förträffligt lämpade för gräfning, dels genom sin
korthet och stora muskelkraft, dels genom de starka klor,
hvarmed de äro beväpnade; ty då försynen gaf ett djur en bestämd
instinkt, förlänade den det äfven de verktyg, som äro
nödvändiga till denna instinkts tillfredsställande.

Så vet bältan så raskt böka sig in i jorden, att hon
redan är till hälften försvunnen, innan man hinner ila till
stället till och med från ett obetydligt afstånd, och icke mindre
skickligt ingräfver sig den afrikanske myrkatten i den hårda
leran, så att den starkaste karl med all sin kraft ej mera kan
rycka ut honom, så snart han blott en gång fått hufvudet
eller framfötterna under jorden.

Gräfsvinet eller gräflingen begagnar de starka klorna på
sina framfötter till att gräfva sig långa gångar under jorden,
der han dock icke sällan förföljes af sin fiende taxhunden,
hvars korta, krokiga ben äfvenledes äro särdeles dugliga till
gräfning.

Ju längre benen äro i förhållande till den öfriga kroppen,
desto snabbare kunna äfven vid motsvarande styrka rörelserna
försiggå. Derföre finna vi också att de djur, som isynnerhet
utmärka sig uti att hoppa och springa, icke såsom vi trampa
med hela fotsålan, utan blott beröra marken med tåspetsarne,
hvarigenom de redan i och för sig smärta och likväl
muskelstarka benen vinna så mycket mera i längd och kunna taga
så mycket längre steg, utan att en större kraftansträngning
derigenom blifver nödvändig. Denna skapnad hafva hjortarne
och hästslägtena att tacka icke blott för sina formers elegans,
utan äfven för sin förvånande snabbhet. Den engelske
kapplöpningshästen Sterling tillryggade 52 1/2 fot på en sekund och
lopp alltså snabbare än stormvinden brusar fram eller ett skepp
med fulla segel genomskär de skummande vågorna. Men trots
denna fabelaktiga springkraft blef dock Sterling öfverträffad af
Eclipse, som på en sekund genomflög en sträcka af 58 fot.
Nästan alltid genomlopp han rännarebanan ensam, ty hans
blotta uppträdande bortskrämde alla medtäflare, alldenstund
han i andra hvarfvet hann fram till målet, innan de bästa
springarne tillryggalagt halfva banan. "Veni, vidi, vici" hade
han med större skäl än Caesar kunnat säga.

Mindre snabba äro de gröfre byggda oxarne, oaktadt
äfven de, isynnerhet i det vilda eller förvildade tillståndet,
utveckla en betydlig snabbhet, och hos den äfvenledes på tårna
gående elefanten, som aldrig saknar föda i skogarne och ej
behöfver frukta något af vildmarkens djur, träder rörelsernas
raskhet ännu mera tillbaka för behofvet af stöd för kroppen.
Här äro benens och fötternas jemförelsevis korta och grofva
delar mera pelarformigt anordnade, så att benknotorna mera
hvila på hvarandra och alltså erfordra mindre muskelkraft för
att bibehållas i sitt läge — en skapnad, som naturligtvis är
högst ändamålsenlig för uppbärandet af en kropp af hundra
centners tyngd.

Derjemte äro dessa till utseendet så klumpiga pelare dock
så böjliga, att elefanten med deras hjelp äfven kan hjelpa sig
fram i bergstrakter. På Ceylon finnes sålunda ingen höjd,
som är honom otillgänglig, ty till och med på den branta
Adams-Pik träffar man hans spår.

Kommer han till en afsats, som är så brant, att han ej
kan stiga ned raka vägen, så faller han på knä tätt vid
randen och stöder dervid bröstet emot marken. Sedan
utsträcker han försigtigt den ena framfoten, och om denna ej finner
någon säker stödjepunkt, förskaffar den sig snart en sådan
antingen genom att tilltrampa eller undanskrapa jorden, allt
eftersom densamma är fuktig eller torr. Derefter utsträckes den
andra framfoten på samma sätt något framför den första, och
sedan nu äfven denna skaffat sig en säker stödjepunkt, kan
den första ånyo rycka längre nedåt. Försigtigt framsträckes
nu äfven den ena bakfoten efter den andra för att intaga de
stödjepunkter, som framfötterna beredt för dem, och på detta
sätt går det småningom framåt i sned rigtning, tills slutligen
elefanten står vid afsatsens fot.

Belastad med en Howdah och några deruti sittande
personer, förmår den kloke elefanten på detta sätt klättra utför
en afsats med 45 graders lutning och det på kortare tid än
man behöfver till att berätta huru han dervid går tillväga.

Så förenar sig på ett mästerligt sätt den största kraft med
en beundransvärd böjlighet uti elefantbenens byggnad, hvarom de
gamle berättade den fabeln, att de alls icke hade några
ledgångar, så att djuret alltid sof stående och ej mera kunde resa
sig upp, när det en gång fallit omkull.

Vid gåendet uppbäres kroppens tyngd utaf en del af
rörelseapparaten, under det en annan del deraf skjuter den
framåt, så att djuret dervid alltid hvilar på marken; men vid språng
kastas kroppen i luften för att på längre eller kortare afstånd
åter falla ned på jorden. Detta rörelsesätt åstadkommes
genom plötslig sträckning af bakbenen, som befinna sig i stark
krökning, och den kraft och energi, hvarmed den utföres,
beror alltså naturligtvis af dessa partiers längd och styrka.

Kattslägtena äro hänvisade till att smyga sig på sitt rof
och merändels dolda i bakhåll skjuta löst på sitt plötsligt
öfverraskade byte som blixten ur ett olycksdigert moln. Man
ser derföre äfven huru förträffligt deras muskulösa bakben äro
egnade till att kasta fram den smärta kroppen, ty de långa
benpiporna uti deras lår, underben och fötter kunna böjas
nära tillsammans och låta sedan plötsligt utsträcka sig med
väldig kraft. Så kan lejonet göra trettio fot långa språng,
och från ett ännu större afstånd störtar tigern med ett enda
hopp på det rådjur eller antilop, som deras olyckliga öde fört
i hans närhet.

Utmärkta genom sin färdighet i språng äro äfven
alpgetterna och stenbockarne, som i sitt bergiga hemlands klippkaos
väl behöfde denna egenskap.

Det är svårt att säga någonting bestämdt och tillförlitligt
om alpgetens underbara språngkraft. Säkert är emellertid att
hon utan försprång hoppar öfver 16—18 fot breda klyftor,
vågar språng ned i djup af 24 fot och derutöfver samt i en enda
sats springer öfver 14 fot höga, lodräta murar, hvarvid hon
på den andra sidan genast står stadigt på alla fyra fötterna.

Förirrar hon sig under språnget till klippväggar, der hon
hvarken kan komma framåt eller tillbaka, så studsar hon ett
ögonblick, mäter raskt den närmaste branten, lägger sig nästan
på buken emot klippan och gör hellre ett lifsfarligt språng än
öfverlemnar sig åt fienden.   Kommer hon ut på en smal 
klippkant, så stannar hon ett ögonblick framför afgrunden,
öfvervinner sedan ofta sin fruktan för den förföljande menniskan
och återvänder pilsnabbt samma väg hon kommit. Om
jägaren icke har en särdeles lycklig och säker position, hinner han
knappast kasta sig raklång på marken och trycka sig fast emot
klippan, innan alpgeten i flygande språng ilar förbi honom.
När djuret jagas ned öfver en nästan lodrät klippvägg och
icke har tillfälle att uppnå ett knytnäfsstort utsprång för att
åtminstone genom en momentan anstöt mildra fallets
häftighet, så gifver det sig dock utför branten och det med
tillbakaböjdt hufvud och hals och med kroppens tyngd hvilande på
bakbenen, som då skarpt skrapa emot klippan och sålunda i
möjligaste mån hejda fallets hastighet. Ja, djurets
sinnesnärvaro är så stor, att om det ännu under sjelfva nedstörtandet
märker ett räddande utsprång, det då under fallet ror och
arbetar med kropp och fötter för att uppnå detta och sålunda
under sjelfva farten beskrifver en krokig linea. "Här finnes
det", säger Tschudi, af hvilken jag lånar denna korta
beskrifning, "i sanning under, om hvilka de lärde naturforskarne och
det hemmasittande publikum ej hafva någon aning."

Om stenbockens oerhörda muskelkraft kan man knappt
göra sig en föreställning. Utan försprång flyga dessa stolta,
ståtliga djur upp för en tolf, femton fot hög klippa och hålla
sig hela sekunder på nästan lodräta ytor. På den smala
kanten af en dörr stå de till och med fullkomligt stadigt och
säkert. En ung tam stenbock hoppar utan försprång upp på en
fullvuxen karls hufvud och står säkert. En sprang uppför en
lodrät mur, på hvilken ej fanns några andra hållpunkter än
de skrofliga, på murbruk blottade ställena.

Hos haren, hvilken löper i språng eller satser med en
snabbhet, som blifvit ett ordspråk, äro bakbenen nästan två
gånger så långa som de främre; men hos springråttorna, den
capske springharen och i särdeles hög grad hos känguruhn är
olikheten uti de bakre och främre extremiteternas utbildning
ännu vida betydligare, så att de sednare till följd af sin
litenhet äro helt och hållet uteslutna från den snabbare
lokomotionen, hvilken fastmer väsendtligen verkställes språngvis genom
de väldiga bakbenen.

Huru förträffligt dessa äro inrättade till att kasta kroppen
framåt, finner man redan deraf att den kaninstore capske
springharen gör tjugo till trettio fot långa språng, att
springråttan knappt kan upphinnas af en häst och att
jättekänguruhn trots sin tyngd af 220 skålpund genom sina väldiga,
blixtsnabbt på hvarandra följande språng snart lemnar den
flämtande vindthunden efter sig. Man kan lätt tänka sig, hvilken
förvåning ett så märkvärdigt bildadt djur med så märkvärdigt
rörelsesätt skulle uppväcka hos Cooks kamrater, när de år
1770 först upptäckte det på Nya Syd-Wales. Trots det i
ögonen fallande missförhållandet mellan den breda, starka
bakdelen och den lilla framdelen af kroppen är känguruhn dock
alldeles icke något fult djur. Ansigtsuttrycket är vänligt, ögat
täflar i glans och mildhet med den mångbeprisade gazellens
och den väl proportionerade halsen uppbär det lilla hufvudet
med lätthet och behag.

Då känguruhn betar, hvilar den äfven på sina små
framtassar och afbiter gräset i böjd ställning, hvarvid han sakta
hoppar omkring på marken; men vid ringaste rädsla reser han
sig genast upp på bakbenen och ilar bort med pilsnabb fart
språng på språng.

Huru olika är deremot ej trögdjurets byggnad, der all
kraft ligger uti de långa, muskulösa frambenen, under det de
korta bakbenen blott äro svagt och torftigt utbildade! Ser
man djuret tillfälligtvis ligga på marken, der det med den
yttersta ansträngning, tunga andedrag och jämmerlig möda knappt
tillryggalägger några fot på en half dag, så skulle man kunna
anse det för det värnlösaste och olyckligaste af alla djur, för
ett misstag af den skapande kraften; men betraktar man det
i träden, dess egentliga hem och det verkliga fältet för dess
verksamhet, så kommer man snart på helt andra tankar och
finner, att dess rörelseorganer äro fullt lika ändamålsenligt
byggda för dess egendomliga lefnadssätt som den springande
kängururnas, den gräfvande mullvadens, den simmande skälens
eller den flygande flädermusens. Ty dessa långa, på marken
så otympliga framben med sina mäktiga, inåt krökta klor egna
sig särdeles förträffligt till att omfatta grenarne, på hvilka
sengångaren såsom ett fullkomligt träddjur tillbringar hela sitt lif,
ätande, hvilande, sofvande och klängande med ryggen nedåt.
När trögdjuret vill anträda en vandring, utsträcker det den ena
framfoten så långt som möjligt, flyttar sedan den andra till
samma ställe och drager dervid efter sig de korta bakbenen,
som äro beväpnade med samma skärformiga klor och utrustade
med en egendomlig förmåga att vrida sålan inåt, hvilket
naturligtvis är särdeles fördelaktigt för klättringen. Så förflyttar sig
trögdjuret, som långt snarare förtjenade namnet grendjur, utan
synnerlig möda och ansträngning från gren till gren och från
träd till träd, utan att i de täta tropiska skogar, som blifvit
det anvisade till vistelseort, någonsin behöfva vidröra marken.

De i förhållande till den ringa kroppstyngden så starkt
utvecklade armarnes muskelkraft är så stor, att det utan att
tröttna kan hänga hela timmar fästadt på ett ställe, hvarvid
det icke sällan gifver sin glädje öfver lifvet tillkänna genom
ett fortfarande sjelfbelåtet knorrande läte. Dess skarpa klor
skänka det äfven tillräckligt skydd mot många af dess fiender,
isynnerhet ormar och tigrar. Dessutom är färgen på dess
hårbeklädnad så lik den med mossor och lafvar öfvervuxna
grenen, att sjelfve indianens falköga, som redan från tidigaste
barndomen vant sig vid att tyda alla urskogens fenomener,
knappt förmår skilja det liksom fastvuxna trögdjuret från den
höga grenen.

Aporna äro äfvenledes förträffliga klättrare och dåliga
fotgängare, om också icke i samma höga grad som trögdjuret.
Så väl deras främre som bakre extremiteter äro händer,
merändels försedda med fyra fingrar och en fritt rörlig tumme, så
att de med alla dessa organer kunna gripa eller klänga sig
fast omkring trädgrenen. Äfven hos dem äro de främre
extremiteterna vanligen längre, gröfre och kraftigare än de bakre,
liksom kroppen smärt och af jemförelsevis ringa tyngd. Denna
byggnad passar, som man ser, på det förträffligaste för
lefnadssättet hos dessa trädinvånare, som ofta med förvånande
snabbhet svinga sig från gren till gren och gungande på elastiska
qvistar mången gång göra hela fyrtio fot långa språng.

Utmärkta klättrare och tillika äfven hoppare och
springare äro våra ekorrar, som i de tempererade och kallare
zonernas skogar intaga apornas plats uti de tropiska skogarne.
Hos dem hafva benen nästan samma längd och den största
kraften ligger uti de bakre extremiteterna. Händerna saknas
helt och hållet och blott den med en klo försedda tumvårtan
på framfötterna erinrar något om de lätta och viga
fyrhändningarne. Men nästan lika skickligt hoppa och springa
ekorrarne i träden, af hvars frökärnor och nötter de företrädesvis
lefva. Med nöje åser man det lilla täcka, lifliga djuret, när
det med hjelp af sina krokiga, spetsiga klor som en katt
hurtigt klättrar upp för trädstammarne, hoppar från det ena
trädet till det andra och understundom från betydlig höjd ner på
marken, derefter springer ett stycke och sedan blixtsnabbt på
en annan trädstam upprepar samma manöver.

Så har skaparen bestämt däggdjur af de mest skiljda
former till att lefva i träd och likväl utrustat hvart och ett så
ändamålsenligt, att det i sitt slag kan anses för ett
oöfverträffligt mästerstycke. Uti de tropiska skogarnes blad,
isynnerhet cecropia- och bombaxarternas löf, hvaraf trögdjuret
företrädesvis lefver, finner det alltid en så riklig tillgång på föda,
att det ej behöfver någon stor rörlighet, utan rätt väl kan
umbära förmågan att hoppa och i snabbaste lopp genomvandra
urskogen. Frukterna på våra skogsträd äro deremot mera
tunnsådda och deras uppträdande inskränkt till en bestämd tid. De
af dem lefvande aporna och ekorrarne måste derföre äfven vara
begåfvade med en större rörlighet, för att kunna på ett annat
ställe uppsöka den i en trakt bristande födan.

Lefnadssättet och byggnaden, behofvet och förmågan att
tillfredsställa detsamma stå derföre här liksom öfverallt i den
noggrannaste öfverensstämmelse med hvarandra. Träden passa
för djuren och djuren för träden. Den klättrande unau, den
hoppande apan och den muntre ekorren, så olika de än äro,
visa oss dock alla att en harmonisk grundidé förenar skogen
och dess invånare.

Äfven i afseende på sål- och tåbildningen finna vi
öfverallt samma ändamålsenlighet. Hos alla krafsande och
gräfvande däggdjur äro, såsom vi redan ofvanför anmärkt, tårna
allt efter behofvet försedda med mer eller mindre starka klor,
hvilka derjemte äfven ofta tjena dem till vapen, men som
sådana företrädesvis framträda hos det mordlystna kattslägtet.
På det att här deras skärpa ej skall taga någon skada genom
trampningen på marken, blifva tårna, så länge klorna ej skola
begagnas, så böjda, att den första falangen är rigtad framåt
och uppåt, den andra framåt och nedåt, men nagelstycket åter
rakt uppåt. Ledgångarnes form, så väl som elastiska band
tjena till att med beqvämlighet bibehålla denna ställning,
under det att särskilda muskler i ögonblicket af klornas 
begagnande åstadkomma sträckning af tårna, som åter genom andra
muskler kunna godtyckligt dragas tillbaka,

Detta vapen, som redan hos vår vanliga huskatt
förorsakar rätt obehagliga sår, har hos tigern en så oerhörd kraft,
att det slår fem tum djupa fåror i köttet, under det lejonet
med ett enda slag upprifver bröstkorgen på en antilop. För
bevarandet af dessa skarpa klor har naturen äfven dragit
försorg genom ständig tillväxt inifrån, under det de äldre
hornlagren aflägsnas från klornas yta genom en egendomlig sed
hos kattarterna. Denna sed består uti ett slags hvässning, i
det kattorna tid efter annan krafsa på hårda föremål, hvilka
de dock icke gerna välja alltför hårda. Barken på månget
träd bär spår deraf, och dessa spår finna vi så väl uti de
skogar, der tigern har sitt hemvist, som i våra trädgårdar. Det
är samma instinkt, som äfven drifver gnagarne att ofta begagna
sina framtänder genom att gnaga på trä och dylikt, emedan
de utan en viss nötning skulle antaga en olämplig form.

Äfven till klättring se vi klorna af många djur användas.
Hos trögdjuret, der de äro mycket långa, stora och
tillbakaböjda mot handen och fotytan, tjenstgöra de såsom hakar,
hvarmed djuret hänger upp sig på. trädgrenarne. Då de äro
mindre och särdeles skarpa, såsom hos ekorren, kunna de gripa
in uti sprickor och remnor på trädbarken. Den viga, med fyra
klätterhänder och ofta äfven med en klättersvans försedda apan
behöfde ej klorna; flata naglar voro hos henne tillräckliga för
att gifva ett fast stöd åt fingerspetsarnes mjuka delar. Blott
hos den amerikanska uistiti, der framtill fötter och baktill
händer förekomma och klätterfärdigheten alltså behöfde ett
särskildt understöd, finna vi äfven klor i stället för naglarne.

Hos hunden, haren och några andra med klor försedda
däggdjur, der dessa verktyg hvarken tjena till krafsning,
klättring eller vapen, hafva de åtminstone den nyttan att de under
djurets lopp gifva en säker ansats vid fotens upplyftande från
marken. På ett ganska egendomligt sätt understödjes deras
verkan hos jerboa, som för sina långa språng behöfde en
särskild hjelp. Hos henne finnes nemligen under foten, vid roten
af mellantån, en liten hornartad tagg, som naturligtvis bryter
fallets häftighet.

Hos en stor afdelning däggdjur finna vi tårna orörligt
omgifna med klöfvar. I öfverensstämmelse med fötternas rent
lokomotoriska funktion tjena dessa hos de större växtätarne
blott till ett skyddande omhölje. Deras tillskärpning vid främre
randen tillåter ett säkrare ingripande i marken och befordrar
sålunda loppets snabbhet.

Hästens och hans anförvandter åsnans och de afrikanska
zebra-arternas enkla hof är tillika ett präktigt vapen, under
det idisslarnes och pachyodermernas bredare, klufna fötter
tillåta många af dem att lefva på sumpig mark, i kärr, floder
och dylikt, emedan deras fötter icke så lätt sjunka ned och
deras tår vid fotens uppdragande lägga sig intill hvarandra.
Om deremot hästens fot blifvit nedtryckt uti t. ex. seg lera,
bildar den vid uppdragningen ett tomt rum och låter derföre
blott med ansträngning befria sig.

Hos många idisslare, såsom t. ex. renen och buffeln,
äfvensom hos svinet bland de mångklöfvade djuren, tjena
bakklöfvarne och baktårna äfven till att förhindra fotens alltför
djupa nedsjunkande uti den eftergifliga marken. Hos renen
kröka sig framklöfvarne något uppåt, under det bakklöfvarne,
som hos rådjuret och flera andra äro vida mindre utvecklade,
äro rigtade lodrätt nedåt, så att de vid en viss ställning af
foten kunna vidröra marken och på detta sätt föröka
trampytans omkrets och förmåga att stadigt bära kroppen. Denna
särskilda struktur tjenar sannolikt äfven till att för renen
underlätta snöns bortskrapande, på det att djuret må kunna finna
den derunder gömda mossan. Men utan dem skulle dock
renen svårligen kunna med lappens släde genomila hans ödsliga
fäderneslands snöfält med så utomordentlig snabbhet.

Hos oxen, som tillbringar sitt lif på fast mark, äro fotens
ben bildade på ett sådant sätt, att de skänka den betydliga
kroppstyngden det bästa stödet, men hos buffeln, som älskar
kärrtrakterna och de sumpiga sjö- och flodstränderna, hafva
de likhet med renens. De främre benen i fotroten sträcka sig
nästan horisontelt från de upprättstående benen och vika långt
ifrån hvarandra, der de beröra marken. Klöfvarne äro platta
och breda med uppåt krökta ändar, och baktårna räcka så
långt ned, att de vid gåendet förorsaka ett knackande ljud.

En liknande fotbildning har äfven den amerikanske
bisonoxen att tacka för den snabbhet, hvarmed han undflyr den
förföljande jägaren, ty till och med genom den djupaste snö
springer han så fort, att en indian med skidor ej kan 
upphinna honom. Hos andra djur med delade klöfvar äro
isynnerhet de elastiska bollarne under fötterna af värde. Dessa
tillåta alpgeten göra sina hopp på klipporna, som skulle i grund
förstöra hästens hof, och gifva kamelen förmåga att vandra
genom den glödande öknen. Hos den sednare äro tårna blott
skiljda vid spetsen, men sedan sammanvuxna genom en bred,
nästan cirkelrund, framtill blott föga klufven svålig såla, på
hvilken det tålmodiga djuret trampar, under det de mindre
klöfvarne på spetsen af tårna mera bidraga till gångens
stadighet. Så framträder den allsmäktiges vishet till och med uti
den allt annat än vackre kamelens fotsålor!

De med "öknens skepp" så nära beslägtade llamadjuren,
som i den nya verldens bergstrakter trampa på en helt annan
mark, behöfde icke heller en sådan svålig kudde. Deras tår
äro ej sammanvuxna genom någon såla, utan framifrån klufna
ända till midten och försedda med långa klöfvar, som på branta,
stupande klippstigar skänka dem tillbörlig säkerhet.

Ville vi på samma sätt mönstra hvart och ett däggdjurs
fotbildning, så skulle vi öfverallt finna att man blott behöfver
betrakta dess fotsålor, tår eller klöfvar, för att kunna sluta till
hela dess lefnadshistoria, med så exemplarisk stränghet är
ändamålsenlighetens lag öfverallt genomförd.

Däggdjurens svans måste äfvenledes beqväma sig till
ganska många formförändringar, allt efter de tjenster den skall
förrätta. Hos många är den starkt reducerad eller till och
med helt och hållet borta, såsom t. ex. hos de menniskan
liknande aporna, hos andra tjenar den blott till prydnad eller
på sin höjd endast till att fördrifva de besvärliga flugorna;
men ofta gör den mycket vigtigare tjenster och är till och med
fullkomligt oumbärlig för sin egare.

Så är många amerikanska apors kraftiga slingersvans en
verklig femte hand, hvarigenom dessa djurs rörlighet ofantligt
mycket befordras. Beklädt med kort hår och mot spetsen
naket på undre sidan, rullar sig detta underbara organ så fast
kring den böjliga grenen, att slingerapan ej behöfver någon
annan lem för att hålla sig fritt sväfvande i luften. Hon har
knappt med sina långa armar fattat uti en gren, innan hon
genast rullar den långa svansen omkring densamma och är
sedan säker för att falla, när hon springer öfver till nästa,
samt ilar på detta sätt pilsnabbt genom skogen.
När miriki (Ateles hypoxanthus), den största af de
brasilianska slingeraporna, sitter eller ligger utsträckt i hela sin
längd på en hög, stark gren för att sola sig, tjenar henne den
kraftiga slingersvansen till säkert fäste, och till och med då
hon blifvit dödligt sårad, hänger hon ännu länge fast deruti,
tills slutligen lifvet fullkomligt lemnar henne och den tunga
bördan genomsusar luften för att med starkt buller falla till
marken.

Äfven coandun, ett sydamerikanskt piggsvin, som lefver i
träden, är försedd med en lång slingersvans, hvilken
underlättar klättringen, och kinkajou eller den amerikanska
slingerbjörnen, ett mildt och täckt djur, hvilket likaledes lefver ett
dendritiskt lif och liksom ekorren förer födan till munnen med
framfötterna, betjenar sig af en dylik lång, korthårad
slingersvans för att desto raskare förflytta sig från gren till gren. På
det att äfven den gamla verlden ej skulle sakna denna
svansform, finna vi slutligen Moluckernas och Nya Hollands kusus
eller phalangister försedda med en lång, på undre sidan i
närheten af spetsen alltid naken slingersvans. Dessa djur föra ett
trögt, nattligt lif på träden i skogarne, der de dels lefva af
frukter, dels gå ut på insektsjagt.

Liksom svansen i alla dessa fall underlättar klättringen,
bidrager den hos känguruhn väsendtligt till dess
språngrörelsers kraft. Vid roten mycket tjock och muskulös aftager den
så småningom i omfång och uppnår en längd, som hos
jättekänguruhn är lika med halfva kroppslängden, så att djuret, då
det hvilar, beqvämt kan stödja sig derpå, men vid språng kan
slag på slag kasta sig högt i luften dermed. Kunde svansen
hos slingeraporna betraktas såsom en femte hand, förtjenar
den här med samma rätt namn af en tredje bakfot.

Ännu större blifver svansens eller stjertens betydelse hos
hvaldjuren, der den helt och hållet intager de felande bakre
extremiteternas plats och genom sin böjning upp och ned med
betydlig snabbhet framdrifver den gigantiska kroppen genom
vågorna. De två vågräta, med hvarandra sammanvuxna,
läderartade fenor, hvarmed den slutar, uppnå hos den grönländska
bardhvalen en bredd af 24 fot och betäcka en yta af 150 till
200 qvadratfot, hvarefter man kan mäta den kraft, som
erfordras till att sätta en sådan åra i rörelse.

Äfven hos de öfriga vattendjuren ar svansen ett mycket
vigtigt rörelseverktyg. Den vanliga utterns och näbbdjurets
kraftiga svans, hvilken uppnår kroppens halfva längd,
äfvensom bäfverns breda, plattryckta, med stora fjäll besatta svans,
om hvilken man diktat den fabeln att den af djuret begagnas
såsom murslef vid dess märkvärdiga byggnadsarbeten,
understödjer väsendtligt dessa vattendjurs simrörelser, och oaktadt
bakbenen hos skälarne måste betraktas såsom de förnämsta
årorna, underlättas dock deras verksamhet ganska betydligt
genom svansens styrande kraft.

Äfven hos många däggdjur, som äro utmärkta genom sin
förmåga att göra långa hopp, tjenstgör en kraftigt utvecklad
svans såsom ett förträffligt luftstyre. Detta är omisskänneligen
ändamålet med ekorrens stora, buskiga svans, som vid hopp
nedåt dessutom äfven skall minska fallets intensitet, äfvensom
med springråttornas långa, vid roten korthåriga, men med en
yfvig, qvastlik ända försedda svans, hvilken icke blott tjenar
dessa snabbt hoppande djur till stöd, utan äfven bestämmer
rigtningen af deras väldiga språng.

Den afrikanske phatagin (Manis macroura) betjenar sig af
sin kroppslängden två gånger öfverträffande och rundtomkring
med fjäll betäckta svans till att vid sin sammanrullning slå
den upp till skydd öfver det inböjda hufvudet, nacken och
ryggen, och den ostindiske pangolin kan upplyfta sig nästan
lodrätt och på detta sätt vinna ett vidsträcktare synfält genom
att stödja sig på sina bakben och sin kortare, men bredare
svans, hvars kotor äro vida större än ryggkotorna.

Hos den store myrsloken, denne äkte skogsvagabond, som
trots sina väldiga klor hvarken har någon håla eller något
bestämdt läger, tjenar den oerhörda, långhåriga svansen det föga
omtänksamma djuret till betäckning mot den kyliga natten eller
skydd mot regntidens oändliga skurar, under det de mindre
myrslokarne, som likaledes bebo Brasiliens och Guianas
skogar, men icke såsom den förre ständigt vistas på marken, utan
hufvudsakligen trakta efter de hufvudstora myrnästena i träden,
äro, såsom vi redan nämnt, försedda med en lång, korthårig,
vid ändan naken slingersvans, som naturligtvis för dem
betydligt underlättar uppsökandet af deras föda. Denna svansens
betydliga, men så ytterst ändamålsenliga olikhet hos så nära
beslägtade djur är i sanning ett vackert exempel på skaparens
oändliga omsorg att i alla afseenden på det mest lämpliga
sätt utrusta alla väsenden, som han skänkte lifvets gåfva, för
deras bestämda sfer.

Äfven däggdjurens yttre betäckningar gifva oss
mångfaldiga tillfällen att erkänna denna sanning. Hos bältorna och
pangolins, som sakna andra verksamma skyddsmedel eller
vapen, afsöndrar sålunda huden ett formligt harnesk af
tvärlöpande, benartade gördlar eller taktegelformigt öfver hvarandra
liggande hornartade fjäll, men hos igelkottarne en mängd tjocka,
borstlika hår eller taggar. Hos hafvets däggdjur finna vi
deremot en glatt, slipprig hud, som afsöndrar ett oljartadt ämne,
alldenstund hvad beväpning eller beklädnad som helst skulle i
hafvet varit fullkomligt obehöflig för så stora kolosser, helst
den tjocka, under huden liggande fettbeläggningen såsom en
dålig värmeledare redan tillräckligt skyddar kroppen mot
kölden i polarhafvet, der hvalarne, som bekant är, hafva sin
käraste vistelseort.

Det ojemförligt största antalet däggdjur är hvarken naket
eller försedt med fjäll, utan betäckt med mer eller mindre tät
hårbeklädnad, som i de flesta fall icke blott gör djuren
förträfflig tjenst under lifvet, utan äfven efter deras död kommer
menniskan väl till pass mot vinterkölden. Man behöfver blott
besöka en pelshandlares lager för att öfvertyga sig om
skönheten, mjukheten och mångfaldigheten af dessa betäckningar,
vid hvilkas anblick man nästan finner sig frestad att anse den
i hela sin nakenhet åt alla väderlekens olika vexlingar
prisgifna menniskan något styfmoderligt behandlad af skaparen.
Betänka vi dock att hennes händers verksamhet ledd af
hennes förstånd gifver henne alla medel att fullkomligt ersätta
denna brist, ja att denna sednare till och med genom
industriens uppväckande och handelns förökande måste räknas till
civilisationens förnämsta häfstänger, så finna vi att vi lika litet
hafva orsak att afundas det med en varm pels försedda djuret
som den tropiske vilden, hvilken i njutningen af ett angenämt
klimat ofta utan all beklädnad lefver ett nästan djuriskt lif.

Inom den högnordiska zonen vexlar, som bekant är, en
fruktansvärd vinterköld med en glödande sommar. I hjertat
af Siberien, der qvicksilfret under den kalla årstiden hörer till
de fasta kropparne, finna vi sålunda en Juli, hvars
medeltemperatur till och med öfverträffar medelvärmen under
Mannheims sommar. I öfverensstämmelse med årstidernas vexling
förändras äfven de nordiska djurens hårbeklädnad. Om
vintern erhålla de ett tätare och längre hår till bättre skydd mot
den isande kölden, men om sommaren, då den tjocka pelsen
skulle blifva dem en tryckande börda, lemnar den rum för en
lättare beklädnad. Så drager försynen omsorg för den
nordiska vinterns barn; men äfven färgens inflytande vet den att
använda till deras fördel, ty med vinterns inträdande visar sig
den om sommaren gråbruna renen i en hvit drägt och hvita
blifva äfven hararne och räfvarne. Sjelfva ekorren, som i
skogsregionen ej är utsatt för någon så bitande köld, utbyter sin
rostbruna pels mot en ljusgrå klädning.

Som vi veta, är hvitt den färg, hvilken långsammast
utstrålar den derunder befintliga kroppens värme, och derför
äfven den mest passande för de högre breddgradernas vinter. Af
denna orsak är den äfven förherrskande hos de sjöfåglar, som
fått sig polartrakterna bestämda till stadigvarande hemvist.
Deras fjädrar täfla sålunda med den snö, som betäcker dessa
ogästvänliga zoners ödemarker, eller med skummet af de
vågor, som bryta sig mot de klippholmar, hvilkas af vinden
omsusade hjessor dessa fåglar skrikande kringsvärma.

Så olika som däggdjurens sätt att föda sig är äfven deras
ätverktyg. I stället för att sluka hajar, söndermala delfiner
eller efter ridderlig kamp såsom segerlön nedsvälja svärd- och
sågfiskar, lefva märkvärdigt nog hvalarne, den organiska
skapelsens kolosser, blott af hafvets minsta djur — crustaceer,
pteropoder, medusor och andra det salta vattnets småkräk.
Man tänke sig huru många millioners millioner sådana det
erfordras till att underhålla en sådan jättekropp, som med hvarje
hjertslag framdrifver hela tunnor blod i väldiga strömmar
genom mer än manstjocka pulsådror. Tänder skulle ej varit
tillräckliga dertill, och derför har försynen dragit försorg om en
gigantisk fångapparat, som består af flera hundrade barder
eller stora hornlameller, hvilka liksom tänderna uti en kam
äro uppradade på båda sidor af öfverkäken och inåt bilda en
formlig skog af fibrer. När hvalen uppspärrar sitt jättegap
och sedan åter utstöter den slukade oceanen mellan barderna,
blifva de fångade djuren i tusental hängande liksom i ett nät
och sedan under medverkan af den ofta aderton fot långa och
tio fot breda tungan med största välbehag söndergnuggade och
neclsväljda.

För att tillfredsställa en hvalfiskaptits fordringar måste
naturligtvis denna mästerliga filtreringsapparat hafva
motsvarande dimensioner. Detta är äfven orsaken till den oerhörda
utvecklingen af svaljhålan och det enorma hufvudet, som utgör
ungefär en tredjedel af hela kroppslängden och väl blott
innehåller föga hjerna (hvalen behöfver just icke sysselsätta sig
med matematiska problemer och transcendental filosofi), men
deremot bildar ett för fångverktygen särdeles passande
förvaringsrum, en kista sådan en dylik jätteapparat behöfver.

Huru helt olika, men derför i sanning icke mindre
underbart och ändamålsenligt är ej den store myrsloken utrustad
för att kunna fånga sitt egendomliga byte. Liksom vi hos
hvalfisken snart försona oss med munnens oformliga storlek,
derigenom att vi tänka på hvarföre den blifvit skapad så och
icke på annat sätt, skola vi äfven finna myrslokens långa,
trynformiga hufvud mindre fult, om vi först göra oss bekanta med
denna egendomliga byggnads ändamålsenlighet. Icke heller
han fick några tänder, men väl en ansenlig, minst halfannan
fot långt utsträckbar tunga, hvilken är det hufvudverktyg,
hvarmed han förskaffar sig sin föda. Vill du veta, huru han
begagnar den, så följ honom till de brasilianska campos eller
högslätterna, der det hvimlar af termiter. Han närmar sig en
af de stackar, som dessa de märkvärdigaste af alla
byggmästare uppfört, och klappar derpå med sina väldiga klor, liksom
ville han fråga om någon är hemma. Intet svar — men här
duger det likväl icke att neka — han klappar och klappar,
tills han slutligen slagit ett hål i väggen. Nu komma de
förbittrade termitsoldaterna utstormande hoptals för att fordra
räkenskap af den oförskämde sällen, som likväl, för att fylla
måttet af sin oförskämdhet, utsträcker sin klibbiga tunga långt
ur gapet emot dem. Med vansinnigt raseri rycka de
lättretliga myrorna till storms deremot, men äfven de måste göra
den erfarenheten, att blind ifver endast skadar (de veta icke,
huru litet de med sina gaddar kunna uträtta mot sin fiende,
som blott gläder sig, när hans med tjock slemhinna betäckta
tunga försvinner under deras täta, krälande hvimmel); ty
plötsligt drager han tungan tillbaka och de arma varelserna
försvinna utan räddning i det gapande svalget.

Hos näbbdjuret finna vi ej heller några tänder, utan blott
förlängda käkar, hvilka äro utdragna till en bred, plattryckt
nos, liknande en gåsnäbb. När den märkvärdiga varelsen först
upptäcktes vid sydöstra Australiens flodstränder, visste man
derföre ej riktigt till hvilken klass den borde räknas. Men
denna munbildning, som så märkvärdigt afviker från alla de
öfriga däggdjurens, passar dock fullkomligt för egarens
lefnadssätt, ty näbbdjuret lefver af mollusker och vatteninsekter,
hvilka det liksom änderna vet att finna i gyttjan med sin
platta näbb.

Blott undantagsvis sakna dock däggdjuren tänder, hvilka
så väl för rofdjuren äro ytterst nödvändiga till sönderslitande
af deras byte som för växtätarne till tuggning, söndermalning
eller gnagning. Öfverallt motsvara de äfven så fullkomligt sitt
ändamål, att en naturforskare blott behöfver se ett däggdjurs
tänder, för att veta hvaraf det lefver och huru kroppens öfriga
struktur måste vara beskaffad.

Så finna vi hos alla i egentlig mening så kallade rofdjur
framtänderna blott måttligt utvecklade. Hörntänderna bilda
deremot mäktiga vapen, liksom klor att hugga in med uti
föremålet för angreppet. Bland kindtänderna hos dessa
djurverldens mordlystna tyranner särskiljer man kött-tanden, framför
denna de falska kindtänderna och bakom densamma
knöltänderna eller molarerna. Kött-tanden har en med uppstående
taggar försedd skäryta, af hvilken de falska kindtändera kunna
betraktas såsom en förlängning, så att en oafbruten, med
enskilda spetsar utrustad skarp kant på detta sätt uppkommer,
hvilken liknar ett saxformigt sågblad, som sträcker sig utefter
längden af käkbenen på båda sidorna. De öfre skärande
kindtändernas inre yta glider vid käkarnes tillslutande tätt förbi
den yttre ytan på de motsvarande undre tänderna. Att denna
sax är tandad har uppenbarligen den nyttan med sig, att det
föremål, som skall sönderskäras, derigenom hindras ifrån att
glida undan. På det att saxarmarne ej heller skola komma ur
sin rätta ställning, är underkäkens ledgång så beskaffad, att
den ej tillåter någon rörelse åt sidorna, utan blott låter
underkäken verka nedifrån uppåt.

Utom sin skäryta har kött-tanden äfven en knölig utväxt,
hvilken än är ganska obetydlig, än öfvervägande utvecklad.
Sålunda bilda knöltänderna tillsammans med detta kött-tandens
bihang en malande, knölig yta, liksom de falska kindtänderna
framåt utgöra en fortsättning af den skärande delen.

Ju skarpare rofdjurskarakteren framträder, desto mera äro
kindtänderna inrättade till sönderskärning, under det den
knöliga typen är så mycket mera framstående, ju mera djuret,
såsom t. ex. den brune eller svarte björnen, lutar åt en blandad
föda. Med motståndets betydenhet växer äfven käkarnes kraft,
såsom vi t. ex. se hos hyenan, hvars starka käkar med deras
väldiga tuggmuskler och massiva kindtänder äro förträffligt
formade till söndermalning af brosk och ben, hvilka utgöra
den efter lik gräfvande bestens hufvudsakligaste föda.

Bland de växtätande djuren erfordrade gnagarne en
tandbyggnad, som isynnerhet egnade sig till att söndersmula
mycket hårda vegetabiliska ämnen, antingen för att bereda dem
för digestionen eller framdraga de i dem innehållna
födoämnena, isynnerhet kärnorna ur nötter och dylikt. För detta
ändamål hafva de i hvardera käken blifvit försedda med tvänne
långa, mejselformigt skärpta, böjda, från den ihåliga roten
oupphörligt utväxande och blott på den främre ytan med emalj
beklädda framtänder. I det detta hårda emaljlager vid de öfre
och undre tändernas gnidning emot hvarandra gör det största
motstånd mot afnötningen, bildar det alltid en skarp kant,
hvilken äfven är fullkomligt nödvändig för en framgångsrik
gnagning. Bakom framtänderna finnes en betydlig lucka, som
uppkommer genom hörntandens frånvaro, och efter denna följa
kindtänderna, hvilka antingen äro besatta med knölar eller
sådana skarpa kanter, som vid ständig nötning alltid bibehålla
sig eller snarare nybildas genom emaljlagers omvexling med
mjukare lager.

De uppskjutande ränderna på tuggytan och de
mellanliggande fårorna hafva företrädesvis en på tvären löpande
rigtning, hvilket öfverensstämmer med käkarnes rörelser, ty dessa
försiggå icke såsom hos rofdjuren nedifrån uppåt, utan i
rigtning bakifrån framåt, så att framtänderna vid tuggningen
skjutas bakåt och framåt, under det kindtänderna framifrån bakåt
och bakifrån framåt med sina skarpa kanter söndermala födan
liksom qvarnstenar.

Vid en sådan rörelse skulle naturligtvis starkt utvecklade
hörntänder varit mycket hinderliga, och då redan de
framstående gnagningständerna öfvertaga födoämnenas
söndersmulande, kunde de med skäl saknas, så att äfven här försynens
vishet uppenbarar sig lika mycket i det den icke gifvit som i
det den verkligen skänkt.

Idisslarne, som blott lefva af mjukare gröna växtdelar,
måste naturligtvis vara försedda med en helt annan
tandbyggnad än gnagarne, hvilka sönderskära hårda frön eller till och
med träartade ämnen. I öfverensstämmelse med den allmänna
ändamålsenlighetslagen finna vi derföre hos dessa djur blott
underkäken försedd med en rad af nästan horisontella,
skofvelformiga framtänder, som pressas mot den tandlösa
öfverkäkens främre flata sida och väl egna sig till afskärande eller
afslitande af gräs och örter. Hörntänder saknas ofta eller äro
obetydliga, åtminstone likgiltiga för tuggningen. Kindtänderna
äro besatta med skarpa kanter, och redan under tillstånd af
hvila kan man upptäcka, det de äro bestämda till att genom
lateral förskjutning flyttas förbi hvarandra, ty underkäkens
båda tandrader stå märkbart närmare hvarandra än
öfverkäkens, så att de öfre kindtändernas tuggytor, när käkarne stå
stilla och slutna, till en god del ligga fria utåt, de undres
deremot inåt. Den högra eller venstra sidans tänder kunna
alltså blott täcka hvarandra, när underkäken skjutes åt höger
eller venster. Så uppkommer en förträfflig qvarn för den fina
sönderrifningen af växtdelar, som i stor volym blott innehålla
föga näringsämne.

Under det hörntänderna hos gnagarne i öfverensstämmelse
med ändamålsenlighetslagen fullkomligt saknas och äfven hos
idisslarne antingen alls icke förekomma eller åtminstone spela
en mycket obetydlig roll, finna vi dem hos några andra
däggdjur utvecklade till en oerhörd storlek. Så framskjuta
hvalrossens öfre hörntänder nedåt såsom väldiga, två fot långa
betar långt öfver lapparne och tjena djuret genom sin krökning
såsom särdeles vigtiga verktyg vid fortskaffningen på klipporna
och isen, isynnerhet som dess klor äro mycket ofullkomligare
och mindre fördelaktigt ställda än hos skälarne, hvilka dermed
kunna klättra öfverallt.

Vildsvinets trekantiga, framskjutande betar begagnas af
djuret dels såsom mäktiga vapen, dels äfven till gräfning, och
för samma ändamål finna vi det moluckiska hjortsvinet och
det missformade afrikanska masksvinet försedda, det förra med
halfcirkelformiga, uppåt och bakåt krökta hörntänder, det
sednare med oerhörda runda betar.

Hos elefanten är det ej hörntänderna (som fullkomligt
saknas), utan de två enda framtänderna i öfverkäken, hvilka
framskjuta såsom fyra till sex fot långa stöt-tänder, men hos det
utdöda mammuthdjuret uppnådde en ännu mycket betydligare
storlek, i det de uti Siberiens ödemarker, som en gång under
lyckligare klimatiska omständigheter beboddes af detta
jätteslägte, icke sällan påträffas med en längd af femton fot och
en vigt af nära fem centner. Som bekant är, saknas de så
väl af de flesta ceyloniska elefanter som utan undantag af
honorna, under det de hos den afrikanske elefanten äro mycket
större än hos den indiske, sannolikt emedan en betydligare
längd och storlek voro nödvändiga till uppgräfvandet af de
saftrika rötterna på södra Afrikas torra slätter.

En högst märkvärdig utveckling af hörntanden finna vi
slutligen äfven hos narhvalen, der den är förvandlad till en
vågrätt framskjutande, skrufformigt vriden och spetsigt
utlöpande elfenbenslans, som hinner två tredjedelar af kroppens
längd.

Man har påstått att narhvalen betjenar sig af detta
fruktansvärda verktyg till att genomsticka simmande fiskar och
bläckfiskar, hvilka utgöra hans hufvudsakligaste föda, men vida
sannolikare är dock att det blott tjenar honom till vapen mot
hafvets jemnbördiga kolosser. Sällan äro öfverkäkens båda
hörntänder på ett så väldigt sätt utbildade, den högra är
merändels förkrymplad eller saknas äfven helt och hållet.

Betrakta vi de olika fyrfotadjurens magbildning, så finna
vi den öfverallt icke mindre beundransvärd och ändamålsenlig
än de efter lefnadssättet modifierade tänderna. Hos köttätarne,
som enligt regeln blott förtära lättsmälta, kraftiga födoämnen
i ringare mängd, var en enkel mage tillräcklig, men hos de
gräsätande fåren och oxarne erfordrades en mycket mera
komplicerad apparat för att ur det hårdsmälta fodret utdraga de
blott sparsamt deruti innehållna närande ämnena. Här består
derför magen af fyra afdelningar, som icke blott till formen
äro skiljda från hvarandra, utan äfven olika till sin struktur
och sin inre ytas beskaffenhet.

Den väldiga vommen upptager som en förrådskammare
det groft tuggade fodret och meddelar det i små portioner åt
nätmagen, en genom upphöjda veck nät- eller gallerformigt
bildad mage, i hvilken det blifver mera uppmjukadt. Sedan
det nu blifvit underkastadt en så att säga blott tillfällig
digestion, drifves det genom ett slags normal kräkning genom
matstrupen åter upp i munnen, tuggas der ännu en gång och
kommer derefter ur matstrupen mellan tvänne, en ränna
bildande veck raka vägen förbi den andra magen in uti den
tredje med bladlika veck besatta, ur hvilken födan slutligen
nedföres uti löpet eller egentliga magen för att fullkomligt
digereras.

Hos kamelen finnes blott en tredubbel mage, men
deremot förmår detta organ en längre tid förvara ett vattenförråd
i de stora celler, som icke blott finnas i nätmagen, utan äfven
i en blindsäck på vommen. Genom denna egendomliga
skapnad sättes kamelen i stånd att hela dagar genomströfva de
vattentomma sandöknarne utan att dricka och göra orientens
nomader och handelsmän dessa oumbärliga tjenster, som han
har att tacka för den hedrande titeln af "öknens skepp". Vore
hans mage sådan som hästens, skulle enligt all sannolikhet
hela norra Afrikas och Syriens karavanhandel aldrig någonsin
kunnat komma till stånd, och derpå beror dock välståndet uti
dessa ej obetydliga delar af jordytan. Så står kamelens
struktur i ett intimt förhållande icke blott till hans egna behof,
utan äfven till menniskans, sorn begagnar sig af hans tjenster,
och ingenting ligger väl närmare till hands än den tanken, att
hela detta ökenlif, hvars olika delar så harmoniskt ingripa i
hvarandra, är bildadt efter en stor, sammanhängande plan.

Betrakta vi tungans byggnad hos däggdjuren, så finna vi
äfven detta organ allt efter behofvet på ett ganska
mångfaldigt sätt modifieradt. Det sätt, hvarpå myrsloken begagnar
sig af tungan till fångande af sin egendomliga föda, hafva vi
redan beskrifvit, men äfven de öfriga af myror lefvande
djuren, de asiatiska maniderna, de amerikanska bältorna och det
australiska piggsvinet, äro på samma sätt utrustade. Den
afrikanske myrkatten utsträcker en mycket lång, spetsig tunga och
lägger den på en myrstack, på det att djuren skola krypa på
densamma och blifva sittande uti det klibbiga slemmet på
henne. Så snart en temligen stor mängd krupit upp derpå,
drager han tungan tillbaka och slukar välbehagligt den
fångade skaran.

Inom alla verldsdelar motsvarar sålunda samma
egendomliga tungbildning ett liknande lefnadssätt, och då i alla dessa
fall organets klibbighet är ett af hufvudvilkoren för fångsten,
så se vi öfverallt försynen hafva sörjt för detta ändamål
genom en betydlig slemafsöndrande körtelapparat. Under den
långa tungans retraktionsmuskler ligga hos det borstbeklädda
piggsvinet två oerhörda körtlar, och den indiske pangolins
tunga är vid roten omgifven af en körtel nästan lika lång som
halsen. Från denna löper en gång till två andra körtlar vid
svalget, hvilkas afsöndring äfvenledes utan tvifvel tjenar till att
göra fångorganet klibbigt.

Äfven den vackre giraffen är försedd med en mycket
utsträckbar, svartaktig tunga, men likväl till ett helt annat
ändamål, i det han betjenar sig af densamma till att i en väldig
höjd omslingra och i munnen indraga löfvet på mimosan,
hvaraf han hufvudsakligen lefver. För att bättre kunna gripa om
de små grenarne är den skroflig som en rasp, under det ett
slemmigt öfverdrag såsom hos myrslokarne skulle varit
särdeles hinderligt för dess verksamhet.

Till sugning är väl tungan alltid behjelplig hos de nyfödda
däggdjuren, men hos åtskilliga flädermöss, såsom t. ex. den
kända vampyren, finna vi den isynnerhet utbildad dertill. Här
är den mycket smal, lång och utsträckbar, nästan som hos
myrslokarne, samt på sin främre tredjedel besatt med vårtor,
hvilka sitta uti en halfcirkel och bilda en sugtratt, som har
sin öppning framåt.

Sedan tänderna först bitit ett litet sår, sätter sig tungan
i förening med den muskulösa underläppen fast deromkring
och bildar ett fullständigt koppglas, som utpumpar den röda
strömmen kraftigt, men så omärkligt och varsamt, att den
bitne hästen eller oxen ej ens uppväckes ur sömnen deraf.
Ofta observerade prins Maximilian af Neuwied vid månsken
eller i skymningen, huru den enformigt bruna, fem tum långa
och med utbredda vingar 23 tum breda guandirun (Phyllostoma
hastatum) i mängd kringfladdrade de betande lastdjuren med
starkt ljudande vingar. Djuren tycktes lugnt fördraga
omgifningen, men den följande morgonen fann man dem vanligen
betäckta med blod från skuldrorna ända ner på fötterna.

Hos andra tropiska flädermöss har den långa tungan en
hornartad spets och är liksom hos hackspettarne försedd med
hullingar, sannolikt för att kunna ur trånga hål framdraga de
insekter, som man finner i deras mage. Men derjemte har
den äfven på öfre sidan en ränna, hvilken sannolikt tjenar till
sugrör — så att naturen här dragit försorg om njutandet af
olikartad föda.

Den med ojemna papiller besatta tungan hos oxen trycker
vid betandet hvarje gång en liten qvantitet gräs mot
öfverkäkens tandlösa främre del, hvarefter verkan af underkäkens
framtänder följer såsom en andra akt mot samma ställe. Den
med små hornartade vårtor besatta, skarpa tungan hos de
olika kattarterna sårar vid slickning och tillfredsställer så
mycket mera dessa roflystna djurs blodtörst. Dessutom tjenar den
äfven till att så mycket fullständigare afslicka köttet från
benen. Slutligen är den grönländska hvalens aderton fot långa
och minst åttahundra skålpund vägande tunga blott föga
rörlig, men fullkomligt lämplig till att söndertrycka de i
kindernas bardskog fångade små hafsdjuren och såsom en närande
spis öfverlemna dem åt svalgets neddrifvande muskler. Så
träffa vi äfven vid betraktandet af däggdjurstungan öfverallt
den största ändamålsenlighet i byggnaden.

Nästan utan undantag är den begåfvad med en underbart
fin känsel. Finnes i den upphemtade födan någonting
olämpligt, så är tungan det instrument, som åter aflägsnar och
alltid omsorgsfullt ur det brukbara ämnet afskiljer en sådan
kropp, liksom menniskan t. ex. genom tungan och tänderna
isolerar och aflägsnar en liten benskärfva, som finnes i köttet.
Så liknar tungan en trogen väktare, hvilken redan vid
dörrtröskeln hindrar hvarje farlig eller otillbörlig gäst att vinna
inträde.

En märkvärdig skänk hafva flera däggdjur erhållit uti de
kindpåsar, hvilka tjena dem till provisoriska förrådsrum eller
proviantsäckar.

Den nya verldens apor, som alltid fråssa uti de täta
urskogarnes öfverflöd, äro ej begåfvade med några kindsäckar,
men deremot finna vi dem ofta hos de afrikanska aporna —
en organisation som tyckes häntyda på ett mindre fruktrikt
fädernesland och nödvändigheten att längre släpa med sig eller
förvara födoämnena för den nästföljande måltiden.

För hamstern äro hans kindpåsar äfvenledes högst
beqväma vid insamlandet af hans vinterförråd. De bilda två enorma
hudsäckar, hvilkas öppning synes på kinderna, hvarifrån de
sträcka sig mellan huden och musklerna öfver halsen ända till
skuldrorna. Torkade bestå de af en stark, pergamentsartad
hud. Hamstern kan beqvämt låta allt, hvad han tager i
munnen, halka in i påsarne, hvarigenom dock hufvudet ofta synes
oerhördt ansväldt. Götze beräknar att hamstern kan stoppa
tusen hvetekorn i en kindpåse och alltså två tusen i båda,
hvarvid hän blott drager axen genom munnen. På detta sätt
hemförer han sitt förråd, och när han vill tömma påsarne,
behöfver han blott fara öfver dem med framfötterna.

Däggdjurens sinnen äro i en betydligt olika grad
utvecklade, men stå dock alltid i noggrann öfverensstämmelse med
deras behof. Hos sådana, som äro utsatta för mäktiga, sluga
och snabbfotade fienders förföljelser eller också äro hänvisade
till att smyga sig på ett försigtigt, snabbfotadt byte, måste de
nemligen vara utrustade med en synnerlig skärpa, för att
redan på betydligt afstånd så väl förkunna det hotande ovädret
som äfven sätta röfvaren i stånd att jaga med framgång. Så
utmärka sig hjortarne, antiloperna, bisonoxarne och hvad de
allt heta, som beta på vildmarkens gräsfält, genom sin fina
hörsel, men hararne tyckas dock i högsta grad besitta denna
förmögenhet, alldenstund deras långa öron äro förträffligt
byggda för ljudets ledande, liksom deras stora, framstående
ögon från alla sidor uppfånga ljusstrålen och derföre äfven
beherrska ett vidsträckt synfält.

I jemförelse med dessa så väl utrustade synorganer tyckes
naturen hafva särdeles styfmoderligt behandlat mullvaden, hvars
små ögon gömma sig bakom hans tjocka pels; men denna
skapnad passar dock fullkomligt för hans till största delen
underjordiska lif. Trots bristen på ett yttre öra hör han dock
ganska väl och har en icke mindre fin lukt — sinnen, hvilka för
hans egendomliga förhållande äro vida mäktigare, alldenstund
ögonen blott kunde vara honom till nytta under de nattliga
exkursioner, som han om sommaren företager på jordens yta
för att fånga möss, grodor, snäckor och annat jordkryp.

Hos Spalax eller den ryska blindmusen, som äfvenledes
förer ett mullvadsartadt jordlif, äro ögonen hopkrympta till
storleken af ett vallmofrö och ligga till och med helt och
hållet gömda under den hårbeklädda huden, så att de väl äro
känslolösa för det svagaste ljusskimmer, och totalt blind är 
äfven den märkvärdiga råtta, som fått sig den gigantiska
mammuthshålan anvisad till vistelseort, ständigt vistas i det
djupaste mörker och alltså ej heller har behof af synförmågan. Så
visar sig försynen här liksom öfverallt icke mindre vis i det
hon nekat än i det hon gifvit.

Det skarpaste sinnesorganet hos alpgetterna är utan
tvifvel deras luktförmögenhet. De vädra jägaren, som står åt
vindsidan, på oerhördt afstånd, så väl från sidan som ur
djupet, emedan den i höjden uppstigande varmare dalluften
tillförer dem menniskans utdunstning. Då spännes genast hela
deras sinnesskärpa till det yttersta, för att utforska hvarifrån
faran kommer. Örat och ögat täfla med den vädrande nosen.
Anblicken af jägaren lugnar dem slutligen, men då de blott
vädra utan att se honom, bete de sig ofta som ursinniga,
emedan de hvarken kunna bestämdt mäta farans närhet eller
rigtningen hvarifrån den kommer och alltså ej heller hvaråt de böra
ställa sin flykt. De springa oroligt fram och tillbaka eller
packa sig tillsammans, räcka upp halsarne och söka upptäcka
jägaren. Så snart detta skett, stanna de och betrakta honom
ett ögonblick nyfiket. Rör han sig ej, så stå äfven de stilla,
men så snart han flyttar sig från stället, begifva de sig på
flykten åt en känd rigtning och till en bekant, icke alltför långt
aflägsen asyl.

Af hundens sinnen är lukten äfvenledes det mest utbildade,
och deruti torde väl knappt något annat djur kunna fullt mäta
sig med honom. Detta sinne leder, så att säga, alla hans
handlingar, det gör honom duglig för jagten, det lärer honom
att finna och igenkänna vildbrådet, hvars för oss omärkbara
utdunstning han på otroligt afstånd vädrar, så att han kan
noga följa den väg, som djuret tagit. Genom lukten igenkänner
han sin herre bland tusende och följer hans spår milslånga
sträckor. Hvarje hans klädespersedel igenkänner han, äfven
om den blifvit tvättad, och vet att uppleta den bland andra.
Lukten lärer honom att återfinna den väg, som han en gång
sprungit, äfven om den är flera mil lång, och sannolikt
känner han dervid lukten af sin urin, som han derföre hvarje
ögonblick låter. Ett jagadt vildbråd skiljer han genom lukten
från alla andra och låter ej vilseleda sig genom något
främmande spår. Korteligen, den är hans fullkomligaste sinne,
som fullständigt ersätter honom de andras mindre utvecklade
skärpa. Hans hörsel är väl fin, men hans syn tyckes ej vara
det särdeles. Byggnaden af hans näsa gifver honom denna
förträffliga luktförmögenhet, ty den är särdeles nervrik och
lukthinnan utomordentligt veckad.

Äfven känguruhn och bisonoxen varnas genom sitt ytterst
känsliga luktsinne i rättan tid för mången fara, och den
törstande kamelen har på sina mödosamma vandringar genom
sandöknen ofta detta sinne att tacka för kunskapen om en
källa eller en brunn långt bort i fjerran. I raskt traf ilar han
då dit och insuper med djupa, vällustiga drag den länge
saknade drycken.

Äfven känselsinnet uppnår hos många däggdjur en
märkvärdig skärpa. Elefantens tjocka hud utmärker sig väl ej
genom någon synnerlig känslighet, hvilket under hans ströftåg
genom de på törnen rika busksnåren ej heller skulle särdeles
väl behaga honom, men hans snabel eger deremot den finaste
känselförmögenhet, så att han med detta underbara, lika
jättestarka som böjliga organ icke blott kan rycka upp träd med
rötterna och föra födan till munnen, utan äfven upptaga de
finaste knappnålar från marken. Snabeln ersätter honom en
lång hals, som icke rätt väl låter förena sig med ett så väldigt
hufvud, hvars tyngd ännu mera ökas genom väldiga betar.
Den tjenar honom till hand, till vattenpump, till fruktansvärdt
vapen, hvarmed han slår tigern till marken, till känselorgan —
med ett ord till det verktyg, som ett så intelligent djur
nödvändigt behöfde för att i rang höja sig öfver den stockdumme
noshörningen eller flodhästens grofva massa.

Utmärkta genom sin fina känsel äro äfven näbbmössen,
hvilka genom detta sinnes fullkomlighet hållas skadeslösa för
svagheten hos deras ytterst små ögon, hvilka blott tillåta dem
att se i halfdunkel. Den svagaste luftrörelse känna de på ett
afstånd af nio till tio tum. En rörelse med fingren, som man
håller in i deras bur, är tillräcklig för att sätta dem i oro,
äfven om de icke kunna se honom. Sätet för denna så
underbart fina känsel tyckes företrädesvis vara förlagdt uti nosen,
hvartill de talrika långa håren väl mest bidraga, ty de sitta
uti en beundransvärd ordning och deras antal låter förmoda
att de hufvudsakligen äro de organer, genom hvilkas
obetydligaste rörelse känseln uppväckes. Afklipper man dessa hår,
så förminskas äfven känseln betydligt.

Mest underbart och fullkomligt är dock känselsinnet i
förening med en ytterst skarp hörsel utveckladt hos
flädermössen, som ej ens behöfva vidröra föremålen för att blifva
underrättade om deras närhet, men i mörkret sväfva omkring hit
och dit utan att stöta emot. Naturforskare hafva bländat
flädermöss och till sin förvåning iakttagit att de detta oaktadt
flugit omkring liksom de kunnat se. Qvistar, som hängde ned
från taket i rummet, visste de alltid att undvika och flögo till
och med fram mellan trådar, oaktadt dessa voro spända så
nära intill hvarandra att de dervid måste lägga ihop sina
vingar. Tillstoppade man deremot de bländade djurens öron, så
stötte de emot öfverallt. För flädermössens natt- och
skymningslif var ett skarpt öga på långt när ej så nödvändigt som
en ytterst fin hörsel- och känselförmåga, för att så väl kunna
uppfatta de svirrande insekternas obetydligaste rörelser, som
äfven för att icke skada sina ömtåliga vingar mot skrofliga,
kantiga murar eller i busksnår, der de söka sitt rof. Sålunda
hafva vi äfven här tillfälle att beundra skaparens vishet, som
förlänar hvarje väsende de gåfvor, hvaraf det är i behof, så
ändamålsenligt fördelar sinnesförmögenheterna efter det
förhandenvarande behofvet och begagnar dem såsom hufvudmedel
till uppehållandet af jemnvigten inom djurverlden.

Den berömde naturforskaren Spalanzani ansåg sig tvungen
att tilldela flädermössen ett sjette sinne, emedan han annars
ansåg deras så märkvärdigt fina känsel oförklarlig, men
orsaken till densamma är helt säkert ej att söka i någonting
annat än byggnaden af deras flyghud. Denna hud är under
flygten utspänd, och öfverallt löper mellan dess hudflikar en stor
mängd små kärl och nerver, hvilka genom sina mikroskopiska
grenar bilda ett fullkomligt nät. Nervernas mängd gör derföre
huden särdeles känslig, så att närheten af en kropp redan
tillkännagifves genom känseln, äfven om syn och hörsel saknas.
Dessa vingar böra alltså verkligen betraktas såsom ett formligt
känselorgan, hvilket redan genom blotta luften kan försättas i
verksamhet. Dertill tjenar sannolikt äfven huden på öronen
och näsan.

Däggdjurens försvars- och anfallsvapen äro liksom deras
krafter och lefnadssätt af den mest olikartade beskaffenhet.
För offensivkriget äro naturligtvis vildmarkens konungar, de
stora kattarterna, bäst utrustade, ty hos dem förena sig till
den öfriga djurverldens förskräckelse väldiga hörn- och
roftänder och starka, retraktila klor med en utomordentlig
språngförmåga och muskelkraft, Med ett enda slag af sin väldiga
tass afbryter lejonet ryggraden på en häst, tigern bär bort
med sig den strypta buffeln och den starke jaguaren är i stånd
att med gapet bortsläpa den gröfsta oxe långa stycken.

Hos de mindre kattarterna ersättes den svagare kraften
genom en större smidighet och skicklighet i klättring.
Leoparden kryper genom busksnåret med en orms mjukhet och
räddar sig ofta i träden, när en öfverlägsen motståndare
förföljer honom. Der söka äfven de vilda kattorna sitt byte, och
från sitt gömställe bland grenarne störtar sig lodjuret
hufvudstupa ned på det sorglöst förbivandrande rådjurets rygg och
genombiter dess nacke.

De mårdartade djuren, hvilkas roflystnad merändels är
rigtad mot fåglar, ägg, små gnagare och reptilier, äro icke
mindre förträffligt byggda för sitt egendomliga lefnadssätt. Så
uppklättrar vesslan, för att blott taga ett exempel ur hopen,
med sina korta klor och ben till och med på lodräta väggar
och slinker med sin smala, långsträckta kropp in genom
öppningar, hvilka knappt hafva samma vidd som hennes hufvud.
I hönshus är hon naturligtvis en mycket fruktad fiende,
emedan hon icke blott mordlystet uppäter allt lefvande, som hon
kan betvinga, utan äfven framförallt snokar efter sin
favoriträtt, äggena, hvilka hon bär bort med sig, i det hon skickligt
borrar ett hål uti dem med en af sina hörntänder, för att
sedan kunna sticka in underkäken. Deremot visar hon sig äfven
särdeles nyttig genom utrotande af råttor och möss, så att
man väl borde akta sig för att döda henne i lador och
sädesmagasiner, der hennes tjenster betydligt öfverväga den skada,
hon möjligen kan förorsaka.

Stor list och försigtighet, tyst gång och skarpa sinnen
understödja vesslan på hennes nattliga ströftåg och öppna henne
återvägen för mången öfvermäktig fiende.

Äfven de till hundslägtet hörande hyenorna så väl som
björnarne äro liksom kattarterna försedda med starka käkar
och tänder, men då de förra till största delen lefva af as och
de sednare äfven gerna äta vegetabilier, kunna de åtnöja sig
med mindre verksamma vapen. De sakna derföre förmågan
att draga klorna tillbaka, men om derjemte äfven tigerns 
fruktansvärda språng fattas björnen, åtnjuter han många andra
förmåner, som göra honom till en väldig krigshjelte.

Trots sitt klumpiga utseende är han lätt och vig i sina
rörelser, begagnar frambenen utmärkt väl till klättring och kan
med dem utdela väldiga hugg eller också med nästan
oemotståndlig kraft omfamna sin motståndare.

Hyenan åter skyddar sig för många faror genom sitt
undangömda, nattliga lif, och betjenar sig af sina klor till att
gräfva sin håla eller uppböka sitt rof ur jorden. Då hon
derjemte äfven tyckes hafva till uppgift att från de blodbefläckade
mordplatserna bortrödja de qvarlefvor, hvilka de stora
rofdjuren försmå, så är hon, såsom vi redan ofvanför anmärkt,
försedd med fruktansvärdt starka kindtänder, hvilka utan stor
möda kunna söndermala äfven de hårdaste benknotor.

Skälarne spela bland fiskarne ungefär samma roll som
kattarterna bland de oskyldiga, växtätande däggdjuren på torra
landet. Derföre äro de icke blott begåfvade med en
utomordentlig skicklighet i simning, utan äfven med skarpa,
mångspetsade tänder, hvilka med största lätthet sönderstycka den
olyckliga sill eller den beklagansvärda krabba, som ett oblidt
öde fört i deras väg.

De fiskartade däggdjuren äro i de flesta fall fridsamma
och gå hellre ur vägen för en fara än trotsa henne med djerft
mod, men i sin kraftiga, väldiga stjert ega de dock ett
fruktansvärdt försvarsvapen. Man har en mängd exempel på att
hvalfisken med ett enda slag af denna jätteklubba
söndersplittrat den förföljande båten eller också genom att raskt
svänga dermed i luften bortslungat den upprättstående
harpuneraren som en af stormilen bortförd fjäder. Så såg den
engelske naturforskaren Bennet styrmannen på "Tuscan", den
olycklige Young, plötsligt ryckas ur sina kamraters krets, i en
stor båge flyga högt genom luften och falla ned i vattnet
omkring femtio alnar från båten. Der dref han orörlig omkring
på ytan ännu några sekunder — och sjönk sedan — för att
aldrig mera återkomma.

Pottfisken begagnar sig äfven af sitt massiva, ohyggliga
hufvud till att likt en vädur borra hvalfiskfångarens slup i
sank. En sådan farlig sälle, som icke först afvaktade
angreppet, utan ännu innan harpunen flugit ut ursinnigt kastade sig
öfver sina förföljare, hade Bennet tillfälle att observera på sin
färd öfver Söderhafvet. Först kom pottfisken vildt simmande
och sökte genom en stöt af sin oformliga nos söndersplittra
båten, men genom en skicklig vändning af styrmannen lades
denna åt sidan, och odjuret sköt förbi. Derefter vände han
sig hastigt om och gjorde ett försök att sönderkrossa båten
mellan sina käkar, flög fram med pilens hastighet, kastade sig
på ryggen och högg efter slupen med den vidt uppspärrade
underkäken. En väldig lansstöt i gapet tvingade väl vidundret
att tillsluta sitt ohyggliga svalg, innan det hunnit utföra sin
föresats, men i dess ställe kastade det sig mot båten med
sådan våldsamhet, att några plankor instöttes och den var nära
att sjunka. Lyckligtvis anlände de andra båtarne i rättan tid
och dödade vilddjuret, som annars helt säkert skulle gått
segrande ur striden.

Aporna hafva ej några skarpa vapen, hvarmed de kunna
försvara sig mot de i kraft öfverlägsna fienderna, men denna
brist ersättes dock fullkomligt genom en snabbhet, som knappt
hos något annat däggdjur finner sin like och ej af något
öfverträffas. Utom en betydlig muskelkraft, som sätter dem i
stånd att göra oerhörda språng, äro de äfven begåfvade med
en alldeles utomordentlig skicklighet i klättring och kasta sig
med hjelp af sina fyra händer, hvartill hos många
amerikanska arter äfven slingersvansen kommer, så snabbt från gren
till gren, att de knappt upphinnas af jägarens kula. Oaktadt
aporna på Gibraltars klippor lefva i närheten af staden, kan
man dock ej smyga sig på dem ens med den största
försigtighet. De klättra med utomordentlig lätthet utför lodräta
klyftor och afgrunder, der hvarken någon menniska eller hund
kan följa dem — och sålunda bibehåller sig deras i öfrigt så
värnlösa slägte.

Äfven de flesta lemurider, hvilka, som bekant är, på
Madagaskar ersätta de der felande aporna, äro förträffliga
klättrare, och de arter, hvilka äro långsamma i sina rörelser,
gömma sig om dagen i hålor, som de blott lemna efter
solnedgången.

Oaktadt flädermössen höra till de värnlösaste djuren, äro
de dock genom sitt egendomliga lefnadssätt och sin
egendomliga flygt skyddade för många faror. Deras vändningar äro
så snabba, att till och med den mest starkflugna roffågel, som
fångar sjelfva, svalan i flygten, blott sällan kan fånga en 
flygande flädermus — hon vet alltid att undvika honom. Af
ugglorna, hvilka man anser för flädermössens farligaste fiender,
låta de åtminstone ej störa sig under flygten, ty dessa
långsamt flygande fåglar kunna ej fånga dem i luften. Det är
derföre falskt att flädermössen draga sig tillbaka, så snart
ugglorna uppträda, men af en hungrig uf torde de väl
understundom blifva öfverraskade i sina gömställen, alldenstund
bådadera bebo samma melankoliska orter — grottor, grafvar och
ruiner. Kattarne och vesslorna kunna blott fånga sådana, som
händelsevis hafva fallit ned på marken. Såsom flädermössens
hufvudfiende återstår alltså endast menniskan, som i stället för
att skona och skydda, obarmhertigt utrotar dessa djur, som ej
kunna ersättas genom någonting, men äro så ofantligt nyttiga,
emedan de hufvudsakligen lefva af nattinsekter, hvilka blott
förföljas af ett ringa antal fåglar.

Idisslarne (oxar, antiloper, hjortar), hvilkas fina kött så
mäktigt uppväcker rofdjurens mordlystnad, äro derföre också
af försynen begåfvade med särdeles verksamma försvarsmedel.
Utom sin stora snabbhet, hvarmed de undgå mången fara, äro
många af dem i stånd att mot det våldsamma angreppet sätta
ett icke mindre kraftigt motstånd. Deras hufvud är försedt
med spetsiga horn, medelst hvilka de starkaste bland dem icke
blott kunna afvärja fienden, utan äfven kasta honom högt i
luften och genomborra honom. Vår tama hornboskaps kraft
är mer än väl känd, men i vilda tillståndet äro dessa djur
långt mera fruktansvärda. Den hvite skottske uroxen, som
numera uti sitt nordiska fädernesland blott hålles i ett redan
halftamt tillstånd i några djurgårdar, sårar eller dödar dock
icke sällan sina väktare, så att man af denna orsak bannlyst
honom ur många parker, och den afrikanske eller ostindiske
buffeln är i sitt hemlands skogar icke mindre farlig än lejonet
eller tigern,  som blott vågar smyga sig på den ensamma kon,
men aldrig har mod att angripa någon af dessa vilda tjurar,
äfven om han ser dem beta helt allena.

Följande beskrifning på en strid mellan en indisk tiger
och en tam buffel lemnar oss en särdeles åskådlig bild af den
fruktansvärda vapenkraft, hvarmed den sednare i sina horn
blifvit begåfvad. Dessa strider försiggå ungefär såsom
tjurfäktningarne i Spanien på en vidsträckt arena, hvilken
rundtomkring är till en ansenlig höjd infattad med tjocka 
bamburörsstammar, hvaröfver cirkelformiga säten för åskådarne äro
anbragta. Tigern insläppes alltid först, och det är
märkvärdigt att det fega djuret genast smyger sig intill palissaderna,
ser upp mot deras spetsar liksom för att mäta höjden och
dervid tid efter annan med vanmäktigt raseri gnisslar tänderna
mot åskådarne. Snart insläppes äfven buffeln, och nu
utvecklar sig ett högst intressant skådespel, hvilket är så mycket
mera spännande, som skenet här ersättes af verkligheten.
Buffeln vädrar genast tigern och råkar i ett fruktansvärdt raseri.
Hans näsborrar flåsa och ögonen blixtra af ursinnighet, under
det han ser sig omkring efter sin arffiende. Att se och
angripa honom är ett och detsamma. Med sänkt hufvud och
hornen rigtade rakt framåt störtar buffeln blixtsnabbt emot
tigern, under det den utsträckta svansen vittnar om djurets
så väl kraft som oböjliga energi. Tigern deremot håller sina
ögon skarpt fästade på honom och viker vanligen undan för
den framstormande buffeln, som är oförmögen att hejda sitt
vilda anlopp och derför understundom skadar de främsta bland
åskådarne, i det han med fruktansvärd våldsamhet ränner emot
palissaderna.

Tigerns enorma styrka ligger uti hans framtassar, hvilka
med ett enda väl rigtadt slag skulle kunna blifva
olycksbringande för motståndaren. Men liksom om buffeln rätt väl visste
detta, söker han beständigt bjuda honom pannan, angriper
honom med obändigt raseri och drager sig med förundransvärd
snabbhet tillbaka, så snart tigern lyftar tassen för att slå till.
Understundom följer honom tigern och gör ett förtvifladt språng,
hvilket buffeln antingen snabbt undviker eller också samtidigt
springer fram för att fånga sin motståndare på hornen. Man
har exempel på att tigern sprungit rakt öfver buffeln, så att
båda bytt plats med hvarandra, men tigern fortsätter vanligen
sina angrepp blott med en viss motvillighet, under det buffeln
knappt låter honom hemta andan, utan oupphörligt förnyar
sina stötar. Den ene synes påtagligen önska att det komme
till ett vapenstillestånd, under det den andre förer ett
utrotningskrig, så att slutligen den utmattade tigern trots sin täta
hårbeklädnad och den naturliga eftergifligheten hos hans tjocka
pels, på hvilken stötarne glida förbi, vanmäktig och rådbråkad
i alla lemmar dukar under för det sista dödande anfallet. Men
äfven sedan fortsätter den hämndgirige buffeln sina stötar och
kastar med vild glädje sin öfvervunne fiendes lik i luften.

Elgantilopens långa, skrufformigt vridna och spetsiga horn
ingifva den hungrige pantern tillbörlig aktning, och till och
med vår vanlige bock kan bibringa den närgångne ett rätt
ansenligt sår.

Hos hjort- och antilop arterna kan man uppställa såsom
en allmän regel, att när deras horn aftaga i storlek och styrka,
de hållas skadeslösa derför genom en större snabbhet.
Rådjuret och alpgeten kunna anföras såsom exempel, ty under
det deras greniga eller släta horn föga lämpa sig för ett
kraftigt motstånd, utmärka sig bådadera genom en snabbhet, som
öfvergått till ordspråk. Äfven den lille klarögde gazellen,
hvars svaga vapen knappast kunna göra den mordlystne
fienden något nämnvärdt motstånd, upphinnes blott med yttersta
möda af sjelfve vindthunden och springer öfver den torra
ökenslätten med en sådan snabbhet, att han som en fågel tyckes
flyga öfver jordytan.

Giraffen tyckes vid första påseendet vara ett i högsta grad
värnlöst djur, föga egnadt att motstå lejonets eller panterns
angrepp, helst han på de oöfverskådliga, nästan trädlösa
slätter, som han bebor, redan på ett betydligt afstånd förråder
sig genom sin storlek; men i stället för att vara honom till
skada, länder hans högväxta kropp honom snarare till gagn
och gäckar ganska ofta alla den listigt framsmygande fiendens
bemödanden. Ty hans vackra, milda och likväl så modiga
öga är så stäldt, att det till och med kan se bakåt, utan att
djuret behöfver vända på hufvudet eller halsen, och man kan
derföre lätt inse att ett sådant organ måste blifva ännu mera
verksamt, då det sitter på ett högt vakttorn. Liksom alla
steppens djur, hvilka behöfva en god synförmåga för att redan
långt i fjerran kunna upptäcka faran, är giraffen äfven försedd
med nära fotslånga, upprättstående och tillspetsade öron, som
i mörkret utan tvifvel göra honom fullt lika god tjenst som
det skarpa, vidtseende ögat om dagen. Blifver det nödvändigt
att gripa till flykten, så ilar giraffen bort med vindens
snabbhet, men råkar han i en sådan belägenhet att han nödvändigt
måste försvara sig, så slår han så kraftigt bakut med
bakklöfvarne, att sjelfve  öknens konung i denna strid icke sällan
kommer till korta och blifver liggande på slagfältet med
krossad hufvudskål. Giraffens små, åtta till nio tum höga, med
styft, svart hår borstlikt krönta horn eller pannbensprocesser
göra honom äfvenledes goda tjenster såsom verksamma
försvarsvapen. Han stöter ej rakt framåt med dem genom att
böja ned och plötsligt kasta upp hufvudet, såsom hjorten, oxen
eller bocken, utan träffar föremålet för sitt angrepp genom att
slänga sin långa hals åt sidan.

I Londons zoologiska trädgård har man sett en hona på
detta sätt stöta sina horn genom en tumstjock planka, så att
dessa utväxter alldeles icke, såsom man förr trodde, blott
finnas der såsom prydnader, utan göra väsendtliga tjenster såsom
skyddsvapen. Många ännu gåtlika bildningar inom djurverlden
skola helt säkert genom en noggrannare iakttagelse äfvenledes
visa sig vara högst nyttiga skänker af försynen.

Trögdjuret anses vanligen för det eländigaste och
hjelplösaste af alla däggande fyrfotadjur, men nyare
undersökningar hafva emellertid visat att det i sitt slag och för sitt
egendomliga lifs behof är icke mindre fullkomligt utrustadt än de
däggdjur, som stå på den högsta grad af utveckling. Då det
håller sin gren omfattad med klorna, skyddas det redan genom
sin gråbruna, barken liknande färg för många förföljelser,
och ve den tiger, som kommer det för nära, ty dess med
mäktiga klor beväpnade framben äro ett ganska fruktansvärdt
vapen.

Äfven myrsloken, som naturen nekade tänderna och den
snabba flykten, behöfver likväl ej frukta för vildmarkens
rofdjur, ty för de väldiga klorna på hans starka framben bäfvar
sjelfve den grymme jaguaren, de amerikanska skogarnes
konung, på hvilken han icke sällan lärer upprista buken dermed.

Dessa vapens förträfflighet hade R. Schomburgk tillfälle
att iakttaga på en ung, fången myrslok. Närmade sig någon,
grep djuret genast till defensiven, men på ett sätt, som
nödgade äfven den mest oförvägne att iakttaga försigtighet. Det
satte sig ned, stödde venstra framfoten emot marken och slog
med den högra så kraftigt emot fredstöraren, att en betydlig
muskelförlust utan tvifvel skulle hafva uppkommit hvarje gång
de långa, hårda klorna träffat. Då det angreps bakifrån, vände
det sig omkring med tankens hastighet, och anfölls det från
flera sidor, kastade det sig på ryggen och slog sedan omkring
sig  med   båda  framfötterna,   hvarvid det på samma gång
utstötte vredgade ljud.

De stora pachyodermerna — kolosserna bland landtdjuren
— försvara sig eller hämnas på ett annat sätt. Redan deras
oerhörda tyngd är ett fruktansvärdt vapen. De söka derföre
springa omkull sin motståndare eller slå honom till marken
och behöfva sedan blott sätta foten på honom för att
fullständigt sönderkrossa benen på honom. Noshörningen störtar emot
sin fiende, slungar honom med oemotståndlig våldsamhet högt
i luften med sitt horn och trampar ur honom den sista
lifsgnistan, om han efter fallet ännu skulle andas. Elefanten
angriper deremot sin motståndare med snabeln och kastar
honom dermed så våldsamt till marken, att han derefter knappt
behöfver trampa på honom för att för alltid göra ett slut på
hans kära tillvaro och jordiska äflan. Äfven hudens väldiga
tjocklek, som dessa djur hafva att tacka för sitt familjenamn,
är ett högst verksamt skyddsmedel. Hos noshörningen gör
den nästan samma tjenst som ett pansar, emedan den är
fullkomligt ogenomtränglig för många vapen, om också icke för
gevärskulor, såsom man oriktigt trott och påstått. Men äfven
sådan den är skyddar den lifvet för månget angrepp, ty när
för några år sedan en elefant i London blef ursinnig och
måste dödas, såg man sig slutligen nödsakad att föra fram en
liten kanon emot honom, emedan hans hud redan var
genomborrad af öfver hundra gevärskulor, utan att någon enda af
dem inträngt till de ädlare delarne.

Flodhästen saknar väl elefantens snabel och väldiga betar,
äfvensom noshörningens horn, men kan dock med skäl
umbära dessa försvarsvapen, emedan han till största delen lefver
i vatten och vid hvarje hotande fara genast drager sig tillbaka
till flodernas eller sjöarnes djup. Öronen, näsborrarne och
ögonen ligga i nästan rak linea med hjessan, och sålunda är
det honom möjligt att samtidigt se sig omkring, lyssna och
andas fritt, utan att dervid lyfta mera än en liten del af
hufvudet öfver flodens yta. Så uppehåller han sig utan all
ansträngning hela timmar i vattnet, endast i närheten synlig för det
öfvade ögat, eller hvilar sig i skuggan af strandens rör och
pilträd.

Bland gnagarne finna vi de minsta och svagaste
däggdjuren. Med sina skarpa, i förhållande till kroppens ringa 
storlek utomordentligt utvecklade framtänder kunna de väl
åstadkomma rätt obehagliga sår, men dessa vapen äro dock ej
tillräckliga för dem emot de starkare rofdjur, för hvilka de äro
bestämda till byte. Deras hufvudsakligaste skydd består alltså
uti deras snabbhet, försigtighet och undangömda, nattliga
lefnadssätt. Huru värnlös synes ej haren, hvilken till och med
saknar trögdjurets krökta klor och mullvadens gräfvande
framfötter, men huru förträffligt har dock ej försynen sörjt för
hans säkerhet — ty hos hvilket annat däggdjur finna vi väl
en större vaksamhet parad med en sådan snabbhet och sådan
sinnesskärpa?

Samma egenskaper återfinna vi äfven hos ekorrarne, hvilka
man skulle kunna kalla trädens harar, alldenstund de klättra
med den största snabbhet och, liksom de förra på marken,
göra oerhörda språng från gren till gren. Några arter äro
till och med, såsom vi redan förut sett, mellan extremiteterna
försedda med en flyghud, hvilken tjenar dem till fallskärm, så
att de kunna svinga sig långa sträckor från det ena trädet till
det andra.

De flesta gnagare gömma sig dock, liksom så många
andra svaga djur, under jorden i sjelfgräfda hålor, och hos
några finna vi till och med gräfningens råa instinkt förädlad till
en högst märkvärdig byggnadsdrift.

I detta afseende utmärker sig isynnerhet den
nordamerikanske bäfvern. Under den vackra årstiden lefver han ensam
i jordhålor, som han gräfver vid sjöarnes och flodernas
stränder. Men så snart den ruskiga hösten nalkas, lemnar han sin
sommarboning och förenar sig med andra sina likar för att
uti Canadas och Hudsons-Bayländernas ödsligaste trakter, der
han ej störes af menniskans grannskap, uppföra sig en
gemensam vinterboning. Djuren välja då ett ställe, der vattnet är
så djupt, att det ej fryser ända till bottnen, men finna de ej
något sådant, så hjelpa de sig genom fördämningar, hvilka de
anlägga tvärt öfver floden. En sådan fördämning är
egentligen deras märkvärdigaste arbete och förutsätter en klokhet
och försigtighet, som icke alltid gör sig gällande vid
menniskans vattenbyggnader.

Då vattnets strömmande rörelse blott är obetydlig,
anlägges fördämningen i nästan rak linea, men annars gifva djuren
den en stark båge uppåt mot strömmen, hvarigenom vattnets
kraft naturligtvis ännu mera brytes. De använda materialierna
äro drifved, pilar, björkar och popplar, blandade med stenar
och gyttja. Der man lemnar djuren ostörda, blifva
fördämningarne genom reparationer så fasta, att de kunna motstå ett
stort våld af is och vatten, och då de till byggnaden använda
pilarne och popplarne vanligen slå rot, bildar sig slutligen en
häck, i hvilken fåglarne bygga sina nästen, så att man
snarare skulle kunna anse den för ett verk af naturen än af
ett djur.

När fördämningen blifvit fullbordad eller detta stängsel
vid stillastående vatten ej är nödvändigt, fördela sig bäfrarne
i ett visst antal familjer och börja med uppförandet af sina
hyddor. Dessa boningar byggas vid dammen eller
vattenranden och hafva en bikups- eller äggformig skapnad, med en
genomskärning af sex till sju fot. De bestå af två våningar,
af hvilka den öfre, torra, tjenar djuren till vistelseort, den
nedre, under vattnet liggande, till förrådsrum för den trädbark,
som tjenar dem till föda. För större säkerhets skull stå båda
blott under vattnet i förbindelse med den yttre verlden. Man
har uppfunnit den dikten, att bäfverns plattryckta, fjälliga svans
tjenar honom till murslef vid hans byggnadsarbeten, men
endast hans tänder och framben tyckas dock vara honom
behjelpliga till detta ändamål. Med sina starka framtänder
genomskär han de grenar eller till och med trädstammar, som
han behöfver till sina byggnadsföretag, och framsläpar dem
sedan med sin mun och sina framben. Af de sednare
betjenar han sig äfven till att vid stranden eller på vattnets botten
uppgräfva jorden till sina byggnader. När bäfvern bosätter
sig vid stranden af ett flytande vatten, fäller han virket
ofvanför det ställe, der han vill bygga sin boning, och begagnar
strömmen för att transportera det till den plats, der det skall
användas. Alla dessa arbeten, hvilka försiggå med en
förvånande raskhet, utföras för öfrigt blott under nattens tystnad.

Till de märkvärdigaste profven på bäfverns instinkt hörer
äfven hans försigtighet vid trädfällningen. När den på alla
sidor kringskurna stammen är nära att falla, afmäter han
omsorgsfullt hvarje bett, så att trädet nödvändigt måste falla i
vattnet och icke åt landsidan, hvarigenom hela hans arbete
skulle vara fåfängt. Först sedan trädet störtat, afgnager han
dess grenar och låter det drifva ned till sin byggnad. Ett 
sådant aktgifvande på omständigheterna är i sanning högst
beundransvärdt, och menniskan med allt sitt förstånd går ej
alltid så skickligt tillväga. Ännu en gång upprepar jag derföre
den vid andra djur redan ofta framställda frågan, om den
blinda slumpen lärt bäfvern hans konst eller om en högre
byggmästare leder honom vid hans arbeten?

Den i alla delar af Canada och Hudsons-Bayländerna
vanliga desmansråttan, hvars pels så ofta bäres af de tyska
damerna, har i sitt lefnadssätt mycken likhet med den flitige
bäfvern, så att vildarne, hvilka hafva en god observationsförmåga
och alltid veta att göra träffande jemförelser, kalla dem
bröder. Den sednare tillerkänna de dock till följd af hans
storlek och mera utmärkta byggnadskonst rangen af den äldre och
skickligare.

Om vintern lefva desmansråttorna i sällskap liksom
bäfrarne och bygga sig hyddor af olika storlek. Deras förstånd
visar sig uti valet af byggnadsplatser. De vilja nemligen icke
blott vara skyddade under vintern, utan äfven stanna i
närheten af sina rötter och vattnet, utan att dock behöfva frukta
öfversvämningar. Oaktadt deras behof sålunda tvinga dem att
anlägga sina boningar i träsk eller vid stranden af sjöar och
floder, der marken är flack och full af närande rötter, välja
de dock alltid de högre belägna ställena, der de vid
öfversvämningar blifva på det torra, eller bygga på en upphöjd
grundval, om platsen ligger alltför lågt. En kupolartadt
formad, två fot vid hydda af flätad säf, som är öfverdragen med
inblandad lera, bebos af sju till åtta råttor. Väggen är tre
till fyra tum tjock och dessutom betäckt med ett åtta tum
tjockt lager af säf utan lera. I det inre äro trappformiga
afsatser anbragta, så att djuren vid stigande vatten kunna draga
sig tillbaka. Understundom ligger ett så stort antal hyddor
bredvid hvarandra, att man skulle kunna jemföra dem med
byar. Om vintern äro de begrafna under ett tre till fyra fot
djupt snötäcke, men detta oaktadt falla djuren ej i dvala, utan
göra sig gropar, hvari vatten samlar sig till drickning och
badning. Dessutom gräfva de äfven en mängd gångar under
jorden, genom hvilka de kunna komma så väl till vattnet som
till rötterna, när allt är betäckt med snö och is.

Så tillbringa de flitiga djuren den kalla årstiden i lugn
och säkerhet, ty mården och menken frukta vattnet alltför
mycket för att oroa dem, och den vanlige uttern är för tjock
till att kunna intränga i deras gångar.

Så snart snön smälter och takspetsarne komma i dagen,
äro de dock ej mera säkra för menniskan, ty nu skynda
jägarne till stället, nedstörta byggnaden och ihjälslå de
konstfärdiga invånarne.

Det amerikanska murmeldjuret, som till följd af sitt
egendomliga, skällande läte blifvit kändt under namnet prairiehund,
oaktadt det ej har den ringaste likhet med hundslägtet,
bygger äfven hålor, som väl förtjena att omnämnas. Det bor vid
Missouri tillsammans i så stor mängd, att dess byggnader ofta
likt byar betäcka flera engelska qvadratmil. I hvarje håla bo
sju till åtta stycken. Ingången befinner sig i midten af den
halfannan fot höga jordhög, som de vid gräfningen uppkasta
och hvarpå de vid vackert väder gerna pläga sitta. När man
närmar sig, visa de den feges vanliga fräckhet, då han känner
sig säker, hvifta med den lilla svansen, se den besökande
oförskämdt i ögonen och pladdra liksom aporna allt högre och
högre; men innan man väl hinner lyfta handen till angrepp,
hafva de redan plötsligt försvunnit i sina djupa hålor, der det
ej lönar mödan att förfölja dem. Hålans djup innehåller ett
stort, så tätt hopfiltadt näste af gräs, att det ganska väl
låter rulla sig, och groparne ligga vanligen tjugo fot från
hvarandra, så att det ena hushållet ej stör det andra.

Äfven näbbdjurets håla är ett verk, som i hög grad
hedrar sin byggmästare. En ingång finnes i den branta
stranden, gömd under gräset, något öfver vattnet, och en annan
under vattenytan, hvarigenom djuret räddar sig, när det
förföljes i detta element. Hålan, som slingrar sig ormlikt, är
hela tjugo till trettio fot lång, så att det kostar stor möda att
komma åt egaren, äfven sedan man upptäckt dess boning.

Det skulle föra mig alltför långt, om jag ville följa alla
mer eller mindre konstrika hålgräfvare i deras arbeten, men
räfven, hamstern och den kamtschadaliska rotsorken torde väl
i detta afseende ännu förtjena att med några ord omnämnas.

Mäster Reinecke gräfver, som bekant är, i skog och mark
mycket långa och djupa hålor med flera utgångar, rum och
lägerställen. Merändels döljer han öppningarne under buskar
och anlägger nästet i mindre sluttningar, men alltid så nära
bondgårdarne som han finner förenligt med sin säkerhet. Här
gömmer han sig för sina fienders förföljelser och hit släpar
han äfven öfverflödet af sitt listigt fångade rof. För sin egen
beqvämlighets skull begagnar han understundom äfven en
kanins eller ett gräfsvins håla, sedan han först genom den
odrägliga stanken af sin urin fördrifvit dem ur deras boning, och
utvidgar derefter till sin egen beqvämlighet den på
orättmätigt sätt förvärfvade bostaden.

Många gnagare samla förråd i sina hålor, men i detta
afseende torde väl ingen hafva ett sämre rykte om sig än
hamstern. Märkvärdigt nog lefva hanne och hona i särskilda
boningar. Den sednares läger har flera utgångar eller ofta fyra
till åtta lodräta hål, aderton fot ifrån hvarandra, under det
den förres merändels blott är försedt med två utgångar, en
lodrät, som han vanligen begagnar till in- och utgång, och en
sned, genom hvilken han flyr vid en fiendes våldsamma
inträngande i hålan.

I dessa boningar äro flera förrådskamrar anlagda, om
hvilkas storlek, äfvensom om djurets skadlighet, man kan göra sig
något begrepp, när man erfar att de ofta innehålla en half
skäppa säd.

Intet under således att man i många trakter betalar
skottpenningar för hvarje uppvisad hamster, men om detta djur af
den tyske landtmannen förföljes såsom fiende och röfvare,
åtnjuter deremot den siberiska rotsorken, hvilken äfvenledes
insamlar betydliga vinterförråd, namn om sig såsom en
menniskans välgörare. Han finnes på alla slätter från Obi ända till
Kamtschatka och gräfver gångar under gräsvallen med stora
förrådskamrar, hvilka han fyller med särdeles väl rengjorda
rötter. Man kan knappt begripa huru ett par så små djur
(ty vanligen lefva blott två tillsammans för vintern) kunna ur
den sega grästorfvan uppgräfva och hopsläpa en sådan mängd
rötter. Man finner ofta åtta till tio skålpund i ett rum, och
vanligen innehåller hvarje näste tre till fyra sådana. Djuren
hemta ofta sitt förråd på temligen långa afstånd, göra små
gropar i grästorfvan, upprycka rötterna, rengöra dem på
stället och släpa dem baklänges till nästet, dit de hafva en mängd
gångstigar. Ingenstädes är dessa djurs industri så nyttig för
menniskan som i östra Siberien, der de vilda folkslagen, hvilka
ej drifva något åkerbruk, enligt Pallas' uttryck behandla dem
som obilliga adelsmän sina bönder. Tunguserna äro särdeles
framstående i detta afseende och hafva att äta hela vintern af
de rotförråd, som de fråntaga sina arma skattebönder,
åkersorkarne. Om hösten, då de flitiga djuren hafva fyllt sina
förrådskamrar, gräfva de sig ned uti dem med spadar och
utsöka de ätbara rötterna, isynnerhet den svarta ängsknoppsroten,
hvilken icke blott är dem till nytta såsom föda, utan äfven
begagnas till the. Hvad som sedan blifver öfrigt, uppböka de
vilda svinen, som uppäta sina välgörare jemte deras insamlade
förråd.

Hos flera af de med taggar eller tjocka fjäll beklädda
däggdjuren finna vi ett mycket verksamt försvarsmedel uti
förmågan att sammanrulla sig och på detta sätt från alla sidor
möta fienden med en lansskog eller ett fast pansar. Så
sammanrullar sig vår vanlige igelkott så fast genom sina starka
hudmuskler, att kattorna, vesslan och mården, så gerna de än
skulle vilja smaka på hans kött, snart nog uppgifva det
gagnlösa försöket att öppna honom, och oaktadt det understundom
lyckas en räf eller väl dresserad hund att intränga i
fästningen, motstår den dock vanligen alla angrepp, men upprullar
sig likväl vanligen genast, så snart man kastar den i vatten.
Ju mera djuret retas och uppskrämmes, desto fastare drager
det sig tillsammans och uppreser så mycket styfvare och
starkare sina taggar. På detta sätt uthärdar det en lång stund
och afvaktar tålmodigt fiendens återtåg.

Äfven den klotformiga bältan ställer, när man angriper
henne, fram- och bakfötterna tillsammans och hoprullar sig
genom sina starka hudmuskler så fullkomligt, att man ej ser
någonting hvarken af hufvudet eller svansen. Den starkaste
karl är då knappt i stånd att öppna det lilla, blott sjutton
tum långa djurets benartade pansar. Befinner det sig
tillfälligtvis vid randen af en afgrund, när det öfverfalles af en
jägare, så rullar det ned utan ringaste skada och begifver sig
på flykten; men på öppna fältet är denna list ej tillräcklig för
dess räddning, ty jägaren tvingar det att sträcka ut sig genom
att lägga ett kol på dess harnesk.

De asiatiska och afrikanska myrkattarne kunna i detta
afseende fullt mäta sig med den klotformiga bältan. När de
rulla sig tillsamman, framskjuta åt alla sidor de
taktegelformigt öfver hvarandra liggande, spetsiga, hornartade, nästan
som kronärtskockornas blad formade fjäll, hvarmed deras hud
är betäckt från halsen ända till svansändan, så att rofdjuren
ej kunna göra dem något ondt, hvarken med klor eller tänder.
Den afrikanske, långsvansade myrkatten eller phatagin
förföljes oupphörligt af pantern, som utan möda upphinner honom,
emedan han ej är på långt när så snabb i loppet. I början
flyr han väl undan, men då han snart upphinnes och hvarken
hans klor eller käkar äro honom ett tillräckligt vapen mot
denne öfvermäktige fiende, så rullar han sig tillsamman och
lägger svansen under buken, så att spetsarne af hans fjäll
öfverallt vändas utåt. Den store katten vältrar honom sakta
med sina klor hit och dit, men sticker sig alltid, när han
griper hårdare uti, och är slutligen efter många fruktlösa
bemödanden tvungen att lemna honom i fred och ro.

Den ceyloniske pangolin skyddar sig på samma sätt för
de fiender, åt hvilka han annars till följd af sin långsamhet
skulle vara värnlöst öfverlemnad, och rullar sig så fast
tillsamman, att en mans krafter ej räcka till att besegra
motståndet.

Piggsvinet kan väl ej hoprulla sig så fullkomligt som vår
igelkott, men ersätter dock denna brist genom sina svartbruna,
med hvita ringar omgifna taggars betydligare storlek, hvilka
det uppreser som spanska ryttare åt alla sidor, så att det ej
är så lätt för något rofdjur att göra det någon skada.
Menniskan är sålunda nästan den ende fiende, som det behöfver
frukta. Men detta oaktadt åtnöjer det sig icke alltid med ett
passivt motstånd, ty när det drifves alltför mycket i trångmål,
störtar det med hela sin kraft emot sin plågoande och vänder
dervid alltid sidan till, för att på detta sätt angripa honom
med de starkaste och hvassaste taggarne. Icke desto mindre
jagas det ofta uti Barbariets sandiga trakter. Väl
upptrampade gångar och här och der kringströdda taggar (ty de
ombytas årligen) leda till hålan, som det gräfver sig i sanden.
Med dolkar och svärd gripa beduinerna sig an med att
utvidga öppningen, tills en missbelåten grymtning och det
egendomliga ljud, som det uppretade piggsvinet uppväcker vid
uppresandet af sina taggar, mana dem till försigtighet. Plötsligt
frambryter djuret ur hålet för att skyndsamt kasta sig in i
närmaste busksnår, men en väl rigtad dolkstöt sträcker det
till marken.

Hos några däggdjur, som ej kunna värja sig på annat
sätt, finna vi ett egendomligt försvarsmedel uti afsöndringen
af illaluktande safter. Mården, hillern och stinktaxen 
bortskrämma på detta sätt mången fiende, som annars gerna skulle
förklara dem krig; men alla öfverträffar dock skunken, som
gör all heder åt sitt namn, stinkdjur. Han bebor de
tempererade och kallare trakterna så väl i norra som södra
Amerika och fullt medveten af kraften hos sin talisman flyr han
ej för någonting, ej ens för den allt betvingande menniskan.
Märker han att man förföljer honom, så gör han halt, kröker
ihop sig, lyfter upp svansen och reser håren. På detta sätt
väntar han, tills man kommit tillräckligt nära, och sprutar då
sin förfärliga laddning i säker rigtning hela fem fot långt.
Stanken är så öfverväldigande, att menniskor och djur, ja sjelfve
jaguaren viker tillbaka och låter honom springa. Faller en
enda droppe på ett klädesplagg, så måste man lägga af
detsamma, ty trots all tvättning blifver dock stanken så stark,
att den uppfyller hela huset. En hund, som åtta dagar förut
blifvit öfversprutad, men sedan mer än tjugo gånger insmord
med såpa och gniden med sand, förpestade en hydda till den
grad, att man ej mera kunde uthärda deruti. "Hvad som en
gång blifvit befläckadt dermed", säger Darwin, "är för alltid
obrukbart. Lukten lärer kunna uppfattas på öfver en engelsk
mils afstånd, och när vi seglade in i hamnen vid Monte Video
och vinden kom från land, kände vi mera än en gång lukten
ombord på Beagle. Säkert är att hvarje djur gerna går ur
vägen för skunken."

Så har försynen gifvit skunken riklig ersättning för hans
långsamma gång och brist på andra skydds- och försvarsvapen.

Många djur, som ensamma måste duka under för en
öfvermäktig fiende, hafva en samhällig gemensamhet i handling
att tacka för en betydlig försvarskraft och bekräfta sanningen
af ordspråket, att de svaga genom endrägt blifva stora och
mäktiga.

De förvildade bufflarne på de amerikanska llanos äro hvar
för sig alltför svaga till att motstå den blodtörstige jaguaren,
men blifver en hjord plötsligt öfverfallen af denne vildmarkens
konung, så ordnar den sig cirkelformigt, tränger de värnlösa
kalfvarne i midten och ställer de starkare utåt, hvilka då möta
fiendens angrepp.

Äfven de vilda hästarne på pampas hålla sig tillsamman
i stora hjordar och beta på steppen under anförande af den
starkaste hingsten, som alltid går i spetsen i striderna och på
truppens vandringar. Blifver hjorden bragt i oro genom
något föremål, så närmar den sig med anföraren i spetsen,
betraktar det uppmärksamt och beskrifver en eller flera cirklar
deromkring. Tyckes det ej vara farligt, så närmar den sig
försigtigt, men om anföraren hyser misstroende dertill, så
gifver han exempel till flykt, och hela hjorden susar bort som
en stormvind.

Pekaris eller körtelsvinen genomströfva Amerikas tropiska
skogar i stora skaror, som understundom uppgå till flere
hundra stycken. Oaktadt deras hörntänder ej äro på långt när
så stora som vildsvinets, hvilket äfven öfverträffar dem i
kroppslig storlek, skulle dock både puman och jaguaren blifva
besegrade i striden med en sådan hjord; men båda känna faran
af ett öppet anfall och följa blott på afstånd den grymtande
truppen för att bortsnappa något olyckligt djur, som glömt
sig efter kamraterna.

Några af de samhälliga fyrfotadjuren, hvilkas förnämsta
försvarsmedel består uti deras snabbhet, utställa för större
beqvämlighets eller försigtighets skull en vakt, som med spänd
uppmärksamhet sörjer för den på henne blindt troende
hjordens säkerhet.

När alpgetterna truppvis slå sig ned på ett ställe, betar
på något afstånd en ensam hona, som hvarje ögonblick ser sig
omkring och vädrande sträcker upp nosen i luften, under det
de öfriga beta eller leka och enligt getternas och hjortarnes
vana stöta hvarandra med hornen. Anar vakten någon fara,
låter hon liksom murmeldjuret höra ett gällt pip, och de
öfriga följa henne på flykten, men aldrig trafvande, utan alltid
i galopp.

Enligt tusenfaldiga gånger bekräftad erfarenhet lägger
derföre vår Schiller med fullt skäl följande ord i munnen på sin
stengetsjägare:

"Hos djuret finnes ock förnuft,
Det veta vi, som stengetsjagten idka;
Ty när de kloka djuren gå på bete,
De ställa ut en vakt, som spetsar örat
Och varnar pipande, när jägarn nalkas."
 Hos de på Perus högslätter kringströfvande vicunnas lefva
sex till femton honor under skydd och anförande af en enda
hanne. Denne håller sig alltid några steg bakom sina
samlade honor och bevakar dem med den största omsorg, under
det de i förlitande på den trogne väktaren lugnt beta. Vid
den ringaste fara varnar han genast genom ett gällt pip och
ett hastigt framspringande. Truppen förenar sig, vänder sina
hufvuden nyfiket åt den sida, hvarifrån faran hotar, närmar
sig ett par steg och vänder sig sedan plötsligt till flykt, som
i början verkställes långsamt, men sedan med den största
skyndsamhet. Den vakthafvande hannen håller sig alltid
några steg bakom och betäcker återtåget, hvarunder han flitigt
ser sig om efter förföljaren.

Äfven många apor låta bevaka sig, under det de plundra
plantagerna. Så anrätta de svarta babianerna stor skada i
trädgårdarne vid Godahoppsudden, i det de ofta komma i
skaror af flera hundrade, icke blott för att stilla den
ögonblickliga hungern, utan för att bortsläpa allt hvad de kunna.
Under det de rundtomkring trädgården utställda vakterna gifva
akt på menniskornas ankomst, ställa sig de andra i rak linea
omkring tio fot ifrån hvarandra, så att den ena kan kasta till
den andra den afplockade frukten. Kommer nu ingen, som
störer dessa trädgårdstjufvar vid deras arbete, så vandra
frukterna ur hand i hand, tills de slutligen blifvit bragta i
säkerhet på spetsen af ett berg. Kommer deremot en opåkallad
besökare, så låta skildtvakterna höra ett högt, gällt skrik,
hvarefter alla i stormande brådska ila sin väg, utan att vidare
se sig om efter frukterna.

Under samhällighetens skydd njuter Alpernas murmeldjur
sitt korta sommarlif på bergets högsta gräsfält. Med dagens
inbrott komma först de gamla ur hålorna, sträcka försigtigt
fram hufvudet, spana och lyssna, våga sig sedan långsamt fram
med hela kroppen, löpa några steg uppåt berget, sätta sig på
bakbenen och afbeta sedan en liten stund med otrolig
snabbhet det kortaste gräset. Snart derefter framsträcka äfven
ungarne sina hufvuden, hoppa ut, beta något litet, ligga hela
timmar i solen och leka muntert med hvarandra. Hvarje
ögonblick se de sig omkring och bevaka trakten med den största
uppmärksamhet. Det första murmeldjur, som märker
någonting misstänkt — en roffågel, räf eller menniska — piper
skarpt och gällt genom näsan, de öfriga upprepa det delvis
och i ett nu äro alla försvunna i sina hålor.

Vända vi nu vår blick till en med den höga alpverlden
fullkomligt olika region af jorden — de nordiska och
antarktiska hafvens söndergnagda klippkuster och isomgördlade
stränder, så finna vi äfven här samhällighetens skyddande instinkt
hos valrossarne och skälarne.

Vid vestra kusten af Spetsbergen såg Beechey ofta
hjordar af flera hundra valrossar, som vid randen af drifisen
tumlade om i munter lek och tillkännagåfvo sin lefnadslust genom
ett högt skällande. När de sofva, ligger alltid en på lur och
sörjer genast vid farans annalkande för sin egen räddning;
men då de alltid ligga på hvarandra liksom svinen, så
meddelar sig snart impulsen åt hela hjorden. Deras första
instinktmessiga rörelse är mot hafvet, der de friast kunna utveckla
alla sina krafter. Tumlande öfver hvarandra och ursinniga
öfver dessa obehag störta slutligen alla samtliga hals öfver
hufvud i vattnet.

Äfven i farans stund lemna de hvarandra icke, utan bistå
hvarandra modigt. Martens berättar såsom ögonvittne, att när
hans skeppskamrater öfverfallit en valrosshjord och dödat
några af dessa djur, de andra samlade sig omkring slupen och
med sina långa tänder slogo hål i plankorna under vattenytan,
så att mycket vatten inströmmade, oaktadt manskapet, som
man lätt kan tänka sig, gjorde allt möjligt för att värja sig
med stick, hugg och slag. Andra upplyftade halfva kroppen
ur vattnet och ville in uti slupen. En fattade harpuneraren
med tänderna mellan skjortan och byxremmen och skulle, om
den sednare icke blifvit afsliten, hafva dragit honom med sig
i vattnet. Slutligen måste man vika för deras mängd, emedan
allt flera samlade sig, men de följde slupen, så länge man
kunde se dem.

Den södra hemisferens nu nästan utrotade sjöelefant
observerades i stor mängd af Dampier och Anson på ön
Fernandez och vid vestra kusten af Magellans-land.
Kringströfvande i stora hjordar vältrade sig dessa djur gerna i gyttjan
och sofvo deruti liksom svinen, under det en hade vakt på en
upphöjd plats och vid hotande fara underrättade de andra
genom ett förfärligt rytande.

Ett ganska egendomligt skydd finner noshörningen uti
sällskapet af en fågel, maskplockaren, som gerna sätter sig på
hans öron för att plocka Oestruslarverna ur huden på honom.
Som man vet, är det oformliga djurets syn mycket svag och
genom det framför ögonen sittande hornet ännu mera inskränkt,
så att jägaren, när han går emot vinden, kan obemärkt närma
sig noshörningen ända till på några få stegs afstånd. Men
maskplockaren ser så mycket bättre, flyger tidigt upp, så snart
han ser någonting misstänkt komma smygande, och fäster
genom sitt skrik det svagsynta djurets uppmärksamhet på den
hotande faran.

De afrikanska bufflarne hafva äfvenledes sin egendomliga
skyddsande i Textor erythrorinchus (Scott). När de lugnt beta,
hoppar fågeln omkring på marken eller sitter på sin väns rygg
och plockar af honom insekter. Vid farans annalkande flyger
han upp. Buffeln upplyfter hufvudet för att se, hvad som kan
hafva förmått hans skyddsande till så plötslig flykt, och göres
derigenom icke sällan uppmärksam på det framsmygande
lejonet eller den icke mindre fruktansvärde jägaren.

De små aparterna uti Amerikas tropiska skogar söka gerna
sina starkare bröders skyddande sällskap och finna i deras
vänskapsfulla bistånd en ersättning för sin egen svaghet. De
små täcka samïris finna ett stort nöje uti att låta bära sig af
de större aporna och hänga sig fast på deras rygg. I början
söka dessa att kasta af sig den enträgna bördan, men då alla
bemödanden äro fruktlösa, finna de sig slutligen i sitt öde och
det mest vänskapsfulla förhållande eger till slut rum mellan
båda. Under den första tiden är saïmirin så misstänksam, att
hon icke ens lemnar sin utvalde väns rygg för att skaffa sig
föda, men snart blifver förhållandet så innerligt, att den starka,
när hon vill anträda en vandring eller märker någon fara i
antågande, först genom ett litet skrik kallar på sin svagare
vän, som kanhända just är ute på jagt efter insekter.

Ännu märkvärdigare är det oegennyttiga vänskapsband,
som icke sällan i trogen tillgifvenhet förenat med hvarandra
däggdjur, hörande till helt olika slägten. Så saknas det icke
exempel på att fångna lejon skonat lifvet på hundar, som
blifvit inkastade till dem i buren, och att den förtroligaste
vänskap uppstått emellan det starka och det svaga djuret. Ett
sådant par lefde för några år sedan som Damon och Pythias
uti zoologiska trädgården i Antwerpen, och det var intressant
att se huru den mäktige afrikanaren kastade sig på ryggen,
med sina oerhörda tassar slog omkull den lille hunden och
som en boll lekande kastade honom fram och tillbaka. Ofta
plågade den lille — ett riktigt bortskämdt barn — sin store
vän, som så lätt kunnat utblåsa hans svaga lifsgnista, utan att
dock någonsin reta honom till vrede. Sedermera kom paret
till London och dess sednare öden äro mig obekanta; men när
i början af detta århundrade en liten hund, som på samma
sätt i Tower varit, en lång tid inspärrad med ett lejon,
sjuknade och dog, ville det ensamma rofdjuret alls icke låta
trösta sig, utan försmådde all föda och följde snart sin lille
älskling i grafven.

Till och med den grymme tigerns bröst har någon gång
öppnat sig för vänskapen och förnummit känslor, som annars
äro hans stam så främmande. Kapten White fick i
Camborgen en tigrinna till skänks, till hvilken han hvarje dag lät
inkasta en hund, emedan dessa djur der äro mycket billiga.
Hunden insläpptes lefvande i buren (kaptenen hörde sannolikt
ej till föreningen mot djurplågeri), och sedan tigern en stund
lekt med honom liksom katten med råttan, blefvo hans ögon
gnistrande. Han rörde svansen hit och dit, grep sedan alltid
sitt byte om nacken, så att framtänderna afskuro halsartererna,
och gick derefter fram och tillbaka i buren, svängande med
svansen, under det han sög blodet ur den i hans gap
hängande hunden. En dag inkastades i buren en ej i något
afseende utmärkt ung hund, som genast började ett väldigt tjut
och anföll tigern med stort raseri, så snart han märkte sin
belägenhet. Han sprang upp på honom och bet honom i
nosen, så att den blödde. Hvem skulle icke nu väntat en snar
bestraffning!— men den lille hundens vanmäktiga raseri
tycktes bereda det väldiga rofdjuret ett nöje. All vrede försvann
ur dess uppsyn och det tog hundens ursinnighet för lek. Än
lade det sig i hela sin längd på den ena sidan, än kröp det
ihop som en sphinx och afvärjde med tassarne den förbittrade
hunden, tills han slutligen af trötthet upphörde att rasa. Nu
började tigern smeka honom och bemödade sig genom tusende
små konster att ingifva honom förtroende, hvilket också
lyckades, och snart derefter lågo de och sofvo bredvid hvarandra.
Från denna tid blefvo de oskiljaktiga vänner. Tigrinnan 
tycktes hysa en moders ömhet för hunden och denne å sin sida
känna en lika stark tillgifvenhet för sin mäktiga gynnarinna.
Man gjorde en liten öppning på buren, genom hvilken hunden
kunde gå ut och in. Ofta höll man en främmande hund
framför burens galler, och när tigrinnan bemödade sig om att
gripa denne, släppte man in hennes egen hund. Hon kastade
sig då öfver honom, men upptäckte genast bedrägeriet och
smekte honom sedan desto mera.

Bland de djur, som menniskan till sin oberäkneliga
fördel fängslat vid sitt hem, finner hon icke blott oumbärliga
tjenare, utan ofta äfven deltagande kamrater och vänner,
Förlitande sig på sin hunds trogna vaksamhet lägger hon sig
lugnt att njuta den vederqvickande sömnen, och ett band af
ömsesidig tillgifvenhet förenar araben med hans eldiga häst
och peruanen med hans tåliga llama. Genom sin medfödda
tillgifvenhet för menniskan utmärka sig dock framför alla
hundarne, huru mycket de än efter de olika racerna skilja sig
från hvarandra i utveckling. I Sydamerika finnes det många
förvildade hundar, som kanhända redan under mera än
tvåhundra år lefvat i ett tillstånd af fullkomlig vildhet. De
härstamma från europeiska hundar, som der tillfälligtvis kommit
att lemna menniskan och så förökat sig, att de svärma
omkring i stora skaror, som andra rofdjur falla in i bebodda
trakter och angripa djur och menniskor. I ett nästan lika vildt
tillstånd lefva många hundar i de turkiska länderna,
isynnerhet i Egypten. Men på båda ställena låta dessa hundar, om
de blifva fångade och behandlade med vänlighet och allvar,
ganska snart tämja sig och visa sig då lika lydiga och
förtroliga mot menniskan som de hundar, hvilka redan genom en
lång följd af generationer tjenat henne med trogen tillgifvenhet.

Men icke blott de djur, som menniskan företrädesvis
uppfostrar till sina tjenare och kamrater, utan äfven skogens vilda
invånare, som hon beröfvade deras ursprungliga frihet, sluta
sig till henne och lära att älska henne, när hon behandlar dem
med mildhet och vänlighet.

Moreau S:t Mery köpte på San Domingo en tam brun
slingerapa, som blef allt mera tam och vann stor tillgifvenhet
för honom. Han släppte henne ofta lös, emedan hon aldrig
gjorde någon skada, och mången gång gjorde äfven apan sig
sjelf fri samt sökte då sin herre i hela huset. Fann hon 
honom icke, så klättrade hon genast upp på taket och gäckade
tjenarne, som ville fånga henne, hvilket dock merändels alltid
lyckades, när man bjöd henne några sötsaker. Men så snart
hennes herre kom, sprang hon genast emot honom, och om
hon någon gång dröjde, skedde detta blott af skämt, som
upphörde, så snart han allvarligt ropade henne. När Moreau sof
på sin kanapé, satte hon sig genast på ryggstödet, och trädde
nu någon in i rummet, sprang hon upp på hans bröst för att
försvara honom och skrek dervid som en ursinnig. Vanligen
var hon bunden vid en fönsterhake mot gården, öfver hvilken
hennes herre ofta passerade. Gick han dervid förbi utan att
bry sig om apan, så gjorde denna allt möjligt för att ådraga
sig hans uppmärksamhet, ja kastade till och med små stenar
efter honom. Efter åtta dagars frånvaro skrek hon högt och
jämmerligt, sprang upp på hans axlar, slog sin svans omkring
hans hals, lade en hand på hvardera af hans kinder, såg
uppmärksamt på honom, suckade, fällde tårar och kunde
knappast på något sätt aflägsnas från honom. Hela dagen var hon
nästan ursinnig af glädje.

Till och med vildmarkens fängslade bestar — de stora
rofdjuren — gifva genom smekningar och muntra åtbörder vid
väktarens anblick sin tacksamhet tillkänna för hans omsorg.

Hertiginnan af Hamilton hade ett lejon, hvilket dock ej
syntes tamt. En gång hade hon gäster, och dessa ville se
lejonet erhålla sin föda. Under det man nu stod der kring
buren, kom en soldat och bad att få se lejonet. Det blef honom
tillåtet, men när han steg fram, brummade lejonet ursinnigt.
Soldaten gick fram till buren och ropade åt djuret: "Nero,
känner du mig ej mer?" Lejonet såg sig genast om, lemnade
sin föda och kom till gallret, der det hviftade med svansen
och ådagalade sin glädje genom en mängd olika åtbörder. Det
slickade soldatens hand, lät stryka sig och gned sig mot det
ställe af gallret, som soldaten vidrörde med handen. Det
visade sig nu att denne soldat vid öfverfarten från Gibraltar till
England tre år förut varit lejonets vårdare.

Djurväktaren Felix Casal i Paris skötte ett lejonpar, som
var honom mycket tillgifvet, så att han utan fruktan kunde gå
in i buren och låta smeka sig af djuren. En gång blef denne
man sjuk, och från detta ögonblick visade hannen sig dyster,
satt ensam i en vrå af sin bur och ville icke taga emot 
någonting af den nye väktaren. Sjelfva honans sällskap tycktes
misshaga honom, han visade henne ej den ringaste
uppmärksamhet. Man trodde djuret vara sjukt, och ingen vågade
närma sig. Slutligen blef Felix återställd och smög sig
försigtigt till buren för att öfverraska lejonet. Så snart hannen
varseblef honom genom gallret, gjorde han ögonblickligt ett
språng, hoppade upp på gallret, slog honom sakta med
tassarne, slickade hans händer och ansigte och skälfde af glädje.
Honan kom nu äfven fram, men lejonet dref henne tillbaka
och visade sig verkligt svartsjukt. Felix gick nu in i buren
och blef af båda på det ömmaste smekt, liksom en hvilken
efter lång frånvaro återvänder till sina förtroligaste vänner.

Dessa exempel, till hvilka jag ännu kunde foga en hel
mängd andra, visa oss hvilken makt menniskan kunde vinna
öfver djuren, om hon alltid fängslade dem vid sig genom
mildhet, i stället för att stöta dem ifrån sig genom grymhet.
Beklagligtvis är hon ofta ännu alltför rå till att med tillbörlig
tacksamhet erkänna deras vigtiga tjenster, och blott alltför ofta
se vi henne skändligt missbruka deras svaghet och på dem
uttömma sina tyranniska nycker, då de likväl så rikligt förtjent
vänlighet och välvilja.

Då den varma vänskapskänslan ej är obekant för
däggdjuren, så böra vi ej förundra oss öfver att hos dem äfven
påträffa många exempel af en rörande föräldrakärlek. Denna
vackra instinkt finna vi isynnerhet utvecklad hos sådana, som
uti intelligens stå menniskan närmast. Apornas kärlek har
till och med blifvit ett förebrående ordspråk, men man skulle
dock mycket bedraga sig, om man satte tro till den fabeln,
att modern af ren ömhet qväfver sin unge eller blott
skämmer bort honom. Tvärtom, när den lille skogsborgaren, som
hon annars med största omsorg vårdar, uppför sig opassande,
griper hon honom genast i svansen med den ena framhanden
och tilldelar honom med den andra en ganska lämplig aga.
Lyckas det honom emellertid att undandraga sig den efter
honom gripande handen, så framhärdar han dock ej uti ett
rebelliskt och uppstudsigt tillstånd, såsom så månget bortskämdt
menniskobarn under liknande omständigheter, utan närmar sig
med ödmjuka, inställsamma åtbörder, liksom om han kände
sitt fel och åter ville försona sig med den trogna modern.

Naturforskaren  Rengger   skildrar  hushållningen  inom   en
stor familj af capucinerapor, som han hade tillfälle att betrakta
vid randen af en stor skog i Paraguay. Den flöjtlika tonen
förkunnade deras annalkande. En gammal hanne med hög
hårkrans på hufvudet gick i spetsen och såg sig försigtigt
omkring genom de högsta trädtopparne. Efter honom följde tolf
andra apor af båda könen, af hvilka tre honor buro med sig
hvar sin unge på ryggen eller under armen. Plötsligt
varseblef en utaf dem ett pomeransträd, gaf ifrån sig några ljud
och sprang upp i detsamma. På ett enda ögonblick var hela
sällskapet sysselsatt med att afslita och uppäta de söta
pomeranserna. Några stannade i detta  träd, andra buro två
pomeranser upp i ett annat träd med starka grenar, der de bättre
kunde förtära frukterna. De omslingrade grenen med svansen,
togo en pomerans mellan bakbenen, den andra i händerna och
sökte vid skaftet lossa skalet med en finger. Lyckades detta
icke genast, så slogo de missnöjda och knorrande
pomeransen upprepade gånger emot grenen, tills den fick en spricka.
Ingen öppnade frukten med tänderna, sannolikt för den bittra
smakens skull. — En egen anblick skänkte de tre mödrarne
med sina diande ungar. En utaf dem, hvilkens unge tycktes
vara flera veckor gammal, hade redan under det hon förtärde
sina pomeranser haft mycket att göra med honom. Det unga
djuret kände likaledes lystnad efter frukterna, så att det från
ryggen än kröp upp på en skuldra, än under en arm, än till
bröstet på modern och försökte nappa ifrån henne en bit.    I
början sköt hon blott sakta undan ungen med handen, sedan
visade hon honom sin otålighet genom att grina. Men då ej
ens detta gjorde honom mera lydig, fattade hon honom i
hufvudhåret och stötte honom med kraft på ryggen. Så snart
hon hade slutat sin måltid, drog hon emellertid sakta fram
honom  och lade honom till sitt bröst. Detsamma gjorde
äfven de tvänne andra honorna, som förde med sig diande
ungar. Beundransvärda voro den omsorg, hvarmed de
behandlade dem, och den moderskärlek, som de lade i dagen genom
ungens hållande till bröstet, genom hans oupphörliga
betraktande under det han diade, genom uppsökande af de insekter,
af hvilka han var plågad, och genom de hotande åtbörderna
mot andra apor, som ville närma sig till dem.

På sina resor genom Guayanas urskogar var Schomburgk
vid den väldiga Essequibos strand vittne till en verkligt
rörande moderskärlek hos en apa. Naturforskaren hade åskådat
en talrik aphjords flykt och ville redan återvända till sin båt,
när en ung apas ängsliga stämma i ett träd öfver honom
högljudt förkunnade, att hon under den vilda flykten blifvit
bortglömd af modern. En af hans indianer klättrade upp i
trädet. Djuret fick knappt se den främmande gestalten, innan
ångsten afpressade det några högre toner, som plötsligt
besvarades från närmaste träd af den återkomna modern. Det
ängsliga djuret hade knappt hört dessa toner, innan det ånyo
besvarade dem med en helt annan stämma, som nu från
andra trädet fann sitt gensvar hos den lockande modern. Ett
skott sårade den arma, som väl gjorde sig beredd att fly, men
ögonblickligt återvände, så snart hennes älskling ånyo utstötte
sina ängsliga ljud. Oaktadt ett nytt skott, som förfelade henne,
nu lossades, sprang hon dock med ansträngning öfver till den
gren, på hvilken den klagande ungen befann sig. Raskt tog
hon denne på ryggen och ville just aflägsna sig med honom,
när trots Schomburgks stränga förbud ett tredje skott dödade
henne. Ännu under dödskampen tryckte hon sin älskling hårdt
intill sig och försökte att fly, men störtade vid detta försök
ned på marken.

Hos pungdjuren understödjes moderskärleken genom den
märkvärdiga, säckformiga magpungen, uti hvilken de ej
fullgångna, orörliga och med otydliga lemmar födda, mycket små
ungarne af modern bringas i beröring med de jemförelsevis
mycket långa spenarne. Dessa växa sedan snart in i munnen
på dem, blifva derinne kolfformigt förtjockade och fasthålla
ungarne ända till dess de kunna röra sig och frivilligt lemna
pungen. Men äfven sedan finna de en lång tid skydd och föda
uti detta, så att säga, vid modern fastvuxna näste. Der hvila
de varmt under de kalla nätterna, der flyter ännu alltid en
riklig mjölkkälla för dem, när de äro hungriga och törstiga,
och dit draga de sig vid hotande fara tillbaka såsom i en
säker hamn. Om de små pungråttorna och känguruns visste
huru väl skaparen menat dem, så skulle de i sanning icke
liksom så många menniskor tvifla på hans faderliga omsorg.

Vår beundran stiger, när vi något närmare betrakta den
inre byggnaden af magpungen, som understödjes af tvänne
egendomliga ben. Dessa tjena så väl till att utöfva ett tryck
på mjölkkörtlarne, hvilket var nödvändigt för att leda den
närande vätskan in i munnen på de ytterst svaga ungarne, som
äfven till att skydda moderns digestionsorganer för det tryck,
som de växande ungarne annars skulle utöfva derpå,
isynnerhet när de längre fram något häftigt inkrypa. Så förträffligt
har försynen sörjt för båda parterna!

Märkvärdigt nog återfinna vi inrättningen af en skyddande
pung äfven hos fiskarne och crustaceerna.

Så har det maskulina könet af det så märkvärdigt bildade
hästhufvudet bakom analfenan en verklig pung, som framtill är
försedd med en öppning. I denna säkra reservoir bär hannen
äggen med sig, ända tills de utkrupna embryonerna hafva
förlorat ägghylsan. Man har ännu ingen kunskap om på hvad
sätt äggen inläggas uti denna pung, hvaruti de redan flera tum
långa ungarne äfven sedermera inkrypa. Till och med när de
redan kunna simma, draga de sig vid hotande fara tillbaka uti
denna äggpung såsom till en säker tillflyktsort.

Honan af gisselkräftan, en liten nordisk crustacé, som
förekommer i så förundransvärd mängd, att den utgör hvalarnes,
sillens och laxens hufvudsakligaste födoämne, bär äfven vid
bröstets båda sista fotpar en dubbel säck, i hvilken äggen
utkläckas, sedan de hängande utanför vunnit någon mognad. I
dessa säckar finna äfven ungarne under sin första lifsperiod
skydd och tillflykt.

Pungdjuren vaka öfver sina ungar med den ömmaste
kärlek. När Peroni i slutet af Juni uppehöll sig vid kusten af
Nya Holland, buro alla feminina strimmiga känguruns en
temligen stor unge med sig i pungen och sökte med ett verkligt
beundransvärdt mod rädda honom. Sårade flydde de med
honom och lemnade honom aldrig annat än i yttersta nödfall, då
de, utmattade af blodförlust och trötthet, ej mera kunde bära
honom med sig. Då gjorde de halt, satte sig på bakbenen,
hjelpte honom med framfötterna ur pungen och sökte på visst
sätt anvisa honom den väg, på hvilken han säkrast kunde
undkomma. Sjelfva fortsatte de nu sin flykt så snabbt som deras
krafter tilläto. Men om förföljelsen upphörde eller blott aftog
i häftighet, vände de genast tillbaka till sin unge, kallade
honom till sig med ett egendomligt grymtande, smekte honom
för att förjaga hans ängslan, läto honom åter krypa in i 
pungen och uppsökte ett nytt och säkrare gömställe. Ännu mera
rörande visade sig dessa arma mödrars kärlek, när de voro
dödligt sårade. All deras omsorg var då rigtad på att rädda
ungen. I stället för att sjelfva söka räddning, stannade de
under jägarens slag och rigtade sina sista ansträngningar på att
bevara ungens lif.

Hos rofdjuren, hvilkas vilda, blodtörstiga sinnesart blott
tyckes vara rigtad på grymhet och mord, förvånas vi så
mycket mera öfver att påträffa känslor, som bilda en märkvärdig
kontrast till hela deras öfriga lefnadssätt. Vildmarkens
tyranner, för hvilka alla andra djur begifva sig på flykten, äro
kärleksfulla föräldrar, och till och med den nordiske isbjörnens
hårda hjerta upptinar under den varma moderskärlekens
inflytande.

När fregatten "Carcase", på hvilken, i förbigående sagdt,
den berömde Nelson började sin sjömannabana såsom
midshipman, år 1773 på en upptäcktsresa till de norra polarländerna
var innesluten af is, såg man en morgon tre björnar med stor
hastighet ila öfver den frusna oceanen i rak rigtning mot
skeppet. Utan tvifvel hade den angenäma lukten från en eld,
öfver hvilken man just höll på att koka tranen ur en fångad
valross, ditlockat de hungrande djuren från betydligt afstånd,
ty de kastade sig genast öfver och slukade begärligt de halft
förkolnade qvarlefvorna. Från skeppets däck nedkastades nu
på isen ytterligare några stora stycken af sjödjursköttet, hvilka
den gamla björninnan upphemtade och bar till sina mindre
dristiga ungar, behållande blott obetydligt för sin egen
räkning. Men när hon ville afhemta det sista stycket, gåfvo
matroserna eld på ungarne och sköto dem båda. Äfven modern
blef svårt, men ej dödligt sårad af dem. Rörande var det nu
att se, huru omsorgsfullt den arma vårdade sig om sina
döende ungar. Oaktadt hon sjelf blödde ur flera sår, så att hon
knappt kunde krypa till den plats, der de lågo i dödskampen,
bar hon likväl till dem köttstycket; men när hon såg att de
alldeles icke ville äta, sökte hon uppresa först den ene, sedan
den andre och stönade dervid på ett ömkansvärdt sätt. Då
ej heller detta ville hjelpa, gick hon bort, såg sig sedan om
och stannade en liten stund, liksom om hon velat uppmana
dem att följa henne. Då ungarne likväl ännu icke rörde på
sig, vände hon ännu en gång tillbaka, kröp med alla tecken af
en outsäglig ömhet först till den ene och sedan till den andre,
strök dem med sina tassar och gnisslade jämmerligt. När hon
slutligen hade öfvertygat sig att de voro fullkomligt kalla och
liflösa, utstötte hon ett tjut af förtviflan, hvilket mördarne
besvarade med en salfva af muskötkulor. Dödligt sårad nedsjönk
hon öfver sina ungars lik och slickade döende deras sår.

Samma föräldrakärlek, som uppmjukar det vilda hjertat
hos skogens rofgiriga bestar, ingifver äfven i farans ögonblick
de skyggaste bland idisslarne ett öfvernaturligt mod. Då
glömmer hjorten sin naturliga försigtighet och ställer sig tappert i
vägen för jägaren, då störtar buffelkon på tigern och drifver
den blodtörstige mördaren på flykten. Det vanligen så rädda
vilda fåret försvarar modigt sitt lamm mot den påträngande
fienden och äfven i den högsta nöd öfvergifver stenbocken
aldrig sin killing.

Genom moderskärleken stegras äfven intelligensen hos
dessa bergsdjur på ett beundransvärdt sätt. Så påträffade
stengetsjägaren Nicolaus Fournier från Wallis en gång sex
stengetter med lika många ungar. En örn sväfvade kretsande
öfver dem och afvaktade det gynnsamma ögonblicket att röfva
en unge. De bekymrade mödrarna, som anade den öfver dem
sväfvande faran, hade emellertid drifvit tillsamman alla sina
ungar under ett något öfverhängande klippblock och ställt sig
sjelfva på vakt framför dem med spetsarne af sina horn alltid
rigtade emot den bistre fienden öfver deras hufvuden. Så snart
nu örnens skugga på marken förrådde för dem en annan
vändning i hans flygt, ändrade de alla ögonblickligt liksom på ett
kommando hornens rigtning för att alltid hålla dem emot
fienden och ej gifva honom någon öppning, hvarigenom han
kunnat störta ned på en af deras ungar. Länge åskådade
Fournier detta högst märkvärdiga skådespel, tills slutligen örnen,
bortskrämd af honom sjelf, uppgaf sitt förehafvande och flög
derifrån.

Oaktadt igelkotten i allmänhet är mycket rädd och vid
ringaste fara rullar sig tillsamman, visar han dock ett ovanligt
mod, när det gäller att försvara ungarne. Då en gång flera
hamstrar kommo in i buren till en fången igelkott, som diade
sina ungar, anföll han genast den af sina fiender, som befann
sig på hans älsklingsplats, ett af hörnen i buren. Han
närmade sig med nosen tätt intill golfvet och hufvudtaggarne
framåt rigtade. Oaktadt hamstern ursinnigt morrade och bet
omkring sig, gaf han honom dock än stick med taggarne, än
bett med tänderna, under det han på samma gång fnyste och
stampade med fötterna. Omvexlande angrep han äfven de
andra, så att man måste aflägsna dem, för att rädda deras lif.

Äfven hos de annars så vedervärdiga flädermössen finna
vi en omsorg för ungarne, som vore väl egnad att försona oss
med dessa afskydda varelser. Så snart ungen kommer till
verlden, hänger han sig vid moderns bröst, hakar sig fast vid
främre delen af hennes kropp och blifver sålunda buren af
henne, tills han är i det närmaste fullvuxen. Flädermössen
sakna konstdriften att bereda sig boningar, och då de i
vanliga fall aldrig vistas på marken, föda de hängande. Ungen
blifver genast efter födelsen upptagen uti den krökta flyghuden
och faller derföre icke till marken, utan kan genast krypa upp
på modern och föda sig af hennes mjölk. Ungarne växa
mycket raskt, så att de merändels redan efter tio veckor i det
närmaste uppnått sin fulla storlek, men under hela denna tid
blifver ungen alltid hos modern och lefver endast af hennes
mjölk. Så blifver flädermusen född i luften, utvecklar sig i
luften till sin fulla storlek och dör merändels äfven i luften.

Hjertat hos hafvets däggdjur klappar icke mindre varmt
för ungarne än de varmblodiga fyrfotadjurens på fasta landet.

Om sjöbjörnen berättar Steller, som under sin mångåriga
vistelse på Kamtschatka hade godt tillfälle att observera
djuret, att han med stort mod strider för sina ungar, när man
vill bortföra dem ifrån honom. "Men försummar en moder att
bära bort sin unge i munnen och låter honom tagas ifrån sig,
så vänder sig hannens vrede mot henne. Han fattar uti henne
med tänderna och stöter henne några gånger mot en klippa.
Så snart hon hunnit hemta sig något, återvänder hon i den
mest ödmjuka ställning till sin herrskare, kryper vid hans
fötter, smeker honom och gjuter ymniga tårar. Han går
derunder fram och tillbaka, gnisslar med tänderna, förvrider
ögonen och kastar hufvudet från den ena sidan till den andra.
Men när han ser att han ej mera kan återfå sin unge, börjar
han gråta så häftigt, att tårarne rinna i droppar och väta hela
bröstet."

Hafsutterns kärlek för sina ungar är alldeles otrolig.
Under det honan sofver på ryggen i hafvet, bär hon ungen 
mellan framfötterna, liksom en moder håller sitt barn i famnen.
Hon leker med honom som en kärleksrik moder, kastar honom
i höjden och uppfångar honom som en boll, stöter honom i
vattnet för att han skall lära sig simma, tager honom åter till
sig, när han blifvit trött, och kysser honom liksom menniskan.
Huru jägarne än må eftersätta henne till lands eller vatten,
lemnar hon dock äfven i den största nöd aldrig sin i munnen
burna unge. Steller fråntog honan med afsigt hennes unge,
för att se hvad hon skulle göra. Hon jämrade sig som en
bedröfvad menniska och följde honom på afstånd som en hund,
när han bar bort ungen, hvilken hon återkallade med en
stämma liknande barnens gråt. Förlorar en moder sin unge, så
magrar hon af på några dagar så betydligt, att hon blott
består af skinn och ben och låter slå ihjäl sig utan att gripa
till flykten.

Valrossen kämpar äfvenledes modigt för sina ungar.
Blifver en valrosshjord öfverraskad på isen, kastas först ungarne
i vattnet och bringas i säkerhet, hvarefter sedan de äldre
djuren återvända med fruktansvärdt rytande och tandagnisslan
och söka rycka sönder båten med sina betar eller få honom
att kantra.

Äfven hvalfisken älskar sin unge särdeles ömt och skyr ej
någon fara för att beskydda eller rädda honom.
Hvalfiskfångarne begagna sig på ett skändligt sätt af denna trogna
moderskärlek och slunga den mördande harpunen i sidan på den
unga hvalfisken, emedan de väl veta att den ängsliga modern
snart skall visa sig för att bistå sin unge eller snarare för att
dela hans sorgliga öde.

Föräldrarnes ömhet vedergälles hos många däggdjur
genom en icke mindre öm barnakärlek!

När den amerikanska bisonkon förblöder under jägarens
kula, söker kalfven icke att undfly, utan stannar hos den fallna
modern med alla tecken af en stark naturlig kärlek. Utan att
vidare bekymra sig om det unga djuret, hvilket han rätt väl
vet är alldeles onödigt, sönderstyckar jägaren liket, lägger
köttet på sin häst och återvänder till hemmet åtföljd af den
arme kalfven, som, följande sin vackra instinkt, öfverlemnar sig
sjelf åt slagtknifven.

Nordpolsfararen Beechey berättar, huru en stor skara
valrossar, anförd af ett särdeles modigt och starkt djur, angrep
"Dorothys" slupar. När anföraren blifvit dödligt sårad af en
muskötkula, drogo sig de öfriga tillbaka, utan att dock
öfvergifva den döende, hvilken de med sina betar upplyftade och
understödde i vattnet, för att han ej skulle sjunka. Blott ett
ungt djur, uppenbarligen den dödade valrossens kalf, som ännu
var utan betar, stannade qvar vid båten och fortsatte
angreppet med lidelsefull hetta. Man stötte det tillbaka med
hvalfisklansar (döda det ville man ej), men oaktadt det blödde ur
många sår, kröp det till och med på isen efter sjömännen, för
att äfven här ursinnigt förfölja dem.

Jag skulle kunna anföra ännu flera dylika exempel, men
vill dock ytterligare blott anmärka, att hos alla djur
föräldrakärleken och den barnsliga tillgifvenheten icke vara längre än
behofvet af den moderliga omvårdnaden. Så snart ungen kan
sörja för sig sjelf, träder köld eller kanske äfven hat i stället
för den fordna ömheten, och fullkomligt främmande söndrar
sig nu det, som förut ej på något sätt kunde skiljas. En
förträfflig inrättning, om den också möjligen kan hos ett
sentimentalt sinne väcka vemodiga känslor; ty en kärlek, som hos
den ömhjertade menniskan utgör hennes lifs skönaste prydnad,
en kärlek som räcker ända till döden och ännu långt
derutöfver uppfyller den öfverlefvande med trånande smärta, skulle
för djuret blott varit en onyttig börda och en källa till
gagnlösa sorger. Känslans begränsning hos djuret står i
fullkomlig harmoni med den begränsade kretsen för den djuriska
tillvaron.

Den nytta, som däggdjuren bereda menniskan, är så
ofantligt stor, att hon nödvändigt behöfde dem för att uppnå en
högre bildningsgrad. Liksom djurens tillvaro öfverhufvud
beror på växternas och hvarje högre stående grupp hvilar på
grundvalen af en lägre, liksom fåglarne måste försvinna, om
det ej funnes några växter, insekter, maskar och fiskar, och
fåglarne å sin sida förse många varmblodiga fyrfotadjur med
den för dem nödvändiga födan, så skulle menniskan utan
egandet af sina husdjur ej heller kunna utveckla sig till menniska.
Hvad vore landtbruket utan hästen och oxen — och hvad vore
vårt fädernesland utan landtbruket — liksom under
hålbjörnarnes tid en vild, sumpig skog, bebodd af några barbariska
nomader. Vända vi nu vår blick på aflägsna länder och lägre
kulturgrader, så finna vi icke sällan hela folkslags tillvaro hvila
på existensen af ett enda däggdjur. Utan kamelen, "öknens
skepp", är beduinen icke tänkbar, lika litet som lappen eller
samojeden utan renen, hvilken han förstått taga i sin tjenst
och hvilken förser honom med föda, kläder och tak öfver
hufvudet. Tschuktschen vid kusten är nästan uteslutande hänvisad
till valrossen, liksom grönländaren till skälhunden, och huru
talrika äro ej de jägarfolk, som lefva af de amerikanska
skogarnes och savannernas villebråd.

Pelsdjurens, skälarnes och hvalarnes förföljande spelar icke
blott en betydande roll uti handelns annaler, utan är äfven af
verkligt verldshistorisk betydelse, emedan det varit af
öfvervägande inflytande på hela folkslags öden och mer än allt annat
bidragit att föra Europas kulturnationer till jordens aflägsnaste
länder ända i närheten af de otillgängliga polerna.

Zobeln var den magnet, som drog ryssarne till Siberien
och Kamtschatka, och den ännu mera värdefulla hafsuttern
förde dem till Aleuterna och den gent emot liggande
amerikanska kusten, liksom sjöbjörnen lockade dem in på
Behrings-hafvets ödsliga engder. Den store bardhvalen hafva
engelsmännen och amerikanarne följt så väl till den isfyllda
Baffins-Bay som till de Södra Orkaderna, och utan pottfisken skulle
Söderhafsöarnes invånare sannolikt ännu alltid förblifvit uti sin
urgamla afskiljdhet från den öfriga verlden. Så har försynen
begagnat sig af några djur till att vidga menniskans synkrets,
göra alla jordens regioner henne skattskyldiga och knyta
förbindelser mellan de aflägsnaste länder och folk, som annars
svårligen skulle kommit i beröring med hvarandra.

Äfven bland djurverldens lägre klasser finnes mången högst
värdefull varelse, men silkesmaskens nytta låter ej jemföra sig
med fårets och hos alla civiliserade folk står fiskfångsten,
äfven om tusentals menniskor lefva deraf, långt efter
boskapsskötseln i betydelse.

Den skada, som däggdjuren tillfoga menniskan, kan ej
jemföras med deras nytta, och märkvärdigt nog är det just de
minsta och svagaste, som äro mest förödelsebringande för
henne. Den väldige elefanten torde väl ödelägga mången
plantage, flodhästen nedtrampa månget risfält, apan plundra
mången trädgård och vildsvinet uppböka månget potatisland, men
de små gnagarnes förstörelser utsträckas dock till ett vida
större omfång. Hamstern är i många trakter, t. ex. vid Gotha
och Hildesheim, så talrik och skadlig på åkrarne, att
landtmannen måste af öfverheten tillhållas att årligen fånga och
aflemna ett bestämdt antal, och lemmeln, som förökar sig
starkast af alla däggdjur, är beryktad genom sina allt förödande,
merändels nattliga vandringar.

Den genom handeln nästan öfver hela jordklotet utbredda
stora husråttan anrättar outsäglig skada uti hus, magasiner,
stallar, förrådshus, källare och lador, och den lille åkersorken
är ofta en pest för åkrarne och en olycka för landtmannen.
Han reser sig upp bredvid halmen, biter af densamma så att
den faller ned och släpar sedan axen till sin håla. Efter några
torra år förökar han sig så oerhördt, att säden på åkrarne
ser ut som brutet lin och vintersäden faller omkull och torkar
bort öfver hans underjordiska gångar. En gräshoppssvärm kan
knappast vara mera förödelsebrmgande än dessa små, raskt
sig förökande gnagare, som genom kalla vintrar och regniga
vårar merändels utrotas och lyckligtvis äfven inom djurverlden
hafva mäktiga fiender. Tornfalkarne, som sluka dem hela, göra
stora luckor i deras leder om dagen och ugglorna om natten,
hvar de möjligen kunna, och det är derföre så mycket större
skäl att beklaga, det menniskan så ifrigt bemödar sig om att
utrota sina bästa vänner. Blott alltför ofta rubbar hon med
egen hand jemnvigten i naturen och får sedan sjelf skörda de
beklagliga följderna af sina egna missgrepp.

Då däggdjuren uti det animaliska lifvets ordningsföljd
omedelbart ansluta sig till menniskan, ja då hon sjelf i fysiskt
hänseende tillhör denna klass, bör det ej heller förundra oss
att de äfven stå henne närmast uti intelligens och mången
gång aflägga prof på ett minne och förstånd, som verkligen
äro högst beundransvärda. Liksom den afrikanska chimpanzén
är den som mest liknar menniskan af alla apor, torde hon väl
äfven i afseende på intelligens kunna göra anspråk på högsta
rangen bland sina familj medlemmar.

Buffon hade en ung chimpanzé, som lydde ett ord eller
ett tecken, under det man hos babianen måste begagna käppen
och hos andra apor piskan. Hon bjöd husets medlemmar
armen och spatserade ordentligt omkring med dem, satte sig till
bords, utbredde servietten, torkade sig om munnen dermed,
begagnade sig af sked och gaffel, slog uti åt sig sjelf,
klingade, hemtade kopp och théfat, lade uti socker, hällde thé
derpå samt lat det blifva kallt, innan hon drack, och detta allt
blott på ett tecken af sin herre eller understundom af egen
drift. Hon gjorde ingen någonting ondt och närmade sig hvar
och en med ödmjukhet och i en ställning, som om hon velat
bedja om vänskap.

Tyson, som såg en sådan apa i England, beskrifver henne
såsom det täckaste och älskvärdaste djur. Ombord på det
skepp, hvarmed hon anlände, omfamnade hon alla sina bekanta
med den största ömhet. Hon bar mången gång kläder och
vande sig slutligen fullkomligt dervid. En del tog hon på sig
utan någons bistånd och de öfriga lemnade hon i händerna
på någon af sällskapet, för att han skulle hjelpa henne. Hon
lade sig i sängen med hufvudet på en kudde och höljde på
sig ett täcke alldeles som en menniska.

Broderip berättar om en ung chimpanzé, som 1845
utgjorde den zoologiska trädgårdens i London prydnad. "En dag
höll jag en spegel framför djuret och genast var dess
uppmärksamhet fängslad. Från den mest lifliga rörlighet
öfvergick det plötsligt till det största lugn. Apan undersökte
nyfiket spegeln och tycktes vara stum af förvåning. Sedan såg
hon på mig, derefter ånyo på spegeln, gick bakom densamma,
kom tillbaka, betraktade alltid sin bild och sökte med hjelp af
sina händer förvissa sig om, huruvida icke en annan apa
befann sig bakom spegeln. Slutligen berörde hon spegelns yta
med lapparne. Enligt hvad resande berätta göra vildarne vid
dylika tillfällen alldeles på samma sätt."

Orang-utangen, som lefver ett nästan otillgängligt lif i
Borneos och Sumatras fuktiga urskogar, har man väl haft vida
mindre tillfälle att observera än chimpanzéen, emedan hon långt
mera sällan kommer till Europa, men äfven hos flera djur af
denna art har man dock iakttagit en betydlig utveckling af
deras intellektuella förmögenheter.

En ung orang, som kapten Decaen år 1808 förde från
Borneo till Paris, hölls vanligen instängd i ett rum, som låg
bredvid mottagningsrummet. Så snart hon hörde någon
utanför, sköt hon genast undan rigeln, som tillslöt hennes dörr,
men då den gick något trögt, steg hon upp på en nära intill
dörren stående stol, för att kunna använda desto större kraft.
När man en gång, för att hindra henne från att öppna, hade
tagit bort stolen och ställt den i ett annat hörn af rummet,
hemtade hon genast fram den ånyo och öppnade den knappt
tillslutna dörren. Hon hade alltså påtagligen insett att hon
egde mera kraft, när hon stod i samma höjd med rigeln, och
märkt att stolen var flyttbar.

När hon skulle äta något med gaffel eller sked, betedde
hon sig dervid något oskickligt, men förstod dock alltid
märkvärdigt väl att hjelpa sig. När de födoämnen, som lågo på
hennes tallrik, icke utan svårighet kunde föras uti skeden,
räckte hon denna åt grannen för att han skulle fylla
densamma. Hon drack äfven ganska skickligt ur ett glas, som hon
höll med båda händerna, och när hon en gång märkte att
glaset stod snedt, understödde hon det med handen på den
sidan, hvaråt det lutade. Då hon var mycket känslig för
kölden, gaf man henne ett täcke, i hvilket hon insvepte sig. Hvarje
dag utbreddes detta på en liten gräsplan i trädgården utanför
matsalen för att vädras. Efter måltiden, som hon vanligen
intog vid taffeln, gick hon ned i trädgården, tog täcket på sina
axlar och bar det till en betjent, på hvilkens armar hon sedan
uppklättrade för att af honom låta bära sig till sin sofplats.
En gång hade man hängt täcket på ett fönster, men från
matsalen märkte apan genast att det icke låg på sin plats. Hon
sökte det då öfverallt, upptäckte det slutligen och bar det
sedan som vanligt till betjenten.

Äfven gibbons äro mycket intelligenta djur. Om en
siamang, som en tid var Bennets reskamrat, berättar oss denne
naturforskare: "särdeles gerna uppehöll hon sig vid bläckhornet
och sög på pennan, men icke såsom skriftställarne väl pläga
göra, för att befordra den hämmade tankeflodens lopp, utan
för att njuta saften, hvars smak var henne angenäm. Äfven
på min tvål var hon mycket begifven, och mera än en gång
höll jag en straffpredikan för henne för det hon plundrat min
kommod. En morgon, då jag i min kajuta var sysselsatt med
att skrifva, såg jag henne just i begrepp att begå en dylik
stöld och observerade henne genom att gång efter annan kasta
en sidoblick på henne, utan att hon märkte det. Jag låtsade
skrifva, och då hon trodde mig vara sysselsatt, tog hon tvålen
och gick varsamt bort med densamma. Sedan hon
tillryggalagt kajutans halfva längd, sade jag några ord, men lugnt för
att icke förskräcka henne, och utan att se på henne. Genast
gick hon tillbaka och lade tvålen på kommoden, i synbart
medvetande af sin förbrytelse."

Till och med de smutsiga babianerna, hvilkas hufvud
mycket liknar hundens, utmärka sig genom sin klokhet. Så hållas
unga chacmas vid Cap ganska ofta såsom husdjur och förrätta
der många tjenster, som ingen hund skulle kunna utföra. Här
är det en smed, som låter en chacma draga sin blåsbälg, der
en landtman, som anförtror henne att köra sina oxar. Gå
dragarne öfver en bäck, springer apan genast upp på den ene
oxens rygg och blifver sittande der, tills hon icke mer
behöfver frukta vattnet, hvilket hon lika litet älskar som katten.

Alla andra däggdjur, sjelfva orangen och elefanten
knappast undantagna, öfverträffar hunden i förstånd, liksom ej
något annat kan mäta sig med honom i tillgifvenhet för
menniskan. Man skulle kunna fylla en hel bok med authentiska
exempel på hans minne och omdömesförmåga; men några få
torde dock vara nog till att rättfärdiga det beröm för klokhet,
som han i så riklig grad förtjenar.

Intet djur har så uttrycksfulla åtbörder som hunden. Hans
skall är helt olika, när en främmande närmar sig huset, när
han förföljer ett villebråd, när han blifver retad till vrede, när
han yttrar sin glädje, när hans herre återkommer eller när
han erhåller tillåtelse att åtfölja honom på en spatsertur. Har
han gjort någonting, hvarför han tror sig blifva straffad, så
lyssnar han ängsligt på sin herres ord och söker obemärkt
smyga sig bort eller gömma sig för att undgå den fruktade
agan.

Han skiljer lätt menniskor på klädedrägten och skäller
ofta blott på tiggaren, under det han låter den välklädde lugnt
passera. Husfolket och sin herres värmer lärer han snart känna
och visar dem vänskap. Han har ett särdeles förträffligt minne
för välgerningar och förnärmelser.

År 1789 strandade ett skepp vid Yarmouth och blott en
stor hund räddade sig med kaptenens plånbok i munnen. Denna
ville han emellertid ej lemna åt någon, förr än slutligen en
välklädd man ådrog sig hans uppmärksamhet. Han sprang nu
upp på denne och lemnade honom plånboken, vände sedan
tillbaka till stranden och sökte att hopsamla allt, som blifvit
drifvet i land från det strandade skeppet.

År 1760 sof i Hammersmith en man i sin båt och hade
sin hund med sig. Båten rycktes lös från sitt ankare och blef
af floden neddrifven under ett stort fartyg. Genast fattade
hunden sin herre i rockkragen och väckte honom i rätta
ögonblicket, så att han kunde rädda sig.

Uti förstaden S:t Germain i Paris ville år 1782 en
förpaktare besöka en expositionslokal under marknaden och hade sin
hund med sig. Då skildtvakten tillsade honom att han ej fick
taga hunden med sig, öfverlemnade han honom tills vidare i
soldatens vård. Vid sin återkomst märkte förpaktaren att han
hade förlorat sitt ur. Han bad nu vakten om tillåtelse att få
taga med sig sin hund, emedan han då helt säkert skulle få
reda på tjufven, om denne ännu var på marknaden.
Tillåtelsen meddelades, förpaktaren lät sin hund förstå att han hade
förlorat någonting och befallde honom söka reda derpå.
Hunden hade icke länge sprungit omkring, innan han kom tillbaka
och drog sin herre i rocken. Denne följde honom och såg
honom stanna bredvid en mycket välklädd herre, hvilken såg
sig omkring i alla butiker. Denne lemnade han icke mer,
hvarför förpaktaren för en polisbetjent anmälde sin misstanke. Den
förmente herrn blef arresterad, och man fann hos honom åtta
ur och tolf dosor, som alla voro stulna. Förpaktarens ur
igenkände hunden genast och uttryckte sin glädje genom språng
och starkt skällande.

Chirurgen Morand i Paris hade en vän, hvars hund brutit
af sig benet. Af tillgifvenhet för vännen tog han hunden till
sig och kurerade honom. Någon tid efter hans tillfrisknande
krafsade en hund på dörren till det rum, hvaruti Morand
arbetade. Han steg upp och öppnade, och den botade hunden
kom in i sällskap med en annan hund, som träffats af samma
olycka och som med stor möda släpade sig efter sin vägvisare.
Den förre lät genom smekningar herr Morand förstå hvad han
önskade, och chirurgen kurerade nu af beundran för hans
klokhet äfven hans kamrat.

I en icke mindre klar dager framstår hundens sinne och
förstånd uti följande af Göze berättade tilldragelse. En jägare
saknade en afton båda sina hundar, en pudel och en taxhund.
Sent på natten kom pudeln tillbaka, var mycket orolig, sprang
oupphörligt mot dörren och återvände tidigt den följande
morgonen på väg mot staden. Här mötte honom en herres kusk
med en stor pudel, som var fader till den lille. Denne
springer gladt emot fadern och låter honom genom många tecken
förstå att han skulle följa med, hvilket slutligen äfven skedde.
Han springer nu förut mot ett berg till en kaninhåla, der den
lille kryper in och krafsar, men den store hjelper honom. Först
den följande morgonen kommo alla tre hundarne, de båda
pudlarne och den saknade taxhunden, under stormande skall
tillbaka till jägarens hem. Taxhunden hade genom ras blifvit
instängd i kaninhålan, den lille pudeln ville rädda honom, men
kände sig för svag dertill och hemtade den andre till hjelp. I
ett annat alldeles likadant fall blef husbonden genom gnissling
och tjut af hunden kallad till den genom jordras instängde
kamratens hjelp.

Det är samma vackra instinkt, som gör de berömde
hundarne på S:t Bernhard till så många menniskolifs räddare.

Öfver denna skyhöga alpkoloss leder, som bekant är, ett
redan sedan uråldriga tider begagnadt pass från Wallis till
Italien. I den ödsliga klippdalen, der redan vegetationens sista
spår hafva försvunnit, ligger den högsta menskliga boning i
Europa, den helige Bernhards kloster, 7548 fot öfver hafvet.
Här lefva tio till tolf fromma munkar, hvilkas enda
sysselsättning det är att utan betalning herbergera de resande och låta
dem vederfaras all möjlig hjelp. Under de åtta eller nio
månader af året, då vintern på dessa ogästvänliga höjder utöfvar
sitt o omtvistade herravälde och töcken, åskväder och snöfall
göra vägen särdeles farlig, ströfva dessa andlige eller deras
tjenare dagligen omkring för att uppsöka vilsekomna eller
rädda i snön nedsjunkna vandrare. Men deras
menniskovänliga afsigter skulle emellertid bära ringa frukter, om de dervid
icke understöddes af sina hundar, som med en underbar
säkerhet veta att finna den i snön begrafne vandrarens spår och
antingen gå ut ensamma eller medtagas af munkarne. Så snart
hunden vädrat upp en sådan olycklig, vänder han med pilsnabbt
lopp tillbaka till sin herre och tillkännagifver genom skällande,
hviftande med svansen och oroliga språng sin gjorda upptäckt.
Sedan vänder han om, ser sig dervid oupphörligt tillbaka, om
man också verkligen följer honom, och visar sin herre vägen
till det ställe, der den förolyckade ligger. Ofta hänger man
en liten flaska med bränvin eller andra stärkande drycker och
en korg med bröd omkring halsen på dessa hundar, för att
bjuda dem till vederqvickelse åt en svag, uttröttad vandrare,
som icke kan komma längre.

Om en sådan hund, den raske Barry, berättar historien, att
han hela tolf år varit outtröttligt verksam och trogen i
mensklighetens tjenst och ensam under sitt lif räddat öfver fyrtio
menniskor. Den ifver, som han dervid ådagalade, var
utomordentlig. Åldrig lät han mana sig till sin tjenst. Så snart
himmelen öfverdrog sig med moln, töcken inställde sig eller de
farliga yrvädren visade sig i fjerran, kunde ingenting mera
qvarhålla honom i klostret. Han strök nu rastlöst och
skällande omkring och tröttnade aldrig, utan återvände gång på
gång till de farliga ställena för att se till, om han icke kunde
uppehålla en sjunkande eller framkrafsa en begrafven. Kunde
han icke sjelf hjelpa, återvände han genast med oerhörda språng
till klostret och hemtade hjelp. När ålderdomen lade sin
blytunga hand på honom, sände honom den vördige priorn till
Bern, der han fick åtnjuta en välförtjent hvila och efter sin
död uppställdes i museum. Måtte hans uppstoppade hud ännu
länge kunna motstå malens åverkan!

Äfven den ädle och ståtlige hästen utmärker sig ibland
djuren genom sina själsförmögenheter. Han lyder sin herres
vilja och förstår hans ord och vinkar. Han känner noga den
väg, som han en gång tillryggalagt, äfvensom det stall, hvaruti
han en gång fått foder, och bär sin ryttare under mörka
natten tillbaka till hans boning. Han är känslig för beröm och
klander och brinner af begär att besegra sin medtäflare på
rännarebanan. Modigt bär han sin ryttare i slagtningen,
såsom Jobs bok med oförliknelig kraft skildrar: "Han rifver
jorden och är frimodig i sin starkhet; och drager ut emot den
väpnade. Han bespottar räddhågan och förfäras intet; och
flyr icke för svärd. Det ännu kogret emot honom skallrade,
och glimmade både glafven och sköld. Han skälfver och
rasar, och trampar jorden; och tror intet, att trumpeten ljuder.
När trumpeten fast klingar, säger han Huj; och känner lukten
af striden lång väg, förstarnes rop och fröjd."

Liksom elefanten i kraft och kroppstyngd öfverträffar allt,
hvad som andas på fasta landet, så intager han äfven genom
sin klokhet måhända det första rummet inom djurverlden.
Hans saktmod, läraktighet, punktliga lydnad och tillgifvenhet
för sin herre äro egenskaper, hvaruti han  knappt står efter
hunden, och det är förundransvärdt huru lätt kolossen låter
styra sig af sin svage förare.

Hunden har redan under en oändlig följd af generationer
tjenat menniskan, en tusenårig träldom och dressyr ha så
småningom modifierat hans fysiska och andliga egenskaper; men
elefanten, som vi trots hans oerhörda styrka dressera till lika
stor lydnad, är deremot alltid född af fri stam (ty han
fortplantar sig aldrig i fångenskapen) och var ofta redan långt
framskriden i ålder, när han måste utbyta skogens ljufva
oberoende mot träldomens bittra ok. Hvilka tjenster skulle han
icke göra oss och hvilken intelligensens utveckling kunde man
icke vänta af honom, om man blott kunde uppföda slägtet på
samma sätt som den enskilde?

På elefantens tacksamhet och hans trogna minne af
bevisade välgerningar föreligga talrika bevis. Uti Adjmeer i
Ostindien plägade en grönsaksmånglerska alltid gifva en elefant,
som jemte andra dagligen leddes till brunnen, en handfull
grönsaker, när han gick öfver torget. En gång råkade djuret i
raseri och bortjagade alla menniskor från saluplatsen. Äfven
månglerskan begaf sig på flykten, men lemnade i
förskräckelsen sitt barn sittande bredvid ståndet. Äfven under sitt raseri
igenkände dock elefanten den plats, der hans välgörarinna
plägade sitta, upplyftade sakta barnet i höjden med sin snabel,
satte det på bodens tak och fortsatte sitt lopp.

Uti Pondichery hade en soldat den vanan att alltid, när
han fick ut sin sold, gifva en elefant en viss qvantitet arrak.
En gång hade denne soldat berusat sig, och som han begick
utsväfningar, förföljde honom vakten för att häkta honom.
Under ruset tog han sin tillflykt till elefanten, lade sig under
honom och insomnade. Förgäfves sökte vakten att draga fram
honom ur hans asyl, ty elefanten försvarade honom med sin
snabel. När soldaten vaknade från sitt rus, blef han ytterst
förskräckt, när han befann sig under djuret, men detta smekte
honom med sin snabel och lät honom ostörd gå sin väg.

Om elefanten tacksamt påminner sig bevisade välgerningar,
har han äfven ett förträffligt minne för lidna oförrätter och
gyckel. En gång företog sig en herre att väl i början gifva en
förevisad elefant sötsaker, men sedan drifva gyckel med
honom. Elefanten tycktes helt filosofiskt fördraga detta, men
väntade blott på ett gynnsamt ögonblick att hämnas. 
Vaktaren gaf honom vatten; dermed tog han nu snabeln alldeles
full och öfversprutade till åskådarnes stora förnöjelse den
elegant klädde herren helt oförmodadt från hufvudet till fötterna.

En målare i Versailles, som ville afrita den dervarande
elefanten i den ställning han innehade, då han lyftade upp
snabeln och öppnade munnen, gick det ej heller bättre. För
att verkställa detta, kastade en betjent nötter i munnen på
elefanten, men dref ofta blott gyckel med honom. Deröfver
blef elefanten i hög grad förtörnad, fyllde sin snabel med
vatten och öfversprutade målaren så dermed, att han icke blott
fick ett fullständigt duschbad, utan äfven hela sin målning
totalt förstörd.

I Cassel försummade en gång en elefantväktare att i
rättan tid gifva djuret föda, hvaröfver detta till den grad
förtörnades, att det slet sig löst, med våld hemtade sitt foder i
närheten, bar alla väktarens tillhörigheter, klädesplagg och
sängkläder i ett hörn af sitt stall, lät sin urin och orenlighet
derpå och slutligen trampade allt i stycken. Visserligen ej något
vackert karaktersdrag — men vi få dock ej fälla någon alltför
hård dom deröfver, innan äfven vi ur våra hjertan aflägsnat
alla spår af vrede och hämndlystnad.

Vid de arbeten, som de förrätta, visa elefanterna icke blott
en förvånande kraft, utan äfven en icke mindre beundransvärd
skarpsinnighet. Så användas de på Ceylon till uppstaplande
af timmer, och der ser man dem hela timmar lägga den ena
bjelken på den andra, nästan utan att uppsyningsmannen
behöfver säga ett ord eller gifva dem en vink. Två elefanter,
som på detta sätt användes vid statens varf i Colombo, voro
så vana vid sitt arbete, att de kunde förrätta detsamma ytterst
noggrant och med stor raskhet, liksom om menniskohänder
varit verksamma dervid. När stapeln hade uppnått en viss
höjd och de ej mera med förenade krafter voro i stånd att
upplyfta ett tungt ebenholzblock derpå, så hade man lärt dem
att mot timmerhögen lägga två bjelkar, på hvilkas sluttande
yta de sedan sakta uppvältrade och regelrätt ordnade de öfriga
blocken.

När sir Emerson Tennent en afton red igenom ett
skogssnår i närheten af staden Kandy, hörde han ett hest,
missbelåtet rytande, som flera gånger upprepades och försatte hans
häst i en viss oro. En böjning af vägen förklarade snart 
hemligheten, i det han nu fick se en tam elefant utan allt sällskap
framför sig. Djuret arbetade mödosamt med att bära en tung
bjelke, som det höll i jemnvigt på sina betar. Till följd af
stigens obetydliga bredd var det emellertid nödsakadt att böja
hufvudet åt sidan, för att kunna komma fram med bjelken på
längden. Detta svåra arbete så väl som den obeqväma
ställningen hade aflockat det de missnöjda ljud, som störde hästens
sinneslugn. När elefanten såg ryttaren hålla, upplyftade han
hufvudet, betraktade honom ett ögonblick, kastade sedan
bjelken på marken och trängde sig baklänges in bland buskarne
för att lemna vägen öppen. Hästen tvekade; elefanten märkte
detta och trängde sig då ännu längre tillbaka, hvarvid han
upprepade sitt läte, men uppenbarligen i en annan ton, som
uppmuntrade honom att passera förbi. Hästen bäfvade dock
ännu alltid, och sir Emerson, som ville observera de båda kloka
djurens instinkt, manade honom ej, utan lät honom hållas.
Ännu en gång inkilade sig då elefanten frivilligt djupare
mellan träden och ådagalade någon otålighet öfver att man lät
honom vänta så länge. Slutligen begagnade hästen den öppna
vägen, och sedan han passerat förbi, såg sir Emerson huru
den kloke elefanten böjde sig ned, upplyftade den tunga
bördan från marken, ånyo bragte den i jemnvigt på sina betar
och fortsatte sin väg som förut med samma yttringar af
missbelåtenhet.

Om elefantens själsanlag gifver oss äfven följande
händelse, som tilldrog sig uti Londons zoologiska trädgård, en hög
föreställning. Ett på golfvet kastadt sexpencestycke, som
elefanten borde upptaga, rullade utom hans verkningskrets och
blef liggande nära intill väggen. Det förlägna djuret sträckte
ut snabeln så långt som möjligt, men utan framgång.
Plötsligt stod det stilla några sekunder, liksom det velat besinna
sig, utsträckte sedan snabeln rakt fram och blåste med all
kraft emot väggen. Den återstudsande luften dref slanten
framåt, och elefanten upptog den från golfvet.

Aldrig visa sig dock elefantens intellektuella
förmögenheter i en klarare dager än vid de tjenster, som han gör
menniskan vid fångandet af hans vilda bröder. Elefantjagten på
Ceylon bedrifves nemligen på följande sätt. Midt uti djupa
skogen göres nemligen af stora pallisader och naturliga träd
en inhägnad, hvilken till sin styrka motsvarar det villebråd,
som skall fångas deruti. Långsamt och försigtigt skrämmes
nu den vilda hjorden från ett betydligt afstånd af tusentals
drifvare i allt trängre cirklar mot den olycksdigra ingången,
hvilken genast sluter sig bakom djuren, så snart de kommit in
uti inhägnaden. Med vilda skrik och brinnande facklor
framstörta nu jägarne ur de inhägnaden omgifvande busksnåren
och föröka djurens bestörtning. Vildt rytande af vrede och
fruktan springa nu de förskräckta elefanterna omkring i sitt
fängelse, men alla deras försök att genombryta den starka
hägnaden äro fruktlösa, ty öfverallt möta dem brinnande facklor
och blixtrande spjut och öfverallt blifva de tillbakadrifna
genom skrik, trummor och gevärsskott. Öfver en timme
upprepa de sina ursinniga befrielseförsök med samma förtviflade
energi — tills de slutligen bedöfvade, utmattade och
tillintetgjorda — tränga sig tillsammans som en hjord förskräckta får
i midten af den inhägnade platsen och bilda en orörlig grupp
under skogsträdens djupa skugga.

Detta är dock blott den första akten af dramat, ty nu
måste de fångade djuren hvart för sig fastbindas med starka
tåg, hvilken uppgift är förenad med sina särskilda svårigheter.
Huru skickliga Panikeas eller de infödda elefantjägarne än
äro, skulle de dock ej kunna komma till målet utan
medverkan af de dertill dresserade elefanthonorna, hvilka sysselsätta
fångarnes uppmärksamhet och dölja jägarnes rörelser samt
sålunda göra det möjligt för dessa att lägga den ena snaran
efter den andra omkring djurens fötter, tills de slutligen äro
fullständigt fängslade.

Den snabba blick, hvarmed karlarne uppfatta en elefants
ringaste rörelse till begagnande af det gynnsamma ögonblicket,
och den skicklighet, hvarmed de kasta snaran om hans fot, så
snart han upplyfter den, och draga åt densamma, innan han
åter kan stryka af den med sin snabel, äro mindre
beundransvärda än den förvånande skarpsinnigheten hos de till denna
fångst dresserade elefanterna, som ådagalägga den
fullkomligaste kännedom af det eftersträfvade målet och de dertill
ledande medlen.

Under en stor elefantjagt, som sir Emerson Tennent år
1847 bevistade, såg han sålunda mera än en gång, att när en
af de vilda elefanterna just var i begrepp att utsträcka snabeln
för att borttaga det tåg, som en Panikea ville kasta om benet
på honom, den tame elefanten förekom honom, i det han med
sin snabel stötte den fångade kamratens åt sidan, så att
Pani-kean ostörd kunde utföra sitt förehafvande.

En gång såg han till och med, att sedan flera fåfänga
försök blifvit gjorda att kasta snaran omkring benet på en
särdeles klok elefant, som redan var fångad med ena foten,
men nu med stor försigtighet och snabbhet genast åter
nedsatte det andra benet på marken, innan man kunde bringa
snaran derunder, den tame elefanten iakttog det passande
ögonblicket och, när benet åter upplyftades, genast sköt sitt
eget derunder, så att tåget nu kunde fästas och åtdragas.

Mot den kallare årstidens stränga köld, som icke blott
skulle komma blodet i deras ådror att stelna, utan äfven nekar
många af dem den nödvändiga födan, skydda sig däggdjuren
på flera olika sätt. Oaktadt de äro mindre rörliga och mera
bundna vid torfvan än fåglarne, som med sina lätta vingar
redan på några få dagar utbyta den iskalla norden mot söderns
milda himmel, utvandra dock äfven många af dem före
vinterns inträdande till mildare regioner. Då lemnar bisonoxen
de amerikanska polarländernas trädlösa stepper, för att draga
sig tillbaka till de varmare skogstrakterna, och då aflägsnar
sig äfven den vilde renen från den flacka hafskusten, der den
fann sin föda på den ymnigt mossbevuxna tundran, för att i
de täta barrskogarne söka ett bättre skydd för den
högnordiska vinterns isande fläktar.

Många af hafvets däggdjur undandraga sig äfvenledes den
kallare årstidens bistra stormar genom att vandra till mera
gästvänliga stränder. Det antarktiska hafvets väldige sjöelefant
rycker om vintern närniare eqvatorn och begifver sig ej förr
tillbaka till de högre breddgraderna, än fiskarne, hans föda,
lemna de djupare vattnen; och sjöbjörnen, som om sommaren
med sina talrika hjordar skänker lif åt Pribilowsöarnes ödsliga
stränder, drager am vintern till Kurilerna eller till och med
till det ännu sydligare belägna Japan.

Andra däggdjur fly för vintern till naturliga hålor eller af
dem sjelfva gräfna hål, der de under den bistra årstiden dels
lefva af det förråd, de under sommaren insamlat, dels försjunka
uti en djup sömn, ur hvilken de först då åter uppvakna, när

"från isen befrias strömmar och bäckar
af vårens hulda, lifvande blick."

Hvad skulle det om vintern, då alla högbergets örter vidt
och bredt försvinna under ett tjockt snötäcke, blifva utaf
Alpernas långsamma murmeldjur, som om sommaren åtnöjer sig
med det lilla betesfältet i omgifningen af sin håla, om icke
den milda försynen genom en djup lethargisk sömn skyddade
djuret mot hunger och fiender, för hvilka det på sina
vandringar ofelbart skulle duka under? Redan på hösten börjar det
gräfva sin vinterboning, i hvilken det, så snart snöstormarne
inträda, drager sig tillbaka med hela sin familj. Mynningen
tillstoppas inifrån med hö, jord och stenar, och sedan
nedlägger sig djuret i den djupa, bakugnsformiga hålan till en lång
hvila.

Lifvet nedtryckes nu på ett beundransvärdt sätt till en
torftig växtexistens och utslocknar nästan helt och hållet för
att icke totalt försvinna. Inspirationen är så långsam, att det
sofvande murmeldjuret på en tid af sex månader ej ens drager
så många andedrag som i det vakande tillståndet på två
dagar. Det fett, som genom den rikliga sommarfödan aflagrat
sig i dess kropp, är derföre fullkomligt tillräckligt till att
underhålla den ytterst svaga lifsprocessen. Hjertslagen äro
knappast märkbara, värmen nedsjunker till 7 à 8 grader och
lemmarne äro styfva och nästan fullkomligt känslolösa för skador.

Så ligga djuren bäddade i mjukt hö uti sina djupa, varma
hålor från Oktober ända till slutet af April, då de väckas af
den varma vårsolen.

Men huru förnimma de i sina underjordiska rum, som
skydda dem för den bistra vinterkölden, att snötäcket derute
är bortlyftadt från den gräsplan, på hvilken de om sommaren,
badade i den renaste luft, föra ett så lyckligt och
njutningsrikt lif? Huru veta de att det nu är tid att utbyta mörkret
mot ljuset och att de aromatiska alpväxterna — deras
smakliga föda — redan börjar grönska? Deras uppvaknande i
rättan tid är icke mindre underbart än deras förmåga att
försjunka i denna välgörande sömn, som undandrager dem
vinterns brist och lifsfarliga inflytanden samt först då återgifver
dem åt det verksamma lifvet, när de yttre vilkoren derför åter
inträffat!

Ännu märkvärdigare är den långa vinterlethargien hos de
små sjusofvarne, som äro bundna vid ett mycket mera
tempereradt klimat, men redan vid en ringare köld förfalla i ett 
tillstånd liknande skendöd. I täta ek- och bokskogar med
lummiga buskar mellan de gröfre stammarne, men icke på
Alpernas nakna, af vinden omsusade höjder klättra dessa små djur
omkring, sällan om dagen, utan hellre i skymningen och under
ljusa nätter. De lefva liksom ekorrarne af frukter, nötter och
bokkärnor samt uppsöka icke sällan äfven ägg och unga
fåglar. Regelbundet anlägga de i ett sådant träd en
förrådskammare, sofva bredvid denna sin vintersömn och njuta hvarje
gång de uppvakna af sina skatter.

Hvarföre har månne detta intressanta sömndjur blifvit
begåfvadt med denna förmåga att utan sorger och möda
medvetslöst låta vintern gå sig förbi, under det så många af dess
anförvandter under hårdare vilkor sjelfve måste draga omsorg
för skydd mot kölden? Hvarföre har vår gräfling sin
vintersömn, under det den med honom beslägtade järfven framlefver
den vida skarpare nordiska vintern utan någon sådan? En
djupare orsak finnes naturligtvis dertill, men ännu har det ej
lyckats någon forskare att förklara densamma. Liksom så
mången annan hemlighet uti skapelsens mysteriösa, men oändligt
ändamålsenliga system väntar denna oupplösta gåta ännu
alltid på sin (Edipus.

Äfven hos däggdjuren, liksom hos djurverldens lägre
ordningar, finna vi merändels en öfvervägande grad af lyckliga
känslor. Så länge de äro friska och kunna fylla sina inskränkta
behof, fröjda de sig äfven åt sin tillvaro, och då de andliga
förmögenheterna hos många bland dem stå på en högre
utvecklingsgrad än hos fåglarne, så äro de sannolikt äfven
begåfvade med en större förmåga att njuta ögonblickets fröjder.

Trögdjuret på sin omslingrade gren gifver ofta sitt inre
välbehag tillkänna genom ett fortfarande, sakta knorrande läte,
och de sällskapliga flädermössen, hvilka man egentligen blott
skulle kunna tilltro ruinernas melankoli, njuta lifvet rätt
lyckligt på sitt sätt och flyga ofta om dagen, då de icke blifva
störda, lifligt omkring under beständigt pip eller hvissling,
ömsesidigt jagande och lekande med hvarandra.

Delfinens munterhet har öfvergått till ordspråk och blifvit
besjungen af många äldre och nyare skalder, ty hans lifliga
hjordar åtfölja ofta skeppets lopp under flera dagar och
afbryta en lång sjöresas enformighet genom sin utomordentliga
liflighet. Liksom om de ville håna den snabbaste seglare, ila
de ofta så långt framför honom, att man helt och hållet
förlorar dem ur sigte, men vända sedan lika blixtsnabbt tillbaka,
för att straxt derpå börja samma lek. Ofta kasta de sig upp
öfver vattenytan, liksom sprittande af öfverflödande lefnadslust.
Men äfven hafvets större däggdjur äro fulla af nyckfull
munterhet, och pottfiskarne tumla icke mindre lifligt omkring uti
Stilla oceanens ödsliga engder än den klassiske delfinen uti
Medelhafvets mångbefarna vågor. Ofta ser man delfinerna som
en ryttaresqvadron tåga fram i långa linier och med en dem
egendomlig undulatorisk rörelse samtidigt eller rytmiskt stiga
och sjunka. Mången gång hoppar väl äfven en af dem med laxens
springkraft några fot upp ur vattnet, liksom om han ville visa de
förvånade sjöfåglarne hela sin gigantiska storlek, under det
andra lodrätt upplyfta det oformliga hufvudet eller med fram och
åter svängande stjert piska hafvets yta, så att man skulle kunna
tro att den hvitskummande bränningen slår mot svarta klippor.

Lycklig och nöjd ryter valrossen, när han på den
isbetäckta klippan i en bugt vid Spetsbergen öfvergjutes af den
långt ned vid horisonten stående solens matta strålar och på
Orkadernas klippiga strand låter skälhunden hafsgrottorna
genljuda af sitt välbehagliga skällande läte.

Uppstiga vi från oceanens strand till Alpernas högsta
klipphällar, så fägnas vårt öga genom anblicken af de
oskyldigt lekande murmeldjuren eller finna vi tillfälle att beundra
alpgetternas öfvermodiga, låtsade strider. På de smalaste
klippkanter hoppa de muntra djuren i yrande lek, söka stöta ned
hvarandra med hornen, fingera ett angrepp på ett ställe, för
att blixtsnabbt störta sig på ett annat blottadt, och gäckas
med hvarandra uti lekande yra. Man må för öfrigt
genomvandra hela jorden, från de isbetäckta polerna till den
glödande eqvatorn eller från det evigt svallande hafvet till de
snöbeklädda högbergen — så skall man öfverallt finna att en
behaglig känsla och glad lefnadslust, än svallande i högre
vågor, än i behagligt lugn framflytande på tidens ström, para sig
med de vilda däggdjurens okufvade frihet. Äfven de måste väl
ofta under sjukdom, försakelse och förföljelse smaka på lidandets
kalk, som ingen för smärta och glädje känslig varelse kan
undgå; men vida oftare öppnar sig deras bröst till lugn eller lekande
njutning af ögonblicket, som ej grumlas af någon omsorg för
framtiden eller något minne af en lyckligare försvunnen tid.

Blott i tama tillståndet, i tjenstens slafveri är månget
olyckligt husdjurs hela lif ofta blott en kedja af nöd och
elände — till nesa för barbaren, dess herre — som sjelf å sin
sida slafvar under okunnighetens och råhetens tryckande
herravälde. När skall slutligen rättrådighetens rike börja äfven för
djuren, när skall menniskan lära sig att vara human och icke
blott behandla sina bröder, utan äfven den henne undergifna
djurverlden med skonsamhet och välvilja?

——





TRETTIONDE KAPITLET.

Menniskan.

Menniskans företräden. — Menniskans hjerna. — Dess storlek och dess svaghet.
— Dess väl förvarade hemligheter. — Nervernas telegrafsystem. —
Synnerverna. — Hörselnerverna. — Luktnerverna. — Smaknerverna. —
Känselnerverna. — Rörelsenerverna. — Menniskans hand. — Hennes
förhållande till menniskans själsförmögenheter. — Olikhet mellan apans och
menniskans armar. — Menniskans upprätta gång. — Hennes uttrycksfulla
minspel i motsats till apans grimacer. — Menniskans pligter.

——

Praktfull glänser stjernehären på den nattliga himladômen
och underbar är den på ljus och värme bjudande solen,
äfvensom oceanen med sin ebb och flod, den oändliga mångfald af
växter, hvarmed jorden smyckar sig, och af djur, som på
hennes vidsträckta yta fröjda sig åt lifvets ljufva gåfva — men
ännu mera underbar är dock menniskan. Ty utan medvetande
af sin storhet draga himlakropparne sina lysande banor genom
det omätliga verldsalltet, solen vet icke att otaliga varelser utan
henne skulle försjunka i natt och död, oceanen har ej något
begrepp om sitt majestät, blomman doftar utan att ana sin
egen älsklighet och djuret känner blott ögonblicket med dess
lidanden och fröjder — men menniskans blick genomtränger
alla rymder och tider, hennes tankar omfatta hela verlden och
uppstiga från den för henne synbara skapelsen till det högsta
osynliga väsendets thron, ur hvars för oss obegripliga
allgodhet, allmakt och allvishet alla dessa under framgå.

Och ej nog med att menniskan fattar den oändliga
sinneverlden i alla dess hvarandra korsande banor och
vexelverkningar; äfven uti sin egen själs hemligheter nedtränger hon
med klart lysande fackla, lyssnar till alla sin själs rörelser och
bär inom sig den domare, som dömer öfver alla hennes
handlingar och känslor.

Ett underbart organ — hjernan — är sätet eller hemmet
för dessa så undransvärda förmögenheter, förmedlaren mellan
kropp och själ, mellan den materiella och immateriella, mellan
den yttre och inre verlden. Här thronar viljan, hvars
befallningar med elektrisk snabbhet genombäfva hela vår kropp
eller med orubblig fasthet tygla våra böjelser; minnet, som åter
för det närvarandes spegel framrycker längesedan förflutna
dagar; fantasien, som med sina evigt vexlande bilder förskönar
vår lefnadsstig; förståndet, som forskande intränger uti
företeelsernas djup och sammanlänkar orsaker och verkan; lynnet med
sina tusenfaldiga lidelser och känslor!

Huru liten är ej hjernan — och dock huru oändligt stor
sferen för dess verksamhet! Af huru många tankar och bilder,
beslut och intryck genomkorsas den ej under loppet af en enda
dag! Och liksom öfver oceanens sköte solsken och skugga,
storm och vindstilla evigt omvexla, i det här en spegelblänk
yta utbreder sig, der den ena vågen tornar sig upp på den
andra — så vexlar det äfven utan rast eller ro inom detta
aldrig hvilande organ, uti hvilket gudomliga krafter, höga utkast
och den renaste sträfvan efter ljus och sanning äro inbegripna
i en evig strid med de förderfligaste lidelser och de uslaste
begär.

I hjernan utkläckas de afskyvärdaste förbrytelser och de
gräsligaste missgerningar; här spinner mördaren sina planer
huru han skall utdela den dödande dolkstöten, utan att
illgerningen återfaller på honom sjelf; här öfverlägger baktalaren
huru han säkrast skall kunna tillintetgöra sitt offer; men här
är det äfven som en Newtons rena själ öfvertänker de lagar,
hvilka ordna himlakropparnes kretslopp, som en Shakspeares
geni utbreder sina underbara vingar för att på tiljorna, som
betyda verlden, för oss framställa bilden af hela menskligheten,
som Stephenson, den store omstörtaren, uttänker det brusande
lokomotivet, hvilket obarmhertigt skall förjaga medeltidens sista
spöklika fantomer ur deras innersta smygvrår, som en Sokrates
svingar sig upp till den högsta dygd, som med ett ord
mensklighetens konungar smida sina vapen för att gå i spetsen för
sina medmenniskor på det skönas, godas och sannas
förädlande väg!

Hvem skildrar väl den lycka och sällhet, som finna plats
uti den lilla menskliga hjernan; men hvem också det namnlösa
elände, den tillintetgörande förtviflan, den tärande ånger och
den djupsinniga smärta, som der uppslå sitt säte, förmörka
solens ljus och med nattliga moln betäcka naturens
blomstrande anlete!

Ett organ med så underbar förmåga att i sig omfatta det
högsta och lägsta, himmelen och helvetet, förtjenade väl namn
af en verld i smått — men liksom de dyrbaraste kärlen äro
de bräckligaste — är redan en obetydlighet tillräcklig att
förstöra detta skapelsens mästerstycke.

Midt under sina äregirigaste planer, sin fantasis högsta
flygt, sina djupaste funderingar och sin vältalighets mest
brusande strömmar — träffas statsmannen, skalden, filosofen eller
talaren af slag — och försvunnen är nu denna vidtomfattande
politik, denna glödande inbillningskraft, denna erfarenhetsrika
vishet och denna ordets förtrollande makt, som gjorde sina
högt begåfvade egare till föremål för allmän beundran; ty om
döden också icke ögonblickligt skulle fordra sitt offer, blifva
dock de andliga förmögenheterna förlamade och den iörut
afundsvärde framlefver nu sitt lif blott såsom ett föremål för
medlidande. Jemte menniskans storhet visar sig alltså i
hjernan äfven hennes svaghet i den klaraste dager, och skulle
hennes oerhörda öfverlägsenhet öfver djuret eller hennes upphöjda
ställning såsom den synbara skapelsens herre förleda henne
till högmod, så manar henne den hastighet, hvarmed en
tillfällighet, en stöt, en skakning eller sönderslitandet af ett litet
blodkärl plötsligt kan nedstörta henne från spetsen af hennes
andliga lif, till den mest anspråkslösa ödmjukhet! Så far
blixten ut och den tusenåriga eken faller, så bäfvar jorden och
tempel och palatser sjunka tillsamman i ruiner!

Vi veta med full säkerhet att hjernan är sätet, hemmet,
det fysiska organet för våra andliga förmögenheter — men
fullkomligt obekant är oss dock den inre mekanismen uti denna
underbara verkstad. Vi veta att från fiskarne till reptilierna
genom den långa kedjan af fåglar och däggdjur ända upp till
menniskan hjernan tilltager i massa, vindlingar och anatomiskt
bestämbara delar eller provinser, allt efter som själsanlagen
tillväxa — men jemföra vi orang-utangens hjerna med
menniskans eller olika menniskors med hvarandra, så finna vi ingen
materiell orsak, som kan gifva oss räkenskap för den oerhörda
intellektuella olikhet, hvilken herrskar mellan alla dessa så
olika begåfvade väsenden, och ännu har det ej lyckats någon
forskare att uppspåra viljan, fantasien, förståndet eller lynnet
i deras innersta gemak eller utgrunda den innersta byggnaden
af vår själs tempel.

Dissektionsknifven visar oss ingen påfallande olikhet uti
den störste mans och den simplaste hvardagsmenniskas hjerna,
kemisten finner öfverallt samma beståndsdelar, och
mikroskopet ser på ena så väl som andra stället blott en outredbar
labyrinth af fina trådar och små inströdda kulor, hvilka förena
sig och löpa ut ifrån hvarandra, visa sig och åter försvinna i
den formlösa massan. Så säkert bevarar hjernan sina
hemligheter, att deras lösning måste betraktas såsom en fullkomlig
omöjlighet och att menniskan måhända snarare skulle kunna
utforska byggnaden af verldsalltet än af det gåtfulla organet
för hennes egna tankar och känslor.

Rundtomkring innesluten af hufvudskålens benmassa
mottager hjernan den yttre verldens intryck eller reagerar mot
desamma genom förmedling af nervernas underbara
telegrafsystem, hvilkas finaste trådar förgrena sig genom hela
kroppen och dels såsom trogna budbärare meddela honom hvad
som försiggår derute, dels såsom punktliga tjenare fullgöra
hans befallningar.

De nerver, som bibringa hjernan underrättelserna från den
yttre verlden, kallas, som bekant är, sinnesnerver och bland
dessa beherrskar synnerven det vidsträcktaste området.

Utspringande från en kullrig upphöjning till höger och
venster vid hjernans basis korsar den sig med sin kamrat och
inträder sedan såsom en sträng af en fjäderpennas tjocklek i
ögat, på hvars bakgrund ändarne af hans fibrer bilda en högst
märkvärdig nervtapet, en verklig trollspegel, som understödd
af underbara optiska inrättningar för själen framhåller en
trogen bild af den yttre verlden i dess oändliga mångfald af
former och färger. På denna lilla yta kan ett milsvidt landskap
med dess otaliga omvexlingar af ljus och skugga afmåla sig i
alla dess otaliga enskildheter. Vår själ mottager intrycket,
öfverflyttar genast den lilla bilden till den stora verkligheten och
träder på visst sätt ut ur sig sjelf i den vida naturen, hvars
behag uppfylla henne med salig förtjusning. Hvilken
obegriplig finhet i förnimmelsen! Hvilken fulländning i strukturen!
Och huru förundransvärdt är icke äfven genom sin
outtröttlighet det friska ögat, förbi hvilket den ena bilden efter den
andra hela timmar framtågar, utan att det förlorar i skärpa eller
blickens säkerhet lider någonting deraf!

Från ett annat ställe af hjernan utgå vidare på båda
sidorna två nervsträngar — hörselnerverna — hvilka inmynna i
ett mycket starkt benhus, der de träffa en apparat af mycket
underbar beskaffenhet, hvilken genom luftens ljudvibrationer
råkar uti motsvarande rörelser. Här utbreda de sig äfvenledes
i fina trådar, hvilka retade af ljudapparatens vibrationer
meddela hjernan det mottagna intrycket och det på ett så
fullkomligt sätt, att detta centralorgan icke blott med den största
snabbhet erhåller en tydlig kunskap om tillvaron af en sådan
vibrationsorsak i den yttre verlden, utan äfven genom redan
vunnen erfarenhet genast igenkänner vibrationens orsak.

Om synnerven för oss framhåller den trollspegel, hvaruti
naturen utbreder sig för oss i hela sin färgglans, öppnar oss
hörselnerven tonernas underbara rike. De genom en körs
stämmor eller en orkesters instrumenter förorsakade
luftvibrationerna beröra honom vågartadt och uppväcka en mängd
harmoniska intryck, som fortplanta sig till själen, på ett magiskt
sätt stämma honom till glädje eller vemod, uppväcka känslor
af den djupaste andakt eller uppfylla honom med brinnande
krigslust. Äfven här måste vi med förvåning beundra finheten
af den uppfattning och fullkomligheten af det organ, hvilka
ega förmåga att i sådan fulländning förmedla sådana intryck
och i evig ungdomsfriskhet öfverlemna en Beethovens eller
Mozarts skapelser åt den senaste efterverld, liksom om de
omedelbart framgått ur den store mästarens snille.

Luktnerven, som utgår från ännu ett annat ställe af
hjernan och liksom en tapet utbreder sig uti den temligen breda
näshålan, erfar der en mer eller mindre stark retning af de
luktande gasatomer, som möjligen äro inblandade i den luft,
hvilken vi inandas genom näsan. Denna luktförnimmelse
meddelar den genast åt hjernan, som af retningens olika 
beskaffenhet äfven tydligt och säkert från hvarandra skiljer de föremål,
som hafva utöfvat densamma.

Nästan på samma sätt som gasatomernas retning på
luktnerven är det äfven med retningen af flytande ämnen på
smaknerven. Denne utgår från ett annat ställe af hjernan och
begifver sig till tungan och gommen, der den utbreder sitt fina
nät. Här utöfva sedan vissa ämnen, så snart de hafva
förmåga att blifva flytande, en retning på nerven, som genast
meddelar hjernan de mottagna intrycken och derigenom
förskaffar läckergommen hans högsta njutningar.

Under det syn-, hörsel-, lukt- och smakförnimmelserna äro
underrättelser från den yttre verlden, hvilka hjernan alltid
blott erhåller från ett enda nervpar, som har sitt säte i
hufvudet, ligger känseln utbredd öfver alla delar af hela kroppen,
som för detta ändamål äfven är försedd med nervbildningar af
eget slag öfverallt i huden.

Till förmedling af känseln i ansigtet så väl som i
mun-och näshålan utgå, liksom vid de redan omnämnda sinnena,
två nervstammar direkt från hjernan och förgrena sig i
utomordentlig finhet öfver alla dess delar. Känselnervernas väg till
alla andra delar af kroppen går deremot genom ryggmärgen,
hvars bakre strängar eller hälfter de bilda, under det han sjelf
såsom ett tjockt tåg löper ned från hjernan genom ryggraden.
Genom hvarje ryggradskota, så väl halsens som ryggens,
utsänder nu ryggmärgen åt båda sidorna en nervstam, som
delar och förgrenar sig för att förse alla de närmast liggande
kroppsdelarne med sensitiva nervtrådar.

Der en fin känsel var mest nödvändig — såsom i
fingerspetsarne och ögonlocken, på tungan och fotsålorna —
förekomma de äfven i största antal, så att man på dessa ställen
kan upptäcka ända till fyrahundra känselkroppar på en
qvadratlinea — ett rum, som ej är mycket större än ett stort
senapskorn. Känselkropparne äro små, med loupen synbara
upphöjningar på ytan, och uti hvar och en af dem slutar en
fin nervtråd. Med hjelp af denna underbara apparat känna vi
på tungan ett fint hår, som vi ej så lätt skulle kunna se, och
på en slät yta upptäcka vi ofta ett litet korn lättare med de
trefvande fingrarne än med ögat.

Der en sådan känselns finhet var mindre behöflig eller
snarare skulle ländt till skada än fördel, äro äfven 
känselnerverna sparsammare fördelade, såsom t. ex. på rygghuden, eller
saknas kanske äfven nästan helt och hållet, såsom uti många
inre kroppsdelar. Deras hufvudsakligaste förbredning ligger i
allmänhet uti huden, der de icke blott tjena till att genom
vidröringen af föremålen förskaffa oss kunskap om den yttre
verlden, utan äfven att såsom trogna skildtvakter skydda oss
för tusen olika skador. Ty huru många svåra sår skulle ej
uppkomma, om icke den varnande smärtan genom hudens
känselnerver meddelades åt hjernan!

Så sätta oss sinnena på ett i sanning förundransvärdt sätt
i förbindelse med den oss omgifvande naturen; men hjernan
skall icke blott såsom ett passivt verktyg mottaga intryck, utan
måste äfven kunna reagera mot den yttre verlden och sätta
lemmarne och ansigtsmusklerna i rörelse. Äfven denna högst
vigtiga funktion utföres genom förmedling af egendomliga
nervtrådar, som dels framträda genom åtskilliga små öppningar på
basen af hjernskålen, dels liksom de förra utgå från hjernan,
men först löpa genom ryggmärgen, hvars främre strängar de
bilda. Från dessa strängar utlöpa de nu på båda sidorna ur
lika många öppningar liksom känselnervernas trådar, med hvilka
de snart derefter förena sig.

Hvarje ryggmärgsnerv (man räknar trettioett par sådana)
har alltså två rötter, af hvilka den bakre förestår känseln, den
främre rörelsen och förgrenar sig sedan vidare i kroppen. Men
under det de sensitiva trådarne nästan uteslutande fördela sig
i huden, förgrena sig ryggmärgens motoriska trådar, som helt
och hållet sakna all känsel, uteslutande i musklerna för att på
hjernans befallning åstadkomma deras sammandragning.

Så har på ett underbart sätt hvarje liten nervtråd fått sin
egendomliga förrättning i uppdrag, och ingenstädes visa sig på
ett mera lysande sätt de lyckliga följderna af arbetets
fördelning, hvilken, som bekant är, inom statsekonomiens område
bär så välgörande frukter.

Hvilken förfärlig konfusion och hvilket hoptrassladt
virrvarr, om synnerven äfven skulle åstadkomma rörelse,
rörelsenerven äfven smaka och hörselnerven äfven lukta!

Men hvarje liten nervtråd, och det finnes i hela kroppen
en otalig mängd sådana, har blott en enda förrättning att
utföra. Synnerven är blott känslig för ljuset, och sålunda kan
äfven hörselnerven blott höra, luktnerven blott lukta, 
smaknerven blott smaka, känselnerven blott känna och
rörelsenerven blott uppväcka rörelse. Afskär man den bakre roten på
en ryggmärgsnerv, så förlorar den del, hvilken han förser med
sina fibrer, all känsel, så att man kan slita, nypa och bränna
honom, utan att han känner det, men hans muskler
kontrahera sig dock ännu alltid, när hjernan så befaller. Blifver
deremot nervens främre rot afskuren, så undandrages den
kroppsdel, uti hvilken han förgrenar sig, helt och hållet viljans
inflytande, under det känseln förblifver orubbad.

Så erhåller hjernan alltid den noggrannaste kunskap om
hvad som tilldrager sig i den yttre verlden, ty hvarje
budbärare förrättar blott sitt bestämda uppdrag. Hjernan löper
derföre ej fara att glömma det ena för det andra, såsom
förhållandet oundvikligen skulle blifva, om rollerna ej voro med
sådan omsorg fördelade. Med samma säkerhet och snabbhet
blifva äfven hjernans befallningar utförda, ty hvarje
rörelsenerv har sitt bestämda område, om hvilket han ensam
bekymrar sig, och vet alltför väl hvad han har att göra. Ingen
konung har mera tillförlitliga ministrar och tjenare än hjernan,
och betänka vi huru de otaliga nervtrådarne i hela kroppen
alla sammanlöpa i honom för att meddela honom
underrättelser eller invänta hans befallningar — och huru punktligt och
harmoniskt allt detta försiggår samt huru dessutom själen
thronar uti honom, hoplänkar de mottagna intrycken till tankar
och sitter der såsom domare öfver verlden och sig sjelf — så
framställer sig i sanning hjernan för oss såsom det
obegripligaste och underbaraste af alla skapelsens obegripliga under!

Alla kroppens nerver stå dock ej under hjernans
omedelbara herravälde, alla lyda ej hans befallningar eller meddela
honom tydligt sina intryck. Ty alla så kallade vegetativa
funktioner — matsmältningen, blodets kretslopp, körtlarnes
afsöndring o. s. v. — förestås af ett egendomligt nervsystem, som
väl äfven står i förbindelse med hjernan, men dock till en viss
grad bibehåller sitt oberoende och uppfyller sina högst vigtiga
uppdrag, utan att vi förnimma det eller med vår vilja
omedelbart kunna utöfva något inflytande derpå. Under friska
tillståndet känna vi ej att vi digerera, vi kunna ej befalla vårt
hjerta stå stilla, vi andas ut och in utan att skänka denna
process vår uppmärksamhet, och lefvern så väl som njurarne
fortsätta sin verksamhet utan att vi i ringaste mån hafva
någon känsla deraf.

Och hvem inser ej huru förträfflig denna inrättning är, ty
huru skulle vår själ hafva tid och lust att tänka och tillegna
sig en högre utbildning, om hjernan äfven måst öfvertaga alla
dessa förrättningar?

Inträder deremot ett sjukligt tillstånd — så uppvakna
hjernans slumrande sympatier. Smärtor i de inre delarne, om
hvilkas tillvaro han annars blott har en dunkel förnimmelse,
förkunna honom då att kroppens underbara urverk har råkat
i oordning och att det är tid att unna den angripna
organismen hvila eller se sig om efter läkarehjelp.

Så visar sig äfven i detta afseende hela nervsystemet
såsom ett fullkomligt mästerverk af skaparen, såsom den
ändamålsenligaste och herrligaste mekanism, hvilken blott en Gud
kunnat uppfinna!

Trots hennes hjernas öfverlägsenhet skulle dock
menniskan endast blifvit en ytterst hjelplös och eländig varelse, om
hennes extremiteter liksom djurens blott kunnat tjena henne
till rörelse, klättring och gräfning eller derjemte äfven till
försvar eller angrepp. Men försynen, hvars planmessiga
inrättningar vi redan vid de lägsta djurens byggnad hafva haft
tillfälle att beundra, kunde omöjligen lemna sin med så stora
förmögenheter begåfvade älskling utan de nödvändiga verktyg,
hvarmed hennes andliga öfvervigt äfven kunde tillvälla sig det
henne tillkommande herraväldet öfver hela jorden. Derföre
se vi också, att under ,det hos djuren alla fyra lemmarne blott
tjena lokomotionen och derjemte äfven tjenstgöra såsom vapen,
de öfre extremiteterna hos menniskan äro helt och hållet
befriade från denna låga förrättning och såsom tankekraftens
egentlige ministrar eller hennes viljas utförare hafva till
hufvud-sakligt ändamål att bringa de af förståndet ingifna idéerna till
verkställighet.

Väl hafva apornas främre extremiteter någon likhet med
menniskans, men ett närmare betraktande af deras inre
byggnad låter oss dock genast upptäcka en betydlig olikhet mellan
båda. Så äro underarmens laterala rörelser, hvilka verkställas
genom lilla armpipans och den vid henne fästade handens
vridning omkring armbågsbenet, vida mera inskränkta hos apan.
Hon förmår ej vända flata handen rakt framåt eller hålla 
tummen rakt utåt, hvilket redan gifver menniskohanden ett stort
företräde framför hennes. Vidare är hos henne handroten
längre, tummen mycket kortare och förmågan att göra handen
hålig vida mindre. Af musklernas anordning finner man vidare
äfven, att fingrarnes sjelfständiga rörlighet hos apan är vida
mera inskränkt än hos menniskan och att böjning och
sträckning alltid måste utföras gemensamt, emedan flera uti
menniskohanden förekommande mindre böjnings- och
sträckningsmuskler för enskilda fingrar helt och hållet saknas, under det
andra äro sammansmälta med hvarandra, så att om apan
också på den främre extremiteten har en verklig hand, denna
dock i rörlighet står långt efter den menskliga och alltså
äfven är långt mera inskränkt i sina förrättningar. Vid
klättringen kan hon begagna densamma såsom ett förträffligt verktyg,
men de många underbara arbeten, som menniskohanden
utfö-rer, skulle hon dock vara oförmögen att verkställa, äfven om.
apan egde nog intelligens att vilja använda henne till högre
ändamål.

Sålunda stå hos apan och menniskan de främre
extremiteterna i det mest planmessiga förhållande till hjernan — och
det behöfdes blott några flera muskler, en något större
rörlighet i ledgångarne och ett något förändradt förhållande uti de
olika arm- och handbenens längd, storlek och böjning, för att
från ett simpelt klättringsverktyg höja handen till detta
underbara instrument, hvarigenom menniskan kan tillverka och
begagna alla de verktyg, hvilka hon behöfde till att tillfredsställa
sina enklaste och ädlaste behof, till att utbilda sitt förstånd
och underkufva hela jordklotet.

Hennes nakna hud lemnar henne utan skydd mot alla
väderlekens inflytelser, mot den brännande solstrålen och den
isande nordanvinden, men hennes konstfärdiga hand ersätter
henne rikligt denna brist och spinner och väfver en oändlig
mängd olika beklädnadsämnen, hvilka hon dessutom doppar i
alla regnbågens färger för att sålunda förena det nyttiga med
det sköna.

Hennes svaga arm förmår icke kämpa med skogens djur
— men med säker hand slungar hon den mördande pilen eller
den på långt afstånd träffande kulan genom luften. Hon kan
blott simma ofullkomligt och likväl beherrskar hon alla
hafvets fiskar och däggdjur, hvilka hon förföljer med svällande
segel ända till deras aflägsnaste smygvrår, träffar med
dödande harpun, fångar med kroken eller omhvärfver med
olycksbringande nät.

Hon saknar mullvadens för gräfning byggda fötter — men
sänker dock sina konstlika schakter djupt ned i jorden och
gör sig till herre öfver dess förborgade skatter. Med spaden
och plogen förvandlar hon jordens yta till åker och tvingar
den att betala sig en riklig tribut af sina frukter.

Förgäfves hämma floder och berg hennes lopp — hon
spänner sina bryggor öfver den forsande floden och spränger
sin tunnel genom den motspänstiga klippan.

Förgäfves gör henne skogen markens besittning stridig,
ty med skarp yxa bringar hon urskogens jättar på fall och
lägger deras stolta kronor i stoftet. Och samma hand, som
förhjelper henne till denna makt och herravälde, aflockar
strängen dess ljufvaste toner, framtrollar med förvillande sanning
alla naturens bilder på duken och förädlar den råa marmorn
till en Apollos gudagestalt eller en Veneris skönhetsideal!

Då de främre extremiteterna ensamt hos menniskan äro
befriade från lokomotionsbestyret, som uteslutande faller de
bakre lemmarne till last, så är hon äfven det enda väsende,
hvilket är bestämdt för den upprätta gången.

Redan hos chimpanzén eller orangen, om hvilka Buffon
oriktigt påstod att de alltid gingo upprätta, till och med när
de hade en tung börda att bära, är bäckenet af en helt
annan beskaffenhet än hos menniskan. Till och med hos
orangen, der höftbenen dock äro starkast utvecklade, finner man
dem mycket längre, men derjemte äfven mycket svagare än
hos menniskan. Dessutom äro de flata, så att deras väggar
nästan ligga i jemnhöjd med korsbenet, under det de hos
menniskan icke blott äro böjda utåt, utan äfven framåt och
derigenom bilda en halfcirkel, som vid den upprätta
ställningen är af väsendtlig nytta till bålens understödjande. Denna
bäckenets beskaffenhet visar tydligt, att liksom menniskan är
bestämd för den upprätta gången, så äfven apan att gå med
sänkt kropp på fyra fötter.

Apans fot skiljer sig väsendtligt från menniskans
derigenom att den blott till sin bakre del öfverensstämmer med
densamma, men deremot till den främre med handen. Tårnas
och mellanfotbenens större längd och rörlighet göra väl 


förträfflig tjenst vid klättring, men passa ej för den upprätta
gången, hvilken deremot hos menniskan vinner fullkomlig
stadighet genom de breda fötterna med deras korta, styfva tår.

Liksom fotens handlika skapnad företrädesvis gör apan
skicklig till ett klättrande djur, så finnas äfven andra
förhållanden uti hennes muskulatur, hvilka tydligt ådagalägga
hennes olämplighet för den upprätta gången, men deremot
hennes bestämmelse att löpa på alla fyra. Hos henne fästa sig
nemligen den tvåhöfdacle lårmuskeln, skräddaremuskeln, den
smärta och halfseniga muskeln så långt ned på underbenet,
att hon alltid är sammansjunken i knäna och alltså
oförmögen till fullkomligt upprätt ställning.

Hos menniskan vinner kroppen vidare i säkerhet vid den
upprätta ställningen derigenom att låren och genom dem
fötterna äro vridna utåt, hvarföre lårets rullmuskler äro starka.
Hos apan deremot äro de svaga, i det sätesmusklerna och den
fyrkantiga lårmuskeln alls icke rotera låret, utan blott draga
det bakåt.

Då vidare tyngden af bukens inelfvor vid den fyrfotade
gången hufvudsakligen måste bäras af den främre bukväggen,
så äro äfven dess muskler hos apan starkare utvecklade,
under det ljumsk- och lårringen hafva en mycket vidare
öppning, hvilket vid den upprätta gången till följd af inelfvornas
lättare framträngande ej får vara fallet.

Hos apan så väl som hos de flesta däggdjur se vi
dessutom äfven de muskler, som tjena till att fästa skulderbladet
och hindra dess förskjutning, mycket starkare utvecklade än
hos menniskan. Derjemte är hon försedd med en egendomlig
höjare eller framåtdragare af skulderbladet, hvilken alla
däggdjur ega, men menniskan helt och hållet saknar, emedan den
vid den upprätta gången var fullkomligt umbärlig. Slutligen
finnes äfven en ytterligare öfverensstämmelse mellan apan och
de på alla fyra extremiteterna gående djuren deruti, att
nackmusklerna icke blott äro mycket starkare än hos menniskan,
utan äfven fästa sig högre upp på hufvudskålen, till följd deraf
att det stora hålet på nackbenet är flyttadt så långt ur
tyngdpunkten. Alla dessa förhållanden ådagalägga tydligt, att äfven
de mest menniskolika aporna äro bestämda att gå på alla fyra
extremiteterna.

Äfven uti ansigtets muskelapparat uttrycker sig den
väsendtliga olikheten mellan apan och menniskan. Hos denna
sednare består den af många sjelfständigt rörliga muskler,
hvilka just genom sin sjelfständighet vinna en stor förmåga
att gifva en snabb och trogen reflex af själens inre rörelser.
Hos apan förekomma deremot, utom ögats och munnens
tillslutare, hufvudsakligen blott tvänne starka muskelpartier, som
åstadkomma gnisslandet med tänderna. Från dessa båda
håller sig blott en muskel mera skiljd, hvars bestämmelse det är
att spetsa munnen. Sålunda förmår apan blott visa grimaser,
hvilka göra hennes minspel så vedervärdigt, under det deremot
de ädlaste känslor, de mångfaldigaste lidelser och
sinnesrörelser afspegla sig uti menniskans uttrycksfulla ansigte.

Sålunda se vi vårt slägte utmärka sig framför alla öfriga
skapade väsenden redan genom sin kroppsliga daning, men
ännu mera genom sin själs oändliga företräden. Djuret har
väl äfven till en viss grad — minne, förstånd, öfverläggning
och kombinationsförmåga, ja vinner till och med genom
instinkten förmåga att utföra många arbeten till en sådan
fullkomlighet och med en sådan osviklig säkerhet och lätthet, att
den mest konstfärdiga hand ej skulle kunna göra dem efter
—  men huru långt står dock ej äfven det mest intelligenta
djur efter menniskan!

Hon allena sträfvar mot högre mål, hon allena bär inom
sig ett samvete, hon allena eger en medfödd moralisk lag, hon
allena förstår att mäta tid och rum efter i hennes själ djupt
inpräglade regler, hon allena länkar den ena sanningen till
den andra, bevarar sin vunna erfarenhet åt sina efterkommande
och uppstiger från det ena trappsteget till det andra på
vetandets trappa; hon allena höjer sig öfver materiens låga rike
och känner genom den själ, som bor inom henne, en högre
andeverlds tillvaro; hon allena har medvetande af att det efter
detta lifvet äfven finnes ett annat!

Och till hvad ändamål blefvo dessa eminenta
förmögenheter menniskan förlänade, till hvad ändamål fick hon, som ju
äfven dväljes på jorden, denna blick in uti ett sällare lif efter
detta? Skall hon blott inskränka  sig till en djurisk existens
—  så står hon ju långt efter djuret, ty med mindre möda
förstår detta att skaffa sig sin föda; insekten uppfyller alla sina
lefnadsbestämmelser med samma fullkomlighet som hon och
känner dervid inga sorger, ingen ånger, inga
samvetsförebråelser öfver en förfluten tids försummelser, ingen fruktan för
den dömande gudomen. Nej! Menniskans företräden, som
annars blott voro en hånande skänk af en demon, föreskrifva
henne en ädlare bana, högre pligter — och blott på denna
väg finner hon sin tillfredsställelse och lycka, ty blott på denna
uppfyller hon ändamålet med sin tillvaro.  

Sjelffullkomning, sjelfförädling och befrielse från sina
sinliga begärs herravälde och egenkärlekens bojor äro det
upphöjda mål, efter hvilket hennes vilja måste sträfva.

Hon skall lifligt brinna för de höga idealerna: Gud,
fädernesland, dygd! Hon skall träget bilda sig till medborgare i en
bättre verld, vemodsfullt sörja, när hennes svaghet afleder henne
från rätta vägen, och jubla af fröjd vid hvarje steg, som hon
tillryggalägger på det godas och sannas bana!

Hon skall vara hjelpsam, god och rättvis — ty rättvisan
är gudomens herrligaste attribut och menniskan är aldrig mera
lik Gud, än när hon bringar rättvisan offer, liksom en
orättrådig handling är den tyngsta börda, som kan trycka på
hennes samvete.

Hon skall, allt efter måttet af sina förmögenheter och
krafter, rikta sin själ med nyttiga kunskaper, ty vetandet är
en makt, och den som vet mycket, kan äfven i en vidare krets
vara sina medmenniskor nyttig.

Hon skall slutligen äfven genom måttlighet och lämplig
öfning af sina krafter skydda och vårda sin kroppsliga helsa
såsom en dyrbar förmån — ty en frisk kropp är den fasta
grundval, hvarpå först en frisk själs tempel kan resa sig i
hela sin skönhet!

Hon skall med ett ord åt alla rigtningar eftersträfva den
höga förebild, som hon bär i sitt sköte, och visa sig värdig
den upphöjda kommande tid, som den gudomliga rösten i
hennes inre lofvar henne!

——




INNEHÅLL.

——

FÖRSTA KAPITLET.

Stjernverlden.

Den stjernbelysta himmelens prakt. — Planetsystemet. — Huru har man lärt
sig mäta dess storlek? — Copernicus. — Kepler. — Newton. — La Place.
— Planetsystemets perturbationer återförda till harmonien. — Upptäckandet
af Neptunus på beräkningens väg. — Meteorstenarne. — De på dem
upptäckta spåren af organiskt lif. — En blick på himlahvalfvets fixstjernor. —
Den oss närmaste fixstjernans oerhörda afstånd. — Vår verlds-ö. — Lösliga
och oupplösliga töckenfläckar. — Fixstjernornas rörelser. — Hvilken oerhörd
utsigt i tiden vi vinna genom utsigten uti det obegränsade rummet. — Den
underbara ordningen i verldsalltet...........    Sid. 1—12.


ANDRA KAPITLET.

Värmen och ljuset.

Värmens olika källor. — Värmens allmänna verkningar. — Det jordiska lifvets
beroende af jordens bestående afstånd från solen. — Kropparnes olika
förhållande till värmen. — De prismatiska färgerna. — Färgernas vigt för
menniskosjälens utveckling. — Hvad är värme, hvad är ljus? — De
etheriska rymdernas vigt i afseende på värme och ljus.....Sid.  13—19.


TREDJE KAPITLET.

Elektriciteten och magnetismen.

Huru yttrar sig elektriciteten? — Elektricitetsmaskinerna. — Negativ och
positiv elektricitet. — Askan. — Galvanismen. — Den elektriska telegrafen. —
Det elektriska ljuset. — Aning om menniskans blifvande storhet. —
Magnetismen. — Magnetnålen. — Jordmagnetismen. — Dess hufvudsakligaste
fenomener. — För hvad allt skall menniskan ännu få magnetismen,
elektriciteten och värmen att tacka?..........Sid.  19—28.


FJERDE KAPITLET.

Luftkretsen i dess förhållanden till växt- och djurverlden.

Luftoceanens storlek. — Luftens beståndsdelar. — Syret. — Dess oumbärlighet
för lifvet. — Atmosferens underbara oföränderlighet. — Välgörande
vexelverkan mellan växt- och djurriket. — Vindarnes system. — Luftrörelsens
driffjeder. — Allt jordiskt lifs beroende af luftens bestående blandning. —
Luften blott en blandning, ingen förening af syre och qväfve. — Denna
inrättnings vigt för lifvet. — Luftens genomskinlighet. — Dess inflytande på
menniskans andliga utveckling. — Den ljudförande luften. — Naturstämmor.
Sid. 29-36.


FEMTE KAPITLET.

Oceanens majestät.

Oceanens storlek. — Dess väldighet i rummet och tiden. — Dess välgerningar
— Skalden vid hafsstranden. — Ebb och flod. — Fenomenets orsaker. —
Dess inflytande på hafvets organiska lif. — Hafsströmmarne. — Hvem
underhåller detta oerhörda kretslopp? — Dess vigt för lifvet. —
Himlakropparne och hafvet leda uppenbarligen sitt ursprung från en och samma tanke.
Sid. 36—45.


SJETTE KAPITLET.

Den meteoriska nederbörden i  dess förhållanden till den
organiska naturen.

Flodernas alltid fyllda urnor. — Storartad vexelverkan mellan oceanen och
lufthafvet. — Vindens med vattendunster belastade vingar. — Fördelningen af
deras tribut.  —  Vattnens vandringar under jordytan. —  Flodernas stämma.
— Daggen. — Historien om dess uppkomst. — Molnbildningen och regnet.
— Harmoni emellan de tropiska regnqvantiteterna och växternas
bladbyggnad. — Snö- och isbildningens vigt för växt- och djurlifvet. — Det
skyddande snötäcket. — En liten trädgård på Nowaja Semlja. — Lavinerna. —
Deras gynnsamma inflytande på högalpernas vegetation. — Välgörande
följder af isens större lätthet. — Gletschernas framskridande. — Orkanen.
Sid. 45—58.


SJUNDE KAPITLET.

Harmonien emellan jordens och dess invånares utveckling.

Jordklotets revolutioner. — Kan man följa en planmessig utveckling i dess
historia? — Alluvialslätternas bildning. — Bergens välgörande inflytande på
det organiska lifvet. — Inflytandet af den bestående fördelningen af land
och haf — och af kontinenternas mångfaldiga sönderdelning. — Hvad lära
oss urbergens försteningar? — Stenkolsflötserna. — De underjordiska
skatternas förhållande till menniskan. — Inflytandet af årstidernas vexling på
det organiska lifvet. — Huru fördelaktigt det är, att icke hvarje land
frambringar allt, hvad menniskan behöfver till sitt underhåll och sina njutningar.
Sid. 58—67.


ÅTTONDE KAPITLET.

Växternas cellbyggnad.

Växtverldens oerhörda mångfaldighet i afseende på form, lifslängd och
aggregattillstånd. — Den vegetabiliska cellen. — Cellens metamorfoser. — Dess
förökning. — De lägre växtformernas raska tillväxt. — Deras fortplantning.
— Svamparne. — De högre växtformerna. — Cellens underbara
produktionskraft. — Växtverldens herrlighet...........Sid. 67—73.


NIONDE KAPITLET.

Växternas rotlif.

Förundransvärd mångfald af rotformer. — Rötterna på tången — sjögräset —
dynernas gräs — de sydafrikanska steppväxterna. — Skogsträdens rötter i
förhållande till deras växtplats. — Mangrovernas luftrötter. — Deras
inflytande på deltaländernas bildning. — Luftrötterna på pandaneerna — och
banyan-fikonträdet. — Rasa Kindus märkvärdiga rotbildning. —
Rotfibrernas beundransvärda finhet. — Rothåren. — De beundransvärda
egenskaperna hos humus. — Jordens uppluckring genom kölden. — Växternas olika
näringsbehof. — Märkvärdiga rotbildningar på kautsjuträdet —
sonneratierna — lumträdet. — Rötternas nytta för menniskan..... Sid. 74—91.


TIONDE KAPITLET.

Växternas stam.

Olikhet uti trädens drägt. — Trädstammens inre byggnad. — Ved- och
bastceller — Palmernas stam. — Gräsens motståndsförmåga. — De rankiga
och slingrande växterna. — Deras olika sätt att fästa sig. — Klängen. —
Taggar. — Kringgjutning. — Många träds stöd eller sträfpelare. —
Örternas stänglar. — Växternas skyddsvapen. — Vegetabiliska piggsvin. —
Meloncactus. — Buffeltörnet. — De taggiga växterna äfven af menniskan
begagnade såsom skyddsmedel. — Nopalhäckarne. — Konungariket Kandys
gränsskillnad. — Trädstammarnes oumbärlighet för menniskan. — Suset i
skogen....................Sid. 91—99.


ELFTE KAPITLET.

Bladet.

Vårens skönaste smycke. — Bladets betydelse uti växtens ekonomi. — Bladens
inre struktur. — Öfverhuden. — Andningsöppningarne. — Andningshålorna.
— Andningsöppningarnes oerhörda antal. — Deras öppnande och slutande.
— Bladens eftergiflighet och motståndskraft. — Nervaturen. — Skaftet. —
Kannbuskens bladsäckar. — Flugfällorna. — Mimosan. — Det svingande
helghöet. — Bladens fiender. — Bladens motståndsmedel. — Hår, borst. —
Afsöndringar af glandier. — Brännässlan. — Harmoni emellan insektlifvet
och växtlifvet. — Knoppen............Sid. 99—110.


TOLFTE KAPITLET.

Blomman.

Blommans ändamål. — Hvarpå bero rikedomen af hennes former och
mångfalden af hennes färger och vällukter? — Hvad är blomman? — Oväsendtliga
och väsendtliga blomdelar. — Blomfodret. — Blombladen. — Pollenkärlen.
— Fruktbladen. — Pistillen. — Befruktningen. — Pollen. — Märket. —
Insekterna såsom befruktningsmedel hos asclepiadeerna och orchideerna. —
Utricularias märkvärdiga befruktning. — Befruktningen hos Valisneria
spiralis. — Frömjölet betraktadt under mikroskopet......111—118.


TRETTONDE  KAPITLET.

Fruktens och fröens vandringar.

Fruktens skyddsmedel. — Fröens förbredning öfver jorden. — Vinglika utskott.
— Gossypiernas bomull. — Bortslungning. — Flodernas inflytande. —
Ändamålsenlig bildning af mangrovebuskens frön. — Djuren och menniskan
såsom växternas utbredare. — Växtlifvets framsteg på ursprungligen nakna
klippor...................Sid.  118—124.


FJORTONDE KAPITLET.

Den mikroskopiska växtverlden.

Obestämda gränser mellan växt- och djurverlden. — De enklaste mikroskopiska
växtformerna. — Protococcusarterna. — Oscillatorierna. — Volvocinerna. —
Desmidiaceerna. — Diatomaceerna. — Deras stora vigt i hafvets ekonomi. —
Deras geologiska betydelse............Sid. 124—131.


FEMTONDE  KAPITLET.

Djurlifvet.

Det animaliska lifvets oerhörda mångfald af former. — Dess hufvudafdelningar. —
Bukdjur, leddjur, ryggradsdjur. — Djurcellerna.....Sid. 131—136.


SEXTONDE KAPITLET.

De mikroskopiska djurformerna.

De nakna och med skal försedda rotdjuren. — Deras vigtiga geologiska roll. —
Hafvets lysning — isynnerhet alstrad genom noctilucerna. — Galler- och
celldjuren. — Infusionsdjuren. — Vorticellinerna. — Ophrydinerna. —
Trichoderna. — Parasitiska infusionsdjur. — Deras förundransvärda förökning
— och inkapslingsprocess. — Deras vigt för de högre djurordningarne.
Sid. 136—146.


SJUTTONDE KAPITLET.

Svamparne.

Deras animaliska natur. — Deras märkvärdiga inre byggnad. — Deras skelett. —
Geléartadt öfverdrag. — Vattnets cirkulation inom svampkroppen. —
Frivilliga rörelser och yttringar af känselförnimmelse hos svamparne. — Deras
näringssätt och förökning. — Deras vigt såsom näringsmedel för andra
sjödjur...................Sid. 147—149.


ADERTONDE KAPITLET.

Sjöanemonerna och stenkorallerna.

Underhafsträdgårdar. — Sjöanemonernas inre byggnad. — Tentaklerna och
munskifvan. — Nässelorganer. — Vigtiga skydds- och anfallsvapen. —
Sjöanemonernas märkvärdigt sega lif. — Deras sätt att röra sig. — En
sjöanemons lefnadsnjutning. — Stenkorallerna. — Deras familjelif. — Deras
oförgängliga minnesmärken. — Korallöarne, en produkt af åtskilliga
naturkrafter,  hvilkas   samverkan uppenbarligen hänvisar på en gudomlig upphofsman.
Sid. 149—156.


NITTONDE KAPITLET.

Medusorna.

Medusornas inre byggnad. — Maneternas mångfaldiga former. — Deras
komplicerade byggnad. — Deras rörelser. — Deras vapen. — Deras underbara
fortplantningshistoria. — Refbensmedusorna. — Refbensmedusornas
egendomligheter. — Små svängande simblad. — Nätt fångapparat. —
Rörmedusorna. — Deras skönhet. — Oceanens rikt besatta bord.......Sid. 156—162.


TJUGONDE KAPITLET.

Sjöstjernorna och sjöborrarne.

Fornverldens sjöstjernor. — Hårstjernorna. — De nuvarande sjöstjernorna. —
Ormstjernorna. — Deras rörelsesätt. — Deras utomordentliga bräcklighet. —
Sugfötterna på de fårade sjöstjernorna. — Mekanismen af deras utsträckning
och kontraktion. — Den fårade sjöstjernans skelett. — Hennes föda och
fiender. —   Sjöborren. — Hans tuggapparat. — Hans lokomotionsorganer. —
Hans taggar. — Hans ingräfningsförmåga. — Pedicellarierna. — Sjöborrens
skal. — Dess högst ändamålsenliga bildning. — Tripangen. — Sjöborrens
och sjöstjernans metamorfoser...........Sid. 163—172.


TJUGOFÖRSTA KAPITLET.

Blötdjuren.

Allmän öfverblick. — Flustrerna. — Avicularierna. — Vibraklerna. — Flustrans
underbara metamorfoser. — Manteldjuren. — Salpor och ascidier. —
Botryller. — Pyrosomer. — Musslorna eller de tvåskaliga blötdjuren. — Fri- och
fastsittande arter. — Byssus. — Pholadernas fil. — Huru andas musslorna?
— Betydelsen af deras hus. — Deras föda. — Rörsnäckorna. —
Heteropoderna. — De nakna snäckornas skyddsmedel. — Snäckhuset. —
Snäckornas respirationsorganer. — Tuggapparatens nätthet. — Tungan. —
Ljudande snäckor. — Deras försigtighet. — Fenfotade snäckor. — Deras
nattliga vanor. — Hufvudfotingarne. — Märkvärdigheter i deras byggnad. —
Bläcksäcken.  — Åtta- och tiofotingarne. — Många variationer på ett thema.
— Seglaresnäckan. — Nautilus. — Blötdjurens talrika fiender. — Deras
vigt för menniskan. — De skadliga blötdjuren. — Blötdjurens starka
förökning i harmoni med deras förluster........Sid.  172—197.


TJUGOANDRA KAPITLET.

Maskarne eller anneliderna.

Äro maskarne verkligen så hjelplösa som man vanligen tror? — De fria
hafsannelidernas skönhet. — Deras lefnadssätt. — Rörmaskarne. — Naïderna
och blodiglarne. — Daggmasken. — Fiskaremasken. — Den store
snörmasken. — Intestinalmaskarne. — Deras förvånande generationsvexling. —
Bandmaskens och distomens historia. — Hjuldjuren. — Deras komplicerade
organisation och deras lefnadssätt..........Sid. 197—206.


TJUGOTREDJE KAPITLET.

Crustaceerna.

Deras vidsträckta utbredning och betydliga olikhet. — Fransfötterna. —
Parasitkräftorna. — Sköldkräftorna. — Ringkräftorna. — De fullkomliga kräftorna
och krabborna. — Ändamålsenlig anordning af deras respirationsorganer. —
Crustaceernas ben. — Deras tugg- och matsmältningsverktyg. — Kräftornas
skal. — Den årliga skalningsprocessen. — Reproduktionsprocess. —
Metamorfoser. — Crustaceernas vidsträckta utbredning. — Deras vigt uti
oceanens ekonomi. — Deras fiender. — Deras skydds- och anfallsmedel. —
Klorna. — Parasittäcke. — Pungkräftan. — Snäckväktaren. — Eremiten. —
Landkrabbornas märkvärdiga instinkt.........Sid. 207—223.


TJUGOFJERDE KAPITLET.

Insekterna.

Deras förvånande mångfald. — Deras metamorfoser. — Larvernas fabelaktiga
aptit och raska tillväxt. — Puppan. — Den utbildade insekten. —
Antennerna. — Ögat. — Ätverktygen. — Tuggande och sugande insekter. —
Kräfvan. — Förmagen. — Chylusmagen. — Insekternas rörelser. —
Jordlopporna. — Ryggsimmarne. — Vattenmätarne. — Fönsterflugans fotsåla. —
Vingarne. — Insektens hela byggnad är i harmoni med dem. — Harmoni
emellan flygförmågan och behofven. — Fjärilsvingen under mikroskopet. —
Insekternas ljudande apparater. — Cicaderna. — Dödsuret. — Insekternas
skydds- och anfallsvapen. — Skydd af färgen och formen. — Det vandrande
löfvet. — Pansarets hårdhet. — Segt lif. — Listen att låtsa vara död. —
Hotande hållning. — Skyddande afsöndringar. — Spottstriten. —
Skjutbaggen. — Skyddande omhölje. — Ett täcke af träck. — Larvernas
spinnorganer. — Kläd- och pelsmalen.  — Vattenmalen. — Bimalet. — Bladvecklare.
- Silkeslarvens kokon - Fånggräshoppans jagtmanöver. — Myrlejonets
fallgrop. — Insekternas nytta och skada. — Deras otaliga fiender. —
Insektlifvets njutningar. — Insekternas underbara instinkt. — Omsorg för sina
ungar. — Snabelvifveln. — Pillerbaggen. — Dödgräfvaren. —
Sandgetingen. — Ichneumon-steklarne. — Brömsarne. — Tvestjerten. — Den gråa
bärfisen. — Insekternas byggnadsinstinkt. — Mullvadssyrsan. —
Muraregetingen. — Blom- och bladskärarne. — Trädbina. — De sällskapliga
insekternas underbara byggnader. — Getingarne. — Bina. — Myrorna. —
Termiterna. — Myrornas slafhållning. — Deras boskapsskötsel. — Bladlöss och
skumstritar..................Sid. 224—285.


TJUGOFEMTE KAPITLET.

Spindlarne.

En skottsk legend. — Konung Bruce och spindeln. — Spinnkörtlarne. —
Väfvarespindelns och geometerns nät. — Källarspindeln. — Hoppspindeln. —
Buskspindeln. — Hans underbara jordhål. — Vattenspindeln. — Spindlarnes
fiender. — Deras konstgrepp och skyddsvapen. — Spindlarnes moderskärlek.
— Deras planmessiga fördelning. — Grottspindelns spöklika uppträdande.
Sid. 285—296.


TJUGOSJETTE KAPITLET.

Fiskarne.

Evigt krigstillstånd i hafvet. — Förundransvärdt uppehållande af jemnvigten. —
Fiskarnes fruktsamhet. — Fiskarnes vandringar. — Försvars- och anfallsmedel.
— Chirurgen. — Flygfisken. — Klätterfiskarne och grodfiskarne. — Ålen.
— Den klibbiga pirålens gälbyggnad. — Fiskarnes konstgrepp. —
Stjernkikaren. — Paddfisken. — Sprutfisken. — Skytten. — Fenorna. — Deras
byggnad ändamålsenligt modifierad efter omständigheterna. — Simblåsan. —
Spår af föräldrakärlek hos fiskarne. — Staggen. — Den svarte Gobius. —
Hassaren. — Fisklifvets njutningar.........Sid. 296—313.


TJUGOSJUNDE KAPITLET.

Reptilierna.

Sköldpaddornas, ödlornas, grodornas och paddornas skyddsmedel. — Ormarnes
och sköldpaddornas rörelseorganer. — Geckos. — Anolis. — Kameleonten.
— De giftiga ormarne. — Ormarnes sväljningsapparat. — Kajmanens
moderskärlek. — En krokodils tacksamhet. — Vintersömn. — Blindormens
byggnadskonst. — Reptiliernas öfvervägande nytta. — Deras fiender. —
Deras fruktsamhet...............Sid. 314—328.


TJUGOÅTTONDE KAPITLET.

Fåglarne.

Många fåglars oerhörda flygförmåga. — Deras byggnads ändamålsenlighet. —
Vingarne. — Smällfjädrarne. — Hvartill tjena strutsens, pinguinens och
"ångbåtens" vingar? — Huru har det blifvit sörjdt för fågelkroppens
lätthet? — Dess pneumacitet. — Dess fördelar i afseende på respirationen och
värmeutvecklingen. — Fjädrarne. — Deras ringa värmeledningsförmåga. —
Vattenfåglarnes fettkörtlar. — Fjädrarnes skönhet. — Fåglarnes ben. —
Strutsens — vadfåglarnes — simfåglarnes — roffåglarnes 
— klätterfåglarnes ben. — Huru kommer det till att storken står på ett ben? — och att
hönan sofver på en gren? — Näbben hos roffåglarne — hos hackspettarne
— hos papegojorna — hos sjöfåglarne — pelikanen — Rhynchops —
flamingo — slefgåsen — skärfläckan — tukanen och hornskatan — hos
korsnäbben. — Tungan hos hackspetten — och kolibrin. — Fåglarnes mage. —
Kräfvan. — Lammgamens energiska digestion. — Fågelögat. — Fåglarnes
vigt i naturens hushållning. — De tjenster, som de göra menniskan. —
De skadliga fåglarne. — Fåglarnes fiender. — Menniskans olyckliga
jagtlust. — Italiensk fågelutrotning. — Fåglarnes nästbyggnad. — Val af plats
och material. — Kungsfågelns — cassikernas — baltimores —
trädgårdsstarens — skräddarefågelns — och Väfvarefågelns näste. — Tusen nästen
under ett tak. — Några australiska fåglars äggkläckningskullar. —
Fåglarnes list och hjeltemod vid försvaret af sin unga afföda. — Parasitfåglarne.
— Göken och gärdsmygen. — Fåglarnes konstgrepp och strider. —
Fåglarnes minne. — Storkens och svalans märkvärdiga intelligens. — Fåglarnes
lynne. — Deras märkvärdiga vandringsdrift......Sid. 329—366.


TJUGONIONDE KAPITLET.

Däggdjuren.

Deras olika lefnadssätt. — Modifikationer uti deras rörelseorganer. — Hvalarnes
fenor. — Skälarnes och hafsutterns roende ben. — Bäfverns och
näbbdjurets ben. — Flädermössens vingar. — Mullvadens för gräfning byggda
fötter. — Gång- och språngrörelser. — Den engelske kapplöpningshästen. —
Elefanten. — Springfärdigheten hos kattarterna — hos alpgeten —
stenbocken — haren — känguruhn. — Trögdjuret. — Apan. — Ekorren. —
Kattarternas retraktila klor. — Idisslarnes klöfvar. — Bakklöfvarnes nytta.
— Fotbildning hos oxen — hos buffeln. — Elastiska fotbollar hos alpgeten
— och kamelen. — Svansens olika form. — Gripsvansen hos de
amerikanska aporna — coandu — kusu — och phalangesterna. — Svansen på
känguruhn — hvalfisken — vanliga uttern — och bäfvern. — Svansen såsom
luftstyre hos ekorrarne och springråttorna — såsom skyddsorgan hos
myrslokarne. — Däggdjurens yttre betäckningar. — Bältornas och myrslokarnes
harnesk. — Igelkottens och piggsvinets taggar. — Pelsdjurens vinter- och
sommarhår. — Hvarföre äro de högnordiska trakternas flesta däggdjur hvita?
— Ätverktygeus olikhet. — Hvalarnes kinder. — De tandlösa myrslokarne.
— Näbbdjurets nos. — Tänderna hos rofdjuren och växtätarne — gnagarne
och idisslarne. — Betarne hos valrossen — vildsvinet — och elefanten. —
Narhvalens stöttand. — De afrikanska apornas och hamsterns kindsäckar.
— Magbildning hos köttätarne och idisslarne. — Tungbildning hos
myrslokarne — giraffen — och vampyren. — Däggdjurens sinnen. —
Luktorganets skärpa hos alpgeten och hunden. — Känselförmågan hos elefanten —
näbbmössen — och flädermössen. — Däggdjurens försvars- och anfallsvapen.
— Katt- och mårdslägtenas — skälarnes — och hvalarnes utrustning. —
En olycklig harpunerare. — Flädermössens skyddsmedel. — Idisslarnes
vapen. — Strid emellan en tiger och en buffel. — Huru giraffen försvarar
sig. — Äfven trögdjuret och myrbjörnen äro ej illa utrustade för
försvarskriget. — Försvarsmedel hos pachyodermerna — elefanten — noshörningen
— flodhästen — och gnagarne. — Byggnadsinstinkt hos bäfvern —
desmansråttan — prairiehunden — näbbdjuret — räfven — hamstern — och den
siberiska vesslan. — Igelkottens — bältans — och myrslokens
sammanfullning. — Stinkdjurets egendomliga försvarsmedel. — Samhällighetens makt
upplyst genom åtskilliga, exempel — Förvildade hornboskaps- och
hästhjordar. — Pecair. — Vicunnas. — Apor. — Alpernas murmeldjur. —
Skälarne och valrossarne. — Noshörningens och den afrikanske buffelns
skyddsfåglar. — Vänskapsförbund mellan olikartade djur — apor — stora
kattarter och hundar. — Däggdjurens tillgifvenhet för menniskan upplyst genom
åtskilliga exempel. — Däggdjurens föräldrakärlek. — Aporna och deras
ungar. — Pungdjurens pung. — Rofdjurens moderliga ömhet. —
Herbivorernas mod vid försvarandet af sina ungar. — Flädermössens omsorg för sina
ungar. — Hafvets däggdjur och deras små. — Exempel på barnakärlek hos
åtskilliga däggdjur. — Däggdjurens nytta och skada. — De högre
däggdjurens intelligens. — Exempel på en betydlig själsförmögenhet hos de
menniskolika aporna — hos hunden — hästen — och elefanten. —
Däggdjurens vintersömn. — Alpernas murmeldjur. — Sjusofvaren. — Däggdjurens
lefnadsnjutningar................Sid. 366—447.


TRETTIONDE KAPITLET.

Menniskan.

Menniskans företräden. — Menniskans hjerna. — Dess storlek och dess svaghet.
— Dess väl förvarade hemligheter. — Nervernas telegrafsystem. —
Synnerverna. — Hörselnerverna. — Luktnerverna. — Smaknerverna. —
Känselnerverna. — Rörelsenerverna. — Menniskans hand. — Hennes
förhållande till menniskans själsförmögenheter. — Olikhet mellan apans och
menniskans armar. — Menniskans upprätta gång. — Hennes uttrycksfulla
minspel i motsats till apans grimaser. — Menniskans pligter.      Sid. 447—460.

——






baksida


