<h1>BIBLIOTEKSBLADET</h1>

ORGAN FÖR SVERIGES ALLMÄNNA
BIBLIOTEKSFÖRENING

REDAKTION:

FREDRIK HJELMQVIST och KNUT TYNELL

<i>FÖRSTA ÅRGÅNGEN</i>

19l6

STOCKHOLM
P. A. NORSTEDT & SÖNERS FÖRLAG

<i>PAPPER FRÅN LESSEBO</i>

STOCKHOLM 1916
KUNGL. HOFBOKTR. IDUNS TRYGKERI-A.-B.
160190


<chapter name="INNEHÅLL.">
<h3>INNEHÅLL.</h3>
<table><td><td r>Sid.
<td><sc>Adde, G.</sc> Chefsbytet vid Kungliga biblioteket: E. W. Dahlgren. Isak Collijn <td r>156
<td>—  Samarbete mellan bibliotek för att underlätta boklån för<br>forskningsintresserade. (Med diskussion.) . . . <td r>59
<td><sc>Andrén, I.</sc> Anslag till studieresor för personer anställda vid stads-, folk-<br>och skolbibliotek. (Med diskussion.) . . . <td r>106
<td><sp>Berättelse</sp> över Sveriges allmänna biblioteksförenings första årsmöte . . . <td r>3
<td>— över Sveriges allmänna biblioteksförenings andra årsmöte . . . <td r>145
<td><sc>Björkman, Elsa.</sc> Läsning i krigsfångelägren . . . <td r>71
<td><sc>Blomberg, G. O:son.</sc> Sverige och svensk litteratur i Liverpools allmänna<br>bibliotek . . . <td r>119
<td>De <sp>båda</sp> senaste nobelpristagarna. Några bibliografiska uppgifter . . . <td r>229
<td><sc>Hjelmqvist, F.</sc> Biblioteket och samhället . . . <td r>20
<td>— Dewey's klassificeringssystem och Cutter's namntabeller . . . <td r>112
<td>— Fridtjuv Berg och folkbiblioteken . . . <td r>57
<td>— En svensk bibliotekshandbok. (Recension.) . . . <td r>30
<td>— »Öppna hyllor.» (Med diskussion.) . . . <td r>195
<td><sc>Johansson, J. V.</sc> Göteborgs biblioteksförhållanden . . . <td r>122
<td><sc>Kardell, S. J.</sc> »Jämtlands bibliotek» . . . <td r>210
<td><sc>Kjellberg, K.</sc> Böckerna som kulturbärare . . . <td r>161
<td>— Vandringsbibliotek . . . <td r>35
<td><sc>Landtmanson, S.</sc> Stiftsbiblioteket . . . <td r>16
<td><sc>Lundahl, N.</sc>  Den populärvetenskapliga föreläsningsverksamheten . . . <td r>37
<td>— Den statsunderstödda populärvetenskapliga föreläsningsverksamheten. Några<br>siffror ur dess utvecklingshistoria . . . <td r>70
<td><sc>Moll, Lizzie.</sc> Några erfarenheter från arbetet vid Stockholms barn- och<br>ungdomsbibliotek . . . <td r>65
<td><sc>Möller, B.</sc> Litteratur om Halland . . . <td r>109
<td><sp>Nordiska</sp> kompaniets personals bibliotek . . . <td r>214
<td><sc>Olsson, O.</sc> Samverkan mellan folk- och studiecirkelbibliotek. (Med<br>diskussion.) . . . <td r>23
<td><sc>Ottelin, O.</sc> Ett standardwork om folkbildningsarbetet. (Recension.) . . . <td r>72
<td><sc>Schartau, S.</sc>  Jönköpings stadsbibliotek . . . <td r>167
<td><sc>Schürer von Waldheim, M.</sc> Regementsbibliotek . . . <td r>206
<td><sc>Steenberg, A. S.</sc> De nordiske Landes Folkebiblioteker og amerikanske<br>Systemer . . . <td r>115
<td><sc>Tynell, K.</sc> Folkbiblioteksväsendets utveckling i Sverige åren 1913—16 . . . <td r>202
<td>— En handbok för studiecirklarna. (Recension.) . . . <td r>74
<td>— Litteratur om världskriget . . . <td r>52, 96
<td><sc>Wåhlin, L.</sc> Om användningen av de större bibliotekens dupletter. (Med<br>diskussion.) . . . <td r>193
<td>
<td><sp>Biblioteksnotiser</sp> . . . <td r>38, 77, 124, 170, 216
<td><sp>Litteratur</sp> . . . <td r>41, 82, 130, 177, 220
</table>

<table>
<td><td r>Sid.
<td><sp>Biblioteket</sp> i skolans tjänst . . . <td r>174
<td><sp>Biblioteksfrågor</sp> vid 1916 års riksdag . . . <td r>124
<td><sp>Bibliotekskurs</sp> . . . <td r>125
<td><sp>Bibliotekskursen</sp> i Göteborg . . . <td r>175
<td><sp>Centralbyrån</sp> i Lund för populära<br>vetenskapliga föreläsningar . . . <td r>217
<td><sp>Dansk</sp> och norsk litteratur till halva priser . . . <td r>175
<td><sp>Folkbildningsarbetet</sp> i Västmanlands län . . . <td r>127
<td><sp>Haandbog</sp> i Bibliotekskundskab . . . <td r>175
<td><sp>Statistik</sp> över verksamheten år 1915 vid<br>några av städernas större allmänna
bibliotek . . . <td r>219
<td><sp>Statsbidrag</sp> till riksförbund för<br>bedrivande av biblioteksverksamhet . . . <td r>217
<td><sp>Statsbidragen</sp> till folk- och skolbibliotek<br>för år 1916 . . . <td r>125
<td><sp>De statsunderstödda</sp> folkbiblioteken i städerna . . . <td r>128
<td><sp>De statsunderstödda</sp> folk- och<br>skolbibliotekens bokrekvisitioner . . . <td r>39
<td><sp>Det svenska</sp> boktrycket under 1914 . . . <td r>79
<td><sp>Två</sp> nya norska bibliotekstidskrifter . . . <td r>176
<td><sp>Upprop</sp> angående insamling av böcker<br>till krigsfångar . . . <td r>80
<td><sp>Utländsk</sp> krigslitteratur i svenska bibliotek . . . <td r>170
<td><sp>Västra</sp> Sveriges folkbildningsförbund . . . <td r>126, 175
<td>

<td><i>Eksjö:</i> Folkbiblioteket . . . <td r>80
<td><i>Göteborg:</i> Biblioteksförhållanden . . . <td r>122
<td><i>Göteborg:</i> Stadsbiblioteket . . . <td r>39
<td><i>Hälsingborg:</i> Arbetarekommunens bibliotek . . . <td r>81
<td><i>Jönköping:</i> Stadsbiblioteket . . . <td r>167
<td><i>Kalmar:</i> Folkskollärarinneseminariets bibliotek . . . <td r>175
<td><i>Karlskoga</i> sockens biblioteksverksamhet . . . <td r>218
<td><i>Liverpools</i> allmänna bibliotek . . . <td r>119
<td><i>Lund:</i> Universitetsbiblioteket . . . <td r>216
<td><i>Malmö:</i> Stadsbiblioteket . . . <td r>176
<td><i>Norberg:</i> Kommunbiblioteket . . . <td r>81
<td><i>Stockholm:</i> Arbetarbiblioteket . . . <td r>81
<td><i>Stockholm:</i> Barn- och ungdomsbiblioteket . . . <td r>65
<td><i>Stockholm:</i> Kungliga biblioteket . . . <td r>77, 124,
<td><td r>156, 216
<td><i>Stockholm:</i> Matteus församlingsbibliotek . . . <td r>127
<td><i>Stockholm:</i> Nordiska kompaniets personals bibliotek . . . <td r>214
<td><i>Stockholm:</i> Stadsbiblioteksfrågan . . . <td r>38
<td><i>Stockholm:</i> Svenska akademiens nobelbibliotek . . . <td r>217
<td><i>Söderköping:</i> Folkbiblioteket . . . <td r>81, 127
<td><i>Uppsala:</i> Universitetsbiblioteket . . . <td r>216
<td><i>Västerås:</i> Stiftsbiblioteket . . . <td r>16
<td><i>Östersund:</i> »Jämtlands bibliotek» . . . <td r>210
</table>

</chapter>
<chapter name="Förklaring över i litteraturrecensionerna använda signaturer.">
<h3>Förklaring över i litteraturrecensionerna använda signaturer.</h3>
<table><td>A. B—s. <td>Redaktör August Brunius.
<td>A—<sc>d</sc> J. <td>Fil. d:r Alfred Jensen.
<td>A. G—<sc>n.</sc> <td>Intendenten Axel Gauffin.
<td>—<sc>A—i</sc>. <td>Intendenten Sune Ambrosiani.
<td>A. Ö—<sc>n.</sc> <td>Statskonsulenten August Östergren,
<td>B. M. <td>Andre bibliotekarien Bert Möller.
<td>C. F. <sc>Hbg.</sc> <td>Bibliotekarien C. F. Hennerberg.
<td>C. K—<sc>a.</sc> <td>Jur. lic. C. W. U. Kuylenstierna.
<td>E. A—ie. <td>Fil. lic. E. Apiarie.
<td>E. G. <td>Lektor Elias Grip.
<td>E. H. T. <td>Skriftställaren E. H. Thörnberg.
<td>E. M. R. <td>Professor Edvard Rodhe.
<td>E. <sc>n.</sc> <td>Fru Ellen Nordenstreng.
<td>E—N. <td>Seminarieadj. Elisabet Eurén.
<td>E. P. W. <td>Ingenjör Paul Wretlind.
<td>E. S—<sc>n.</sc> <td>Docenten Emil Sommarin.
<td>F. H. <td>Fil. d:r Fredrik Hjelmqvist.
<td>G. L. <td>Fru Gurli Linder.
<td>H. <sc>Sg.</sc> <td>Fil. d:r Harald Svanberg.
<td>H. <sc>Sgh.</sc> <td>Rektor Herman Söderbergh.
<td>H. W. <td>Läroverksadj. Henning Wijkmark.
<td>I. B. <td>Fil. lic. Iwan Bolin.
<td>K. H. <td>Fru Karin Hjelmqvist.
<td>K. L. <td>Med. kand. Knut Ljunggren.
<td>K. T. <td>Fil. lic. Knut Tynell.
<td>L. A. <td>Fröken Lilly Arfwedson.
<td>L. L. <td>Folkskolinspektör Lars Levander.
<td>L. N. <td>Fil. kand. Ludwig Nilsson.
<td>L. T. <td>Kyrkoherde Lars Tynell.
<td>M. F. <td>Rektor Mathias Feuk.
<td>M. J. <td>Docenten Malte Jacobsson.
<td>M. L. G. <td>Seminarieadj. Marie Louise Gagner.
<td>M. P. N. <td>Professor Martin P. Nilsson.
<td>N. H. N. <td>Docenten Nils Heribert-Nilsson.
<td>N. L. <td>Redaktör Nils Lundblad.
<td>N. S. <td>Lektor Nils Sylvén.
<td>O. K—<sc>a.</sc> <td>Kapten Oswald Kuylenstierna.
<td>O. W—<sc>n.</sc> <td>Andre bibliotekarien Oscar Wieselgren.
<td>P—<sc>n.</sc> <td>Fil. lic. T. Pehrsson.
<td>R. G. B. <td>Docenten Ruben G:son Berg.
<td>R. L. <td>Kand. Robert Larsson.
<td>R. M. <td>Professor Robert Malmgren.
<td><sc>Srn.</sc> <td>Seminarieadj. Anna Sörensen.
<td>S. S. <td>Läroverksadj. Sixten Samuelsson.
<td>S. S—<sc>N.</sc> <td>Fil. d:r Sven Söderman.
<td>T. H. <td>Docenten Theodor Hjelmqvist.
<td>T. S. <td>Professor Torgny Segerstedt.
<td>T. T. <td>Professor Torsten Thunberg.
<td>W. v. S. <td>Docenten C. W. von Sydow.
</table>
</chapter>





<chapter name="LITTERATUR.">
<h3>LITTERATUR.</h3>
Abelin, R., Herrgårdsträdg. <b>91.</b>
Adlerz, G., Grävstekl. liv <b>190.</b>
Ahlman, A., Hav o. himmel <b>222.</b>
—  D. svåra stunden <b>84.</b>
Ahlström, E., Kristian II  <b>179.</b>
Aho, J., Samvetet <b>44.</b>
Ahrenlöf, E.,   På underh vägar <b>180.</b>
Alcott, L.  M., Rosa <b>50.</b>
Aldén, G. A., Giftas o. skiljas <b>185.</b>
Ambrosiani, S., Rikti. f. uppteckn. om allmog. mat. kult. <b>226.</b>
Ambrosius, J., Psykologi <b>82.</b>
Andersen,  M. P.,  Vinodl. <b>140.</b>
Andersson, G., Australien <b>46.</b>
Asbjörnsen o. Moe, No. folksagor <b>50.</b>
Aulén, G., Evang, kyrkligh. <b>177.</b>
Auerbach, C, Sv.-ty. ordb. <b>221.</b>
Aurelius, B., Reflexer fr. världsbr.  <b>182.</b>

Bakning <b>187.</b>
Baltiska ingeniörskongr. industribok  <b>187.</b>
Barth, P., Uppfostr.-lär. grund. <b>132.</b>
Beer o. Sjöholm, Ungd. skogsbok <b>91.</b>
Behm, A., Fr. vildmark  <b>142.</b>
Belgiska diplomatdokument <b>52.</b>
Bengtson, V., Und. krig. fostr. <b>98.</b>
Bensow, O.,  Grunddr, av filos. hist.  <b>131.</b>
Berg, B., Där kriget rasar <b>98.</b>
—   Stora Karlsö <b>142.</b>
—  Tåkern <b>228.</b>
Berg, Y., Spanskt <b>184.</b>
Berger, E., Efteråt! <b>84.</b>
Berger, H., Films <b>84.</b>
—   Hörnfelt <b>84.</b>
Bergius, N., Erasmus <b>89.</b>
Berglund, E.,  M. Luthers gåva <b>41.</b>
Berglund, V., D. vita pesten <b>144.</b>
Bergman, B., Skeppet <b>42.</b>
Bergman, H., Parisina <b>84.</b>
Bergman, J., Pompeji <b>88.</b>
Bergson, H., Krig. betyd. <b>88.</b>
Bergstedt, H., Kort rom. kulturhist. <b>136.</b>
Bergström o. Wesslén, Om träkoln. <b>188.</b>
Bernhardi, F. v., Tyskl. o. nästa krig <b>53.</b>
Bernstein, E., Internat, o. kriget <b>54.</b>
Beskow, E., Sagobok <b>95.</b>
Beskow-Heerberger, E., Gammelmor Susegran <b>51.</b>
Billing, G., För de gamla <b>82.</b>
Birt, T., Romare <b>88.</b>
Blom, P. M., Hvar mans bok för skötsel af båtmotorer <b>48.</b>
Boissier, G., Cicero (I)  <b>89.</b>
Bolin o. Starck, Kort handl. v. kval. kem. anal. <b>143.</b>
Borgström, L., Berätt. öfver en resa i Värml. <b>89.</b>
Borgström, M., Sv. språkets hist. <b>132.</b>
Bouveng, N., Rådg. f. amatörfotogr. <b>140.</b>
Brandt, G., Kristend.-undervisn. <b>177.</b>
Bratt, E., Chaufförboken <b>91.</b>
Bremen, W. v., D. tyska hären <b>142.</b>
Brev fr. fronterna <b>96.</b>
Brev t. hemmet fr. Sönderjyllands söner <b>98.</b>
Bülow, W., Svampar <b>190.</b>
Böök, F., Resa t. Frankr. <b>101.</b>

Callmander, L, Flandr. konst <b>44.</b>
Carleson, C. N., Världskr. <b>55.</b>
Cederborg, C. A., De röda vargarna <b>51.</b>
Cederschiöld, G., I väntan på segern <b>101.</b>
—  Inföd, på Manhatt. <b>184.</b>
—  Krig o. hem  <b>136.</b>
Centerwall, B.,Tespiskärran <b>181.</b>
Charpentier, J.,  De indoeurop. språken <b>133.</b>
Chesterton, R., D. beslöj. kungen <b>51.</b>
Christiernsson, N., Med Mackensen <b>98.</b>
Clayton, A. G, Gangais pilgr.-färd <b>177.</b>
Cramb, J. A., Engl. o. Tyskl. <b>53.</b>

Dahllöf, S., Otyg o. äventyr <b>222.</b>
Dahlmark, N., Om rosor <b>48.</b>
Dantes gudoml. komedi (Pipping) (I) <b>86.</b>
Dickinson, G. L., Kriget o. vägen t. fred <b>90.</b>
Dokument fr. Världskr. <b>55.</b>
Dostojevskij, F. M., En skriftställ, dagb. <b>82.</b>

Ehrnström, E., D. prakt, konditorn <b>92.</b>
Ekeberg, B., Äktensk.-lagst. <b>185.</b>
Ekelund, V., Veri similia <b>130.</b>
Ekelöf, J. A., Fjäderfäboken <b>92.</b>
Ekhoff, E., Sv. stavkyrkor <b>135.</b>
Eklund, J. A., Kyrkans år <b>177.</b>
Elander, R., Geogr, läseb, (I) <b>47.</b>
Elge, L., Kortf, prakt, handb. i boktryckarkonsten <b>130.</b>
Erichsen, E., D. stumme dansken <b>225.</b>
Erikson, J., Djurvärlden <b>190.</b>
Esséen, U., Svampbröd <b>92.</b>
Essen-Möller, E., Gonorrén <b>192.</b>

Essen-Möller, E., Semmelweis <b>192.</b>
Ewald, C, Begynn, o. slutet <b>51.</b>
— Guldet <b>51.</b>

Ferry, G., Skogslöp. <b>51.</b>
Fitinghoff, L., Tavl. ur livet <b>51.</b>
Fitinghoff, R., Några anteckn, fr. en lappl.-resa <b>185.</b>
Flensburg, E. G., Lag om äktensk. ingående  <b>186.</b>
Fleuron, S., De röda jäg. <b>135.</b>
Fogelklou, E., Förkunnare <b>220.</b>
Forsberg, E. A., Industr, ekonomi <b>186.</b>
Forsslund, K.-E., Hemma igen <b>134.</b>
Forsstrand, C., Linné <b>46.</b>
Forstner, G. G. v., Som u-båtsbefälh. <b>137.</b>
Franktirörkriget <b>98.</b>
Friberg, H., Billig mat <b>227.</b>
Fridtjuv Berg, några minnesbl. <b>183.</b>
Fries, S. A.,   Kyrkopolit. riktl. <b>130.</b>
Frosterus, S., Mod. vapen <b>189.</b>
Församlings- o. ungdomsaftnar <b>177.</b>

Gardiner, A. G., Engl. ledare <b>103.</b>
Gauffin, A., Prins Eugen <b>45.</b>
Geijer, R., Försvarsreformen <b>93.</b>
Gerlache, A. de G. de, Landet som icke vill dö <b>101.</b>
Girgensohn, K., Tid. längt. <b>178.</b>
Gjems-Selmer, A., Mor berättar <b>51.</b>
Goldscheid, R., Fredsrörelse <b>138.</b>
Gorkij, M., Min barndom <b>45.</b>
Granström, M. M., Hat o. kärlek <b>43.</b>
GrasshorT, R., Belg. skuld <b>102.</b>
Grenander, M., Pop.-vetensk. upps. (2) <b>190.</b>
Granström, P. O., Prästest. sista strid <b>136.</b>
Grönbeck, V., Primit, rel. <b>130.</b>
Gunnarsson, G., Borgsläkten <b>222.</b>
Gustafsson, A. S., Hembygdskunsk. <b>221.</b>
Göranson, N. J., Evang. dogm. (I) <b>131.</b>

Hall, B. R., Sv. o. utl. pedagog, hist. <b>42.</b>
Hallenborg, J. F., Grunddr, av sv. jordbr, hist. <b>92.</b>
Hallman, M., Hofurm. Fredmans äktenskap <b>84.</b>
Hallström, A., Lucilius <b>184.</b>
Hammarström, N., Svalparet Hirundo <b>51.</b>
Hansson o. Nanneson, Husdjurslära (I) <b>188.</b>
Hansson, T., Ateneums kokb. <b>92.</b>
Heckscher, E., Världskrig, ekon. <b>47.</b>
Hedberg, T., Borga gård <b>43.</b>
Hedén, E., Eros o. Polemos <b>221.</b>
Hedin, S., Fr. fronten i väster <b>98.</b>
— Kriget mot Ryssl. <b>99.</b>
Heichen, W., Und. Hindenburgs fanor <b>222.</b>
Heidenstam, V. v. <b>229.</b>
— Nya dikter <b>43.</b>
Hejll, R., Människ. o. Verkligh. <b>132.</b>
Hellström, G., Joffre <b>137.</b>
— Kulturfaktorn <b>102.</b>
— Vår tids ungd. <b>53</b>
Helvig, A. v., Bref t. Atterbom <b>45.</b>
Hertzman-Ericson, G., Av gammal köpmanssläkt <b>180.</b>
Heyman, H., Frankr, i krig <b>102.</b>
Hildebrand, K., Donaumonarkien <b>99.</b>
— Ett starkt folk <b>99.</b>
Hjertberg, A., Konstnärskärlek <b>134.</b>
Holmberg, T., Två stora män <b>103.</b>
Holmquist, H., D. luth. reform. hist. <b>41.</b>
—  Pius X <b>131.</b>
Holmström, C. T., Resa t. Holland <b>47.</b>
Holmström, L., Jordbr.-underv. i Skåne <b>140.</b>
Hubendick, E., Min mot. konstrukt. <b>187.</b>
Huch, R., Fr. forna ofredsdagar <b>181.</b>
Höcker, P. O., I spetsen f. mitt kompani <b>99.</b>
Högberg, O., Storfursten av Lappl. <b>43.</b>
—  Under Jesu bröders spira <b>43.</b>

I stridslinjen <b>97.</b>

J'accuse <b>55.</b>
Jacobsson, M., Kriget s. kulturbär. <b>90.</b>
James, W., Pragmatism <b>178.</b>
Janson, G., Narses <b>85.</b>
Josephson, E., Svarta rosor o. gula <b>134.</b>
Juhlin Dannfelt, H., Handb, i jordbrukslära (I) <b>188.</b>

Kaijser, C., Skytteväs. i Schweiz <b>142.</b>
Kallas, A., De far. skepp. stad <b>223.</b>
Kampen bakom front. <b>97.</b>
Karl XII i Ukraina <b>136.</b>
Karlgren, A., Ry. intervjuer <b>102.</b>
—  D. svarta veckan <b>55.</b>
Katarina II, Memoarer <b>136.</b>
Keller o. Birk, Lärob, i barnavård <b>144.</b>
Kellermann, B., Havet <b>86.</b>
— Kriget i väster <b>99.</b>
Kerfstedt, A., Maja <b>180.</b>
Key, E., Folkbildn.-arb. <b>72.</b>
— Minnen av o. om Emil Key <b>183.</b>
Kipling, R., U-båtsbragder <b>225.</b>
Kjellén, R., Polit. essayer (I) <b>53.</b>
— Rösträttsfr. <b>182.</b>
— Samt. stormakter <b>53.</b>
— Stormakterna <b>53.</b>
— Världskr, polit. probl. <b>55.</b>
Klercker, K. O. af, Eng. sjukan <b>229.</b>
—  Om Rachitis <b>191.</b>
Koch, G. H. v., D. hungr. Belgien <b>102.</b>
Kolmodin, A., Ini. t. Nya test. skr. <b>220.</b>
Kolthoff, G., Ur djurens liv <b>228.</b>
Krigsbrev fr. ty. stud. <b>99.</b>
Kuylenstierna-Wenster, E., D. glada prinsessan <b>43.</b>
König, P., Handels-u-båten Deutschl. färd <b>225.</b>

Lagerborg, R., D. platon, kärleken <b>132.</b>
Lagerlöf, S., Troll o. människor <b>43.</b>
Lange, I., B. Campanini <b>134.</b>
Larsson, H., Filos. o. polit. <b>132.</b>
— Hemmabyarna <b>85.</b>
Larsson, R., Läst o. återgivet <b>49.</b>
— Nyare mendel. rön <b>191.</b>
— Ärftligh. <b>228.</b>
Leche, W., Människan <b>94.</b>
Lehmann, E., Mystik <b>41.</b>
Leijonhufvud, K. K., Södermanl. reg. hist. <b>228.</b>
Levertin, O., Fr. litt.-hist. (<b>1, 2</b>) <b>83.</b>
Lidforss, B., Ur växt. liv <b>49.</b>
— Utrikespolit. vyer <b>54.</b>
Lieberath, E., Äventyrsberätt. <b>52.</b>
Liljedahl, E., Sv. o. kriget <b>88.</b>
Lindberg, A., Barndoms- och ungdomsm. <b>183.</b>
Lindenberg, P., Med Hindenburgs armé <b>99.</b>

Linder, G., Sv. folksagor <b>52.</b>
Lindh, E., Om skyldigh. att ombesörja gatu-, väg- o. ledn.-nät <b>187.</b>
Lindhagen, A., Om belg. <b>102.</b>
Lindhagen, C, Intr. fr. Tyskl. <b>99.</b>
Lindhé, W., Utan barlast <b>180.</b>
Lindqvist, G, Fr. Donau t. Save <b>100.</b>
Ljunghoff, J., Boström <b>137.</b>
Long, W. J., I vildmarkens hägn <b>143.</b>
Ludwig, E., Ombord på Goeben <b>100.</b>
Lundberg, A., Fr. fängelse t. fängelse <b>102.</b>
Lundberg, G., Handb, i skogsdikn. <b>189.</b>
—  Om stubbrytn. <b>189.</b>
Lundén, O., Hemm. köksträdg. <b>48.</b>
Lundh, N. W., Eusebia <b>180.</b>
Lundquist, E., Askurnan <b>85.</b>
Lönnberg, E., Sv. ryggradsdj. <b>143.</b>
Löwegren, G., Fra. stämn. <b>97.</b>

Macleod, F., Syndätaren <b>135.</b>
Malling, M., Madeleine Stjerne <b>85.</b>
Malmberg, E., Skolträdg. <b>92.</b>
Malmberg, G., De första steg. i amatörfotogr. <b>140.</b>
Malmsten, C, Om sv. karaktär inom konstkult. <b>87.</b>
Mandahl, H., Receptbok <b>141.</b>
Maren, N. G., Skuggor o. dagrar <b>182.</b>
Margareta, Vår trädgård <b>93.</b>
Mari Mihi, se Lindqvist, G.
Masefield, J., Hart. kurir <b>52.</b>
Melin, O. W., Specialförkortn. <b>133.</b>
Militärkalendern 1916 <b>93.</b>
Missionsberättelser f. barn (<b>1—4</b>) <b>192.</b>
Mjöberg, E., Bl. vilda djur <b>138.</b>
Montin, K., Prakt, handb. f. elektr. anläggn. <b>140.</b>
Mücke, H. v., Ayesha <b>100.</b>
—  Emden <b>100.</b>
Mörner, B., Med profetens folk <b>100.</b>

Nilsson, A., Thorild <b>46.</b>
Nilsson, M. P., Årets folkl. fester <b>88.</b>
Nilsson-Ehle, H., Den mod. ärftlighetsläran <b>94.</b>
Norberg, P.-G., Adelie <b>52.</b>
Norden, P., se Norberg, P.-G.
Nordenskjöld o. Nyberg, Kulsprutevapnet <b>142.</b>
Nordenstreng, E., <b>82</b> sätt att anv. o. tillr. tomater <b>141.</b>
Nordensvan o. Langlet, Det stora världskriget (<b>1—3</b>) <b>96.</b>
Nordin, V., Gullvagnsresan <b>52.</b>
Nordström, L.,  Lloyd-George <b>183.</b>
Norgren, A., m. fl., Homöopatien <b>191.</b>
Norlind, T., Allm. musiklex. <b>181.</b>
Norling, K. A., Krigets offer <b>97.</b>
Norström, V., Tankar o. forskn. <b>42.</b>
Nothdurft, O., Fysik, experimentb. <b>94.</b>
Nyblom, E., Kitchener <b>226.</b>
Nyblom, H., Sju flickor <b>95.</b>
Nyholm, A. V., Fågelb. <b>94.</b>
Nyman, E. G., Prakt. handledn. f. elektr, montörer <b>91.</b>
Nyström, A., Före, und. o. eft. 1914 <b>55.</b>
Nyström, G., Där krigets sår läkas <b>100.</b>
Några anvisn, f. sparsamh. m. födoämnen <b>48.</b>
Några av Dalens uppfinn. <b>187.</b>

Odelberg, PL, På sälfångst <b>185.</b>
Olsson, O., Studiecirkelbibl. <b>74.</b>
Om jordgubbar <b>141.</b>
Om potatis <b>141.</b>
Om världskriget <b>97.</b>

Paasche, H., Legion. Kirsch <b>225.</b>
Pallin, E., Spökskeppet <b>95.</b>
Palmær, G., Levanders <b>85.</b>
Papke, K., På helig mark <b>178.</b>
Paul, A., Strindbergsminnen <b>137.</b>
Persson, F., Modalsprästen <b>134.</b>
Personne, N., Sv. teatern (<b>3</b>) <b>136.</b>
Petander, K., Arbetsintens. <b>138.</b>
Petrén, G., Några ord om kir. utveckl. <b>191.</b>
Pfannenstill, M., Kristend, o. kriget <b>178.</b>
Platen, E. v., Härjat o. bärgat <b>100.</b>
Popert, H., Heim. Harringa <b>44.</b>
Powell, E. A., Kriget i Fland. <b>103.</b>
Procopé, H., Inspekt. på Siltala <b>85.</b>

Rasmussen, K., Nomadblod <b>226.</b>
— Över Grönl. inlandsis <b>90.</b>
Rein, T., Leo Mechelin <b>137.</b>
Richet, C., Förs. t. allm. psyk. <b>220.</b>
Richter, J., D. sv. språkets byggn. <b>179.</b>
Riegels, V., Fröken Dik <b>95.</b>
Riesser, J., Engl. o. Tyskl. <b>97.</b>
Rietz, T., Sjukv, verksamh. <b>191.</b>
Röda Röda, Svavel över Gomorra <b>181.</b>
Rohrbach, P., D. ty. tanken <b>54.</b>
Rolland, R. <b>232.</b>
— Beethoven <b>225.</b>
— Jean-Christophe (<b>1—6</b>) <b>223.</b>
—  Ovan stridsvimlet <b>97.</b>
Roos, A. M., Lekar o. sagospel <b>95.</b>
—  Ur sv. hist. <b>95.</b>
Roos, W., En medelhavsresa <b>185.</b>
Rosenius, P., Om fågelskyddet <b>94.</b>
— Sv. fåglar <b>94.</b>
Roy, B. K., Tagore <b>184.</b>
Ruskin, J., Vad vi skola älska <b>178.</b>
Rydbeck, O., Bidr. t. Lunds domk. byggn.-hist. <b>87.</b>
Röding, G. R., Sapfo <b>184.</b>

Sandberg, A., Amerikas hjälte <b>144.</b>
— Bibliotek <b>30.</b>
Sandqvist, H., Kemien <b>228.</b>
Saxon, J. L., Balkanländ. folk <b>90.</b>
Schager o. Nystedt, Kort.handb. f. dyrtidshushålln. <b>48.</b>
Schiemann, T., Världskr, förspel <b>56.</b>
Schiller, F., Estet-filos. diktn. <b>86.</b>
— Om människ, ästet. fostr. <b>82.</b>
— Om realism o. idealism <b>83.</b>
Schotte, G., Björk o. al <b>141.</b>
Schubert, H., Metallers dekorer. <b>227.</b>
Schulstad, O., Psykologi <b>42.</b>
Sebardt, F., Berlin i krigstid <b>100.</b>
Sederholm, G., Möjligh, f. vårt jordbr, att
<tab>tillgodose landets brödsädesbehov <b>49.</b>
Segerstedt, T., Gamm. o. ny relig. <b>41.</b>
Seippel, P., Adèle Kamm <b>46.</b>
Sernander o. Skottsberg, Om stud. av botanik <b>50.</b>
Seton-Watson, R. W., m. fl.,
<tab>Världskr, o. demokr. <b>56.</b>
Silfverhjelm,  M., Om konserv. av kött <b>141.</b>
Sjösteen, G., Bakom ty. krig. kulisser <b>183.</b>


Sjövall, E., Om döden <b>191.</b>
Skolpojkens egen verkst. <b>144.</b>
Skrifter  utg. i samb. med Hygien, revy (<b>1—9</b>) <b>191.</b>
Smith, E., D. blonde guden <b>85.</b>
—  Unge kungens dröm <b>135.</b>
Sombart, W., Kapitalismens anda <b>139.</b>
Sparre, E., Där alfågeln sjunger <b>222.</b>
Spyri, J., Heidi visar, vad hon duger till <b>96.</b>
Spångberg, V., Hur kriget verkat <b>98.</b>
Stael v. Holstein, L., Gäll. folkrätt <b>139.</b>
Steffen, G. F., Krig o. kultur (<b>1, 2</b>) <b>56.</b>
Stjernstedt, G., D. nya äktensk.-lagen <b>186.</b>
Stjernstedt, L. V., Sv. här. utbildn. <b>190.</b>
Stjernstedt, M., Ensam kvinna v. fronten <b>103.</b>
— Frankr. själ <b>103.</b>
Stobart, J.  C., Hellas' härligh. <b>136</b>
Stockholmstraktens växter <b>229.</b>
D. stora tiden <b>101.</b>
Sträng, H., Bob Somers' ävent. <b>96.</b>
— Vita män o. svarta <b>144.</b>
Strömberg, S., Två tjuvpojkars ävent. <b>144.</b>
Stålhane, H., Mackensen <b>104.</b>
— Ty. härförare <b>104.</b>
Svedberg, T., Arb. dekadens <b>143.</b>
Svedelius, J., Några bl. ur Röda korsets hist. <b>144.</b>
Svedenborg, H., Klicken o. ligan <b>86.</b>
Svensén, E., Ryssl. vägar till världshaven <b>44.</b>
Svensén, E., Världskr, o. dess orsaker <b>56.</b>
Svenska vägfören. handl. <b>48.</b>
Svensson-Graner, C, Stina Fager <b>135.</b>
Sveriges natur <b>90.</b>
Söderblom, N., Sv. kyrk. kropp o. själ <b>131.</b>
— Ur relig. hist. <b>82.</b>

Tagore, R., Sādhanā <b>42.</b>
Talvio, M., Förödelsen <b>87.</b>
— Ninives barn <b>87.</b>
Theander, C., Grek. lyrik <b>84.</b>
Thomas, H. H., Idealträdg. <b>93.</b>
Thunberg, T., Hur skydda vi oss mot flugor o. mygg? <b>191.</b>
—  I maltdrycksfr. <b>192.</b>
Tjechov, A., Ry. silhuetter <b>44.</b>
Trolle, A., Bl. sårade <b>101.</b>
Trubetzkoj, G., Ryssl. s. stormakt <b>54.</b>
Täppan <b>189.</b>

Ullman, A., Leva billigt <b>189.</b>

Wærn, C., Ital. mat <b>189.</b>
Wahlenberg, A., Lyckokatten <b>192.</b>
Wahlgren, A., Skogsskötsel <b>141.</b>
— Skogsvetenskap <b>49.</b>
Valentin, K., Pop. allm. musikhist. <b>87.</b>
Walkey, S., Jag. vargen <b>192.</b>
Wallbeck-Hallgren, T., Smädesånger <b>86.</b>
Wallengren, S., Tvåkammarsyst. <b>186.</b>
— Valrättsprobl. <b>139.</b>
Waxweiler, E., Belg. öde <b>103.</b>
Westerlind, A., m. fl., Porjus <b>227.</b>
Vetenskapen o. livet <b>91.</b>
Vetterlund, F., Raderingar <b>181.</b>
Wigforss, E., Världskr, o. världsfr. (<b>1, 2</b>) <b>56.</b>
Wile, F. W., Männen omkr. kejs. <b>104.</b>
Windelband, W., Preludier <b>179.</b>
Wirsén, E. T. af, Första världskrigsåret <b>96.</b>
Vising, J., D. fra. romant. <b>133.</b>
Vivian o. Williams, Röda korsets väg <b>103.</b>
Wolzogen, E. v., Med landstormen <b>101.</b>
Wranér, H., Gutenberg i Hönsl. <b>192.</b>
Vägfrågans ståndpunkt i Sv. 1915 <b>140.</b>
Wägner, E., Camillas äktensk. <b>43.</b>
Världskullturen o. kriget <b>98.</b>
Värmlands landstorm <b>93.</b>

Zahn, E., Kyrkoh, i Anderh. <b>44.</b>

Åkerström, J., Konstbevattn. <b>189.</b>
Åman-Nilsson, G., Lord Byron <b>45.</b>
Ångström, T., Kriget i luften <b>93.</b>

Öberg, IL, Gråverk <b>143.</b>
Öhrvall, Hj., Om knutar <b>227.</b>
Örnulf, G.,  Hjältedåd <b>192.</b>
Örström, O., Hindenburg <b>104.</b>
— Kejsar Frans Josef <b>104.</b>
— Kejsar Wilhelm II <b>104.</b>
— Tsar Nicolaus <b>104.</b>
— Två balkankungar  <b>104.</b>
Östergren, A.,  Jordbrukskassor <b>93.</b>
— Ngt om skördestatist. <b>142.</b>


</chapter>
<chapter name="ANMÄLAN.">
<h3>ANMÄLAN.</h3>
Förverkligandet av planerna på en allmän svensk biblioteksförening förde även
med nödvändighet på nytt fram tanken på en svensk bibliotekstidskrift, så
lagd att den kunde nå även de många, som arbeta i de mindre
biblioteken i vårt land. Med styrka framhölls på Sveriges allmänna
biblioteksförenings första årsmöte, att ett eget tidskriftsorgan var en nödvändig
förutsättning för att föreningen skulle kunna med hopp om framgång arbeta för
sina uppgifter. Endast så skulle den samhörighetskänsla kunna skapas och det
utbyte av erfarenheter och rön ske, utan vilka föreningen aldrig skulle kunna bli
till verkligt gagn för alla sina medlemmar landet runt.

<i>Biblioteksbladets</i> första och egentliga uppgift blir också att vara ett organ
för biblioteksföreningen och att söka främja de syften, för vilka denna arbetar.
Förhandlingarna och föredragen vid föreningens årsmöten skola här
offentliggöras och plats skall beredas för diskuterande av föreningsangelägenheter i
övrigt. Olika sidor av bok- och biblioteksväsendet skola belysas i korta,
populärt hållna uppsatser. Därvid kommer särskild vikt att läggas vid frågor av den
art, att de kunna vara av intresse och till nytta för stads- och folkbiblioteken
samt för läroverkens, seminariernas, folkhögskolornas och folkskolornas bibliotek.

Med uppmärksamhet kommer tidskriften att följa biblioteksverksamheten i
dess samband med folkbildningsarbetet i övrigt och särskilt den inbördes
växelverkan mellan folkbibliotek och föreläsningsrörelse, vilken är en så stark hävstång
för bådaderas kraftiga utveckling, varvid Biblioteksbladet kan påräkna sakkunnigt
biträde av föreläsningskonsulenten Nils Lundahl, statens inspektör för
folkhögskolorna d:r E. Ingers och professor Knut Kjellberg. Tillika komma
föreläsningskonsulenten och de tre centrala föreläsningsbyråerna att häri offentliggöra
meddelanden angående föreläsningsverksamheten.

I varje häfte skola under rubriken biblioteksnotiser lämnas kortfattade
redogörelser för bibliotek och biblioteksverksamhet i in- och utlandet.

Slutligen skall Biblioteksbladet söka att underlätta bokurvalet för bibliotekens
styrelser och föreståndare genom en omfattande litteratur av delning, innehållande
kortfattade notiser om nyutkomna arbeten, varvid redaktionen har försäkrat sig
om biträde av fackmän på olika områden, i allmänhet desamma, som lämnat
bidrag till ecklesiastikdepartementets katalog för folk- och skolbibliotek. Med
större utförlighet skola arbeten i biblioteks- och folkbildningsfrågor omnämnas.

Biblioteksbladet utges i 5 häften om året, växlande mellan 2 och 4 ark med
tillsamman omkring 15 ark. Vid prenumeration å posten eller i bokhandeln är priset 3
kr. för helt år. Medlemmar av Sveriges allmänna biblioteksförening (årsavgift 2 kr.)
erhålla tidskriften utan särskild avgift. Bidrag till tidskriften i form av uppsatser
och notiser sändas till redaktionen under adress Jakobsgatan 32, Stockholm.

<i>Fredrik Hjelmqvist. <tab><tab><tab><tab><tab><tab><tab><tab><tab>Knut Tynell.</i>

</chapter>
<chapter name="UPPROP.">
<h3>UPPROP.</h3>
Med bildande av <b>Sveriges allmänna biblioteksförening</b> har en tanke
förverkligats, som länge stått som ett önskemål inom olika kretsar av
bibliotekarier och andra biblioteksintresserade. Länge har man där känt
behov av en sammanslutning, vilken, på samma gång som den gåve ökad vikt
åt bibliotekariekårens önskningar, kunde ge nya impulser och ny kraft åt
biblioteksarbetet. Det är detta dubbla mål, som Sveriges allmänna
biblioteksförening vill nå. Den vänder sig därför ej till bibliotekarierna ensamt utan till alla
vänner av svenskt biblioteksväsende, och som medlemmar antagas ej blott
personer arbetande i eller med intresse för bibliotek, utan även biblioteksinstitutioner.

Årsavgiften har satts så lågt som till 2 kr. Det bör därför ej möta någon
svårighet för även ganska små bibliotek att ingå som medlemmar i föreningen.
»Ständig medlem» erlägger en gång för alla 40 kr.

Föreningen kommer naturligtvis att i främsta rummet verka genom
anordnande av möten med föredrag och diskussioner i olika trakter av landet. Det
är dock önskvärt, att dess verksamhet skall kunna sträcka sig vidare. Det
behövs utredningar av olika slag rörande biblioteken, agitation för att den stora
allmänheten skall rätt förstå dessas mål och betydelse, handledning och
anvisningar rörande deras skötsel o. s. v. På dessa och andra områden skulle
biblioteksföreningen kunna göra betydande insatser. Men förutsättningen för att
detta skall kunna ske är att föreningen vinner stor anslutning och därigenom
säker ekonomisk grundval.

Styrelsen för Sveriges allmänna biblioteksförening får därför uppmana alla,
som intressera sig för det svenska biblioteksväsendets utveckling, i främsta rummet
bibliotekarier och medlemmar av biblioteksstyrelser, att ansluta sig till föreningen.

Anmälan om inträde i föreningen kan göras hos dess kassaförvaltare
bibliotekarien Fredrik Nilsson, Barnhusgatan 14, Stockholm, eller hos dess sekreterare
förste bibliotekskonsulenten Fredrik Hjelmqvist, Jakobsgatan 32, Stockholm.
<table>

<td c><td c><i>J. M. HULTH.</i><td c>
<td c><td c>Förste bibliotekarie vid Uppsala<td c>
<td c><td c>universitetsbibliotek.<td c>
<td c><td c>Ordförande.<td c>

<td c><i>MALIN GEIJER.</i><td c><i>C. GRÖNBLAD.</i><td c><i>DAVID HELLMÉR.</i>
<td c>Lärarinna vid Oskarsskolan.<td c>Bibliotekarie vid Nobelinstitutet.<td c>Bibliotekarie vid Borås folkbibliotek.
<td c>Stockholm.<td c>Stockholm.<td c>

<td c><i>FREDRIK HJELMQVIST.</i><td c><i>A. F. W. LINDVALL.</i><td c><i>G. A. LJUNGBERG.</i>
<td c>Förste bibliotekskonsulent.<td c>Läroverksadjunkt.<td c>Folkskollärare.
<td c>Stockholm.<td c>Stockholm.<td c>Riddarhyttan.

<td c><i>E. LJUNGGREN.</i><td c><i>HILDUR LUNDBERG.</i><td c><i>FREDRIK NILSSON.</i>
<td c>Förste bibliotekarie vid Lunds<td c>Bibliotekarie vid Gustav Vasa<td c>Bibliotekarie vid Stockholms
<td c>universitetsbibliotek.<td c>församlingsbibliotek. Stockholm.<td c>Arbetarebiblioteksförbund.

<td c><i>ANNA SÖRENSEN.</i><td c><td c><i>L. WÅHLIN.</i>
<td c>Seminarieadjunkt.<td c><td c>Överbibliotekarie vid Göteborgs
<td c>Falun.<td c><td c>stadsbibliotek.
</table>

</chapter>
<chapter name="BERÄTTELSE ÖVER SVERIGES ALLMÄNNA
BIBLIOTEKSFÖRENINGS FÖRSTA ÅRSMÖTE.">
<h2>BERÄTTELSE ÖVER SVERIGES ALLMÄNNA
BIBLIOTEKSFÖRENINGS FÖRSTA ÅRSMÖTE.</h2>
<sc>Lund den 13 och 14 augusti 1915.</sc>

Till Sveriges allmänna biblioteksförenings första årsmöte, som hölls i Lund
den 13 och 14 augusti, hade infunnit sig ett åttiotal deltagare, kommande
från olika delar av landet, några ända uppifrån övre Norrland, och
representerande alla slag av bibliotek (jfr förteckningen å s. 14). De vetenskapliga
biblioteken voro företrädda av 18 mötesdeltagare, därav övervägande flertalet
från Lunds universitetsbibliotek. Med inräknande av det tiotal, som kom från
Malmö stads- och barnbibliotek, kunna folkbiblioteken sägas varit representerade
av ett fyrtiotal. Bortåt 20 voro anställda som bibliotekarier vid läroverk,
flickskolor, folkskoleseminarier, folkhögskolor eller folkskolor. Även några
specialbibliotek voro representerade.

Som särskilt inbjudna hedersgäster hade vid mötet infunnit sig universitetets
rektor professor Axel Kock, stadsfullmäktiges ordförande professor C. Björling,
professorerna S. Ribbing och E. Tegnér, föreläsningskonsulenten Nils Lundahl m. fl.
Slutligen hade biblioteksföreningens äldre systerföreningar i Norge och
Danmark gjort mötet den äran att sända representanter: Norsk biblioteksforening
bibliotekarien vid Deichmanska biblioteket i Kristiania Arne Arnesen,
Bibliotekarforeningen i Danmark förste ledamoten av Statens bogsamlingskomité professor
A. S. Steenberg och föreningen Danmarks folkebogsamlinger lærer J. Bjerre och
overlærer J. Høirup.

Mötesförhandlingarna höllos på Akademiska föreningens lilla sal, som
välvilligt ställts till biblioteksföreningens förfogande, och öppnades fredagen den 13
kl.  10 f. m.

<h3>Första mötesdagen.</h3>
Den 13 augusti.

Sedan interimsstyrelsens ordförande, förste bibliotekarien J. M. Hulth,
förklarat mötet öppnat, utsågs till ordförande för mötet överbibliotekarien C. af
Petersens, som efter ett par ord till tack för det visade förtroendet överlämnade
ordet till universitetets rektor professor <i>Axel Kock,</i> som å universitetets vägnar
hälsade mötesdeltagarna välkomna med följande

<i>hälsningsanförande.</i>

Såsom interimsstyrelsens ordförande nyss yttrade, är den närmaste
anledningen till att detta årsmöte förlagts till Lund, att Lunds universitet i år anordnat
sommarkurser. I egenskap av universitetets rektor ber jag därför att få hälsa
mötesdeltagarna välkomna till vår stad.

Vi svenskar äro stolta över att vara ett läskunnigt och även ett skrivkunnigt
folk; ja, vårt folk är skrivkunnigt även i den meningen, att det är ett
författande folk. Dess bättre är dock läskunnigheten större än skrivkunnigheten,
fattad i denna sistnämnda mening, ty en nation <i>skulle kunna</i> åstadkomma för
stora kvantiteter böcker.

Liksom man kan tala dels om läsande människor, dels om skrivande, d. v. s.
författande människor, så torde man kunna karakterisera våra bibliotek dels
såsom läsbibliotek, avsedda uteslutande för en läsande publik, dels såsom
skrivbibliotek, avsedda företrädesvis för en författande publik. Naturligtvis finnes det
en högst betydande skillnad mellan dessa senare, de stora biblioteken, på
kanske flera hundra tusen band och de förra, de små biblioteken, med ett
bokförråd, som uppgår till blott några hundra böcker. Man kunde därför vara
böjd att påstå, att de stora biblioteken obetingat äro de viktigaste. Detta är
också riktigt från flera synpunkter. Men man må ej glömma, att de små
biblioteken (läsbiblioteken) på grund av sin <i>talrikhet</i> ha en synnerligen stor
betydelse för vårt folk. De äro i egentlig mening folkuppfostrande, ty den
litteratur, som dessa små bibliotek ställa till den stora allmänhetens disposition, blir
till god del avgörande för den allmänna uppfattningen om många viktiga
spörsmål.

Det är alltså två olika slag av bibliotek, som denna förening vill i viss mån
sammansluta. Jag är övertygad om att föreningen bör kunna giva goda
resultat, framför allt i den riktningen, att de stora biblioteken böra kunna bli
vägledande och rådande för de mindre, för de bibliotek, som jag karakteriserat
såsom läsbibliotek.

Jag upprepar min nyss uttalade hälsning: Välkomna till Lund.

Därefter utsåg mötet till vice ordförande förste bibliotekarien J. M. Hulth och
överbibliotekarien L. Wåhlin, samt tillkännagavs, att styrelsen till sekreterare
utsett andre bibliotekskonsulenten K. Tynell och biblioteksamanuensen G.
Carlquist. Till protokollsjusterare utsågos museiintendenten H. E. Larsson och andre
bibliotekarien R. Almqvist.

Till medlemmar av en mötets beredningskommitté utsågos förste
bibliotekarien E. Ljunggren, bibliotekarien F. Nilsson, förste bibliotekskonsulenten F.
Hjelmqvist, museiintendenten H. E. Larsson, biblioteksamanuensen Selma
Colliander, läroverksadjunkten W. Pettersson och folkskolläraren I. Andrén.

Ordf. uppläste följande telegram:

Bibliotekarie Hulth, Akademiska föreningen, Lund.
Mycket   tacksam   för   biblioteksföreningens vänliga inbjudan, men förhindrad
antaga densamma. <tab><tab><tab><tab><tab><tab><tab><tab><tab><i>Eugen.</i>

Förste bibliotekarien Hulth, Akademiska föreningen, Lund.
Beklagligtvis förhindrad efterkomma vänliga inbjudningen, tillönskar jag de
boklärde ett gagnerikt och angenämt möte. <tab><tab><tab><i>Karl Gustaf Westman.</i>

Skriftliga hälsningar hade ingått från biskop G. Billing, overbibliotekar H. O.
Lange och undervisningsrådet A. Dalin.

Mötet beslöt att uppdraga åt ordföranden att avsända ett hyllningstelegram
till H. Maj:t Konungen samt svarstelegram till H. K. H. Prins Eugen och
statsrådet och chefen för ecklesiastikdepartementet K. G. Westman.

Interimsstyrelsens sekr., förste bibliotekskonsulenten F. Hjelmqvist, uppläste
följande av interimsstyrelsen avgivna

<i>Berättelse.</i>

Interimsstyrelsen konstituerade sig den 9 jan. 1915 omedelbart efter det första
biblioteksmötets slut, varvid till v. ordförande utsågs bibliotekarien C. Grönblad, till kassaförvaltare
bibliotekarien F. Nilsson och till sekreterare förste bibliotekskonsulenten F. Hjelmqvist.

Styrelsen har sedermera haft 3 sammanträden, den 7 febr., den 3 juni och den 31 juli.

Styrelsens arbete under denna tid har huvudsakligen varit inriktat på, dels att göra
föreningen känd, för att därigenom vinna nya medlemmar, dels att förbereda föreningens första
årsmöte.

I förstnämnda ändamål har styrelsen låtit trycka och till ett flertal bibliotek i vårt land
utsända ett cirkulär, vari redogöres för föreningens syfte och villkoren för medlemskap.
Dessutom har början gjorts till att skaffa föreningen ortsombud, som kunna, var och en inom sina
trakter, verka för föreningen och vinna nya medlemmar.

Föreningen räknar för närvarande (i aug.) 171  medlemmar, därav 5 ständiga.

I och för anordnandet av årsmötet tillsatte styrelsen en kommitté, bestående av
föreningens kassaförvaltare och sekreterare samt bibliotekarien E. Ljunggren, museiintendenten H. E.
Larsson, biblioteksamanuensen G. Wetterberg och biblioteksassistenten Signe Widegren. Med
denna kommitté har sedermera adjungerats d:r Selma Colliander.

I den av första allmänna svenska biblioteksmötet till utredning av styrelsen hänskjutna
frågan om bibliotekariernas ställning i folk- och skolbiblioteken har styrelsen beslutat
framlägga för årsmötet ett förslag till offentligt uttalande, som finnes här bifogat.

Rörande föreningens ekonomi hänvisas till nedanstående av kassaförvaltaren lämnade rapport»

Stockholm den 3 aug. 1915.

Å interimsstyrelsens vägnar:
<i>J. M. Hulth,</i>
ordförande.

<i>Fredrik Hjelmqvist,</i>
sekreterare.

Sekreteraren föredrog ytterligare revisorernas berättelse rörande granskningen
av räkenskaperna för det konstituerande mötet, varpå föreningen beslöt att bevilja
mötets kassaförvaltare full och tacksam ansvarsfrihet.

Därpå upplästes följande av föreningens kassaförvaltare avgivna

<i>Ekonomirapport</i>
för tiden 25 jan.—31 juli  1915.

<i>Inkomster:</i>
<table>
<td>Behållning från biblioteksmötet i januari . . . <td r><td r>kr. 81:97
<td>5 ständiga medlemsavgifter à 40 kr. . . . <td r><td r>kr. 200:—
<td>166 årsavgifter à 2 kr. . . . <td r><td r>kr 332:—
<td 3 r>------------------------------
<td><td r>Summa <td r>kr. 613:97
<td c><i>Utgifter:</i><td r><td r>
<td>Tryckning av stadgar, kvittenser, cirkulär . . . <td r><td r>kr. 126:75
<td>Papper och kuvert m. m. . . . <td r><td r>kr. 16:95
<td>Porto . . . <td r><td r>kr. 53:90
<td>Diverse . . . <td r><td r>kr 2:75
<td>Insatt å sparkassa i Nya banken . . . <td r>260:—<td r>
<td>Insatt å kapitalräkning i Stockholms handelsbank . . . <td r>100:—  <td r>kr. 360:—
<td 2 r>------------<td r>
<td>Kontant i kassan . . . <td r><td r>kr. 53:62
<td 3 r>------------------------------
<td><td r>Summa <td r>kr. 613:97
</table>
Stockholm den 2 aug. 1915. <tab><tab><tab><tab><tab><tab><i>Fredr. Nilsson.</i>


Interimsstyrelsen hade avgivit ett förslag till offentligt uttalande i frågan om
bibliotekariernas ställning i folkbiblioteken och vissa skolbibliotek, som jämte den
därtill hörande motiveringen hade följande lydelse:

<i>Till Sveriges Allmänna Biblioteksförenings årsmöte.</i>

Det första allmänna biblioteksmötet a-nmodade biblioteksföreningens interimsstyrelse att till
föreningens första årsmöte inkomma med förslag till ett offentligt uttalande i frågan om
bibliotekariernas ställning i folk- och skolbiblioteken.

I det förslag, som styrelsen med anledning härav uppgjort och härmed framlägger, har den
ansett sig kunna helt bortse från folkskoleseminariernas och de allmänna läroverkens bibliotek,
då förhållandena där antingen nyss reglerats eller äro föremål för utredning från vederbörande
myndighets sida. Beträffande de övriga slagen av skolbibliotek har styrelsen begränsat sig till
att föreslå ett allmänt principuttalande. Innan man kan gå närmare in på frågan, hur
bibliotekariens arbete i dessa bibliotek lämpligast bör avlönas, fordras en ganska ingående
undersökning, och interimsstyrelsen vill därför föreslå, att mötet måtte anmoda den blivande styrelsen
att sätta i gång en dylik undersökning. I fråga om folkbiblioteken har styrelsen som lämplig
avlöningsnorm i sådana mindre bibliotek, där omständigheterna ej medge, att
föreståndarebefattningen avlönas, så att den kan bli sin innehavares huvudsysselsättning, föreslagit 30 % av
bibliotekets inkomstbudget. För att ej föreståndarna för sådana bibliotek, som åtnjuta fri
lokal o. s. v., skola komma i en orättvist ogynnsam ställning i jämförelse med de övriga, har
styrelsen emellertid ansett det riktigast, att från inkomsten avdrages den summa, som användes
till lokalhyra, eldning och städning. Däremot vill styrelsen ej tillråda att, som sker i Norge,
till grund för löneberäkningen jämte inkomstbudgeten lägga antalet utlånade band. Det är som
bekant ej alltid så lätt att lämna fullt exakta siftror för lånefrekvensen, och en dylik
avlöningsnorm kan, synes det, lätt ge anledning till misstänksamhet och tvister.

Stockholm den 31 juli  1915.

Å interimsstyrelsens vägnar:
<i>J. M. Hulth.

Fredrik Hjelmqvist.</i>

<i>Förslag till offentligt uttalande i frågan om bibliotekariernas ställning i
folkbiblioteken och vissa skolbibliotek.</i>

Sveriges Allmänna Biblioteksförenings första årsmöte vill på det kraftigaste framhålla
betydelsen av att föreståndarna såväl för de för den stora allmänheten avsedda folkbiblioteken,
som för de till kommunala och enskilda skolor (folkskolor, högre folkskolor, kommunala
mellanskolor, folkhögskolor, flickskolor o. s. v.) hörande biblioteken i en eller annan form erhålla
skälig ersättning för sitt arbete." Även om det alltjämt kan givas fall, där en
biblioteksverksamhet kan komma till stånd endast under förutsättning av att den blivande
biblioteksföreståndaren är villig att avstå från alla anspråk på arvode, anser nämligen mötet — med allt

erkännande av det intresse och den omsorg, som så många oavlönade folk- och skolbibliotekarier
visa — det dock vara ställt utom allt tvivel, att man i längden vinner säkrare garantier för en
önsklig utveckling av biblioteksverksamheten i vårt land, om folk- och skolbibliotekens
föreståndare avlönas på ett sätt, som svarar mot de kompetenskrav, som man bör ställa på dem
och det arbete de utföra.

Grunderna, efter vilka ersättningen bör utgå, måste givetvis växla allt efter bibliotekens
uppgift och storlek.

I fråga om folkbiblioteken anser mötet det i högsta grad önskvärt, att föreståndareplatserna
överallt, där så ske kan, framför allt i större samhällen, bliva så avlönade, att man kan räkna
på att få dem besatta med personer, litterärt och tekniskt utbildade för biblioteksarbete och
med detta som huvuduppgift. Detta ändamål synes — utom i de allra största städerna —
kunna uppnås, om man jämställer biblioteksföreståndarna i avlöningshänseende med
folkskollärarna i resp. samhälle.

Beträffande sådana mindre folkbibliotek, där omständigheterna ej medge den nyss nämnda
avlöningen och där biblioteksarbetet för föreståndaren ej gärna kan bli annat än en bisyssla,
vill mötet föreslå som lämplig beräkningsgrund för skälig minimilön 30 % av bibliotekets
inkomstbudget, med avdrag dock av kostnaderna för lokal, för uppvärmning och städning.

Vad slutligen angår de ovan uppräknade slagen av skolbibliotek, kan man — likväl
endast beträffande vissa av dem — som lämplig avlöningsform vid sidan av eller i stället för
arvode måhända tänka sig rättighet för bibliotekarien att räkna in sitt biblioteksarbete i den
honom eller henne åliggande skoltjänstgöringen. Mötet anser sig dock ej — i det outredda skick,
vari frågan härom ännu befinner sig — kunna för närvarande göra något bestämt uttalande
vare sig angående formen för ersättningen eller arvodets beräkning utan får anmoda
biblioteksföreningens styrelse att söka föranstalta en utredning av hithörande förhållanden.

Detta förslag överlämnades till beredningsutskottet för yttrande.

För förmiddagens diskussioner, dels angående <i>»Samarbete mellan bibliotek
för att tmderlätta boklån till forskningsintresserade»,</i> dels angående <i>»Anslag
till studieresor för personer, anställda vid stads-, folk- och skolbibliotek»,</i>
redogöres i följande häfte av denna tidskrift. Beträffande den förra frågan beslöt
mötet att åt föreningens styrelse uppdraga att verkställa nödig utredning, den
senare hänsköts till beredningskommittén för  framläggande  av förslag till uttalande.

Efter mötesförhandlingarnas avbrytande besågs universitetsbiblioteket under
ledning av överbibliotekarien C. af Petersens, som i ett kortare anförande
redogjorde för dess historia och organisation.

Vid eftermiddagens förhandlingar fungerade överbibliotekarien L. Wåhlin som
ordf. Från H. Maj:t  Konungen hade anlänt följande telegram, som upplästes:

Överbibliotekarien af Petersens, Lund.
Framför till biblioteksföreningen mitt hjärtliga tack och bästa välönskningar.
<tab><tab><tab><tab><tab><tab><tab><tab><tab><tab><tab><tab><tab><i>Gustaf.</i>

Därefter vidtog diskussion om

<i>Mekanisk eller systematisk uppställning av böckerna i ett bibliotek,</i>
inledd av förste bibliotekarien <i>J. M. Hulth.</i>

Inledaren ville närmast lämna ett kortfattat referat av de intressanta uppsatser i
denna fråga, som <sc>G. Leyh</sc> publicerat i Zentralblatt für Bibliothekswesen.<footnote><sc>Leyh, G.,</sc> Das Dogma von der systematischen Aufstellung. Jahrg. 29 (1912), s. 241—259,
30 (1913), s. 97—136.
— —, Systematische oder mechanische Aufstellung? Jahrg. 31 (1914), s. 398—407.</footnote> <sc>Leyh</sc>

uppträder skarpt emot den i Tyskland rådande systematiska uppställningen med
dess vid densamma strängt bundna realkatalog. Han uppvisar svagheten av de
skäl, som anföras till förmån för den systematiska uppställningen, och utvecklar
de förmåner, som kunna vinnas vid en mekanisk uppställning i de <i>stora</i>
boksamlingarna. (De små biblioteken beröras icke av hans inlägg.) Han påpekar
bl. a. den stora rumsbesparing, som kan ernås med mekanisk uppställning, då
icke accessionsutrymme behöver beräknas för de vanliga systemens alla olika
avdelningar. Han vill härmed icke hava sagt, att vid en mekanisk uppställning
alla böcker skola blandas om vartannat. Man kan mycket väl behålla de större
systematiska grupperna. British Museum, där mekanisk uppställning råder, har
sålunda omkr. 700 avdelningar. Alla nyförvärv komma emellertid sist i sina
respektive grupper.

Numreringen, som vid en systematisk uppställning är krånglig och besvärlig,
blir vid en mekanisk ytterst enkel, och det nummer en bok en gång fått behåller
den i alla tider.

För bibliotek med mekanisk uppställning måste dock en ny katalog föras,
nämligen lokalkatalog. Men då den kan föras mycket summariskt, blir det ökade
arbetet obetydligt, och i längden vinnes mycken tid, då man slipper
omsigneringar i katalogerna, som alltid åtfölja ändringar i en systematisk uppställning.
Realkatalogen, som ej längre är bunden vid den systematiska uppställningen, blir
fri och kan, då den bör föras på kort eller lösa blad, lätt omgestaltas efter nya
tiders fordringar.

Talaren omnämnde också i korthet, huru förhållandena äro vid de stora
svenska biblioteken. Kungliga biblioteket, Universitetsbiblioteket i Lund, K.
Vetenskapsakademiens bibliotek och Stadsbiblioteket i Göteborg ha numera sina
samlingar systematiskt ordnade och äga realkataloger. Universitetsbiblioteket i
Uppsala är till största delen systematiskt ordnat. En del av samlingen kvarstår ännu
i den kring 1800-talets början gjorda mekaniska uppställningen med nummer.
Realkatalog saknas.

Egendomligt för de svenska bibliotekens systematiska uppställning är, att ingen
numrering användes.

Föredragaren trodde för sin del, att det snart nog skulle visa sig nödvändigt,
särskilt ur utrymmessynpunkt, att helt eller delvis införa mekanisk uppställning i
de stora svenska biblioteken. Denna åsikt uttalades förresten redan 1897 av
<sc>Cl. Annerstedt.</sc><footnote>Universitetsbiblioteket i: Upsala universitet 1872—1897. Festskrift med anledning af
konung Oscar II:s tjugofemårs regeringsjubileum. 2, s. 56—57.</footnote>

I den följande diskussionen yttrade sig förste bibliotekskonsulenten <i>F. Hjelmqvist,</i>
som betonade, att de praktiska synpunkterna borde vara de avgörande.
Den systematiska uppställningen synes vara att föredraga, när allmänheten har
omedelbart tillträde till bokhyllorna, vare sig det gäller lärda bibliotek eller
folkbibliotek. I alla övriga fall vore snarast det mekaniska systemet att tillråda.

Förste bibliotekarien <i>E. Ljunggren</i> medgav, att de Leyhska åsikterna, till
vilka inledaren anslutit sig, i vissa punkter voro riktiga, men framhöll, att
erfarenheter från Tyskland ej utan vidare kunna överföras på svenska förhållanden,
så t. ex. kan den tyska statistiken ej anses giltig för våra bibliotek, där de
studerande ej alls i samma grad som i Tyskland begagna sig av biblioteken, utan
publiken huvudsakligen utgöres av verkliga forskare. Härav följer, att i vart fall
vid universitetsbiblioteken äldre litteratur i helt annan utsträckning användes.

Vad angår frågan om svårigheten av revision av katalogerna, när systematisk
uppställning användes, hänvisade talaren till de f. n. vid Lunds universitetsbibliotek
pågående revisionsarbetena, vilka tack vare befintligheten av realkatalog
med största lätthet kunde utföras.

Sedan ordf. uppläst ett från prins Eugen anlänt svarstelegram, övergick
mötet till behandling av frågan om

<i>Behovet av ett särskilt tidskriftsorgan för biblioteks föreningen,</i>
som inleddes av bibliotekarien <i>F. Nilsson.</i>

Efter att ha erinrat om den brist på samverkan, som hittills i allmänhet varit
rådande i vårt land såväl de olika biblioteken emellan som även i fråga om
biblioteksfunktionärerna, fortsatte talaren: »En ändring till det bättre är nödvändig,
och ett led i denna strävan är vår nya här samlade biblioteksförening. Genom
den kunna vi hoppas att så småningom samla till gemensamt arbete för
gemensamma intressen allt flera av de män och kvinnor, som på skilda platser ute i
landet ägna sina krafter åt det betydelsefulla och mödosamma, men i regel
ekonomiskt föga uppskattade arbetet i biblioteken.

Men föreningen ensam kan ej åstadkomma vad vi önska och behöva, även
om den efter hand kan stärkas och kompletteras med facksektioner eller
lokalavdelningar. Vi alla, som äro samlade här, böra vara väl medvetna om det tryckta
ordets betydelse, och vi veta också, hurusom i vår tid varje idé, varje sammanslutning
söker att med tryckpressens hjälp främja sina syften. Föreningar av
alla slag, politiska, religiösa, sociala eller rent fackliga, större eller mindre, alla
söka de att så snart som möjligt få ett organ, en tidning, som bäres upp av
massan, eller en tidskrift av mera blygsam art. Den, som något känner
förhållandena på  detta område, skall nog kunna intyga vilken energi och
offervillighet, som inom många av vår tids sammanslutningar kommit till uttryck, när
det gällt att starta och uppehålla ett organ. Men man har varit medveten om
sakens nytta och betydelse. Och så bör det vara även med oss, medlemmar av
Sv. allm. biblioteksförening. Vilja vi gagna vår förening, vårt gemensamma
arbete och i någon mån även oss själva, ja då kunna vi helt enkelt inte undvara ett
organ. Genom en tidskrift blir det oss möjligt att arbeta fram vår sammanslutning,
vi skapa därmed också en möjlighet för medlemmarna av föreningen att komma
i närmare kontakt med varandra.    Ett fackorgan för biblioteken bör kunna
anlitas även av statens biblioteksbyrå och dess konsulenter och sålunda bli en
förbindelselänk mellan dessa och alla de statsunderstödda biblioteken.

Här skapas vidare ett medel att lära känna något om ställningar och
förhållanden ute i vårt arbete, icke endast i Sverige, utan även i andra länder. Vi
böra ha rätt att påräkna sakkunniga omdömen om nyutkommande litteratur till
ledning vid bokinköpen, och framförallt kan ett vårt eget fackorgan bliva till stor
hjälp i vårt arbete genom att lämna råd och anvisningar i det rent tekniska, t. ex.
katalogisering, inbindning av böcker, utlåning o. s. v. Viktiga uppslag kunna
här lämnas och komma till debatt bland alla intresserade etc.

Märkligt nog var Sverige det första bland de skandinaviska länderna, som fick
ett eget organ för folkbiblioteken, det redan år 1903 av redaktör von Koch
startade och sedan under ett antal år av fil. kand. Axel Hirsch utgivna
»Folkbiblioteksbladet». Denna tidskrift sköttes utmärkt, ja, på ett om kärlek för dess
uppgift nog så talande sätt. »Folkbiblioteksbladet» togs även till mönster för de

senare i grannländerna startade biblioteksorganen, »For Folke- og
Barnebog-samlinger» i Norge, utkommande från år 1907 (fr. o. m. 1916 med titel »For
Folkeoplysning»), och »Bogsamlingsbladet» i Danmark, uppsatt år 1906.

Men det är till föga heder för oss svenskar, att »Folkbiblioteksbladet» likväl
måste nedläggas av brist på uppmuntran, sedan dess utgivare under ett 10-tal år
offrat icke endast tid och arbete på detsamma utan även ganska betydande
penningemedel.

Skulle vi nu döma av detta resultat, så måste vi säga oss, att utsikterna för
ett nytt svenskt biblioteksorgan kunna synas nog så mörka. Men vi böra ej
vara pessimister. Förhållandet med »Folkbiblioteksbladet» var väl det, att det
kom för tidigt till världen. Här föddes organet redan 1903, men den
organisation, som allt från början borde stått stödjande vid dess sida, har ju först nu i
år kommit till stånd. I Norge och Danmark har man gått tillväga på ett annat
sätt, bildat sin förening först och därpå skaffat sammanslutningen ett organ. Nu
ha ju även vi sent omsider fått vår förening, och det är nu den, som skall
bliva det ryggstöd vi behöva för att i en eller annan form skapa oss ett organ.

Det <i>norska</i> biblioteksbladet, en kvartalsskrift, har en upplaga av 5,800 ex.
Utgifterna belöpa sig till c:a 500 kr. pr nummer. Redaktören ersättes med 50
kr. pr n:r, och lämnade bidrag honoreras med 4 kr. pr sida. Till inkomsterna
beräknas av annonser c:a 700 kr. De till omkr. 1,000 uppgående norska
folkbiblioteken betala vartdera 55 öre pr år för två ex. av tidskriften, det ena
erhålles då bundet vid årets slut. Dessutom betala skolbiblioteken tillsammans 375
kr. pr år för 2,200 ex. Dessa belopp dragas av vid statsbidragets utdelande till
biblioteken. Den årliga förlusten å det norska biblioteksbladet har i genomsnitt
uppgått till c:a 600 kr., som blivit täckt med hjälp av de 5 % bokförläggarna
ha att betala till Kirkedepartementet å folkbibliotekens inköp efter departementets
kataloger.

Fr. o. m. 1916 är den norska tidskriften också organ för »Folkeakademierna»
(föreläsningsföreningarna) och uppbär i denna egenskap ett anslag från staten
med 700 kr.

Det <i>danska</i> »Bogsamlingsbladet» utgives månadsvis och i en upplaga av 1,600
ex. Utgifterna gå i det hela till c:a 215 kr. pr nummer. Redaktören betalas
med 300 kr. om året, medarbetarna (i stor utsträckning bokanmälningar) skriva
gratis. Bland inkomsterna är att nämna 800 kr. om året i anslag från statens
bibliotekskommitté samt omkr. 1,200 kr. pr år från föreningen »Danmarks
Folkebogsamlinger», vilken till bladet erlägger hälften av medlemmarnas årsavgifter,
mot att varje bibliotek erhåller bladet gratis. Annonserna lämna omkr. 450 kr. pr år.»

Talaren slutade med att föreslå, att mötet måtte uttala sig för önskvärdheten
av att tanken på ett eget organ snarast må förverkligas och att den blivande
styrelsen för biblioteksföreningen erhåller i uppdrag att söka ordna saken om
möjligt redan fr. o. m. år 1916.

I en kortare härpå följande diskussion lämnade prof. <i>A. S. Steenberg</i>
upplysningar om de erfarenheter man i Danmark gjort i motsvarande fall och
framhöll särskilt lämpligheten av att en <i>privat</i> sammanslutning sådan som
biblioteksföreningen enade sig om en tidskrift, vilken samtidigt genom bibliotekskonsulenterna
kunde bliva organ för <i>statens</i> verksamhet för bibliotekssaken.

Mötet beslöt på inledarens yrkande att remittera frågan till beredningskommittén.

Sedan förhandlingarna för dagen avslutats, samlades mötesdeltagarna till
gemensamt samkväm på Industrirestauranten, där några timmar tillbragtes under
festlig och kordial stämning. Bland de tal, som utväxlades, äro att notera
bibliotekarien Hulths för de närvarande svenska gästerna, varpå professor Kock
svarade i ett spirituellt anförande, och bibliotekskonsulenten Hjelmqvists för
systerföreningarna i Danmark och Norge, för vilket prof. Steenberg, bibliotekar
Arnesen och lærer Bjerre tackade.

<h3>Andra mötesdagen.</h3>
Den 14 augusti.

Vid dagens förhandlingar, som leddes av bibliotekarien Hulth, föredrogs först
beredningskommitténs yttrande angående de av konstituerande mötet preliminärt
antagna <i>stadgarna.</i> Kommittén hade föreslagit föreningen att antaga dessa
oförändrade utom beträffande § 2, där kommittén med 4 röster mot 3 beslutat att
förorda följande formulering:

»Rätt att bliva medlemmar äga efter anmälan hos styrelsen

a) tjänstgörande och förutvarande biblioteksfunktionärer samt andra personer
med intresse för bibliotekssaken,

b) biblioteksinstitutioner.

Rösträtten för en institution utövas genom ett ombud.»

Minoriteten hade röstat för den av konstituerande mötet preliminärt antagna
formuleringen. — Föreningen beslöt att antaga interimsstadgarna oförändrade
efter en kortare diskussion om § 2, varvid yttrade sig bibliotekarierna F.
Nilsson och L. Wåhlin.

Därefter företogs <i>val av styrelse.</i> Till ordförande omvaldes förste
bibliotekarien J. M. Hulth.

Till övriga medlemmar i styrelsen utsågos förutvarande ledamöter i
interimsstyrelsen: överbibliotekarien L. Wåhlin, Göteborg, bibliotekarien vid Svenska
akademiens Nobelbibliotek C. Grönblad, förste bibliotekarien E. Ljunggren, Lund,
läroverksadjunkten A. F. W. Lindvall, Stockholm, seminarieadjunkten Anna Sörensen,
Falun, lärarinnan vid Oskarsskolan i Stockholm Malin Geijer, folkskolläraren G.
A. Ljungberg, Riddarhyttan, bibliotekarien Fredrik Nilsson, Stockholm, förste
bibliotekskonsulenten Fredrik Hjelmqvist, Stockholm, bibliotekarien vid Gustav Vasa
församlingsbibliotek i Stockholm Hildur Lundberg och vid Borås folkbibliotek
D. Hellmér. Till suppleanter utsågos interimsstyrelsens suppleanter seminarieadjunkten
Elisabet Eurén, Stockholm, och folkskolläraren Edv. Stålfelt, Stockholm.
I stället för andre bibliotekarien G. Adde, som avsagt sig, valdes andre
bibliotekarien N. S.  Grönfeldt, Stockholm.

Härefter företogs till behandling beredningskommitténs yttrande angående det
till kommittén remitterade av styrelsen framlagda förslaget till <i>offentligt uttalande
i frågan om bibliotekariernas ställning i folkbiblioteken och vissa skolbibliotek.</i>
Kommittén hade tillstyrkt årsmötet att göra ett uttalande i överensstämmelse med
det framlagda förslaget utom beträffande slutet av 3:dje mom., där kommittén
förordat följande lydelse:

»Detta ändamål synes — utom i de allra största städerna — kunna uppnås,
om man jämställer biblioteksföreståndarna i avseende på lön och pension med
folkskollärarna i resp. samhälle.»

Årsmötet godkände utan debatt detta kommitténs förslag.

Beträffande frågan om <i>anslag till studieresor</i> hade beredningskommittén
föreslagit årsmötet att med uttalande av det önskvärda i att sådana anslag
beviljades uppdraga åt styrelsen att verkställa en närmare utredning i frågan. Utan
debatt godkändes beredningskommitténs förslag.

Slutligen hade beredningskommittén med anledning av under diskussionen om
behovet av ett särskilt <i>tidskriftsorgan</i> för föreningen framställt yrkande
föreslagit årsmötet att med uttalande av önskvärdheten av ett organ för föreningen
uppdraga åt styrelsen att utreda lämpligaste sättet för frågans lösning. Även
detta beredningskommitténs förslag godkändes utan debatt.

Härefter vidtog diskussion om <i>Samverkan mellan folk- och studiecirkelbibliotek,</i>
för vilken redogörelse lämnas på annat ställe i detta häfte.

Tvenne yrkanden framställdes under denna debatt, dels av herr <i>Elgeskog,</i> att
mötet måtte uppdraga åt styrelsen att utreda och eventuellt vidtaga lämpliga
åtgärder för a) att vid eventuellt blivande instruktionskurser för bibliotekarier
frågan om samarbete mellan folk- och studiecirkelbibliotek tillräckligt beaktas, b)
att statsbidrag till studiecirkelbibliotek måtte komma även <i>mindre</i>
riksorganisationer till del samt c) att vid eventuell revidering av biblioteksförordningen större
organisationsfrihet måtte beredas resp. riksorganisationer, dels av herr <i>Hjelmqvist,</i>
att diskussionen måtte utgöra svar på frågan. Beslut fattades i enlighet med
det senare yrkandet.

Mötesprograinmet var härmed genomgånget, och sedan mötets ordf., överbibliotekarien
af Petersens, återtagit klubban och på förslag av bibliotekarien Nilsson
beslut fattats att åt styrelsen uppdraga att gå i författning om mötesförhandlingarnas
tryckning, uttalade mötets ordförande sitt tack för det förtroende, som
visats honom, samt framförde å mötets vägnar ett tack till universitetets rektor
och övriga särskilt inbjudna och till samtliga mötesfunktionärer, varefter han
yttrade följande avslutningsord:

»Till sist vill jag uttala en välönskan för vår förenings framtida verksamhet
och för ett gott resultat av detta dess första årsmöte.

De förslag, som vid detta möte blivit väckta, ha ju icke varit sådana, som
kunnat föranleda någon omedelbar åtgärd från föreningens sida. Då deras
genomförande kräver statsbidrag och delvis betydande sådana, är deras öde
naturligtvis, särskilt under nuvarande förhållanden, ovisst: i alla händelser är att befara,
att det kan dröja rätt länge, innan de bliva realiserade. Men en god behållning
av mötet ha dess deltagare säkerligen haft genom åhörande av de hållna
föredragen och ej minst därigenom, att mötet för personer med gemensamma intressen
medfört tillfällen att sammanträffa, stifta nya bekantskaper och utbyta tankar och
erfarenheter.

Jag nämnde ordet »gemensamma intressen». Då en sammanslutning vilar på
en så bred basis, som fallet är med vår förening, vilken i sig innefattar
representanter för bibliotek av alla de olika slag, som finnas i vårt land, så är tydligt,
att alla de frågor, som föreningen kan komma att upptaga till behandling, icke

kunna påräkna samma intresse av alla dess medlemmar; detta är en naturlig
följd därav, att de olika bibliotekstyperna hava så olika uppgifter. Men må vi
städse minnas, att huru olika dessa uppgifter må vara, så gives det dock <i>en</i>
uppgift — den högsta — som är för alla svenska bibliotek gemensam.

Vi svenskar äro ett jämförelsevis litet folk, och vårt ord väger därföre
måhända icke så tungt i den politiska världen. Men inom vetenskapens värld äger
det svenska namnet en god klang, och i fråga om allmän medborgerlig bildning
intager vårt folk en rangplats bland folken. Denna vår höga, på urgammal grund
vilande kultur är ett dyrbart arv, som det åligger det levande släktet att vårda
och förkovra; på det rätta förvaltandet av detta arv beror måhända vårt folks
framtid. För biblioteksarbetande män och kvinnor — de må nu ha sin
verksamhet i de stora statsbiblioteken eller inom de anspråkslösaste institutioner —
är det en gemensam, skön men tillika ansvarsfull uppgift att deltaga i förvaltandet
och arbeta på förkovrandet av detta arv. Må det bliva vår förening och oss
alla beskärt att så kunna verka, att vår gärning blir till gagn och välsignelse för
fosterlandet!

Med denna önskan förklarar jag förhandlingarna vid den allmänna svenska
biblioteksföreningens första årsmöte avslutade.»

Mötets tack till ordföranden framfördes av bibliotekarien Hulth.

Efter mötesförhandlingarnas slut besågs landsarkivet i Lund under ledning av
t. f. landsarkivarien G. Clemensson.

På e. m. avreste mötesdeltagarna till <i>Malmö,</i> där Malmö stadsbibliotek
förevisades av dess bibliotekarie, museiintendenten H. E. Larsson, som i
sammanhang härmed gav en redogörelse för bibliotekets tillkomst och för det där
tillämpade deweyska decimalsystemet (Malmö stadsbibliotek var det första svenska
bibliotek, som genomförde bokuppställning efter detta system). Därefter avlades
besök å Malmö barnbibliotek och arbetarebiblioteket. På kvällen hade
anordnats samkväm i Kungsparkens festvåning. D:r Thure Petrén hälsade å Malmö
biblioteks- och föreläsningsförenings vägnar gästerna välkomna, och dessas tack
framfördes av överbibliotekarien af Petersens.

Ett fyrtiotal av mötets deltagare företog på <i>söndagen en utfärd till Köpenhamn</i>
för att bese därvarande bibliotek. Tack vare det utomordentligt älskvärda
sätt, varpå Dansk bibliotekarforening mottog de svenska gästerna, blev denna
utfärd en synnerligen lärorik och angenäm avslutning på biblioteksföreningens första
årsmöte. Under ledning av overbibliotekar H. O. Lange besågs det Kongelige
biblioteks ståtliga byggnad. Därefter intogs lunch å Paladshotel, varvid den
svenska föreningen var den danska biblioteksföreningens gäst. Tal höllos å
danskarnas vägnar av Bibliotekarforeningens nuvarande ordförande bibliotekar T.
Døssing, av dess förutvarande ordförande bibliotekar R. Meyer och av
professor Steenberg. Svenskarnas tack framfördes av bibliotekarien Hulth.

Efter lunchen besågos de blivande lokalerna för Köpenhamns kommuns
folkbiblioteks centralbibliotek i Nikolai kirke, som demonstrerades av overbibliotekar
Lange, samt centralbibliotekets nuvarande lokaler och ett av de fem
kretsbiblioteken. Ciceron var denna gång underbibliotekar V. Slomann, då
stadsbibliotekar Aarsbo var hindrad att närvara.

<h3>Förteckning över mötesdeltagare.</h3>
<sc>Aberstén, Simon,</sc> förste bibliotekarie vid Göteborgs stadsbibliotek, Göteborg.
<sc>Almqvist, Robert,</sc> andre bibliotekarie vid Lunds universitetsbibliotek, Lund.
<sc>Anderson, Märtha,</sc> biträde vid Malmö stadsbibliotek, Malmö.
<sc>Andrén, Ivar,</sc> folkskollärare, ordf. i styrelsen för Västmanlands läns pedagogiska bibliotek, Västerås.
<sc>Berlin, Frithiof,</sc> föreståndare för Malmö arbetarebibliotek, Malmö.
<sc>Borge, O.,</sc> föreståndare för arbetarerörelsens arkiv, Stockholm.
<sc>Brodén, Nils,</sc> andre bibliotekarie vid Lunds universitetsbibliotek, Lund.
<sc>Callmer, Stina,</sc> fil. känd., Malmö.
<sc>Carlquist, Gunnar,</sc> amanuens vid Lunds universitetsbibliotek, Lund.
<sc>Carlquist, Mim,</sc> fru, Lund.
<sc>Colliander, Selma,</sc> amanuens vid Lunds universitetsbibliotek, Lund.
<sc>Dahlberg, A.,</sc> folkskollärare, föreståndare för Lackalänga folkbibliotek, Lackalänga.
<sc>Elgeskog, Justus,</sc> folkhögskollärare, bibliotekarie vid Vendelsbergs skolbibliotek, Mölnlycke.
<sc>Flygare, Natte,</sc> sekreterare och bibliotekarie hos försäkringsföreningen, Stockholm.
<sc>K. Generalpoststyrelsen,</sc> Stockholm.
<sc>Gustafson, G. A.,</sc> lärare, bibliotekarie vid Karlstads stadsbibliotek, Karlstad.
<sc>Hallberg, Hallgärd,</sc> anställd vid Gustav Vasa församlingsbibliotek, Stockholm.
<sc>Hallgren, Ernst J. P.,</sc> folkskollärare, ordf. i biblioteksstyrelsen, Äsphult.
<sc>Hallin, Ax.,</sc> överlärare, föreståndare för Limhamns folkbibliotek, Limhamn.
<sc>Hansson, Aug.,</sc> läroverksadjunkt, skolbibliotekarie, Kristianstad.
<sc>Hansson, Robert,</sc> lärare, bibliotekarie vid Lunds stadsbibliotek, Lund.
<sc>Hasselberg, Dagmar,</sc> lärarinna och bibliotekarie vid Ateneum för flickor, Stockholm.
<sc>Hedvall, Agda,</sc> byråföreståndare, Folkbildningsförbundet, Stockholm.
<sc>Hellmér, David,</sc> föreståndare för Borås folkbibliotek, Borås.
<sc>Hennerberg, C F.,</sc> bibliotekarie vid Musikaliska akademiens bibliotek, Stockholm.
<sc>Herrlin, Gustaf,</sc> seminarieadjunkt, bibliotekarie vid Skara folkskoleseminarium, Skara.
<sc>Herslow, Ina,</sc> fröken, Malmö.
<sc>Hjelmqvist, Fredrik,</sc> förste bibliotekskonsulent, Stockholm.
<sc>Hoppe, Margit,</sc> extra biträde vid Malmö stadsbibliotek, Malmö.
<sc>Hugo, Yngve,</sc> folkhögskollärare, instruktör i Arbetarnes bildningsförbund, Brunnsvik, Sörvik.
<sc>Hugo,</sc> fru.
<sc>Hulth, J. M.,</sc> förste bibliotekarie vid Uppsala universitetsbibliotek, Uppsala.
<sc>Hörman, Otto,</sc> lärare, föreståndare för Burlövs sockenbibliotek, Arlöv.
<sc>Isberg, Märta,</sc> extra biträde vid Malmö stadsbibliotek, Malmö."
<sc>Jacobson, Helja,</sc> assistent vid Malmö stadsbibliotek, föreståndarinna för barnbiblioteket, Malmö.
<sc>Jeppson, A.,</sc> biträde vid barnbiblioteket, Malmö.
<sc>Kjellberg, Knut,</sc> professor, ordf. i Folkbildningsförbundet, Stockholm.
<sc>Kjellman, Dagmar,</sc> sekreterare i Lerums folkbiblioteks styrelse, Lerum.
<sc>Kjellström, Johannes,</sc> redaktör av Tidskrift för det svenska folkbildningsarbetet, Herserud.
<sc>Lagerström, Alfr.,</sc> överlärare, Finspång.
<sc>Larsson, G. Adolf,</sc> amanuens i Stockholms stads statistiska kontors bibliotek, Stockholm.
<sc>Larsson, Hans Emil,</sc> museiintendent, stadsbibliotekarie, Malmö.
<sc>Lindén, J. O.,</sc> slöjdöverlärare, biblioteksföreståndare, Karlskrona.


<sc>Linder, Erik,</sc> folkskollärare, föreståndare för Linde folkbibliotek, Lindesberg.
<sc>Ljunggren, Evald,</sc> förste bibliotekarie vid Lunds universitetsbibliotek, Lund.
<sc>Ljungstedt, J. W.,</sc> lärare, bibliotekarie vid Växjö folkskoleseminarium, Ekehov, Växjö.
<sc>Lundberg, Hildur,</sc> bibliotekarie vid Gustav Vasa församlingsbibliotek, Stockholm.
<sc>Læstadius, Ferdinand,</sc> läroverksadjunkt, bibliotekarie vid Umeå folkskoleseminarium, Umeå.
<sc>Löfdahl, Emil,</sc> folkskollärare, biblioteksföreståndare, Stora Hammar, Fotevik.
<sc>Löfgren, C. G.,</sc> bibliotekskassör, Stockholm.
<sc>Magnusson, C.,</sc> cigarrmakare, biblioteksföreståndare, Hälsingborg.
<sc>Malm, Anders,</sc> förste bibliotekarie vid Lunds universitetsbibliotek, Lund.
<sc>Malm, Helfrid,</sc> fru, Lund.
<sc>Mellton, Carl,</sc> folkskollärare, Sösdala.
<sc>Möller, Bert,</sc> t. f. andre bibliotekarie vid Lunds universitetsbibliotek, Lund.
<sc>Nelson, Axel,</sc> förste bibliotekarie vid Uppsala universitetsbibliotek, Uppsala.
<sc>Nilsson, Fredrik,</sc> bibliotekarie vid Stockholms arbetarebiblioteksförbunds bibliotek, Stockholm.
<sc>Nilsson, Hilma,</sc> fru, Stockholm.
<sc>Norlind, Tobias,</sc> docent, folkhögskolerektor, Östra Grevie.
<sc>Nosslin, Folke,</sc> amanuens vid Lunds universitetsbibliotek, Lund.
<sc>Olsson, Oscar,</sc> seminarieadjunkt, goodtemplarordens studieledare, Linköping.
<sc>Petersens, Carl af,</sc> överbibliotekarie vid Lunds universitetsbibliotek, Lund.
<sc>Petrén, Thure,</sc> med. lic, ordf. i Malmö biblioteks- och föreläsningsförening, Malmö.
<sc>Pettersson, William,</sc> läroverksadjunkt, skolbibliotekarie, Stockholm.
<sc>Romson, Janne,</sc> folkhögskolerektor, Mora.
<sc>Rundcrantz, A. C,</sc> folkskollärare, föreståndare för Uppåkra folkbibliotek, Uppåkra.
<sc>Rönnberg, Dagmar,</sc> lärarinna, Burträsk.
<sc>Rönnberg, Magda,</sc> lärarinna, Burträsk.
<sc>Sandahl, Gideon,</sc> seminarieadjunkt, bibliotekarie vid Kalmar folkskoleseminarium, Kalmar.
<sc>Sjöbeck, Pont.,</sc> förste bibliotekarie vid Lunds universitetsbibliotek, Lund.
<sc>Sjöholm, E.,</sc> folkskollärare, Östra Grevie.
<sc>Stålfelt, Edvin,</sc> folkskollärare, skolbibliotekarie, Stockholm.
<sc>K. Telegrafstyrelsen,</sc> Stockholm.
<sc>Tynell, Knut,</sc> andre bibliotekskonsulent, Stockholm.
<sc>Weibull, Annie,</sc> fröken, Landskrona.
<sc>Wetterberg, Gunnar,</sc> amanuens vid Lunds universitetsbibliotek, Lund.
<sc>Widegren, Signe,</sc> assistent vid Malmö stadsbibliotek, Malmö.
<sc>Wilner, P.,</sc> andre bibliotekarie vid Lunds universitetsbibliotek, Lund.
<sc>Wranér, Signe H.,</sc> anställd vid Stockholms barn- och ungdomsbibliotek, Stockholm.
<sc>Wretblad, Petrus,</sc> ingenjör, stadsbibliotekarie, Kristianstad.
<sc>Wulff, Bängt,</sc> amanuens vid Lunds universitetsbibliotek, Lund.
<sc>Wåhlin, L.,</sc> överbibliotekarie vid Göteborgs stadsbibliotek, Göteborg.
<sc>Österling, Anders,</sc> amanuens vid Lunds universitetsbibliotek, Lund.

</chapter>
<chapter name="STIFTSBIBLIOTEKET.
Föredrag vid Biblioteksmötet i Västerås den 10 aug. 1915">
<h2>STIFTSBIBLIOTEKET.</h2>
Föredrag vid Biblioteksmötet i Västerås den 10 aug. 1915

av Lektor <sc>Samuel Landtmanson.</sc><footnote>Föredraget återges här oförändrat.</footnote>

Då jag anmodats att vid detta tillfälle tala något över ämnet »Stiftsbiblioteket»,
har jag fattat min uppgift så, att jag icke endast borde beröra vårt gamla
Västeråsbibliotek utan ock tala något om våra stiftsbibliotek i allmänhet
och söka utreda, i vad mån dessa kunna ha förutsättningar att intressera en
större allmänhet, och om de på något sätt, trots sin från folkbiblioteken avvikande
karaktär, skulle kunna tjäna den moderna svenska biblioteksverksamhetens
strävande att direkt sprida kunskaper och bildning till de breda lagren av vårt folk.
Och det är mig en glädje att ha på detta sätt fått ett tillfälle att påminna om
dessa åldriga, vördnadsbjudande »själens apotek», som de gamle sade, dessa
boksamlingar, som i gångna tider spelade en så stor roll och omfattades med
en sådan kärlek, men som på senare tid mången gång ej blivit så beaktade och
begagnade, som de förtjäna, och vilkas pånyttfödelse därför kan sägas vara en
aktuell fråga nu, då allt vad bibliotek heter är föremål för ett växande intresse
i vida kretsar.

Vid gårdagens sammanträde framhöll bibliotekskonsulenten Hjelmqvist den
skillnad, som råder mellan de vetenskapliga biblioteken och de moderna s. k.
folkbiblioteken, vilkas uppgift uteslutande är att direkt sprida vetande i vidare
kretsar. Såsom envar, som endast kastat ett öga in i det gamla
läroverksbiblioteket här, lätteligen insett, är detta bibliotek av det förra slaget: det är ett
vetenskapligt bibliotek. Och detsamma gäller alla de gamla s. k. stiftsbiblioteken.
Åtskilligt av vad de innehålla är ju på grund av sin natur otillgängligt för den
stora allmänheten, endast vetenskapsmannen kan intränga däri, och genom hans
arbete kan det stundom <i>indirekt</i> komma att få tala till en större publik. Men
stiftsbiblioteken innehålla ju också en del saker, som trots sin mer eller mindre
vetenskapliga halt äro mera tillgängliga även för andra än verkliga
vetenskapsmän, och den fråga, som vid detta tillfälle företrädesvis är av intresse, är nu
den, om ej <i>dessa</i> saker skulle kunna mer än nu sker begagnas av en större
allmänhet och kanske rent av ibland komma folkbildningssträvandena direkt till godo.

Jag tror, att det från flera synpunkter kan vara lämpligt, att jag, innan jag
går vidare och närmare kommer in på dessa frågor, redogör en smula för de
nu ifrågavarande biblioteken och något berör deras historia.

De s. k. stiftsbiblioteken äro knutna till de gamla vördnadsvärda gymnasierna
i stiftsstäderna. De äro således också läroverksbibliotek. Vid alla våra
statsläroverk finnas större eller mindre boksamlingar, men dessa, som jag nu talar
om, äro av något annan art än de övriga. De äro äldre, kvalitativt och
kvantitativt mera betydande och äro (såsom namnet stiftsbibliotek antyder) icke blott
till för att tjäna läroverken utan ock för att vara till gagn för utom läroverken
stående personer inom sin landsända. (På somliga håll kallas de
läroverksbibliotek, på andra stiftsbibliotek — skillnaden i benämningen har ingen betydelse
för oss här, då dessa bibliotek i alla fall äro av samma slag, och jag har valt
att benämna dem med det gemensamma namnet stiftsbibliotek.)

Vårt Västeråsbibliotek, som väl icke så mycket kvantitativt som fastmer
kvalitativt är betydande, kan sägas vara ett typiskt sådant bibliotek, typiskt till
sammansättning och till historia, och jag skall därför nu först säga några ord
om detsamma.

Västerås läroverksbibliotek har vördnadsvärda anor. Ytterst härstammar det
från det librarium (boksamling), som på medeltiden fanns vid domkyrkan. Sina
rikaste skatter har det förvärvat under 1600- och 1700-talen. Kraftiga biskopar
sådana som Johannes Rudbeckius och andra, vilka med oavlåtligt nit verkade för
skolväsendets och bildningens höjande, sörjde också för att biblioteket ökades.
Många äro t. ex. de vördnadsbjudande, lärda folianter, som biblioteket erhållit
av sin gynnare Joh. Rudbeckius eller genom hans tillskyndan. Av de rika
bokskatter, som hemfördes såsom krigsbyte från 30-åriga kriget, kom en värdefull
samling Västeråsbiblioteket till del. Sedermera fick biblioteket under tidernas
lopp varjehanda tillskott. Stora donationer av enskilda riktade tid efter annan
samlingarna. Mest betydande av alla är den Hülpherska samlingen från slutet
av 1700-talet, bl. a. omfattande en stor mängd ytterst värdefulla anteckningar
från resor i olika svenska bygder. 1700-talet är bygdebeskrivningarnas tid.
Med vaken uppmärksamhet gingo människorna ut att studera sin hembygd eller
andra trakter av fäderneslandet, och sina rön samlade de i handskrivna volymer,
sockenbeskrivningar och bygdeskildringar. Våra gamla bibliotek och arkiv äro
fulla av dylika anteckningar, vilka nu utgöra en synnerligen värdefull källa för
kännedomen om svensk kulturhistoria och svenskt liv i gångna tiders Sverige.
Men få av dem gå upp mot de samlingar av detta slag, som hopbragts av den
flitige direktören Abraham Hülphers i V. och nu förvaras här i vårt bibliotek,
utgörande en av dess allra främsta skatter. — Även under det senaste
århundradet har biblioteket tid efter annan mottagit värdefulla donationer. Men
på senare tider har det huvudsakligen fått sin bokskatt ökad dels genom inköp
för de medel, som biblioteket kan få disponera av läroverkets hårt anlitade
biblioteks- och materielkassa, dels genom årliga gåvor av en del ofta synnerligen
värdefulla vetenskapliga verk, som utgivits med understöd av statsmedel på det
villkor, att de skulle överlämnas till statsbiblioteken. Läroverkets biblioteks-
och materielkassa uppstår genom ett visst tillskott från varje av skolans lärjungar
betalad terminsavgift. Med dess medel bestrides inköp av kartor,
undervisningsmateriel för de mycket krävande naturvetenskapliga ämnena, läseböcker
o. s. v., och givet är, att den summa, som kan återstå för biblioteket,
huvudsakligen måste användas för inköp av sådana böcker, som mer eller mindre direkt
kunna gagna skolundervisningen. Man kan t. o. m. befara anmärkning av
kammarrätten, om skolans räkenskaper ådagalägga, att dessa av lärjungarna
betalade medel använts till annat än det, som direkt kommer lärjungarna till
godo. Under sådana förhållanden är det klart, att biblioteket icke mycket kan
följa med sin tid, och att det ofta måste avstå från att inköpa nyutkomna verk
av allmänt intresse. Biblioteket befinner sig härutinnan nästan i en sämre
ställning än de statsunderstödda folkbiblioteken. Förhållandena kunna dock vara
olika på andra håll, i det somliga stiftsbibliotek befinna sig i den gynnsamma
situationen, att de disponera donationsmedel och fonder, som sätta dem i stånd
att göra inköp med större frihet.

De med statsunderstöd utgivna verken, om vilka jag ovan talat, äro i

allmänhet det värdefullaste, som stiftsbiblioteket i våra dagar erhåller, och åtskilliga av
dessa borde kunna väcka intresse i vidare kretsar.

Jag har talat om Västeråsbiblioteket och i korta drag redogjort för dess
historia. På likartat sätt torde de övriga gamla biblioteken vid stiftsstädernas
gymnasier ha uppstått, och de ha därför alla syskontycke med varandra, låt vara
att somliga på grund av omständigheterna kunna ha nått en högre utveckling i
det ena eller andra avseendet.

Det är, såsom jag förut framhållit, en övervägande vetenskaplig karaktär
över dessa biblioteks bokskatter, och något tillfälle till egentlig »nöjesläsning»
erbjuda de icke.

De till de gamla »lärdomsskolorna» knutna läroverks- eller stiftsbiblioteken
ha, såsom ovan sagts, från början haft till uppgift att befrämja de vetenskapliga
studierna bland läroverkens lärare och stiftens prästerskap. Men det är ett stort
misstag, som jag funnit vara rådande på många håll, att stifts- och
läroverksbiblioteket <i>endast</i> är tillgängligt för de nämnda kategorierna av människor.
Kretsen av personer, som ha intresse för allvarliga studier av det ena eller
andra slaget, för forskning på det ena eller andra området, är i våra dagar
betydligt utvidgad och utvidgas mer för varje dag. Dit höra numera ej blott
lärare och präster, utan många andra. Och för alla dessa kunna stiftsbibli oteken
erbjuda rika tillfällen att tillgodose detta studieintresse. De äro tillgängliga för
vem som helst, och envar för djupare studier intresserad person (andra ha här
ingenting att få) äger att mot av bibliotekarien godkänd borgen därur låna
böcker. Stiftsbiblioteken äro således till för att tjäna allmänheten. Men det är
klart, att icke <i>allt</i> uti dem kan i samma grad intressera en större allmänhet.
Från den synpunkten kan det vara lämpligt att indela stiftsbibliotekens bokbestånd
i 3 grupper, vilka tillsammans omfatta det mesta av deras innehåll.

1) De gamla vördnadsbjudande, »lärda» böckerna från fordom, som numera
endast den vetenskaplige fackmannen läser.

2) Handskrifter eller äldre tryckta skildringar med kulturhistoriskt och
topografiskt innehåll, till stor del behandlande <i>hembygden</i> och dess minnen. I
sammanhang härmed må nämnas samlingarna av äldre årgångar av ortspressen.

3) Modernare verk av mer eller mindre vetenskapligt innehåll.

Böcker av den första gruppen finnas i stor mängd i alla de gamla
stiftsbiblioteken. Man behöver blott titta in i vårt Västeråsbibliotek för att finna,
att det till en stor del består av sådana där gamla, ofta pergamentsklädda
böcker, merendels skrivna på latin. Bibliotekarien och bokvurmen, som vandrar
bland deras tysta rader, lär sig snart älska dem på ett särskilt sätt — de tala
för honom sitt tysta språk om länge sedan svunna tider, och det vilar en viss
högtidlig, stilla ro över dessa allvarsamma bokrader, som gömma gångna släktens
tankar. Men för den stora allmänheten kunna dessa gamla böcker ej ha annat
intresse än museiföremålets.

Den andra gruppen omfattade handskrifter eller äldre tryckta skrifter med
topografiskt och kulturhistoriskt innehåll, förnämligast behandlande hembygdens
minnen. Jag måste stanna något längre vid denna grupp, vilken, som jag redan
förut antytt, spelar en stor roll i våra gamla stiftsbibliotek. Man talar i våra
dagar mycket om hembygdsforskning. Men hembygdskunskapen fördjupas genom
studiet av hur det fordom såg ut i hembygden och hur man levde där i gångna
tider, och för sådant studium ha människor i allmänhet ganska mycket intresse,
icke minst, tror jag, landsbygdens minnesgoda befolkning. Genom sin rikedom
på otryckta eller tryckta skrifter, som behandla dylika ämnen, äro stiftsbiblioteken

naturliga medelpunkter för <i>hembygdsforskningen</i> i resp. större eller mindre
områden av vårt land. Hit ha samlats sedan gamla tider sådana där med
kärleksfullt intresse gjorda hembygdsbeskrivningar och reseskildringar från landskapet
eller stiftet, beskrivningar över städer eller andra märkliga orter, personalnotiser
och andra anteckningar, som äro av oskattbart värde vid studiet av hembygdens
historia. Härigenom, menar jag, borde dessa bibliotek kunna vara av intresse
för en större allmänhet. Jag tänker mig gärna, att allmänheten skall lära sig
mer och mer begagna dessa källor (bibliotekarien står naturligtvis gärna till tjänst
vid läsning av äldre skrift). Jag tänker mig ock, att allt fortfarande samlingar
av samma slag skänkas till eller deponeras i stiftsbiblioteken, och att dessa allt
mer och mer bli och komma att betraktas som verkliga <i>centralarkiv för
hembygden.</i> Därför ha de, såsom jag antytt, de bästa förutsättningar.

Jag har här berört en sak, som jag anser vara ganska viktig. Ett ivrigt
hembygdsstudium, med begagnande av de skatter, som bevaras i de gamla
stiftsbiblioteken, det kan ge ganska mycket. Det ger en ökad <i>kunskap</i> om
hembygden och dess historia. Men det kan ock väcka och höja kärleken till
hembygden och fosterlandet. Och så får det gamla biblioteket bidraga ej blott
att sprida kunskap, utan ock — vad mera är — att <i>värma</i> och <i>uppfostra.</i>

Jag kommer nu till den tredje gruppen av stiftsbibliotekens bokskatter: <i>de
modernare böckerna.</i> Och jag påstår, att bland dessa det finns många, som helt
säkert kunna intressera en större allmänhet. F. n. torde man nog kunna säga,
att stiftsbiblioteken alldeles för litet begagnas. Bland de verk, som tryckas helt
eller delvis på statens bekostnad och av myndigheterna överlämnas som gåva
till våra stiftsbibliotek, är det många, som ha stort intresse. Och ofta nog äro
dessa verk så dyra, att det ej är så lätt att träffa på dem på andra håll än i
de offentliga biblioteken. Och även bland de böcker, som stiftsbiblioteken kunna
inköpa, finnas många sådana, som borde kunna intressera i ganska vida kretsar.
De stå nu, alla sådana verk, till allmänhetens förfogande — naturligtvis i den
mån de icke tas i anspråk för läroverkets eget behov. Och de kunna utlånas
icke blott till personer, som äro bosatta på den ort, där biblioteket finnes, utan
även till andra. Då vidare stiftsbiblioteken ha tjänstebrevsrätt, så kunna boklån
sändas per post till låntagaren utan någon kostnad för denne. Vi kunna t. ex.
antaga, att någonstädes på landsorten i Västmanland bor en person, som är
livligt intresserad för historiska studier. Han vill gärna läsa ett större historiskt
arbete, behandlande någon tid, som väckt hans intresse. Men folkbiblioteket i
hans hemsocken äger ej arbetet i fråga — det är kanske för dyrt att köpa,
eller biblioteket har avstått från att köpa det, emedan det icke i den bygden
kan påräkna mer än mycket få läsare, kanske ej mer än denne ende. I ett
sådant fall kan det vara skäl i att föreståndaren för ortsbiblioteket skriver till
stiftsbiblioteket och frågar, om boken finns där. Naturligtvis kan det alltför lätt
hända, att den icke finns. Men det <i>kan</i> ju ock hända, att stiftsbiblioteket äger
boken. I så fall sändes den per post till vederbörande ortsbibliotek, vars
bibliotekarie stämplar lånesedeln med sitt biblioteks stämpel och sålunda garanterar,
att hans <i>bibliotek</i> ansvarar för bokens återställande i oskadat skick till
stiftsbiblioteket. (På samma sätt går det till, då en bok genom stiftsbibliotekets
förmedling lånas från något av de offentliga biblioteken i Stockholm, Uppsala,
Lund eller Göteborg.) Så har då stiftsbiblioteket fått tjäna allmänhetens
studieintresse.

Fortginge man nu på den väg, jag antytt, och bleve det så en ständig kontakt
mellan stiftsbiblioteken och folkbiblioteken i den kringliggande landsändan,

då skulle till sist stiftsbiblioteket kunna bli ett slags centralbibliotek för hela
området, spelande en roll, motsvarande den, som nu de stora biblioteken i
Stockholm eller universitetsstäderna spela för stiftsbiblioteken. Detta vore en
verklig renässans för de gamla stiftsstädernas vördnadsbjudande bibliotek. Men
det är nog något, som ligger i framtiden, kanske långt bort ännu. Härför
skulle fordras, först och främst att stiftsbiblioteken finge en bättre ekonomi, så
att de kunde göra sina bokinköp i större skala, än nu är möjligt, och även
binda in sina böcker i större utsträckning än nu. Något offentligt anslag för
bokinköp och bokbindning kunde stiftsbiblioteken, särskilt de som icke ha
donationsmedel till sitt förfogande, väl behöva även bortsett från de
utvecklingsmöjligheter, som jag antytt — skall man tänka sig ett strävande mot målet:
stiftsbiblioteket ett centralbibliotek, då är ett sådant anslag absolut nödvändigt.
— Vidare skulle fordras ett arrangemang, varigenom de smärre ortsbibliotekens
bibliotekarier kunde sättas i stånd att följa med stiftsbibliotekens tillväxt (det är
ju egentligen nyare böcker, som äro av intresse för ortsbibliotekens publik, ej de
gamla folianterna). Denna sak vore emellertid lätt att ordna så, att folkbiblioteken
finge separattryck av de årliga accessionskatalogen som tryckas i läroverkens
redogörelser.

Framtiden får utvisa, om våra gamla stiftsbibliotek kunna komma att spela
en sådan roll som jag nu senast antytt. I allmänhet kan man kanske säga, att
vissa andra bibliotek, såsom de nu uppväxande större stadsbiblioteken, ha större
förutsättningar än de gamla stiftsbiblioteken att spela ett centralbiblioteks roll
Vad som är viktigast är, att stiftsbiblioteken få mer än hittills spela den roll, de
redan nu kunna spela, och att de upphöra att stå mer eller mindre obegagnade.

Jag sammanfattar:

<i>Våra stiftsbibliotek äro tillgängliga för en var, som önskar begagna deras
bokskatter i studiesyfte. De kunna vara av intresse för en större allmänhet:

1) emedan de genom sin rikedom på handskrivna och tryckta hembygdsbeskrivningar
o. d. äro naturliga centralpunkter för hembygdsforskningen;

2) emedan de innehålla åtskilliga modernare verk, som eljest icke äro så
lättillgängliga för allmänheten.

De skulle under vissa förhållanden kunna spela rollen av centralbibliotek
för sin landsända.</i>

</chapter>
<chapter name="BIBLIOTEKET OCH SAMHÄLLET.
Föredrag vid Norbergs kommunbiblioteks femtioårsjubileum d. 23 okt. 1915">
<h2>BIBLIOTEKET OCH SAMHÄLLET.</h2>
Föredrag vid Norbergs kommunbiblioteks femtioårsjubileum d. 23 okt. 1915

av <sc>Fredrik Hjelmqvist.</sc>

Vid detta tillfälle, då vi fira minnet av en femtioårig framgångsrik
biblioteksverksamhet, har det synts mig lämpligt att tala några ord om förhållandet
mellan samhället och biblioteket, eller som ämnet kanske bättre formulerats:
kommunen och dess bibliotek. Ty det slag av samhälle jag närmast tänker på
är det kommunala, och det slag av bibliotek jag åsyftar är det kommunen
tillhöriga eller åtminstone för alla kommunens medlemmar fritt tillgängliga
folkbiblioteket.

Då man nämner ordet <i>folkbibliotek,</i> kan det lätt följa med en ton av
barmhärtighetsinrättning, eller med andra ord, det kan ligga nära till hands att
betrakta dessa bibliotek som endast avsedda för en särskild samhällsklass. Men
lika litet som folkskolan nu längre är vad den fordom ofta var, en fattigskola,
lika litet får man lägga en dylik betydelse i namnet folkbibliotek. Det är tvärtom
en av de viktigaste förutsättningarna för att ett folkbibliotek skall bli av verklig
betydelse, att man ej drar upp några snäva gränser för dess verksamhet.
Framförallt bör ej i biblioteket få råda några ensidiga klass- eller partihänsyn, vare
sig i den ena eller andra riktningen. Biblioteket skall vara en andlig medelpunkt
för kommunen. Dess mål får ej vara att driva propaganda för en bestämd
partiåskådning, utan att så långt dess möjligheter sträcka sig bidraga till <i>fostrandet
av dugande medborgare,</i> de må nu höra till vilken samhällsklass, till vilket parti
som helst.

Redan första gången då den svenska folkrepresentationen gav sitt erkännande
åt behovet av bibliotek för den stora allmänheten skedde det under framhållande
av bibliotekens betydelse som undervisningsmedel. 1840—41 års riksdag, som
skapade den svenska folkskolan, betecknade sockenbiblioteket som ett nödvändigt
supplement till själva skolundervisningen. Det är således ingenting för modern
biblioteksrörelse egendomligt, att man sätter bibliotekets uppfostrande uppgift som
det centrala. Men man fattar i våra dagar uppfostran något vidsträcktare än på
den tiden, då man fyllde biblioteket med Läsning för folket, med postill or och
lantbrukslitteratur. Det finns nog ej någon bibliotekarie, som skulle nu för tiden
sätta i fråga skönlitteraturens bildningsvärde, ej heller en biblioteksstyrelse, som
skulle anse det värt att införa den bestämmelsen, som förekommer någon gång i
äldre biblioteksstadgar, att inga romaner få inköpas.

Om biblioteket skall kunna verka för detta mål, som jag nyss angav såsom
dess egentliga uppgift: fostrandet av dugliga medborgare, fordras först och främst,
att biblioteket skall få säkert håll på barnen. Barnet i dag är medborgaren i
morgon, heter det. Därför gäller det att redan hos barnet utveckla smaken för
god litteratur och förmågan att själv hämta upplysning ur böcker.
Biblioteket bör ha så mycket lättare att arbeta bland barnen, som det inom
undervisningens eget område pågår en reformrörelse, som strävar att ersätta den gamla
<i>läxskolan,</i> där huvudvikten lades på inhämtandet av ett bestämt teoretiskt
kunskapsmått, med <i>arbetsskolan,</i> vars idé är att barnen skola under eget själv
verksamt arbete tillägna sig de kunskaper och andra färdigheter de behöva, och som
den inte minst viktiga bland dessa senare framhåller en av arbetsskolans
förkämpar, professor Lehmann, förmågan att själv kunna ur boken ta reda på det
man inte vet, det vill med andra ord säga att kunna använda sig av de
möjligheter, som erbjudas genom ett bibliotek.

I Förenta staternas bibliotek har man sedan början av 1890-talet bedrivit
planmässig verksamhet bland barnen. De första åren var det endast ett par, tre
bibliotek, som hade särskild barnavdelning. Numera finnes nog intet för den stora
allmänheten avsett bibliotek, som ej har en särskild avdelning, inredd för barnen.
I små landsbygdsbibliotek kan det hända, att det endast är ett hörn av
bibliotekssalen, men i större bibliotek ha barnen särskilda rum, som ofta äro de
trevligaste och mest inbjudande av dem alla. Ingen åldersgräns finnes längre stadgad.
För de små som ännu ej kunna läsa finnas bilderböcker, och låga bord och
stolar finnas anordnade för. deras räkning. Särskild uppmärksamhet riktas alltid
på skolorna. Man lägger mycken vikt vid att lärjungarna tidigt skola lära sig
handskas med kataloger och uppslagsverk och brukar anordna lektioner enkom

avsedda för undervisning häri. För att intressera barnen för läsning brukar man
på många ställen ha sagostunder, då barnbibliotekarien för en intresserad barnaskara
berättar sagor eller verklighetsskildringar, valda så, att de kunna föra barnen
till egen läsning.

Ofta ser man citerat från amerikanska arbeten uttrycket, att biblioteket skall
vara både ett komplement och ett supplement till skolan, det skall med andra
ord å ena sidan lämna material till utfyllande av skolundervisningen, å andra
sidan utgöra en fortsättning av skolan, en skola för de vuxna.

Den sistnämnda uppgiften har erhållit en starkt stegrad betydelse på grund
av de genomgripande förändringar, som samhället undergått under det senaste
halvseklet, i ekonomiskt, socialt och politiskt avseende, förändringar som kunna
sammanfattas i de båda uttrycken: samhällets industrialisering och demokratisering.

Den gamla tiden med den patriarkaliska ordning, som då härskade, både i
hemmen och i arbetet, kunde nog lägga tryckande och godtyckliga band på den
enskilde, men man hade dock vissa garantier för att de unga erhöllo uppfostran
och yrkesutbildning. Industrialismens tid har lossat på de gamla banden,
hemmens auktoritet har minskats, och det ansvar, som mästaren i äldre tid bar för
sina lärlingars utbildning har den moderne arbetsgivaren i regel ej någon känsla för.

Förvärvsarbetet tar stora flertalet av de unga helt i anspråk, så fort de lämnat
folkskolan. Endast ett mindretal — knappt en fjärdedel — av de ur folkskolan
utgående besöka någon fortsättningsskola, och blott en mycket ringa bråkdel har
tillfälle att fullfölja sin utbildning vid folkhögskola, högre folkskola, kommunal
mellanskola eller dylikt.

Den politiska rösträttens demokratisering har samtidigt utsträckt bestämmanderätten
över fosterlandets öden till så gott som alla till viss ålder hunna män.

Det är oerhört svårlösta men på samma gång för samhället — både stat och
kommun — synnerligen viktiga problem, som genom den skildrade utvecklingen
ställts fram för folkbildningsarbetet, icke minst för folkbiblioteken. Huru skall
man kunna bereda dessa stora skaror tillfälle till allmänt kulturell och
yrkesutbildning? Huru skall man väcka intresse, där sådant ännu slumrar? Huru skall
man kunna hos de unga och de gamla väljarmassorna skapa en känsla av
samhörighet med svensk kultur och därmed inbördes? Det är frågor, som
visserligen stå i allt för nära beroende av ekonomiska förhållanden, för att helt kunna
lösas ensamt genom folkbildningsarbetet, men folkbiblioteken kunna — i
samverkan med skolor, kurser och föreläsningar — bliva utmärkta medel att föra
oss närmare mot deras lösning.

Biblioteket kan tillika bliva en — om än anspråkslös — faktor i hela det
ekonomiska livets höjande, därigenom att man där samlar och tillhandahåller på
ett överskådligt sätt ekonomisk och teknisk litteratur, som kan vara av intresse
eller till gagn för de praktiska yrkenas utövare. Denna viktiga gren av
biblioteksverksamheten har t. o. m. i föregångslandet Förenta staterna först på senare
tiden börjat mera planmässigt tillgodoses. Men man har redan haft tillfälle att
konstatera, att här öppnar sig ett givande arbetsfält även för de allmänna
biblioteken. Det hade förövrigt sitt stora intresse att se, hur man där med ofta
jämförelsevis enkla medel lyckats få till stånd mycket värdefulla samlingar. I ett
par tekniska bibliotek fanns t. ex. en stor samling industripriskuranter, som
naturligtvis i de allra flesta fall erhållits gratis. Och denna avdelning hörde —
försäkrade bibliotekarierna — till de flitigast använda.

En av de inte minst betydelsefulla uppgifterna särskilt för ett kommunalt
bibliotek är samlandet av tryck, som angår hembygden, framför allt

hemkommunen, dess historia, dess natur och ekonomi, dess administration o. s. v. Är det
någon fråga av större vikt, som skall avgöras inom kommunen, bör man ej
försumma att till biblioteket anskaffa litteratur från andra kommuner, som haft
liknande fråga till behandling.

Ännu mycket mer skulle kunna vara att tillägga, men det anförda torde vara
nog för att visa vilket värdefullt redskap folkbiblioteket kan bli i den kommunala
utvecklingens tjänst och i väckandet och underhållandet av intresse för och
samhörighet med hembygden.

Den insats folkbiblioteket kan göra i samhällets liv, är sålunda — även om
man endast tar hänsyn till de av mig berörda sidorna — av allra största
betydelse. Men det fordras också, att vederbörande kommun behjärtar detta och
bereder biblioteket tillfälle att göra denna insats.

Det fordras först och främst, att en lämplig styrelse utses, tillsatt endast med
hänsyn tagen till medlemmarnas intresse och deras förmåga att gagna biblioteket
och ej till partiståndpunkten. Men ännu större vikt ligger givetvis på valet av
bibliotekarie. Därtill bör väljas en person, som har vilja och förmåga att göra
det mesta möjliga av biblioteket. En bibliotekarie får ej nöja sig med att sitta
bakom disken och sköta expeditionen. Han måste kunna göra propaganda för
böckerna.

En god styrelse, en duglig och intresserad bibliotekarie och så till slut ett
anslag, som står i rimligt förhållande till kommunens storlek och budget, det äro
de oundgängliga förutsättningarna för varje bibliotek. Men har biblioteket hunnit
en viss storlek, då framstår snart som en trängande nödvändighet behovet av
en egen byggnad, inredd för biblioteksändamål efter plan uppgjord av
bibliotekskunniga personer.

Jag vill sluta mitt korta föredrag med en önskan för Norbergs kommunbibliotek,
att det må fortfara att som hittills tjäna sin kommun, och att kommunens
medlemmar allt talrikare må begagna sig av de möjligheter, som här stå
dem till buds, att få uppbyggelse, praktisk nytta och förströelse, men till detta
vill jag foga ännu en önskan, den att i en icke allt för avlägsen framtid vi
kunna hälsa Norbergs kommun som den första landskommun i vårt land, som
skaffar sitt bibliotek ett eget värdigt hem.

</chapter>
<chapter name="SAMVERKAN MELLAN FOLK- OCH STUDIECIRKELBIBLIOTEK.
(Diskussion vid S. A. B:s första årsmöte.)">
<h2>SAMVERKAN MELLAN FOLK- OCH STUDIECIRKELBIBLIOTEK.</h2>
(Diskussion vid S. A. B:s första årsmöte.)

Inledningsföredrag av seminarieadjunkt <sc>Oscar Olsson.</sc>

En för vårt land egendomlig organisation i folkbildningsarbetet är
studiecirkeln, och en viktig punkt på dess program lyder: »Ett bibliotek i varje före
ningslokal!» Föreningarnas uppgift är att vara kulturhärdar i ett eller annat
avseende, och de i föreningarna sammanknutna medlemmarna bli givet bättre
skickade för sitt arbete, om ett bibliotek står till deras förfogande.
Föreningsverksamhetens starka utveckling i Sverige har emellertid fört med sig, att dessa
föreningsbibliotek i stor utsträckning också blivit allmänna bibliotek med anslag från

stat och kommun, således att de stora folkföreningarna också blivit deltagare i
det allmänna folkbiblioteksarbetet.

Det har ibland från bibliotekariehåll anmärkts, att det vore mera praktiskt,
om man samlade alla krafterna inom kommunen för åstadkommande av <i>ett</i> stort
och gott kommunalt bibliotek. Föreningsbiblioteken skulle splittra krafterna och
aldrig kunna uppnå samma resultat som de kommunala, varken i fråga om
gediget och rikhaltigt innehåll, skötsel, lånefrekvens eller läsesalar.

I annat sammanhang ha dessa invändningar upptagits till mera ingående
granskning, än tiden nu medger. Här få ett par antydningar vara nog.

Talet om »krafternas splittrande» innebär i allmänhet, att det vore bättre, om
föreningens medlemmar skänkte sina bidrag till det kommunala biblioteket i
stället för till föreningsbiblioteket. Även om det ginge för sig att för de
kommunala bibliotekens räkning helt tillvarataga den offervillighet, som nu kommer
föreningsbiblioteken till del, vore omläggningen berättigad endast i det fall, "att
det kommunala biblioteket <i>för dessa medel</i> åstadkom resultat, som nådde längre
än föreningsbibliotekens. Ett folkbiblioteks förnämsta uppgift är att få sina
böcker utlånade i största möjliga utsträckning. Vid en undersökning om
utlåningsfrekvensen i kommunal- och studiecirkelbiblioteken för år 1913 visade det sig
emellertid, att de senare äro fullt jämförliga med de förra. (Se uppsatsen
»Studiecirklarnas biblioteksverksamhet» i »Tidskrift för det svenska
folkbildningsarbetet», 1914, häfte 6.) Visserligen hade studiecirkelbiblioteken 152 boklån på
100 band mot de kommunala bibliotekens 159, men skillnaden utjämnas till
studiecirkelbibliotekens förmån, då man tar i betraktande, att för deras
beräkning lagts till grund bokbeståndet vid årets slut och för de övrigas
medelbokbeståndet under året. Dessutom hade ungefär ett hundratal nya
studiecirkelbibliotek kommit till under årets lopp, och deras bokutlåning hade endast
undantagsvis varit i gång så pass lång tid som 4—5 månader.

Vad bokbeståndets gedigenhet beträffar, torde studiecirkelbiblioteken snarare
vara över- än underlägsna de kommunala. Därpå tyda de undersökningar om
studiecirklarnas bokrekvisitioner för statsanslaget, som gjorts 1913, 1914 och
1915. Fördelningen på olika ämnesgrupper framgår av nedanstående tabell:

<table b>
<td c><td 3 c><sp>Antal band</sp>
<td c><sp>Ämnesgrupp</sp><td c>1913<td c>1914<td c>1915
<td>Skönlitteratur . . . <td r>3,920<td r>4,056<td r>3,750
<td>Språkkunskap . . . <td r>43<td r>30<td r>30
<td>Litteratur- och konsthistoria . . . <td r>98<td r>98<td r>110
<td>Historia . . . <td r>138<td r>240<td r>370
<td>Geografi och resor (samt hembygdsvård) . . . <td r>131<td r>128<td r>200
<td>Sociala frågor . . . <td r>353<td r>512<td r>480
<td>Filosofiska och pedagogiska frågor . . . <td r>225<td r>418<td r>320
<td>Naturvetenskap . . . <td r>144<td r>218<td r>250
<td>Barn- och ungdomsböcker . . . <td r>218<td r>243<td r>240
<td 4 r>----------------------------------------
<td r>Summa <td r>5,270 <td r>5,943 <td r>5,750
</table>



Antalet band i skönlitteraturen utgjorde således år 1913 74 % år 1914 68 %
och år 1915 65 % av alla rekvirerade böcker. Att den långt övervägande delen
av skönlitteraturen <i>inte</i> är att hänföra till vanlig förströelselitteratur framgick
också av undersökningen. Det är i stort sett samma diktare, som väljas varje
år. Då siffrorna för 1915 inte äro definitiva, anför jag här undersökningen för
1914. De skönlitterära författare, som detta år mest rekvirerades i statsanslag,
voro: Jack London (509 böcker), Strindberg (223), Gustaf Jansson (168), Selma
Lagerlöf (145), Ola Hansson (121), Viktor Rydberg (118), Heidenstam (115),
Karl-Erik Forsslund (101), Ibsen (98), Gustaf af Geijerstam (87) Och Jonas
Lie (77) samt Mæterlinck, Ernst Ahlgren, Topelius och Starbäck med 60—70
böcker vardera och Emilie Flygare-Carlén, Bj. Björnson, Martin Koch, Elf
Norrbo, Oscar Stjerne, Tolstoy och Zola med 50—60 böcker. Med 30—50
böcker voro Dickens, Aug. Bondeson, Flammarion, Victor Hugo, Oscar Levertin,
Mathilda Roos, Carl Larsson i By, Alb. Engström och O. Högberg representerade.

I fråga om bibliotekens skötsel och uppställning samt inredning av läsrum
komma föreningsbiblioteken i allmänhet givetvis till korta, men dessa synpunkter
få inte vara enbart eller ens i främsta rummet avgörande.

Huvudsaken är, som redan nämnts, att böckerna komma ut till en stor
läsekrets. Det är alldeles felaktigt att lita på att publiken skall söka sig till
biblioteken. En stor del av denna är så lagd, att den inte känner något behov av
böcker, en annan kanske lika stor kan visserligen tycka om att läsa men är
för håglös för att »gå ena ärende» till ett bibliotek och låna en bok. Dessa
människor måste lockas att läsa eller få sitt intresse för böckerna stärkt, så att
de så småningom komma i den goda vanan att inte vidare <i>kunna</i> undvara dem.
Bibliotek på föreningslokalen, öppet varje sammanträde för boklån, är ett av de
bästa medel, som finnas, för uppfostrandet av en större läskrets för de allmänna
biblioteken. Många tusen, som dessa inte på annat sätt kunna nå, påverkas
här i den rätta riktningen.

De för föreningarnas och deras medlemmars förhållanden rätt kännbara
utgifterna till deras bibliotek äro dessutom för små för att de skulle vara av någon
större betydelse i ett något så när stort kommunalt bibliotek. Detta har ofta
större omkostnader för böckernas skötsel och utlåning än för bokanskaffningen.
I föreningsbiblioteken är förhållandet så gott som undantagslöst det motsatta.
Arbetsåret 1913—1914 hade godtemplarorden 895 studiecirkelbibliotek med en
utgiftssumma för bokinköp på 55,274:54 kr., för katalogtryckning på 427:65
kr., för föreläsningar på 626:48 samt för driftkostnader (hyror, bibliotekariearvoden,
inventarier, utgifter för samkväms och festligheters anordnande, o. s. v.)
på 7,295:00 kr. eller i genomsnitt ungefär 8 kr. pr bibliotek.

Av allra största vikt är också, att tiotusentals personer i vårt land genom
sitt deltagande i föreningsbibliotekens arbete få ett levande intresse för
folkbiblioteken och deras utveckling. Detta intresse har f. n. sin största betydelse
i de delar av vårt land, där de kommunala biblioteken ligga mycket glest och
föreningsbiblioteken på stora områden helt få söka fylla deras uppgift. I
Norrland fanns 1914 endast 66 statsunderstödda kommunala bibliotek, under det att
enbart goodtemplarorden där räknade 315 visserligen i allmänhet små
studiecirkelbibliotek.

Slutligen ha de allra flesta föreningsbibliotek i våra dagar rätt stora
garantier för att få sina böcker bättre lästa och förstådda av en stor del av
läsekretsen på grund av studiecirklarnas arbete, eftersom nästan alla
föreningsbibliotek äro studiecirkelbibliotek.

Det berättigade i de anmärkningar, som riktas mot folkföreningarnas
övertagande av en del av det allmänna folkbiblioteksarbetet kan nog sammanfattas i
att denna uppdelning mellan kommunerna å ena sidan och folkföreningarna å
den andra kan bli ett hinder för en genomförd planmässighet i arbetets
organisation och ekonomisering. Så betyder förekomsten av föreningsbibliotek ofta
inköpandet av samma bok i flera exemplar. Är det fråga om mycket lästa
böcker, betyda dessa inköp endast ett långsammare utslitande av exemplaret i
varje särskilt bibliotek. Är det däremot fråga om dyrbarare, men mera sällan
utlånade böcker, kan det inte förnekas, att flera biblioteksexemplar i en liten
stad eller socken ofta betyder slöseri på bekostnad av andra böcker, som borde
ha anskaffats men inte kunnat erhållas av brist på medel.

Ett annat missförhållande, som också bör avhjälpas, är, att föreningsbibliotekens
böcker ofta äro allt för litet kända utanför föreningsmedlemmarnas krets,
varför de ej bli lästa i så stor utsträckning, som annars varit möjligt.

Den rätta lösningen av svårigheterna är emellertid <i>inte,</i> att folkföreningarna
skola avhållas från att starta och uppehålla egna bibliotek. Detta skulle endast
betyda en stor och onödig kraftförlust för biblioteken.

En tanke har varit uppe, att folkföreningarna skulle i sina lokaler få taga
emot filialer av de kommunala biblioteken mot att föreningarna låte sina
biblioteksavgifter gå till dessa. Men det är alldeles uppenbart, att biblioteksintresset
blir starkare hos folkföreningarna och deras medlemmar, om de själva få bära
arbetet och ansvaret för sina bibliotek.

Det finns dock ett sätt att realisera denna tanke på »filialer», som inte
skadar de enskilda föreningarnas och deras studiecirklars initiativkraft och intresse.
Lösningen ligger helt enkelt i ett intimt samarbete mellan studiecirkelbiblioteken
och de kommunala biblioteken. Att i detalj söka utforma linjerna för detta
samarbete tjänar tills vidare ingenting till. Utvecklingen är ännu för kort —
det fortsatta arbetet får komma med erfarenheten, på vilken samarbetet kan
byggas. Men en antydan om vägen bör dock diskuteras, eftersom man på ett
och annat håll redan måst taga itu med saken.

Så vitt jag kan se, finnes f. n. endast en säker väg att gå, men den leder
också till avlägsnande av de framställda betänkligheterna mot föreningsbibliotekens
verksamhet. Varje kommuns bibliotekarie bör sätta sig i förbindelse med
föreståndarna för föreningsbiblioteken i kommunen och med dem komma
överens om det kanske till en början något lösligare men med tiden allt intimare
samarbetet.

Målet för detta blir från den kommunala bibliotekariens sida, att
föreningsbiblioteken komma att verka som det stora allmänna bibliotekets filialer, vilka
tjäna dels att sprida böckerna till lager, som det allmänna biblioteket inte alls
eller endast med svårighet skulle kunna nå på annat sätt, dels att bekvämare
förmedla litteratur till en stor del av det allmänna bibliotekets läsekrets, som
därigenom oftare kommer i beröring med böckerna, än annars skulle ha varit fallet.

Ett ofrånkomligt villkor för ett effektivt samarbete på detta sätt är
naturligtvis, att i varje bibliotekslokal förteckningar finnas tillgängliga på bokförrådet i
kommunens samtliga bibliotek. Lämpligast torde vara, att det kommunala
biblioteket övertar katalogtryckningen och låter föreningsbibliotekens
bokförteckningar ingå som bihang till sin katalog. Hur kostnaderna skola fördelas beror
på de lokala förhållandena. 1 allmänhet torde det kommunala biblioteket finna
det vara med sin fördel förenligt att ställa katalogtrycket till föreningsbibliotekens
förfogande antingen utan någon kostnad alls eller för en mycket ringa

sådan. Därigenom skulle det nämligen få inflytande på ordnandet av föreningsbiblioteken,
på samma gång som dessas publik skulle dragas till det kommunala
biblioteket och få klart för sig sambandet mellan de olika biblioteken.

Detta skulle stärkas ytterligare genom rättighet för de olika boksamlingarna
att rekvirera litteratur från varandra. Varje låntagare borde ha rätt att i vilket
bibliotek som helst erhålla böcker även från andra boksamlingar i kommunen
efter anmälan hos biblioteksföreståndaren, som rekvirerade litteraturen från det
andra biblioteket.

Ingenting hindrar, att hela grupper litteratur från det ena biblioteket
deponerades på längre eller kortare tid i det andra. Å ena sidan kan det tänkas,
att studiecirkelns medlemmar ett visst år koncentrera sig på studiet av ett visst
ämne, varvid det är av vikt, att den har så riklig tillgång på litteratur som
möjligt. Det kommunala biblioteket bör då kunna förmås deponera det mesta
av sin litteratur i ämnet i studiecirkelbiblioteket under det året, eftersom
litteraturen där har alla utsikter att bli mera effektivt utnyttjad. Å andra sidan kan
det kommunala biblioteket göra anspråk på att hos sig få deponerad mera
värdefull och dyrbar litteratur, som föga anlitas av föreningsbibliotekets speciella
läsekrets. Särskilt äldre litteratur bör på det sättet kunna överföras, i synnerhet
som föreningsbiblioteken oftast ha rätt begränsat utrymme till sitt förfogande
och i första hand måste sörja för plats åt den nyaste litteraturen.

Tydligen böra också de olika bibliotekens föreståndare överlägga med varandra
före bokinköpen för att undvika, att allt för många exemplar av samma bok inköpas.

En utveckling efter de vägar jag här antytt skulle leda till ett verkligt
kommunalt bibliotekssystem med föreningsbiblioteken ställda under den kommunala
bibliotekariens inflytande, utan att föreningarnas initiativkraft och intresse för ett
aktivt deltagande i biblioteksverksamheten på något sätt behövde avtrubbas.

Naturligtvis dröjer det länge, innan utvecklingen kommit så långt.
Kommunernas bibliotekarier komma nog stundom att stöta på misstänksamhet och
oförstående från föreningsbibliotekens sida vid sina försök att organisera
samarbetet, liksom det nog torde finnas en och annan kommunal bibliotekarie, som
anser vinsten av ett dylikt samarbete ej motsvara det besvär han måste
underkasta sig för att få det till stånd.

Men å andra sidan är det väl värt att taga i betraktande de stora fördelarna
för biblioteksverksamhetens utveckling av ett sådant samarbete. Det amerikanska
biblioteksväsendet, mönstret för den övriga världen, måste laborera med filialer och
biblioteksutposter av alla möjliga slag för att nå ut till alla lager av befolkningen.
En mycket stor del av detta arbete finner det svenska biblioteksväsendet
undangjort i de på grundvalen av nationella förhållanden uppväxta
studiecirkelbiblioteken. Ännu viktigare är dock, att föreningsbiblioteken i studiecirklarna
skapat en organisation, varigenom allmänheten kan tillgodogöra sig bibliotekens
böcker på ett synnerligen effektivt sätt. Så fort de kommunala biblioteken vuxit
sig tillräckligt starka, torde de med allra bästa resultat kunna bland sin
läsekrets få till stånd med biblioteket förenade, stundom i dess lokaler arbetande
studiecirklar, tack vare de impulser, som meddelats från föreningsbiblioteken och
deras cirklar.

Alldeles oavsett det stora krafttillskott i biblioteksväsendet, som studiecirkelbiblioteken
i och för sig representera, finnas således även andra starka skäl att
söka övervinna de svårigheter, som kunna ställa sig i vägen för ett intimt
samarbete mellan dem och de kommunala biblioteken.

Andra inledaren, herr <i>D. Hellmér,</i> ville i stort instämma med adj. Olsson.
Ett samarbete vore nödvändigt, och de av herr O. skisserade metoderna
säkerligen i många fall de lämpligaste. På många håll skulle säkert en deponering
av delar av studiecirkelns bibliotek i det kommunala vara till fördel. Svårast
att genomföra skulle vara den av herr O. förordade utlåningen av all
studielitteratur i ett visst ämne till cirkeln en hel vinter, men man kunde åtminstone
medgiva utlåning för längre lånetermin än eljest. På de ställen där ej »öppna
hyllor» användes — och det vore de flesta — kunde studiecirkelns medlemmar
ett par timmar i månaden få besöka biblioteket under tid, då det eljest ej var
tillgängligt för allmänheten, och då taga närmare kännedom om bibliotekets
bokförråd. Om studiecirklarnas medlemmar vid valet av skönlitteratur visade större
omdöme än övriga biblioteksbesökare, kunde de i sin ordning genom sitt
exempel verka uppfostrande på de andra. Såväl de kommunala biblioteken som
studiecirklarnas skulle ha fördel av ett samarbete, men frågan om sättet härför
borde närmare utredas av styrelsen.

D:r <i>Hjelmqvist</i> anmärkte med anledning av några slutsatser, som den förste
inledaren vid sin jämförelse mellan folk- ocn studiecirkelbibliotek hade dragit ur
det föreliggande statistiska materialet, att detta i själva verket vore ej fullt så
gynnsamt för de senare, som det hade framställts av inledaren. Den siffra,
som han anfört angående folkbibliotekens lånefrekvens, hade nämligen gällt
endast landsbygden. Medtagas städerna stiger siffran till 166 på 100.
Folkbiblioteken hade alltså en avgjort högre lånefrekvens än studiecirkelbiblioteken, ett
förhållande, som vore så mycket mer anmärkningsvärt, som de senare i regel hade
färre antal men i allmänhet kuranta böcker, och man därför snarast kunnat
vänta, att det varit studiecirkelbiblioteken, som haft den högsta frekvensen.
Dylika jämförelser vore dock av underordnad betydelse. Det viktigaste vore, att
man kunde komma från konkurrentsynpunkten för att i stället rikta in krafterna
på att söka få till stånd en samverkan mellan de olika slagen av bibliotek.
De goda uppslag, som funnos i båda inledningsföredragen, lovade i detta
hänseende gott för framtiden.

Folkhögskolläraren <i>Elgeskog</i> formulerade sina önskningar så, att ett bibliotek
borde finnas på varje föreningslokal, men för att detta syfte skulle kunna vinnas,
vore det nödvändigt att författningens krav med avseende på den
bokinköpssumma, som erfordrades för att ett riksförbund skulle kunna få statsanslag,
väsentligt nedsattes.

Bibliotekarien <i>F. Nilsson</i> menade, att förste inledaren vid sin jämförelse
mellan studiecirkelbiblioteken och folkbiblioteken sett de förra i allt för ljus
dager. De vore en motsvarighet på svensk jord till de amerikanska studyclubs
men utan den anknytning till stora kommunala bibliotek, som där vore ett
utmärkande kännetecken och som i själva verket borde vara det centrala i varje
biblioteksorganisation. Utlåningssiffrorna i cirkelbiblioteken vore ganska
blygsamma, och mindre än vad man kunde vänta i betraktande av att cirklarna skulle
bestå av personer med särskilt intresse för studier.

Frågan om samarbete ställde sig väsentligt olika i stad och på land. På
landsbygden kunde ett samarbete säkerligen praktiseras i åtskilligt större
utsträckning, men man måste som en allmän sats hävda, att särskilda bibliotek i olika
föreningslokaler och i olika stadsdelar vore till verklig fördel blott om de vore
inbördes fast förbundna genom en organisation av någon art, men förutsättningarna
för ett samarbete mellan ett flertal smärre och var för sig otillräckliga
bibliotek vore ej goda.

Organisationsfrågan i studiecirklarna vore en personfråga. Under den
nuvarande starka ledningen av I. O. G. T:s riksförbund ginge allt bra, men osäkert
vore, hur det hela skulle fungera under en annan person. Lagstiftningen, som
närmast utgått från förhållandena i detta förbund, hade därför i allt för stor
utsträckning baserats på förhållanden, som kanske ytterst bures upp av en enda
person.

Professor <i>A. S. Steenberg:</i> I Danmark ville man hellre ha <i>ett</i> stort
bibliotek i kommunen än ett flertal mindre och kanske ofta sämre. Men å andra
sidan hade den motsatta ståndpunkten rätt, då den hävdade, att man ej hade
råd att undvara den kraft, som ligger i de privata krafternas, närmast
föreningarnas, intresse för böcker och bibliotek. Av herr O:s anförande hade talaren
fått den uppfattning, att utsikterna till ett samarbete ökats, och ett dylikt vore
nödvändigt av många skäl, icke minst därför att man på så många ställen som
möjligt borde söka att få en man eller kvinna, som hade biblioteksarbetet till en
huvuduppgift, en ny form för lärare, som fordrade sin särskilda utbildning. En
lämplig form för samarbete kunde i många fall vara den i Danmark ganska
mycket praktiserade, att föreningarna skänkte sina bibliotek till kommunen.

Adjunkten <i>Olsson</i> fick ordet för genmäle på en del punkter. Bl. a. uttalade
han som sin bestämda uppfattning, att därest ett samarbete med kommunbiblioteken
kunde åstadkommas i den av honom skisserade form, att de kommunala
biblioteken åtoge sig att trycka även studiecirkelbibliotekens bokförteckningar i
sina kataloger, i gengäld flertalet studiecirkelbibliotek skulle vara villiga att
avstå från varje form av avgift för boklån. Gent emot d:r Hjelmqvist hävdade
talaren, att studiecirkelbibliotekens bokutlåningssiffra dock, när hänsyn tages till
allt vad som anförts därom i föredraget, i realiteten vore minst lika hög som
folkbibliotekens. Dock hade han ingenting emot, att anspråken sattes högt på
studiecirkelbiblioteken; dessa skulle nog försöka att fylla dem.

Lærer <i>Bjerre</i> omnämnde ett fall, då en förening skänkt sitt bibliotek till
kommunen — i Silkeborg i Danmark —, och då sammanslagningen
åstadkommit en oerhört stegrad utlåningsfrekvens.

Adjunkten <i>Olsson</i> menade, att erfarenheten från Sverige ej talade i. samma
riktning. Äganderättsfrågan spelade i realiteten nog ej så stor roll för de
kommunala biblioteken, men betydde oerhört mycket för det intresse, som cirklarna
hyste för sina boksamlingar. Lika bra som att skänka böckerna till kommunen
vore att deponera dem. Den enda reella vinsten av en längre driven
centralisering; möjligheten att på en eller annan plats kunna skaffa sig en egen
bibliotekarie vägde ej så tungt som möjligheten att genom riksförbundens organisation
binda dessa hundratusental vid direkt personligt deltagande i folkbiblioteksarbetet.

Folkskolläraren <i>I. Andrén</i> instämde i det stora hela med herr Olsson.
Genom studiecirklarna tillfördes folkbiblioteksverksamheten betydande kapital från
föreningarna, som eljest aldrig kunde påräknats. Fördelen med
studiecirkelorganisationen vore, att man hade garanti för att böckerna lästes. Att siffrorna
för utlåningen ej vore högre, berodde på, att det väsentligen var de nya
böckerna, som lästes, emedan man redan studerat de äldre.

Ett samarbete mellan kommunala bibliotek och studiecirklar vore givetvis
önskvärt, men vore säkert på många håll svårt att påräkna utan påstötning
utifrån, t. ex. genom en rundskrivelse från biblioteksföreningens styrelse.

Efter några repliker av herrar Elgeskog, O. Olsson och Steenberg avslutades
debatten.

</chapter>
<chapter name="EN SVENSK BIBLIOTEKSHANDBOK.">
<h2>EN SVENSK BIBLIOTEKSHANDBOK.</h2>
<b>Sandberg, Alvida.</b> Bibliotek och biblioteksskötsel. En hjälpreda för
bibliotekarier i skolbibliotek och andra mindre boksamlingar.
Nst. 1915. 170 s. <b>2:35.</b>

Man kanske ej vågar säga, att det bland personer, som syssla med folk- eller
skolbiblioteksverksamhet i vårt land är ett <i>allmänt känt</i> behov av en
handbok i biblioteksskötsel. Det kan ju tyckas, som om konsten att sköta en
liten boksamling ej vore större, än att vem som helst, som vore något så när
ordentlig, skulle kunna utan vidare gå i land därmed. Men även om metoderna i
vissa fall kunna vara mycket enklare i ett litet folk- eller skolbibliotek än i ett stort
— och givetvis bör varje handledning, som syftar på allmänna bibliotek, taga
hänsyn till denna omständighet — har var och en, som sköter ett bibliotek, det må
nu vara stort eller litet, det största gagn av att lära känna de erfarenheter, som
vunnits angående det bästa sättet att börja biblioteksverksamheten, ordna och
katalogisera böckerna, arrangera utlåningen, överhuvudtaget att få den största
möjliga nyttan ut av biblioteket. Och för alla bokintresserade kan det vara till
nytta att åtminstone i stora drag lära känna det egna landets biblioteksförhållanden,
de möjligheter till boklån av olika slag som finnas, de metoder som
tillämpas vid böckernas uppställning och ordnande, de viktigaste bibliografiska
uppslagsböckerna o. s. v.

Frånsett några mycket kortfattade anvisningar, utgivna av studentföreningen
Heimdal, Goodtemplarordens studieledare, Arbetarnes bildningsförbund, Svenska
missionsförbundet o. a., har man hittills på svenska endast haft en enda
handledning i biblioteksadministration, professor Steenbergs år 1902 bland
Verdandis småskrifter utgivna skrift Om folkbibliotek (ett sammandrag av hans större
arbete Om Folkebogsamlinger). Denna har emellertid nu hunnit i vissa punkter
bli föråldrad och är för övrigt även den alltför knapphändig. Det behov, som
sålunda finnes av en modern bibliotekshandbok, har fröken Alvida Sandberg
sökt fylla för skolbibliotekens och de mindre samhällenas allmänna biblioteks
räkning genom det arbete, vars titel läses här ovan. Då detta är den
utförligaste hittills på svenska utgivna handledning i biblioteksskötsel, kan det vara
motiverat att ägna det en mera ingående uppmärksamhet.

Det är ej första gången man har tillfälle att konstatera fröken S:s varma
intresse för bibliotekssaken, särskilt i dess sammanhang med skolornas arbete.
I olika tidskriftsuppsatser har hon givit entusiastiska skildringar av amerikansk
biblioteksverksamhet, och i arbetet på ordnandet av folkskolans bibliotek i
Göteborg har hon tagit en nitisk och verksam del. Starkt och medryckande
framträder också detta intresse i föreliggande arbete, och även om man kan ha
anledning att göra efter min mening ganska allvarsamma anmärkningar mot vissa
partier av framställningen, skall det dock fullt och helt erkännas, att boken
bäres upp av en omisskännlig idealitet och en verklig hänförelse för
bibliotekariens uppgift.

Förtjänsterna lika väl som felen i arbetet få i mycket sin förklaring i
författarinnans egen biblioteksutbildning. Hon har, omtalar hon i förordet, i flera
år skött ett skolbibliotek, under 7 månader studerat amerikanska biblioteksförhållanden
— däri inräknad en tre månaders kurs vid Pratt Institutes

biblioteksskola — samt tagit någon kännedom  om arbetsmetoderna i några svenska
bibliotek och Deichmanska biblioteket i Kristiania.

Det parti av boken, som väger tyngst, är också det, där hon bygger på de
erfarenheter hon vunnit som lärarinna och som föreståndarinna för ett
folkskolebibliotek. Så vitt en lekman på det pedagogiska området kan döma, visar
författarinnan här — jag tänker särskilt på kapitlen Anordningen av skolbibliotek och
Bokurvalet — ett mycket gott pedagogiskt omdöme. De sidor, som hon skrivit
om »barnens läsning utanför skolan», synas mig kunna rekommenderas ej blott
åt föreståndare för skolbibliotek utan överhuvudtaget åt alla, som hava att välja
litteratur för uppväxande ungdom.

Förf. har emellertid ej begränsat sig till dylika »biblioteks-pedagogiska»
spörsmål, där hon rör sig på områden, som äro henne sedan många år väl
bekanta, utan har även givit sig in på frågor av rent biblioteksteknisk natur. Även
dessa partier innehålla — det skall ingalunda förnekas — nyttiga anvisningar,
t. ex. kapitlet Böckernas vård, men i det hela synas de mig dock bära prägel
av att förf. här är inne på ett gebit, för vars behandling hon knappast kan
anses hava fullt tillräckliga förutsättningar.

Det kan först och främst synas vara en icke orimlig fordran, att en person,
som ger ut en handbok i biblioteksteknik för svenska bibliotek, skall visa sig
känna till svenska biblioteksförhållanden och svenska biblioteksmetoder. Denna
fordran behöver inte alls innebära en bristande uppskattning av de lärdomar,
som kunna hämtas från Förenta staterna, föregångslandet i allt, som rör de
för den stora allmänheten avsedda biblioteken. Även om man kan
förmoda, att fröken S. känner bättre till svenskt biblioteksväsen, än vad som
framgår av detta arbete, så påträffar man dock vissa luckor, som tyda på att
hennes kännedom därom inte är så grundlig, som önskligt hade varit.

I ett arbete, som i vissa fall ger nog så detaljerade upplysningar om
utländska biblioteksförhållanden, borde ej ha saknats en, om också kortfattad,
översikt av svenskt biblioteksväsen, särskilt då förf. har tänkt sig, att hennes
bok skulle användas vid seminariernas bibliotekskurser. Förf. omnämner, att
Preussen sedan 1899 har sin »Gesamtkatalog», hon redogör för tryckning och
försäljning av katalogkort i Förenta staterna, Tyskland (beträffande detta land
med anförande av numera föråldrade uppgifter), Norge o. s. v. Däremot
finner man ej ett ord om Sveriges offentliga biblioteks gemensamma
accessionskatalog, för att nu endast nämna ett exempel, utan att för övrigt jämföra denna
katalog med de av förf. omnämnda.

En annan brist är att förf. ej lämnat någon redogörelse för de viktigare
svenska bibliografiska uppslagsböckerna, med undantag av att hon i en not
hänvisar till Bygdéns Anonym- och pseudonymlexikon.

1 kapitlet om accessionskatalogen borde förf. omnämnt, att sådana kataloger
tillhandahållas till mycket billigt pris såväl av Folkbildningsförbundet i Stockholm
som av Goodtemplarordens studieledning. Visserligen överensstämma dessa ej
helt och hållet med det av förf. uppgjorda förslaget. Bl. a. hava de närmast
förvärvsnumret ej som förf. klass- och boknummer, utan författarnamnet. Detta
är emellertid efter min mening snarast en förtjänst, då författarnamnet måste
anses vara en bättre hjälp vid uppsökandet av en bok i accessionskatalogen än
platsnumret.

Det klassifikationssystem, som förf. starkast rekommenderar, är den Deweyska
decimalindelningen. Man kan mycket väl förstå den beundran detta system
har väckt och ändå ställa sig tveksam, om det kan vara lämpligt att, så som

förf. gjort, förorda detsamma för de små svenska skolbiblioteken, så länge det
ej har någon mera allmän användning i de större biblioteken eller i de svenska
bibliografiska uppslagsböckerna. I alla händelser är det förvånande, att förf. ej med
ett ord omnämner de svårigheter, som faktiskt möta vid tillämpningen av Deweys
system i ett land som Sverige, vilket fått sig anvisat en plats så långt ned, att
litteraturen angående detsamma oftast måste betecknas med fyra, fem eller
flera siffror. Måhända har det förbigått henne, att man både i barnbiblioteket
i Stockholm och stadsbiblioteket i Malmö har ansett sig böra vidtaga vissa
modifikationer och att man i Danmark har gjort en ganska radikal omarbetning av
hela systemet.

I fråga om böckernas numrering ansluter sig förf. till Cutters system. Men
nog hade det där varit skäl att hänvisa biblioteken till de danska eller norska
namntabellerna i st. f. till de amerikanska. De förra äro ju både billigare och
lämpa sig bättre för svenska förhållanden än de senare.

I sina katalogiseringsregler säger sig förf. följa de amerikanska metoderna. Även
om man kan vara villig att medge, att det kan vara skäl ersätta vissa hittills i Sverige
jämförelsevis allmänt följda regler med amerikanska, bör detta naturligtvis ej i
en handbok av denna art ske, utan att man påpekar de gjorda avvikelserna, då
de gälla några viktigare punkter. Alldeles onödigt är det tydligtvis att införa
amerikanska termer, då man har fullgoda svenska.

Det finns t. ex. skäl, som tala för att låta titelns första ord — med vissa
undantag — vara bestämmande för titelkortens inordning i katalogen, men det
bör därvid naturligtvis anmärkas, att den i de flesta större svenska bibliotek och
i många små följda regeln är att det första substantivet i nominativ form blir
ordningsord, då arbetet katalogiseras anonymt.

Det synes däremot ej vara något skäl att avvika från svensk praxis i fråga
om prefixen de, d'. När det gäller svenska namn, bruka dessa räknas som hörande
till det egentliga namnet. Man skriver De Geer, Louis, ej Geer, Louis de, på
samma sätt De la Gardie.

Karakteristiskt och därför förtjänt att omnämnas, fastän det gäller en
jämförelsevis obetydlig sak, är att förf. inför formatbeteckningen obl. (= det engelska
oblong, avlång), då bokens bredd överstiger höjden. Sedan gammalt har man
i svenska bibliotek i detta fall använt beteckningen tv. (= tvär), och det finns
ju ingen anledning att införa något nytt.

Den allvarsammaste anmärkningen mot detta arbete är dock ej, att där
ej tagits nog hänsyn till i Sverige brukliga katalogiseringsregler och till svenska
biblioteksförhållanden överhuvudtaget, utan att det visar sig, att förf. ej ens har
nog grundligt satt sig in i det katalogiseringsystem, som hon själv förordar.
Det är redan något förvånande, att hon kan anse, att de regler, som hon
meddelar, äro ett sammandrag av Cutters och American Library Associations
anvisningar. För egen del har hon tydligen i det stora hela hämtat dem från en
handledning, som de norska bibliotekarierna Arnesen och Nyhuus för några år
sedan offentliggjorde i For folke- och barneboksamlinger, årg. 3 och 4 (det
hade nog ej skadat, om detta hade nämnts), och de båda norska författarna i
sin ordning ansluta sig visserligen i väsentliga punkter till det amerikanska
kata-logiseringssystemet, men hava vidtagit ej oviktiga förändringar. Bl. a. har en
del av reglerna hämtats från den preussiska kataloginstruktionen.

Författarinnans försvenskning av dessa och andra direkt från amerikanska
källor hämtade anvisningar är ej alltid så lycklig. I vissa fall är det bäst att

gå till förebilden, om den är tillgänglig, om man vill få fullt klart sammanhang.
Jag skall anföra ett par exempel.

Skillnaden mellan systematisk och ordbokskatalog har förf. angivit på följande
sätt (s.  64):

»Den systematiska katalogen <i>samlar</i><footnote>Kursivering av förf.</footnote> ämnena i grupper, ordbokskatalogen
<i>sönderdelar.</i><footnote>Kursivering av förf.</footnote>

Den enhet, som beror på tid, ort och namn, är ej bestämmande i den
systematiska, där <i>ämnet</i><footnote>Kursivering av förf.</footnote> är huvudsaken, men den kommer till sin rätt i
ordbokskatalogen.»

Att den senare satsen till en viss grad upphäver den förra, det låtsar förf.
inte om. Och åtminstone undertecknad grubblade mycket över vad det
menades med att <i>ämnet</i> skulle vara huvudsaken i den systematiska katalogen, i
motsats till ordbokskatalogen. Saken är onekligen både tydligare och riktigare
uttryckt hos Arnesen och Nyhuus: »Den systematiske katalog samler,
ordbokskatalogen stykker op. Denne sætning gjælder dog ikke absolut. Den
enhet, som beror paa tid, sted och navn, bliver ofte såt ut av betragtningen i den
først omtalte katalogtype, hvor behandlingsmaaten er det avgjørende, men
kommer igjen til sin ret i ordbokskatalogen.»

I mom. 10 av reglerna för böckernas fördelning på ämnesgrupper (s. 48)
lämnar förf. följande något underbara anvisning: »Det avgörande vid en boks
placering bör ej vara, i vilken klass den sannolikt kommer att sökas, utan i
<i>vilken klass den kan vara av största nytta</i><footnote>Kursivering av förf.</footnote> för den, som önskar studiematerial
i något visst ämne. Det sparar tid och arbete både för bibliotekarien och den
publik, som har tillåtelse att vid hyllorna själv taga kännedom om bibliotekets
tillgångar i ett speciellt fack, om arbeten med likartat innehåll äro samlade
inom samma klass. Klassificera därför efter innehåll, ej efter form.» Hade inte
förf. redan i mom. 2 varnat för att vid böckernas placering låta sig bestämmas
av titeln utan hänsyn till innehållet, skulle man möjligen kunnat tro, att det var
detta, som skulle inskärpas i den senare delen av mom. 10. I vilket fall som
helst kan man nog våga den gissningen, att formuleringen uppkommit genom en
mindre lycklig sammandiagning av regler, som egentligen ej stå i omedelbart
samband med varandra.

Förf. har — det bör kanske nämnas — i några fall avvikit mera i sak från
sina förebilder. Originalets »utgivelsested» (d. v. s. förlagsort) har hon ersatt
med »tryckorten» (s. 102), en förändring, som inte kan betraktas som någon
förbättring. Det är tvärtom, synes det mig, väl motiverat, då de norska reglerna
giva förlagsorten företrädet, när det gäller nyare arbeten, och endast i fråga om
äldre böcker förorda angivandet även av tryckorten, om denna är en annan än
förlagsorten. På ren ouppmärksamhet beror det väl, att förf. på två ställen (s. 92 o.
100) ger den anvisning, att då författarnamnet betecknas endast med några initialer,
hänvisning skall ske från den sista av dessa, men underlåter att på vanligt sätt (d. v. s.
med, ) utmärka att ordningsföljden är omkastad. Likaledes är det väl endast
-ett förbiseende, att förf. i regel 14 (s. 93) har hoppat över att man bör skriva
ett <i>m. fl.</i> efter det som ordningsord använda författarnamnet, då tre eller flera
författare deltagit i bokens utarbetande. För övrigt äro även de norska
reglerna i vissa punkter diskutabla, t. ex. i fråga om behandlingen av dubbelnamn.
Det skulle emellertid föra för långt att här gå in på en diskussion av

företrädena i de olika metoderna, och jag övergår därför till att något närmare
undersöka det sätt, varpå förf. själv tillämpat sina regler.

En handledning i katalogisering undervisar lika mycket — om ej mer —
genom exempel som genom regler. Det är därför givetvis av allra största viktr
att exemplen ej äro felaktiga och att de äro valda så att de belysa det, som
skall belysas. I båda dessa hänseenden giver emellertid fröken S:s bok
anledning till ganska många och delvis ganska grava anmärkningar. Att i detalj
visa detta genom uppräknande av alla större eller mindre felaktigheter, som
kunnat påträffas, kan naturligtvis ej komma i fråga. Här kan endast anföras,
några av de viktigaste.

Vid signeringen (d. v. s. utskrivningen av klass och boknummer) av
biografierna i ex. 4—6 (s. 78 f.) har förf. gjort sig skyldig till det felet, att hon
låtit författaren i stället för den biograferade personen vara bestämmande för
bokens placering. Ännu mer missvisande är hennes signering av exemplen 20
—22. Hon tyckes här alldeles förbisett, att boknumrets uppgift är att visa,
var-boken i fråga är uppställd, inte — åtminstone inte i första rummet — var
katalogkortet skall sökas i den systematiska katalogen. Brismans artikel i Forum
skulle därför signerats med Forums nummer, ej, såsom skett, med numret för
den avdelning i Deweys system, som omfattar lönefrågor. Om man önskat lämna
upplysning därom, hade det bort ske som ett tillägg inom klämmer. Ganska
meningslöst är det att i ex. 21 och 22 låta två sammanbundna arbeten ha <i>olika</i>
boknummer. De måste givetvis hava <i>samma,</i> och av texten på katalogkortet
bör tydligt framgå vilket arbete, som är det första och därför bestämmande
för bokens placering. Signerar man som förf. gjort, anger man ju ej bestämt, var
boken skall sökas. Man har visserligen i detta fall endast att välja mellan två
platser, men redan det är en för mycket.

»Författarbolag» behandlas på två olika sätt i arbetet, men intetdera kan
rekommenderas till efterföljd. I ena fallet (s. 81) hänvisas från den andre
författaren i ordningen till den förste, men utan att man av hänvisningen kan se, att
det är två författare som samverkat. I det andra fallet (s. 86, ex. 15) kastas
ordningen utan vidare om mellan de båda författarna, något som naturligtvis är
alldeles missvisande, om också olägenheten givetvis är mindre, om man
använder numrering. — Som exempel på en tidskrift, vars olika årgångar utgivits av
olika redaktörer, anföres s. 104 tidskriften Utopia. Vid formuleringen av detta,
efter vad det tyckes, fingerade exempel har förf. emellertid gjort sig skyldig till
ett par fel, som göra det hela obegripligt.

Förf:s allmänna regel är att titelkortens ordningsord är det första ordet,
bortsett från artikeln, men icke desto mindre anför hon s. 77, att i Sondén,
Allmän varukunskap, <i>varukunskap</i> är både titel och ämne. — I Harriet
Beecher-Stowes namn låter hon den senare sammansättningsdelen bli ordningsord
(s. 81 och 93), fastän hennes regel eljes är, att då dubbelnamn äro
förenade med bindestreck, det första namnet skall betraktas som huvudord, och
hon uttryckligen säger ifrån, att detta gäller också om gifta kvinnor, sam
använda både sitt flicknamn och sin mans namn. — Hennes regel är (s. 95,
morn. 28) att vid pseudonyma skrifter sättes det verkliga namnet inom
klämmer, om det är känt och användes som huvudord, men i exemplen sättas
utan någon begriplig anledning klämmer om pseudonymerna. För övrigt kan
man undra över, varför inte förf. här som annars har omvänd namnföljd, då en
pseudonym, som har karaktär av verkligt för- och efternamn, användes som
ordningsord.

I en del fall äro de valda exemplen visserligen ej felaktiga, men de belysa
ej det, som framför allt <i>borde</i> belysas. Regel 2 s. 92 avser att visa, hur man
bör förfara, då en gravör har återgivit en eller flera originalkonstnärers arbeten.
Exemplet borde naturligtvis valts så, att man tydligen sett, vad det var fråga
om. På samma sätt hade exemplet i regel 4 bort väljas så, att det visat, hur ett
musikaliskt verk föres under kompositörens namn, även om en annan person har
arrangerat det för piano, eller det är en opera, till vilken libretton ej skrivits
av kompositören själv.

I regel 27 (s. 94) är Marika Stjernstedt inte just så lämpligt exempel på en
gift författarinna, som endast skrivit under sitt flicknamn eller tidigare äkta mans
namn, då hon skrivit under båda namnen.

I regel 18 (s. 97) finns bland de många exemplen, som anföras under
undantaget, inte ett enda, som belyser det, vari undantaget egentligen består,
nämligen att det <i>tillnamn,</i> som ingår i ett institutionsnamn, blir ordningsord, även
om det ej är det första ordet i namnet, utan föregås exempelvis av några initialer.

Ännu fler exempel skulle kunna framdragas, men de anförda torde vara nog
för att visa svagheten i den del av förfis arbete, som handlar om katalogisering
och vad som står i samband därmed. Det kan inte annat än beklagas, synes
det mig, att förf. har belastat sin framställning med en så pass detaljerad och
vidlyftig redogörelse för ett område av bibliotekstekniken, som hon tydligtvis ej
fullt behärskar. Ur mer än en synpunkt hade det varit önskligt, att hon hade
begränsat sig mera till den biblioteks-pedagogiska sidan, inte minst ur den
synpunkten, att boken då hade kunnat göras mindre och billigare, så att utsikterna
varit större, att den verkligen kunnat nå de bibliotekarier, för vilka den är
avsedd och vilka — det bör kanske efter all kritiken än en gång betonas —
i mycket kunna ha gagn av arbetet. <tab><tab><tab><tab><i>Fredrik Hjelmqvist</i>

</chapter>
<chapter name="VANDRINGSBIBLIOTEK.">
<h2>VANDRINGSBIBLIOTEK.</h2>
Av Professor <sc>Knut Kjellberg.</sc>

Vandringsbibliotek, upprättade och underhållna med statsmedel, erbjuda mot
en obetydlig hyresavgift tillfällen till läsning av både kunskapsgivande och
skönlitterär art. Särskilt för landsbygdens befolkning äro sådana vandrande
boksamlingar väl värda att uppmärksammas, då de lämna möjligheter till verkligt
god förströelse under lediga stunder såväl för den ensamme som för familje-
och kamratkretsen. Även för sådana orter, där fast bibliotek finnes, ha
vandringsbiblioteken sin stora betydelse genom den tillökning av ortens större eller
mindre bokförråd, som de innebära.

Folkbildningsförbundet i <i>Stockholm</i> (adr. Vandringsbibliotekens expedition,
Norrlandsgatan 17), Centralbyrån för populära vetenskapliga föreläsningar i <i>Lund,</i>
Västra Sveriges folkbildningsförbund i <i>Göteborg</i> (adr. Göteborgs stadsbibliotek)
samt Folkbiblioteket i <i>Luleå</i> tillhandahålla vandringsbibliotek för uthyrning samt
översända på begäran kataloger. Förmedlingsanstalterna i Lund, Göteborg och
Luleå lämna rekvirenterna möjlighet att inom vissa gränser själva bestämma
sammansättningen av vandringsbibliotek (s. k. vandringsbibliotek med »rörligt»

innehåll). De båda förstnämnda anstalterna åsyfta härmed särskilt att bereda
föreläsningsföreningarna tillfälle att erhålla litteratur, som kan belysa programmet
under en viss termin.

Av Folkbildningsförbandets 180 vandrande boksamlingar äro 66 större (s. k.
vandringsbibliotek), 32 mindre (s. k. boklådor) och 86 ännu mindre (s. k.
bokpaket). De större <i>(vandringsbiblioteken)</i> innehålla omkr. 60 band, av vilka tre
fjärdedelar tillhöra skönlitteraturen och resten olika kunskapsområden; fem av

<img 1></img>

dem innehålla emellertid uteslutande facklitteratur (svensk historia 1, svensk
litteraturhistoria 1, hembygdskunskap 1, samhällslära 2).

Av <i>boklådorna</i> med ett trettiotal band äro 14 med blandad litteratur
avsedda för vuxna, 18 (nyuppsatta) äro huvudsakligen avsedda för barn och
skolungdom.

36 (nyuppsatta) <i>bokpaket</i> äro likaledes avsedda för barn och skolungdom, varemot
ett 50-tal av dessa minsta boksamlingar uteslutande innehålla jordbruks- eller
samhällslära eller bådadera. Slutligen finnes en boklåda med böcker angående
dyrtiden och hemmets ekonomi.

Hyresavgifterna ställa sig ungefär lika i alla förmedlingsanstalterna. Vid den
i Stockholm gälla följande regler: Hyresavgiften utgör för större vandringsbibliotek

två kronor, för boklåda en krona och för bokpaket 50 öre, allt per månad
(uthyrningstiden minst tre månader). »Abonnemang»: då rekvirent förbinder sig att
för nio månader i följd erlägga hyresavgift för ett större vandringsbibliotek, äger
han att var tredje månad få detta utbytt mot ett annat, och hyresavgiften
nedsättes till 15 (i st. f. 18) kronor. Frakten på järnväg eller ångbåt, fram och
åter, erlägges av Folkbildningsförbundet.

Jag har ansett mig böra fästa uppmärksamheten på de tillfällen till läsning,
som medels vandringsbiblioteken för en ringa kostnad kunna beredas för
sammanslutningar av olika slag (föreläsnings- och ungdomsföreningar, nykterhets- och
arbetarorganisationer samt studiecirklar), för truppförband, för tillfälligtvis
förlagda arbetsstyrkor, för sjukvårdsanstalter, för skolor m. m.

</chapter>
<chapter name="DEN POPULÄRVETENSKAPLIGA FÖRELÄSNINGSVERKSAMHETEN.">
<h2>DEN POPULÄRVETENSKAPLIGA FÖRELÄSNINGSVERKSAMHETEN.</h2>
Meddelande av Föreläsningskonsulenten <sc>Nils Lundahl.</sc>

Enligt nu verkställd fördelning av det anslag, som riksdagen beviljat för år
1916 till populärvetenskapliga föreläsningar, erhålla 525 lokala anstalter och
föreningar del av nämnda anslag. 533 dylika anstalter hade sökt statsbidrag
för sin verksamhet innevarande år, men 5 av dem kunde ej erhålla
statsbidrag, emedan de ej under föregående år anordnat minst 12 föreläsningar, vilket
utgör ett av villkoren för erhållande av statsbidrag, 3 fingo ej statsbidrag, enär
de styrkta ortsbidragen voro alltför låga för att kunna berättiga dem till
statsunderstöd. För år 1915 erhöllo 534 anstalter statsbidrag.

13 anstalter hade ansökt om bidrag till havda resekostnader för föreläsare. Av
dessa biföllos 8, varemot de övriga 5 ej fyllde villkoren för åtnjutande av
anslag för nämnda ändamål.

3 centralbyråer och 16 föreläsningsförbund ha erhållit anslag för sin
verksamhet under innevarande år.

I allmänhet erhålla anstalterna samma belopp i statsbidrag under detta år,
som det de erhöllo år 1915. Det fördelade beloppet utgör 190,000 kr.
Tillsamman utgöra de av anstalter och föreningar samt centralbyråer och
föreläsningsförbund sökta beloppen icke mindre än 301,000 kr. Med år 1915 ha 35
föreläsningsanstalter nedlagt sin verksamhet, de flesta dock på grund av
dyrtiden och blott tills vidare. Detta år ha 32 nya anstalter erhållit statsbidrag.
Flera av dessa ha tidigare varit i verksamhet och nu  på nytt börjat sitt arbete.

I likhet med förra året har Folkbildningsförbundet beviljats ett anslag av 400
kr. för anordnande av en instruktionskurs för blivande populärvetenskapliga
föreläsare.


</chapter>
<chapter name="BIBLIOTEKSNOTISER">
<h3>FOLK- OCH SKOLBIBLIOTEK,</h3>
som för <i>innevarande</i> år (1916) gjort framställning om statsbidrag, böra — före
utgången av maj månad och utan att avvakta svaret på ansökan — fatta beslut
angående de böcker, som skola rekvireras, därest det sökta statsbidraget beviljas.
Om rekvisitionsblanketter önskas, översänder Folkbildningsförbundets
bokförmed-lingsbyrå (adr. Norrlandsgatan 17, Stockholm) sådana på begäran omgående och
kostnadsfritt; eljes utsändas dylika blanketter i vanlig ordning, så snart Kungl.
Maj:t fattat beslut angående fördelningen av årets statsanslag.

</chapter>
<chapter name="SKALL STOCKHOLMS STADSBIBLIOTEKSFRÅGA LÖSAS
PÅ LOTTERIVÄGEN?">
<h2>SKALL STOCKHOLMS STADSBIBLIOTEKSFRÅGA LÖSAS
PÅ LOTTERIVÄGEN?</h2>
Styrelsen för Stockholms borgarskola har nyligen ingått till regeringen med
en anhållan om tillstånd att anordna ett penninglotteri enligt liknande plan
som det s. k. »teaterlotteriet» och beräknat att lämna en vinst av 5 miljoner.
För denna summa skulle uppföras dels en skolhusbyggnad för borgarskolans egen
räkning, dels även å samma tomt en särskild byggnad för ett folkbibliotek av
den omfattning, som föreslagits av Stockholms stadsfullmäktiges s. k.
centralbibliotekskommitté.

Byggnaderna skola i färdigt skick överlämnas till staden, som å sin sida,
enligt styrelsens mening, väntas lämna lämplig tomt gratis samt därjämte åtaga
sig att bekosta den framtida verksamheten vid såväl borgarskolan som vid
folkbiblioteket.

I en längre motivering utvecklas att det här gäller icke blott ett kommunalt
utan även ett mera allmänt intresse och att hela landet i viss mån drager nytta
av borgarskolans omfattande verksamhet.

»Vad nu sagts om borgarskolan», skriver styrelsen, »äger jämväl tillämpning,
åtminstone till en viss grad, på centralbiblioteket. Även om detta i övervägande
grad måste betraktas såsom en kommunal institution, torde man dock böra taga
hänsyn till att biblioteket, såsom förlagt i landets huvudstad, kommer att intaga
en alldeles särskild ställning såsom kulturvårdare. Det bör icke heller
förglömmas, att Stockholm är den enda huvudstad i Europa, som saknar kommunalt
folkbibliotek, och det torde säkerligen kunna anses såsom ett allmänt intresse,



om den undantagsställning, som vår huvudstad i detta avseende ännu intager,
kommer att upphöra.»

Styrelsens anhållan om lotteritillstånd förordas, vad biblioteksfrågan beträffar,
i en särskild »stödjande» skrivelse, undertecknad av Folkbildningsförbundets
ordförande prof. Knut Kjellberg, Stockholms stads inspektör för folkbiblioteken
bibliotekarien C. Grönblad, förste bibliotekskonsulenten fil. dr Fredrik Hjelmqvist
och riksdagsman Hj. Branting. <tab><tab><tab><tab><tab><tab><tab><tab><i>Fr.  N.</i>

<b>Göteborgs stadsbiblioteks 25-årsjubileum.</b> Den 13 nov. 1915 kunde Göteborgs
stadsbibliotek fira 25-årsminnet av den dag, då dess första reglemente fastställdes av
stadsfullmäktige, och med anledning av denna bemärkelsedag utsände biblioteket en vacker festskrift,
som lämnar en tillbakablick på de gångna årens utveckling.

Stadsbiblioteket är en direkt fortsättning av Göteborgs museibibliotek, som 1861 grundats
samtidigt med museiinvigningen. Redan under 1870- och 80-talen hade också flera stora
boksamlingar dels inköpts för bibliotekets räkning och dels skänkts till detsamma. Vid Göteborgs
högskolas tillkomst blev museibiblioteket grundstommen för det förenade stads- och
högskolebibliotek, som blev oundgängligen nödvändigt och som samma år som det skapats (1890) fick till
chef överbibliotekarien Lars Wåhlin, som under det gångna kvartseklet kvarstått på denna plats.
Efter några år lämnade stadsfullmäktige medel till en ny biblioteksbyggnad, som 1900 stod färdig
att mottaga boksamlingarna. Bottenvåningen innehåller expeditions- och arbetslokaler samt
läsesalar, och bokförrådet är uppställt i tre däröver befintliga halvvåningar. Alltjämt har
biblioteket blivit ihågkommet utom med de ordinarie anslagen med dels tillfälliga anslag av
stael en, dels ett flertal donationer i böcker och penningar, av vilka den största var den, som
biblioteket under sistförflutna året fick mottaga enligt testamente av herr Gabriel Heyman,
som bestämt, att biblioteket skulle erhålla en summa av 500,000 kr., vars ränta skulle
användas till inköp och inbindning av böcker, samt en summa av ungefär 150,000 kr., som
enligt styrelsens förfogande skulle kunna användas även för andra ändamål, exempelvis
utvidgning av dess lokaler. Genom denna stora gåva kan biblioteket tydligen i mycket större
utsträckning än förut tillgodose kraven på vetenskaplig litteratur från högskolans sida. Det
framhålles emellertid, att biblioteket behöver dels ökade  arbetskrafter och dels ökat utrymme.

Att stadens folkbiblioteksväsen står i ständig rapport med stadsbiblioteket och att
överbibliotekarien Wåhlin samtidigt är inspektör över stadens folkbibliotek och läsrum är väl
känt för alla dem, som äga någon bekantskap med Göteborgs biblioteksförhållanden.

Festskriften illustreras dels av ett antal- planscher och av de exlibris, som bibliotekets
olika samlingar äga, dels av statistiska tabeller. Sista årets siffror (1914) visa 19,166
besökande, 15,724 band framtagna för begagnande å stället och 11,058 utlånade band. Utgifter
och inkomster balansera på 66,055:52 kr., varav 21,431:22 använts till bokinköp. En
jämförelse med siffrorna för det första arbetsåret (5,185 besökande, 2,568 å stället lästa och 4,820
utlånade band samt en budget på 23,152:50) lämnar en klar bild av den rika utvecklingen
under de förflutna 25 åren.

<b>De statsunderstödda folk- och skolbibliotekens bokrekvisitioner under året 1914— 15.</b>
Under arbetsåret 1914—15 expedierades genom Folkbildningsförbundet i Stockholm
i allt 53,501 böcker till de statsunderstödda folk- och skolbiblioteken. Någon fullständig
statistik, huru dessa rekvisitioner fördela sig på skönlitteratur och »facklitteratur», motsvarande den
som lämnas av adjunkt Oscar Olsson beträffande studiecirkelbiblioteken (se 24), finnes ej
uppgjord. Däremot har uppgift lämnats angående de c:a 630 olika arbeten, som rekvirerats i
mer än ett tiotal exemplar.

Då de statsunderstödda folk- och skolbiblioteken hittills ej haft någon bestämd
bokförteckning att följa vid uppgörande av sina rekvisitioner, kan man ej vänta någon större inbördes
överensstämmelse i bokurvalet. Det är också egentligen endast skolbiblioteken, som förete en
viss tendens till enhetlighet. Av de nyssnämnda 630 arbetena är det endast ett femtiotal, som.
rekvirerats i över 100 exemplar, och av dessa ingå 21 i Barnbiblioteket Saga, och även de
övriga höra så gott som alla till barn- och ungdomslitteraturen. Det arbete, som varit mest
efterfrågat, är Laura Fitinghoffs norrlandsberättelse Barnen från Frostmofjället, som just
kommit ut i en ny enkronasupplaga. Den har rekvirerats i 370 exemplar och lämnar ganska långt
bakom sig det arbete, som kommer närmast i ordningen, Scoutliv i Tibet, Hedins för ungdomen
gjorda bearbetning av hans tibetanska reseskildring, som har gått ut i 208 exemplar, och Viktor
Kydbergs Fribytaren på Östersjön intager tredje rummet med 180 exemplar. Richard
Melanders indianberättelse Nybyggarna vid Missouri har .rekvirerats i 155, Aleotts klassiska flickbok
En krona bland flickor i 145 och Geijerstams Mina pojkar i 143 exemplar. Mellan 131 och
140 ha rekvirerats av Kolthoff, Minnen från mina vandringar i naturen, Grimberg, Svenska
folkets underbara öden, d. I, Heidenstam, Karolinerna, Hedin, Från Pol till Pol, Eugenie Beskow,
En bok om Greta och hennes djur, och Fitinghoff, En liten värld bland fjällen, mellan 121 och
130 av Sandström, Natur och arbetsliv, Wendell, Vackra Svarten och Gagner, Svenska författare.
Bland övriga arbeten, som rekvirerats i över 100 exemplar märkas Montelius, Om lifvet i
Sverige under hednatiden (119), Rydberg, Vapensmeden (119), Lagerlöf, Kristuslegender (118),
Schröder, Örjan Kajland (114), Cooper, Hjortdödaren (110), Drummond, Apan, som ingen
kunde döda (108), Oterdahl, Ett gammalt borgarhem (107), Björnson, Synnöve Solbacken (104),
Bolin,  Jordbruksbok för pojkar (103) och Rydberg, Lille Viggs äventyr (101).

Det är helt naturligt skönlitteratur, som tar den övervägande platsen i flertalet
rekvisitioner, och denna övervikt är nog särskilt framträdande bland de 630, som statistiken gäller.
Av dessa äro endast något över 180 arbeten att räkna till facklitteraturen, och därinom
finner man historia, geografi och levnadsskildringar starkast representerade. Språkvetenskapen
är inte alls och teknologi, konst, litteraturhistoria och medicin endast synnerligen svagt (1 à
2 böcker) företrädda bland arbeten, som rekvirerats i över 10 exemplar.

Även i fråga om folk- och skolbiblioteken kan man liksom i fråga om studiecirklarna,
konstatera en ansats till koncentrering omkring vissa författare. De siffror, som anföras i det
följande till belysning härav, få dock ej beträffande alla författare betraktas som slutgiltiga. I
fråga om t. ex. Strindberg skulle antalet exemplar helt säkert höjas icke obetydligt, om maa
toge med i beräkningen alla de arbeten av honom, som rekvirerats, ej blott dem, som gått ut
i över 10 exemplar. Efter den föreliggande statistiken att döma kommer Viktor Rydberg främst
med 775, därefter följer som »god andre» Selma Lagerlöf med 746 och som den tredje i
ordningen Jack London med 551. Om också inte den sistnämnda sålunda kommer främst i
folk- och skolbibliotekens rekvisitioner, som fallet är i studiecirklarnas, så visar dock den höga siffra,
som han når upp till även här, vilken betydande roll Jack London för närvarande spelar i
svenska folkets läsning.

Laura Fitinghoffs barnböcker förskaffar henne den fjärde platsen (531), men hon följes
mycket nära av Heidenstam (523), och det är nog ingen tvekan om att den förra skulle
distanserats av den senare, om statistiken varit fullständig. Bland övriga författare, som
rekvirerats i över 200 exemplar, märkas Gustaf Janson (483), Topelius (454), Hedin (416), Starbäck
(401), Aleott (357), Wahlenberg (352), Bååth-Holmberg (348), Ethel Turner (336), Gustav av
Geijerstam (335), Richard Melander (327), Strindberg (295), Ingemann (285), Marryat (280),
Jonas Lie (277), Anna Maria Roos (263), Cooper (260), Dickens (259), Bremer (251), Kipling
(232), Forsslund (229), Gagner (228), Mathilda Roos (222), Flygare-Carlén (208) och
Björnstjerne Björnson (204).

</chapter>
<chapter name="LITTERATUR">
<h3>B. Teologi, kyrkohistoria och allmän religionskunskap.</h3>
<b>Berglund, Emil.</b> Martin Luthers gåfva. Fyra föreläsningar om
evangeliskt-lutherskt troslif. Diak. 1915. 47 s. <b>0:50.</b>

Förf. skildrar på ett lika lättfattligt som förtroendeingivande sätt den religiösa innersidan
av den lutherska reformationen. I kapitlen om »evangelium och tron», »nådemedlen»,
»kallelsetanken» drager förf. fram de bärande grundtankarna i lutherdomen, dem som alltjämt burit upp
den lutherska kyrkan. Den historiska ram, som vid deras framträdande omgav dem, den
medeltida traditionsmiljön, lämnas åsido, enär förf. icke följer direkt historiska syften. I skriftens
första kapitel, behandlande Luthers livsutveckling, ansluter sig förf. helt till Holmquist. <tab><i>E. M. R.</i>

<b>Holmquist, Hjalmar.</b> Den lutherska reformationens historia. Ett bidrag
till det stundande 400-årsjubileet. Nst. 1935. 292 s. Litt. <b>6:50.</b>

Prof. Hj. Holmquist har i sin stort anlagda framställning av den allmänna kyrkohistorien)
nu hunnit fram till reformationstiden. Redan förut hade han i ett promotionsprogram av år
1912 givit en exposé av »Luther, Loyola, Calvin i deras reformatoriska genesis». En
sammanfattning av de resultat, vartill förf. här kommit, ingår i det föreliggande arbetet. Förf. har
emellertid icke underlåtit att komplettera sin framställning med hänsyn till senare utkomna
arbeten. Jag nämner detta, enär det är typiskt för författarens arbeten överhuvud, att de hålla
sig fullt a nivå med den pågående kyrkohistoriska forskningen. Tyngdpunkten i Holmquists,
reformationshistoria ligger naturligtvis icke i den biografiska teckningen av reformationens bärare.
Han skildrar först den lutherska reformationens uppkomst och dess konsolidering fram genom
krisåret 1524—25 under motsatsförhållande särskilt till zwingliansk reformation och
vederdöpar-rörelser. Särskilt förtjänstfull synes mig så framställningen av den lutherska
reformationens-gång fram över Europa vara. Sammanhållningen av historiens olika trådar synes mig här vara
fastare än vad merendels är fallet t. ex. hos tyska kyrkohistorici. Framför allt har förf. med
klar blick för det faktiska läget påvisat betydelsen för den allmänna utvecklingen att
Sverigeanslöt sig till reformationen. Tyvärr markerar förf. blott i korta paragrafer den svenska
reformationshistorien, sparande framställningen av densamma till ett annat arbete. Förf. hinner
i sitt föreliggande verk fram till den tidpunkt, då det stora bakslaget för den lutherska
reformationen inträffar, då den katolska motreformationen hejdar den kyrkans allmänna evangelisering,
som ett ögonblick syntes ligga inom möjlighetens gränser, då å andra sidan Calvin, en andra
generationens man, med okuvlig viljekraft står jesuiternas anlopp emot, därmed räddande den
evangeliska saken i Europa. <tab><i>E. M. R.</i>

<b>Lehmann, Edv[ard].</b> Mystik i hedendom och kristendom. Svensk uppl.
ändrad och utvidgad. H. G. 1915.  287 s. <b>4:75.</b>

Redogör för mystikens utveckling och olika former från de grövsta hos naturfolken —
t. ex. den nordasiatiska shamanismens extas — till de mer utvecklade, den kinesiska, indiska,,
antika och kristna. I alla dessa i yttre hänseenden skiftande former gör sig samma strävan
förnimbar, strävan efter den omedelbara enheten med den verklighet, som ligger bakom tingen.
Mot mystikens upplevelser ställer förf. den evangelisk-lutherska pliktuppfattningen. <tab><i>T. S.</i>

<b>Segerstedt, Torgny.</b> Gammal och ny religiositet. A. B. 1915. 134 s. <b>2:75.</b>

Söker göra ett tvärsnitt genom de religiösa fenomenen och blotta de olika tendenser,,
som där finnas. De två stora strömningarna äro å ena sidan den, som framhäver människans
samhörighet med delar av tillvaron eller med denna i dess helhet, och å andra sidan den, som
lägger huvudvikten på människans individualitet. Därefter ges en framställning av de
olikasätt, varpå religionen och den intellektuella uppfattningen se tillvaron. <tab><i>T. S.</i>


<h3>C. Filosofi.</h3>
<b>Norström, Vitalis.</b> Tankar och forskningar. Nst. 1915. 278 s. <b>4:—.</b>

Innehåll: Vad är kristendom? — Personlighetsprincipen. — Intellektualismen. — Nutida
franskt tänkande. — Högskolebildning utan — bildning. — Henri Bergson. — Kant och vi.
— Några grunddrag hos vår tids kultur. — Om patriotism och kosmopolitism.

Enligt N. är kristendom: »Jesu Kristi egen tro på Gud och hans rike och vår personliga
delaktiggörelse genom honom av samma tro, till sin halt belyst genom det sannas, godas, rättas
och skönas ideella värden och till sin förefintlighet ådagalagd av en strävan och kamp, som i
dessa värden har sina motiv och direktiv». — I Bergsonstudien ger N. en klar och precis
framställning av den populäre franske filosofens idéer samt framlägger sedan sin personliga mening
om deras värde (jfr arbeten av Jacobsson, Landquist, Larsson, Ruhe). — Ytterligare må påpekas
N:s motivering för obligatoriska filosofiska studier vid våra gymnasier och universitet. <tab><i>M. J.</i>

<b>Schulstad, Olav.</b> Psykologi. Övs. [fr. no.] från Sjælelære, 2. utgave, samt
utvidgad med bl. a. en fysiologisk framställning av B. Rud. Hall. (OmsL:
O. Schulstad & R. Hall, Psykologi.) Nst. 1915. 93 s. Litt. <b>1:30.</b>

En lärobok i psykologi (= vetenskapen om själslivet). Dess värde ligger framför allt däri,
att den mer än någon annan lärobok i ämnet upptagit den experimentella psykologiens resultat.
Den erbjuder dock icke alltid ett personligt genomarbetande av det stora materialet, och genom
framställningens knapphet framstå psykologiens »resultat» ofta alltför dogmatiskt som definitiva
sanningar med generell praktisk-pedagogisk räckvidd. <tab><i>M. J.</i>

<b>Tagore, Rabindranath.</b> Sādhanā. Livets mening. Övs. [fr. eng.] av August
Carr. 4 uppl. Nst. 1915. 179 s. <b>3:75.</b>

Filosofiska uppsatser av den kände indiske skalden och nobelpristagaren, i vilka den
allmänmänskliga solidaritetens princip utvecklas. De äro uttryck för en modern frisinnad
brahmanism och förhärliga kontemplationen i motsats till det jäktande handlingslivet. <tab><i>H. Sg.</i>

<h3>D. Uppfostran och undervisningsväsen.</h3>
<b>Hall, B[ror] Rud[olf].</b> Svenska och utländska pedagogikens historia i kort
och konkret framställning. Ett försök. (Omsl.: Pedagogikens historia.) Nst.
1915. 118 s. Litt. <b>1:25.</b>

En kort och konkret framställning av skolväsendets och uppfostringsteoriernas utveckling
från Spartas och Atens blomstringstid fram till våra dagar. Boken lämpar sig som en första
orientering i ämnet. Genom hänvisningarna till de källor till pedagogikens historia, som H.
förut utgivit, kunna studierna lätt göras något fylligare. Den häri ingående Svenska
pedagogikens historia finnes även utgiven särskilt till 1:—. <tab><i>M. J.</i>

<h3>F. Litteraturhistoria.</h3>
Jfr nedan arbetena om Byron, Gorkij, Amalia v. Helvig och Thorild på avd. <tab><i>J.</i>

<h3>G. Skönlitteratur.</h3>
<b>Bergman, Bo.</b> Skeppet och andra noveller. 2 uppl. A. B. 1915. 314 s. <b>4:50.</b>

Bo Bergman är framför allt en lyrisk skald, men även som berättare äger han en
framstående förmåga och kan ge konstnärlig åskådlighet åt en verklighetsbild. Hans novellistik
avslöjar liksom hans lyrik en pessimistisk åskådning. Lyckoögonblickets sken, smärtans
meningslöshet och människans oförskyllda lidanden utgöra huvudpunkter i hans livsfilosofi. <tab><i>S. S—n.</i>

<b>Granström, Matts Magni.</b> Hat och kärlek. Dikter. A. B. 1915. 117 s. <b>2:25.</b>

Innehåller visor, ballader och reflexionsdikter, av vilka de två första grupperna utmärka sig
genom konstnärlig form, klarhet i bilden och genomförd poetisk tankegång. Den erotiska
poesien är personligt uttryckt, men söker på samma gång tillbaka till folkvisan. Balladstilen är
originell. Denna tankebestämda känslolyrik hör till det själfcülare vår yngre diktkonst
frambragt under senare år. <tab>S. S—n.</i>

<b>Hedberg, Tor.</b> Borga gård. Skådespel i fyra akter. A. B. 1915. 135 s. <b>2: 50.</b>

En bred skildring av en svensk herrgård, dess förhållanden och personager, i vilkas
gestaltning förf. visar sin mogna konst och betydande teaterkunskap. Miljöframställningen är
förträfflig men kompositionen icke enhetligt dramatisk utan bestämd av en novellistisk synpunkt.<tab><i>S. S—n.</i>

<b>Heidenstam, Verner von.</b> Nya dikter. A. B. 1915. 181 s. <b>6:—.</b>

Inrymmer de poem, skalden skrivit under de sista 20 åren: den fosterländska cykeln »Ett
folk», fornnordiska sagodikter, antika skildringar, hyllnings- och minnesvers samt framför allt
betraktelselyrik. I en följd merendels korta men innehållsdjupa tankedikter mediterar han över
människorna och deras färd, över livet och döden och över de makter, som bestämma tillvaron.
H. har skrivit praktfullare dikter, mer ordstrålande och ordmålande, mer rytmiskt nyfunna, men
knappast förut i så enkla och klara vers och med en så seren skönhet över bilden format sitt
tankeliv och gestaltat sitt stämningsinnehåll. <tab><i>S. S—n.</i>

<b>Högberg, Olof.</b> Storfursten av Lappland och två andra berättelser. 2 uppl.
A. & A. 1915. 224 s. <b>3:—.</b>

Innehåller tre till arten sinsemellan olika berättelser. Den, efter vilken samlingen fått sitt
namn, är en humoristisk historia om en svensk skeppares drastiska uppträdande på
världsutställningen i Paris 1855. Den andra, en i gammal isländsk krönikestil hållen medeltidssaga,
ger en originell tidsstämning. Den tredje, »Skojarbröllopet», är en oskattbar bygdehistoria,
konstnärlig i sin form och märklig som folkloristisk studie. <tab><i>S. S—n.</i>

— Under »Jesu bröders» spira. Ur nya världens romantik, en förgången
stats historia, ett samhälles väg till döden. I). 1, 2. Fri. 1915. <b>5:75.</b>

Ett arbete av stora dimensioner och tydligen resultatet av ingående historiska, geografiska
och etnografiska studier. Innehåller en romantiserad redogörelse för tillkomsten av ett av de
riken, de spanska upptäcktsfararna bildade i Sydamerika pä 1500-talet, och en fingerad
historisk framställning av dess öden ända fram till den av jesuiterna framkallade undergången. En
intresseväckande kulturskildring och en särskilt för den mognare ungdomen underhällande
äventyrsbok. <tab><i>S. S—n.</i>

<b>Kuylenstierna-Wenster, Elisabeth.</b> Den glada prinsessan, Lovisa Ulrikas
dotter. Historisk skildring från 1700-talet. Fri. 1915. 243 s. 111., portr. <b>3:75.</b>

En romantiserad, men på historiska dokument grundad skildring av den unga Sofia Albertinas
liv vid Gustav III:s hov. En vederhäftig kulturbild. <tab><i>S. S—n.</i>

<b>Lagerlöf, Selma.</b> Troll och människor. A. B. 1915. 336 s. <b>4:75.</b>

Boken innehåller dels berättelser, dels självbiografiska och biografiska skildringar (Anders
Fryxell, Tavaststjerna, Mathilda Wrede). Av berättelserna äro de flesta fantastiska sägner,
folkskrock och naturmystik upptagna i folksagans dräkt. Ett par anknyta till Ekeby-kavaljerernas
saga och »Kejsaren af Portugallien». Samlingen upptar även en berättelse på alexandriner
med Polhem som mittfigur (Slätterkarlarna på Ekolsund). <tab><i>S. S—n.</i>

<b>Wägner, Elin,</b> [g. Landquist]. Camillas äktenskap. 3 uppl. A. B. 1915. 173 s. <b>3:—.</b>

Skildring av en vardagsmänniskas dagliga liv med inslag av sociala problem. Enkel,
osmyckad framställning. <tab><i>S. S—n.</i>

<b>Aho, Juhani,</b> [förf:s svenska namn <i>Johan Brofeldt</i>] Samvetet. Övs. fr. fi.
af Holger Nohrström. A. B. 1914. 235 s. <b>3:—.</b>

En för sin författare mycket karakteristisk historia om bondeslughet och bondeförsiktighet,
parade med vaken och uppslagsrik, snålhet. Omständligt, frasfritt enkelt berättad, är denna
vederhäftiga och torrt humoristiska skärgårdsepik underhållande och psykologiskt lärorik.
Översättningen är onödigt mycket belamrad med finlandismer. Mycket lämplig för folkbibliotek. <tab><i>R. G. B.</i>

<b>Popert, Hermann.</b> Helmut Harringa. En berättelse från vår tid. Övs.
[fr. ty.] af Sigfrid Borgström. Boh. 1915. 320 s. <b>2:75.</b>

En tendensroman riktad mot rusdryckseländet i dess olika former, en bok fylld av äkta
och stark idealitet. Även om arbetets rent konstnärliga värde ej står lika högt som dess ärliga
reform vilja, innehåller det skildringar av dramatisk livfullhet. <tab><i>F. H.</i>

<b>Tjechov, Anton.</b> Ryska silhuetter. Noveller. Övs. fr. 17. av Ellen
Rydelius. Framt. 1915. 233 s. <b>2:—.</b>

Av den år 1904 avlidne författaren Anton Tjechov, av vilken vi redan äga flera volymer
berättelser i svensk dräkt, föreligger nu en mindre samling novelletter. Utan att bringa något
väsentligt nytt till denne varmhjärtade samhällsskildrares karakteristik visa dessa mestadels
satiriska skisser små prov på Tjechovs förmåga att framställa komiska scener ur vardagslivet, men
med en underström av bitter ironi och vemodig humor. Några skisser röja särskilt Tjechovs
skarpa blick och kärlek till barn. <tab><i>A—d J.</i>

<b>Zahn, Ernst.</b> Kyrkoherden i Anderhalden. Historisk berättelse från
Alperna. Övs. fr. [ty.] av Hugo Hultenberg. Lb. 1915. 336 s. <b>2:75.</b>

Skildrar en ung samhällets paria i kamp för att avskudda bördan av fädernas missgärningar
och omgivningens fördomar, en människas vandring ur skuggor till ljus, berättad mot
bakgrunden av franska revolutionens dyningar i Schweiz. Hör nog ej till Zahns i konstnärligt avseende
mest mogna verk, men bäres som alla hans arbeten av en stark, etisk livsåskådning utan
tendentiös prägel. Zahn nämnes främst bland nu levande schweiziska författare, och hans
diktning har karakteriserats såsom hembygdskonst i ordets bästa bemärkelse. Alpnaturens karga
hårdhet och gripande skönhet återspeglas i de enkla, kärva människor, starka i gott och ont,
som han med skarpa konturer tecknar, och hans stil, ofta naiv och impulsiv, doftar av ung vår
och bergens kyliga friskhet. <tab><i>E—n.</i>

<h3>H. Skön konst.</h3>
Jfr nedan arbetet om Prins Eugen på avd. <i>J.</i>

<b>Callmander, Ivar.</b> Flandrisk konst i fred och ofred. Bilder från Belgien.
Nst.  1915. 181 s. Ill. <b>4:—.</b>

En vackert illustrerad, orienterande skildring av de av världskriget hemsökta flandriska
städernas konstskatter. <tab><i>A. G—n.</i>

<h3>I. Historia.</h3>
Jfr nedan Litteratur om världskriget, s. 52.

<b>Svensén, Emil.</b> Rysslands vägar till världshaven. Lb. 1915. 197 s. <b>1:75.</b>

Ett i bästa mening populärt verk. Det ger en klar överblick av Rysslands historiska
utveckling, särskilt med hänsyn till dess politiska förbindelser med Sverige alltifrån den
varjagiska perioden. Författarens stora beläsenhet och fängslande stil i förening med en vaken
blick för nutidens politiska företeelser tillförsäkra denna bok sin givna plats i
folkbiblioteken. <tab><i>A—d J.</i>

<h3>J. Biografi.</h3>
<sc>Byron, Lord.</sc> <b>Åman-Nilsson, G.</b> Lord Byron och det sekelgamla förtalet.
En dokumentundersökning. A. B. 1915. 204 s. Portr. <b>4:50.</b>

Lord Byron, den kanske mest framträdande och högst beundrade av alla 1800-talets
engelska diktare, var i sitt privata liv ganska äventyrlig, och en hel rad mer eller mindre
otillförlitliga uppgifter om honom cirkulera allt fortfarande i litteraturen. Det som framför allt
fängslat både samtidens och eftervärldens uppmärksamhet äro de förhållanden, som voro
förknippade med hans skilsmässa från sin hustru Anna Bella Milbanke (mars 1816). Det har
nämligen påståtts, att orsaken till denna varit, att lady Byron fått kännedam om ett mellan
lord Byron och hans halvsyster mrs Augusta Leigh existerande förhållande. Denna svåra
anklagelse har emellertid mötts med mycken kritik (då den framkastades — år 1869 —
uppträdde bl. a. Viktor Rydberg i Göteborgs handelstidning för att uppvisa dess ohållbarhet), och
förf. till föreliggande arbete söker genom en noggrann undersökning av de i saken föreliggande
handlingarna definitivt avvisa densamma. Handlingarna äro införda på originalspråket.

Jfr artikeln Warburg, Karl, Kvinnorna i Byrons liv, i Ord och Bild 1910. <tab><i>O. W—n.</i>

<sc>Eugen, Prins.</sc> <b>Gauffin, Axel,</b> Konstnären Prins Eugen. Nst. 1915. 4:0.
112  s. Ill., portr. <b>4:50.</b>

En synnerligen vacker monografi, utgiven med anledning av Prins Eugens femtioårsdag.
Efter en kort inledning om svensk romantik i målarkonsten och om Prins Eugens förnämsta
föregångare, lämnas en skildring av denne alltifrån den tidiga ungdomen allvarligt arbetande
konstnär. Man får följa honom genom studievintrarna i Paris och somrarna hemma i Sverige,
där han under v. Gegerfelts och Salmsons ledning med penseln tar det svenska landskapet i
besittning, fram genom »Drömlandet» på nittiotalet, då han målar Mälardalen och Tyresö, för
att slutligen med alltmera fast och färdig teknik bli stockholmsnaturens skildrare framför
andra. Förf. visar, hur konstnären i de tidigare landskapen från Södermanland påverkats av
Böcklin, fastän utan den tyske målarens ofta groteska figurfantasier. Prins Eugen är svensk.
De utländska resor och skisser han gör låter honom känna hur han älskar det svenska
landskapet, och man måste älska sitt motiv för att förstå och måla det så som han.

Förf. låter oss känna, hur rik och vidsynt uppfattning konstnären har, hur han tillägnar
sig modernare uttrycksmedel och ständigt arbetar framåt mot nya mål. <tab><i>K. H.</i>

<sc>Gorki[j], Maksim,</sc> [pseud. för <i>A. M. Pjesjkov</i>] Min barndom. Övs. fr.
ry. av E. We[st]er. A. B. 1915. 279 s. (Tankar och minnen.) <b>3:50.</b>

Denna intressanta självbiografi sprider icke blott ljus över Gorkijs egna dystra
barndomsförhållanden, utan ger ock en verklighetstrogen, förfärande inblick i hela det ryska familjelivet
inom ett visst lager av det ryska samhället. Dessa sorgliga barndomsminnen, nedskrivna med
författarens kända talang, få därigenom ett kulturhistoriskt värde. Men trots allt elände
bevarar Gorkij dock en ungdomlig livstro och hoppet om det ryska folkets »pånyttfödelse till
ett människovärdigt liv». <tab><i>A—d J.</i>

<sc>Helvig, Amalia von.</sc> Bref till Atterbom, [övs. fr. ty. o.] utgifna af Hedvig
Atterbom-Svenson. A. B. 1915. 225 s. <b>3:75.</b>

Den begåvade tyska författarinnan Amalia von Helvig (f. von Imhoff och gift med den
först i svensk, sedan i tysk tjänst anställde militären Karl von Helvig) spelade en mycket
framträdande roll inom de romantiska kretsarna i Uppsala, där hon vistades på våren år 1816.
Bland de bemärkta svenska personligheter, som mottogo starka intryck av henne, må nämnas
Geijer och Atterbom. De här meddelade breven, vilka på ett tämligen ofullkomligt sätt
överflyttats till svenska av utgivarinnan (originalen äro avfattade på tyska), beröra huvudsakligen
personliga förhållanden, särskilt sådana som stå i sammanhang med Atterboms 1817—19
företagna utländska resa.

Om Amalia von Helvig jfr även Fr. Vetterlund, Från nyromantikens dagar (1907), s. 41 ff.:
Drag ur Amalia von Helvigs litterära förbindelser med Sverige. Därjämte Malla
Montgomery-Silfverstolpes Memoarer. <tab><i>O. W—n.</i>

<sc>Kamm, Adéle.</sc> <b>Seippel, Paul.</b> Adèle Kamm. Övs. [fr. fra.]. Lb. 1915.
184 s. Portr. <b>1:50.</b>

På grundvalen av brev och dagboksanteckningar ger professor Paul Seippel en klar och
fängslande bild av den unga Adèle Kamm i Genève († 1911), som, fastän bunden vid
sjuksängen på grund av svårt och plågsamt lidande, blev själen i ett uppoffrande och intensivt
arbete bland sjuka och konvalescenter.

Kärnan i Adèle Ramms väsen, en fast och innerlig gudstro av särskilt aktiv art, i förening
med såväl en sällsynt förståelse av och nobless inför andras religiösa tankestrider som en
solljus glättighet och friskhet i lynnet kom henne att utöva ett stort och välsignelsebringande
inflytande, och hennes biograf, Paul Seippel, säger med all rätt att Adèle Ramms sjukrum blev
vad Huysmans säger om S:t Lydvines: un hôpital d'âmes (en tillflyktsort för sjuka själar). — Då
det franska originalet ju endast kan bli tillgängligt för ett fåtal, kan man ej annat än glädjas
åt att en översättning föreligger, oaktat en sådan endast kan ge en svag föreställning om
charmen i Adèle Ramms starkt personliga stil.

En del grövre klumpigheter i ordval och uttryck torde kunna och böra rättas i en
kommande upplaga.

På samma förlag har Adèle Ramms lilla skrift om kroppens och själens lidande utgivits
under titeln Glada i bedrövelsen (pris 0:50). <tab><i>M. L. G.</i>

<sc>Linné, Carl von.</sc> <b>Forsstrand, Carl.</b> Linné i Stockholm. H. G. 1915.
210 s. Ill. <b>4:50.</b>

Dr Forsstrand, den utmärkte kännaren av rokokotidens historia, har gjort en undersökning
av Linnés relationer till vår huvudstad. Denna avser särskilt åren 1738—41, då Linné var
praktiserande läkare i Stockholm, en period av hans liv, om vilken man hittills vetat relativt
litet. Genom omfattande arkivforskningar har förf. samlat material till en gedigen redogörelse
för de förbindelser, Linné hade med Stockholm under de 47 år, som förflöto från hans första
till hans sista besök. Dr Forsstrand har fäst stort avseende vid miljöskildringen, och han
lämnar många upplysningar om 1700-talets Stockholm. Därför ha ej blott botanister och
Linnébeundrare stor behållning av dr Forsstrands senaste bok, även de, som gärna läsa om gamla
Stockholm, skola med glädje tillägna sig den. <tab><i>R. L.</i>

<sc>Thorild, Thomas.</sc> <b>Nilsson, Albert.</b> Thomas Thorild. En studie över
hans livsåskådning. A. B. 1915. 231 s. <b>4:50.</b>

N. gör en omvärdering av Thorild (svensk tänkare och skald, f. 1759, d. 1808). Han
visar, att karakteriseringen av Thorild som en oklar känslofilosof till stor del är en
litteraturhistorisk myt, skapad av dennes litterära motståndare. Thorild var en orolig himlastormare, en
larmande agitator, men detta är endast en sida av hans väsen och den minst viktiga. Han är
framför allt en meditativ natur, vars huvudintresse är att förstå världen, att finna enhet och
sammanhang i världen. Det är, visar N., mer rationalisten Spinoza än, som alltid påståtts,
romantikern Rousseau, vilken påverkat Thorilds filosofi, både hans teoretiska och praktiska. <tab><i>M. J.</i>

<h3>K. Geografi.</h3>
<b>Andersson, Gunnar.</b> Australien. Natur och kultur. Studier och minnen.
H. G. 1915. 264 s. Ill., kart. <b>7:—.</b>

Med den lediga stilen, det åskådliga framställningssättet, det sakrika innehållet, de många
utomordentligt vackra och instruktiva bilderna samt de upplysande diagrammen och kartorna
är prof. A:s bok om »den femte världsdelen» ett av de allra förnämsta arbeten, som vår
geografiska litteratur äger. A., som själv besökt Australien, har en mindre vanlig förmåga att i
en lättläst form meddela sina iakttagelser och giva gedigen kunskap om sitt ämne, och hans
bok är därför i högsta grad både lärorik och underhållande. För den som vill genom
självstudier öka sitt geografiska vetande är detta arbete utmärkt, då det allsidigt behandlar en
världsdels geografiska förhållanden med betonande av växelverkan mellan natur och kultur och
således också ger en föreställning om vetenskaplig geografisk metod. Av dessa skäl kan arbetet
även livligt rekommenderas åt den mognare ungdomen. Slutligen kan också framhållas,
att Australkontinenten erbjuder ett särskilt intresse genom sin egenartade karaktär och
sin unga kultur, vars gradvisa utveckling på ett åskådligt sätt framlägges i det föreliggande
arbetet.

Det väsentliga av innehållet kan i anslutning till kapitelrubrikerna sammanfattas så här:
Klimatet, Historisk översikt, Guldet och dess roli förr och nu, Skogar, Fåravel, Kreatur och
fruset kött, Bevattning, Vete, socker och frukt, Järnvägar, Svarta och gula, Storstäder, Politiska
och sociala frågor, Sverige och Australien, men inom denna trånga ram behandlas och utredas
en massa förutsättningar, frågor, problem och arbetsresultat, som skulle taga alltför stort
utrymme att uppräkna i en innehållsredogörelse, men vilka tillsammans kunna sägas utgöra en
<i>världsdelsmonografi. <tab>S. S.</i>

<b>Elander, Rud[olf].</b> Geografisk läsebok, i. Afrika. Nst. 1915. 114 s. Ill. <b>1:—.</b>

Är byggd på delvis andra principer än tidigare geografiska läseböcker. E. har, för att
citera hans egna ord i företalet, »sökt iramhäva och utreda växelverkan mellan å den ena sidan
döda och mekaniska krafter, å den andra sidan levande och organiska», och han har »vid
sin beskrivning av Afrika uteslutande begagnat svenska källor». Härvid har E. icke begränsat
sig till citat och referat, utan källorna ha överarbetats till korta men innehållsrika skildringar
utav världsdelens olika geografiska provinser. Inom det relativt begränsade utrymmet får man
veta mycket om Afrika, dess geologiska förhållanden, etnografi, näringsliv o. s. v. För den
ungdom, som vill studera geografi på egen hand, bör doktor E:s läsebok vara väckande, intressant
och lärorik. <tab><i>S. S.</i>

<b>Holmström, C. T[orsten].</b> Resa till Holland. Nst. 1915. 152 s. <b>2:50.</b>

Med sin debutbok »Från länder och stränder» 1913 hade C. T. Holmström en avgjord
framgång. Den nya boken om hans 5Resa till Holland» skall skaffa honom ännu flera läsare.
Det är ej många reseskildrare, som ha en så utpräglat självständig, originell läggning som han.
I hans böcker förskonas man från gamla slitna fraser och klichéer, allt verkar nytt och direkt
iakttaget. Förf. har blicken i främsta rummet riktad på naturen, särskilt djurvärlden, men
människorna och människornas verk har han öcksa ett gott öga till, och han har många lustiga
ting att berätta om. Och boken är mycket rolig, ty förf. är en man med en sund och stark
humor. Av bokens innehåll skulle jag för egen del vilja framhäva de båda skisserna om
skedstorken och avocettan (skärfläckan), det är två fågelstudier av allra första rang. »Resa till
Holland» rekommenderas som en värdefull, intressant och mycket underhållande läsning.
Författarens linjerena vinjetter förtjäna all uppmärksamhet. <tab><i>K. L.</i>

<h3>L. Rätts- och statsvetenskap.</h3>
<b>Heckscher, Eli F[ilip].</b> Världskrigets ekonomi. En studie af nutidens
näringslif under krigets inverkan. Nst. 1915. 243 s. (Skr. utg. af
handelshögskolan [2].) <b>4:—.</b>

Den krigsekonomiska litteratur, som sedan augusti 1914 skrivits i de krigförande länderna,
har, rent kvantitativt talat, nått ett utomordentligt omfång. Men denna litteratur utgöres i stor
utsträckning av en oerhörd mängd småstycken, ofta nog med en ensidig tillspetsning och en allt
för mycket i ögonen stickande färg av propaganda. Och underligt nog har intet speciellt
betydande bidrag, så långt mig veterligt är, givits från ett neutralt land med en så högt utvecklad
nationalekonomisk vetenskaplig verksamhet som Förenta staterna. Just därför måste så mycket
större uppmärksamhet ägnas åt professor H:s arbete, vilket även under en väsentligt starkare
konkurrens än den nuvarande skulle ha stora förutsättningar att intaga en första-leds-ställning.
Levandegjord genom personliga iakttagelser från en resa i Italien, England, Frankrike och
Tyskland under förliden sommar, utgör denna framställning en serie mycket populärt avfattade,
på varje punkt omsorgsfullt teoretiskt begrundade resonemang om åtskilliga av de viktigaste
nationalekonomiska och finansiella problem, som stå i samband med världskriget. Här
behandlas sålunda förlusterna genom kriget, världshandeln under krigets inverkan, guldet och kriget,
ekonomisk krigsberedskap, krigets finansiering samt prisbildning och prisreglering under kriget.
En beundransvärd allsidighet i vetandet, förenad med ett skarpt kritiskt sinne — denna för
Heckscher i hög grad utmärkande egenskap återfinner man här i sällskap med en stor förmåga
att överblicka och genomtränga de ekonomiska företeelserna i deras sammanhang, vilken
förmåga näppeligen kan vinnas på annat sätt än genom trägen skolning under ledning av de
förnämsta klassiska nationalekonomernas främsta verk. <tab><i>E. H. T.</i>

<h3>M. Teknologi.</h3>
<b>Blom, Pehr M.</b> Hvar mans bok för skötsel af båtmotorer. Ch. 1914.
84 s. Ill. <b>1:50.</b>

En motorbok i fickformat med illustrerade anvisningar för motorbåtsmän. Förf. uppehåller
sig utförligt vid de olika maskindelarna och deras funktioner. Avslutningen utgöres av en
katekes för bokens ämnesområde. En ganska nyttig avslutning på en snabbkurs i ett tekniskt
ämne! <tab><i>E. P. W.</i>

<b>Svenska</b> vägföreningens handlingar. Årg. 2 (1915): N:r 1—6. [Svenska
vägföreningen, G:la Kungsholmsbrog. 32, Sthm  1915.] <b>2:—.</b>

Prenumerationspriset innefattar jämväl medlemskap i Svenska vägföreningen.

Svenska vägföreningens publikationer innehålla utom föreningsmeddelanden längre
uppsatser om vägfrågor sedda från olika synpunkter. I årgången 1914 avhandlas dimensioneringen
av fordonens hjul, redskap och maskiner för vägarbeten samt instruktion för vägvakter.

Av föreningsmeddelandena   har årsberättelsen aktuellt intresse även för utomstående.
<tab><tab><tab><tab><tab><tab><tab><tab><tab><tab><tab><tab><tab><i>E. P. W.</i>

<h3>N. Ekonomi.</h3>
<b>Dahlmark, Nils.</b> Om rosor och rosenodling på fritt land och under glas.
En handbok för trädgårdsvänner, amatörer och yrkesmän. 2 uppl. A. B. 1915.
170 s. Ill. <b>2:25.</b>

Till innehållet sakrik och vederhäftig, till uppställningen överskådlig och systematisk, till
formen klar och koncentrerad, kan denna enda blomstermonografi vi på svenska äga påräkna
säker uppskattning och förståelse överallt där blommor vårdas och älskas. <tab><i>E. N.</i>

<b>Lundén, Ossian.</b> Hemmets köksträdgård. Praktisk handledning vid
odling av köksväxter i täpporna på landet. Genomsedd och för svenska
förhållanden lämpad av Ellen Nordenstreng. A. B. 1915. 132 s. Ill. <b>1:75.</b>

Återger förkortat och koncentrerat, men fylligt och åskådligt det väsentliga i samma förf:s
stora arb. »Köksväxtodling». Att bokens finländska uppl. utgivits av »Svenska folkskolans
vänneri utgör en säker garanti just för dess lämplighet som folkskrift. Mest talar dock förf:s på
detta område oöverträffade namn för att den ej får saknas i något bibliotek eller något hem,
som omges av odlingsbar jord. <tab><i>E. N.</i>

<b>Några</b> anvisningar för sparsamhet med födoämnen utgivna av Statens
livsmedelskommission. [N. bokh.] 1915. 12 s. <b>0:20.</b>

Trots broschyrens sammanträngda form, endast 12 sid., gives här för såväl den enskilda
husmodern som för hushållningen vid offentliga inrättningar en hel del uppslag och
anvisningar, varigenom dyrare livsmedel kunna ersättas med billigare och svåråtkomliga
förnödenheter utbytas mot andra, å vilka tillgången är större. <tab><i>L. A.</i>

<b>Schager, Ingeborg,</b> o. <b>Nystedt, Sven.</b> Kortfattad handbok för
dyrtidshushållning, på uppdrag av Stockholms stads livsmedelskommission utarbetad.
H. 1—4. Fah. 1915. 287 s. Litt. (1, 2 à) <b>0:40,</b> (3, 4 à) <b>0:50.</b>

H. 1 behandlar vårhushållningen, h. 2 sommarhushållningen, h. 3 hösthushållningen och
h. 4 vinterhushållningen.

Arbetet avser att rikta uppmärksamheten på en del åtgärder inom hushållningen, vilka i
någon mån kunde lindra hushållsbekymren och för på tal och besvarar särskilt för dyrtider
mycket aktuella frågor. Innehållet i de fyra delarna utgöres bl. a. av: Kort födoämneslära,
lämpliga jämkningar i konsumtionen, uppköp, förvaring och konservering av födoämnen,
anskaffning och lagring av förråder, hushålisbokföring och matrecept. Uppställningen är
överskådlig och de givna goda råden lätta att omsätta i praktiken. <tab><i>L. A.</i>

<b>Sederholm, G[ustaf].</b> Möjligheten för vårt jordbruk att tillgodose landets
brödsädesbehov. Föredrag. [N. bokh.] 1915. 31 s. Kart. (Lantbruksveckan
år 1915.) <b>0:40.</b>

Denna lilla broschyr utgör ett föredrag, som författaren höll vid lantbruksveckan i mars
1915 i det så aktuella ämnet: vår brödsädesfråga. — Författaren gör gällande, att
brödsädesodlingen kan stegras något, <i>dels</i> genom någon ökning i odlingsarealen, <i>dels</i> genom användande
av bättre sorter, <i>dels ock</i> genom förbättrade kulturåtgärder, men framhåller å andra sidan, att
någon import torde vara att räkna med under alla förhållanden, bl. a. därför att vi behöva
utländska sorter för uppblandning av våra egna, men främst emedan det ur agrarpolitisk
synpunkt har sina givna fördelar. Han förordar införande av utförselbevis för spannmål. Vill ej
att husdjursskötseln skall trängas tillbaka för sädesodlingens skull utan menar, att den
beräknade produktionsökningen av brödsäd kan ske med foderväxtodlingen bibehållen vid sin
nuvarande omfattning. Värd att studeras såsom i väsentliga punkter klarläggande det viktiga
problemet ur jordbrukets synpunkt. <tab><i>A. Ö—n.</i>

<b>Wahlgren, A[nders].</b> Skogsvetenskapen. En systematisk översikt av
skogshushållningsläran. Nst. 1915. 73 s. Litt. (Handledn, f. självstudier utg. av
Tidskr, f. d. sv. folkbildn.-arb.) <b>1:—.</b>

»Skogsvetenskapen eller skogshushållningsläran är en sammanfattning av de
vetenskapsgrenar, som direkt eller indirekt avse utrönande av grundsatserna för det under givna
förhållanden ändamålsenligaste utnyttjandet av den till skogsbörd avsedda markens förmåga att
producera värden.» De olika vetenskapsgrenarna behandlas av förf. under tre skilda avdelningar:
I. Grundläggande vetenskaper: botanik; kemi; fysik; matematik; marklära med geologi,
mineralogi och hydrografi; klimatologi med meteorologi; zoologi; geodesi. II. Fackvetenskaper:
skogsskötsel; skogsteknologi med skogsbyggnads- och avdikningslära; skogsuppskattnings- och
skogsvärderingslära jämte skogsindelningslära och skogsstatik; skogspolitik med skogsstatistik
och nationalekonomi; skogsadministrationslära och bokföringslära; skogsförfattningslära;
skogshistoria. III. Bivetenskaper: jakt- och jaktvårdslära; fiskevårdslära; jordbruksekonomi;
naturskydd. För varje vetenskap meddelas en kortfattad beskrivning av dess art och betydelse, för
fackvetenskaperna något utförligare sådana. Varje kapitel avslutas med en ändamålet väl
motsvarande litteraturförteckning. — Såsom bihang meddelar redaktionen av Tidskr, f. d. sv.
folkbildn.-arb. upplysningar om de folkvetenskapliga föreläsningarna och om möjligheter till
boklån. <tab><i>N. S.</i>

<h3>P. Naturvetenskap.</h3>
<b>Larsson, Robert.</b> Läst och återgivet. Populära uppsatser i
naturvetenskapliga ämnen. Framt. 1915. 206 s. <b>2:—.</b>

Namnet Robert Larsson på en populärvetenskaplig bok bör snart vara nog för att man skall
bli intresserad att taga del av den. Ty som få äger han förmågan att välja aktuella och
fängslande ämnen. Stoffet till sitt ämne har han alltid noggrant sovrat. Då därtill hans stil är
behaglig i sin klarhet och med sin underton av forskarglädje, äro även från formell synpunkt
hans skisser särdeles njutbara.

Den nu föreliggande samlingen innehåller uppsatser från åtskilliga områden av
naturvetenskaplig forskning: ärftlighetsforskningen, rasbiologien, växtfysiologien, blombiologien,
serumforskningen och dessutom några uppsatser av teoretiskt eller mera allmänt innehåll. Den
inledes av en med värme och hängiven beundran tecknad bild av Gregor Mendel, ägnad
femtioårsminnet av den moderna ärftlighetsforskningens födelse. Boken avslutas med några
livfullt skrivna uppsatser om natur- och djurlivsskildrare. <tab><i>N. H. N.</i>

<b>Lidforss, Bengt.</b> Ur växternas liv. Tre föreläsningar. Framt. 1915.
69 s. <b>0:75.</b>

Bengt Lidforss intog — och intar alltjämt — den av ingen bestridda hedersplatsen bland
Skandinaviens många populärvetenskapliga författare inom den naturvetenskapliga branschen.
I denna del av hans mångsidiga verksamhet komma alla hans goda förtjänster till synes. Där
är en kunskapsmassa  av enorm spännvidd, där är den mest givande problemorienteringen, och

där är det mästerliga språkliga återgivandet. Med dessa på en gång samlade förutsättningar
är det blott naturligt, att han lyckades så väl och fick så stor framgång med sitt populärvetenskapliga
författareskap. Hans trenne band »Naturvetenskapliga kåserier» (I, 1908; II, 1912 och
III, 1913) utgöra en bildningsskatt, som ej kan värderas högt nog. Det bör ständigt bringas
i erinran, vad de betyda i den allmänna upplysningens tjänst.

Till sommarkurserna i Lund 1904 utarbetade Lidforss tre föreläsningar, som emellertid
aldrig blevo hållna. De ha nu blivit tryckta; man hälsar dem med glädje och tar tacksamt
emot dem. De avhandla så intressanta ämnen som de gröna och de icke gröna växternas
nutrition samt växternas rörelser. De utgöra ett värdefullt komplement till de tre banden
kåserier. <tab><i>R. L.</i>

<b>Sernander, Rutger,</b> o. <b>Skottsberg, Carl.</b> Om studiet av botanik.
Handledning för självstudier. Nst. 1915. 40 s. Litt. (Handledn. f. självstudier utg.
av Tidskr. f. d. sv. folkbildn.-arb.) <b>0:75.</b>

På ett synnerligen lyckligt sätt synas författarna hava löst sin ingalunda lätta uppgift att
giva en första handledning för botaniska självstudier. I skilda kapitel behandlas botanikens
indelning, växtsystematik, växtmorfologi, växtgeografi, växtbiologi, växtanatomi, växtcytologi,
växtfysiologi, växtpatologi och teratologi, ärftlighetslära, växtpaleontologi och slutligen
utvecklingslära. Inom varje kapitel lämnas anvisning på lämplig svensk litteratur, i flertalet fall även mera
grundläggande utländsk — framför allt dansk och tysk — sådan. — Såsom bihang har
redaktionen av Tidskr, f. d. sv. folkbildn.-arb. meddelat fordringarna för betyget <i>godkänd</i> i botanik
i filosofie kandidat- och ämbetsexamen samt förslag till kursplaner vid bygdekurs i botanik. <tab><i>N. S.</i>

<h3>U. Böcker för barn och ungdom.</h3>
Såväl kvantitativt som kvalitativt var det i julas högkonjuktur på
bokmarknaden. Och som den speciella ungdoms- och barnlitteraturen i allmänhet följer
den övriga i spåren, kunde man även i fråga om den konstatera, att ovanligt
många nya böcker kommo ut samt att åtskilliga bland dessa äro värdefullt gods.
Proportionen mellan inhemskt och översatt var som alltid till nackdel för vårt
eget. Och fastän flera av de utländska böckerna kunde sägas vara »värda att
översätta», så har man ändå alltjämt ett bestämt intryck av hur på slump
urvalet göres och hur litet det är grundat på verklig kännedom och översikt av
den internationella bokmarknaden. Förläggare och översättare borde sätta sig i
förbindelse med de organisationer utomlands som arbeta på detta område.

Vid nyanskaffningar till folk- och skolbiblioteken är det för övrigt givetvis ej
böckerna »tryckta i år», som först böra komma i fråga. <tab><tab><i>Gurli Linder.</i>

<b>Aleott, Louisa M[ay].</b> Rosa eller de åtta kusinerna. Berättelse. Fr. eng.
4 uppl. A. B. 1915. 204 s. Inb. <b>2:50.</b>

Om denna bok ber jag att få citera ett av mig själv i annat sammanhang givet omdöme.
»Jag var lycklig nog att växa upp i en tid då man till jul fick blott en eller två speciella
barnböcker, som alltid, även om de ansågos tråkiga, lästes minst två gånger och om de voro roliga
många fler. Rosa och alla hennes pojkkusiner blevo för mig och mina jämnåriga liksom
levande kamrater, vars öden förnummos av oss som fullt verkliga, och vi minnas ännu varenda
person och varje episod i denna bok och dess gelikar.» Den gamla översättningen borde
emellertid ha reviderats. Den är delvis dålig och delvis föråldrad. Däremot var det bra onödigt
att modernisera pärmen. <tab><i>G. L.</i>

<b>Asbjörnsen, [Peter Christen],</b> o. <b>Moe, [Jörgen].</b> Norska folksagor.
Ny uppl. redigerad av Gurli Linder. A. B. 1915. 173 s. Ill. <b>2:25.</b>

En utmärkt övs. av några av de båda berömda norska sagoberättarnas Folkeeventyr.
Översättarinnan har bifogat en kortfattad teckning av de båda sagoberättarnas liv.

<b>Beskow-Heerberger, Eugenie.</b> Gammelmor Susegran och andra sagor
och berättelser. Ill. av Annicka Öman. L. H. 1915. 116 s. Ill. Inb. <b>1:50.</b>

Eugenie Beskow har förut givit ut den präktiga lilla barnboken Greta och alla hennes djur.
Även den nya samlingen innehåller flera djurberättelser, lika friskt, älskligt och fantasirikt
berättade som de förra. Och vi hoppas, att Gammelmor Susegran viskat åtskilliga sagor än i
författarinnans lyssnande öra. <tab><i>G. L.</i>

<b>Cederborg, C. Aug.</b> De röda vargarna. En svensks öden och äventyr
bland indianer. Historisk äventyrsroman. W. & W. 1915. 229 s. (W. W:s
pojkböcker 1.) Inb. <b>3:—.</b>

Ett gott svenskt original. Bokens huvudperson är en svensk djäkne, Pelle Druva, som år
1642 av omständigheterna tvingas att emigrera till Nya Sverige, den år 1638 vid
Delawarefloden anlagda svenska kolonien, som bär hedern av denna trakts första uppodling. Det synes
vara en efter tillförlitliga källor gjord skildring av »Delawaresvenskarnas» strävsamma och
äventyrsfyllda liv. Men talspråket är störande modernt, i synnerhet i fråga om ordvalet. <tab><i>G. L.</i>

<b>Chesterton, Rupert.</b> Den beslöjade kungen. Scoutäventyr bland
Sydamerikas indianer. Övs. [fr. eng.]. Å. & Å. 1915. 221 s. Inb. <b>2:75.</b>

Den beslöjade kungen är både i uppslaget och dess fullföljande bland det mest osannolika.
Men det är ändå en ovanligt rolig och ytterligt spännande bok, och förf. är en synnerligen
talangfull berättare. Översättningen är tyvärr dålig. <tab><i>G. L.</i>

<b>Ewald, Carl.</b> Begynnelsen och slutet. Saga. Övs. fr. da. av Greta
Strömbom. Bau. 1915. 78 s. <b>1:50.</b>

En allegorisk saga i synnerligen god övs. En särskild mention förtjänar den vackra, gedigna
utstyrseln och det billiga priset. Synnerligen lämplig för offentliga boksamlingar. <tab><i>G. L.</i>

—  Guldet. Saga. Övs. fr. da. av Greta Strömbom. Bau. 1915. 63 s. <b>1:50.</b>

Jfr föreg. arb.

<b>Ferry, Jules.</b> Skogslöparen. I förkortad övs. [fr. fra.] av Hugo Gyllander.
Sv. l.-t. 1915. 248 s. Ill. (Saga 53.) Inb. <b>1:50.</b>

Trots det att bearbetningen är gjord av Hugo Gyllander, är det ju bättre att läsa en
oavkortad översättning. <tab><i>G. L.</i>

<b>Fitinghoff, Laura.</b> Tavlor ur livet och naturen för barn och ungdom.
Beij. 1915. 115 s. Ill. Inb. <b>1:50.</b>

En ny uppl. av Laura Fitinghoffs älskvärda gamla barnbok. <tab><i>G. L.</i>

<b>Gjems-Selmer, Ågot.</b> Mor berättar. Övs. fr. no. A. B. 1915. 163 s. <b>2:50.</b>

Denna bok är, som allt vad denna författarinna ger ut, talangfullt skriven. Men den är i
alla avseenden underlägsen hennes föregående barnböcker och bör således komma i fråga
endast för mycket rikhaltiga bibliotek. <tab><i>G. L.</i>

<b>Hammarström, Nanny.</b> Svalparet Hirundo. A. B. 1915. 88 s. Ill. Inb. <b>2:50.</b>

Denna författarinnas eminenta förmåga att berätta om djuren känna vi redan, främst
genom hennes klassiska barnbok Två myrors äventyr. Svalparet Hirundo är en lärorik och ändå
riktigt rolig barnbok. Men det är litet snopet, att vi ej få veta något även om svalornas
liv i Egypten, och så kunde teckningarna vara bättre och roligare. <tab><i>G. L.</i>

<b>Lieberath, Ebbe.</b> Äventyrsberättelser för scouter och andra pojkar. (Omsl.:
Pojkarnas julbok 1915.) Å. & Å. 1915. 160 s. Ill. <b>0:50.</b>

Denna bok är — vad väl litet var kommit under fund med vid det här laget — en ny,
något beskuren upplaga av samme författares ett år förut utkomna Knektar, scouter och andra
pojkar. Det är ej emot en billighetsupplaga av en äldre bok som vi opponera, men emot
uraktlåtenheten att på något sätt angiva denna egenskap hos boken, liksom mot den
bluffreklam, som sattes i gång för att den i stället skulle uppfattas som ett splitter nytt arbete
av den värderade scoutchefen. <tab><i>G. L.</i>

<b>Linder, Gurli.</b> Svenska folksagor. A. B. 1915. 195 s. Inb. <b>2:50.</b>

De häri införda folksagorna, av vilka åtskilliga äro mindre kända, äro ej alla av direkt
inhemskt ursprung, men de höra till dem, som brukat förekomma i de svenska folkböckerna,
särskilt i de gamla skillingtrycken.

<b>Masefield, John.</b> Härtigens kurir. Äventyrsskildring. Övs. [fr. eng.] av
Karin Jensen, f. Lidforss. Gle. 1915. 201 s. (Gle. ungdomsböcker 31.) Inb. <b>2:50.</b>

Handlar om hertigen av Monmouths uppror mot sin halvbror, konung Jakob II. Det är, trots
att den ger en ganska livlig tidsbild, en tämligen obetydlig bok och rätt illa komponerad <tab><i>G. L.</i>

<b>[Norberg, Pehr-Gösta,</b> pseud.:] <i>Peter Norden.</i> Adelie eller den
försvunna pingvinen. Sammanställd och berättad för barn. Nst. 1915.
4:0. 40 s. Ill. Inb. <b>1:90.</b>

Står på gränsen mellan sago- och bilderbok — eller rättare den är båda delarna. Det
är en ovanligt rolig och för en gångs skull verkligt originell historia. Det är en del av de
synnerligen lustiga pingvinbilderna från Shackletons sydpolsfärd, som använts som
illustrationsmaterial. <tab><i>G. L.</i>

<b>Nordin, Vilhälm.</b> Gullvagnsresan. En sagbok. Med ill. av Björn
Smith-Hald. Db. 1915. 125 s. Ill. Inb. <b>3:—.</b>

I samma genre som förf:s föregående samlingar. <tab><i>G. L.</i>

</chapter>
<chapter name="LITTERATUR OM VÄRLDSKRIGET">
<h2>LITTERATUR OM VÄRLDSKRIGET</h2><footnote>Av skäl, som ej torde behöva närmare utföras, har i detta urval ej medtagits de rena
agitationsskrifter, som från olika krigförande länder spritts i landet. Likaså ha
undersökningar av krigets problem utan speciell hänsyn till nu pågående världskrig samt inlägg i
frågan om Sveriges ställning till kriget ej medtagits  såsom liggande utom ämnets ram.</footnote>

Av
KNUT TYNELL.
<h3>1. Världskrigets politiska bakgrund.</h3>
<b>Belgiska</b> diplomatdokument 1905—1914. Rapporter från de belgiska
sändebuden i Berlin, London och Paris till utrikesministern i Bryssel. Utg. av
kejserliga tyska utrikesdepartementet. Ch. 1915. 263 s. <b>0:80.</b>

Utdrag ur ett hundratal rapporter från belgiska sändebuden i Berlin, Paris och London
åren 1905—15, beslagtagna av tyska regeringen och av denna publicerade. De återgivna

utdragen sågo faran för Europas fred främst i den engelska »inringningspolitiken» mot Tyskland
samt på senare år i Frankrikes politik under Poincaré. Även om man ställt sig tveksam
beträffande objektiviteten vid urvalet av depescherna liksom ang. de olikfärgade böcker, som av
regeringarna utgivits, samt därför också olika bedömt värdet av de slutsatser, som dragits, har
dock denna dokumentsamling sitt värde som bidrag till världskrigets förhistoria. Den lämpar
sig dock tydligen lika litet som dessa för mindre bibliotek.

<b>Bernhardi, F[riedrich] von.</b> Tyskland och nästa krig. Övs. [fr. ty.] af
H. Stålhane. [A. B.] 1912. 211 s. <b>4:25.</b>

General B:s bok, närmast tillkommen på grund av förf:s missnöje med den tyska
marockopolitiken 1911, återger i extrem form de imperialistiska tankegångarna i vissa tyska kretsar.
B. opponerade mot all fredsrörelse och hävdade krigets värde för utveckling och sedlig lyftning.
Samtidigt företog han en ingående undersökning av Tysklands utrikespolitik och militära
ställning samt drog upp konturerna till den kraftmätning, främst med England, som han ansåg oundviklig.

<b>Cramb, J. A.</b> England och Tyskland. Med ett förord av A. C. Bradley.
Övs. [fr. eng.] av Karin Jensen, f. Lidforss. Nst. 1915. 128 s. <b>2:—.</b>

Den engelske historikern ville i dessa efter hans manuskript rekonstruerade föreläsningar,
hållna kort före hans död ett år före världskrigets utbrott, visa, att den historiska
sannolikheten talade för att ett krig komme att utbryta mellan de båda med »härskarsnille» utrustade
staterna, England och Tyskland. C. var motståndare till fredssträvandena och menade, att
människan i kriget värderade »den makt att fullfölja idealet, som människoanden besitter».
Själv engelsk imperialist visar sig C. samtidigt högt uppskatta den tyska imperialismens ideal,
sådana som de utformats framför allt av Treitschke.

<b>Hellström, Gustaf.</b> Vår tids ungdom. A. B. 1914. 90 s. (Ur d. mod.
samhällslivet. Ny ser. 4.) <b>1:50.</b>

En pariser-svensk journalist lämnar på grundvalen av svaren på en fransk rundfråga en
starkt kritisk karakteristik av Frankrikes intelligenta moderna ungdom i denna bok, utkommen
ganska kort före krigsutbrottet. Det utmärkande finner han vara handlingslustens pånyttfödelse,
som tager sig uttryck i sporten, i en livsåskådning, påverkad av Bergsons filosofi och av den
katolska kyrkan, samt — vad som i detta sammanhang är av särskild betydelse — politiskt
sett i en levande revanchetanke gentemot Tyskland, närmast frammanad av kejsar Wilhelms
marockopolitik.

<b>Kjellén, Rudolf.</b> Politiska essayer. Studier till dagskrönikan (1907—1913).
Saml. 1. Internationell politik och geopolitik. H. G. 1914. 222 s. <b>3:50.</b>

Till stor del förstudier till förf:s Stormakterna. Innehåller dels några allmänt politiska
undersökningar (om hur stater födas och dö, om småstaterna i Europa o. s. v.), dels studier
över ett antal speciella problem (Konstantinopel, Indien, Egypten, Kanada o. s. v.) samt en
hel rad essayer, knutna till den europeiska krisen 1911—13, där han karakteriserar Tyskland
som den makt, som i verkligheten besegrats genom Balkankrigen. — Saml. 2 och 3 behandla
statsrättsliga frågor och svensk politik.

—   Samtidens stormakter. H. G. 1914. 199 s. (Politiska handböcker 1.) <b>2:75.</b>

Förkortad uppl. av följande arbete.

—   Stormaktema. Konturer kring samtidens storpolitik. I). 1—4. 3 uppl.
H. G. 1914. Litt. (1) <b>2:75,</b> (2) <b>2:75,</b> (3) <b>3:—,</b> (4) <b>4:—.</b>

1. F. d. stormakter samt Österrike-Ungern och Italien. — 2. Frankrike och Tyskland.
— 3. Det britiska världsriket. (Jämte aktstycken). — 4. Förenta staterna. Ryssland. Japan.
Slutsatser.

Intressanta karakteristiker av de särskilda stormakterna, deras samfundsförhållanden samt
inre och yttre politik under de sista åren. K:s starkt personliga och spirituellt utformade

framställning ge alltid en rikedom på intresseväckande synpunkter och ofta geniala kombinationer
som emellertid å andra sidan ej sällan renderat förf. förebråelser för konstruktion och en
viss ensidighet.

<b>Lidforss, Bengt.</b> Utrikespolitiska vyer. Framt. 1915. 99 s. <b>1:—.</b>

Ett antal essayer av den bortgångne socialdemokratiske vetenskapsmannen. L. var en stark
beundrare av tysk kultur, men hans bedömande av tysk politik genomgick en bestämd
förändring. Under det att han i de tidigare uppsatserna (åren 1900—01) framför allt pekade på den
ryska faran för Europa och såg Sveriges framtidsperspektiv i en allians med Tyskland samt
därför ställde sig avvisande mot allt för nära anslutning till Danmark, vars intressen ginge i
motsatt riktning, sysslade han i de senare (1905—09) huvudsakligen med den fara för freden,
som låg i motsatsförhållandet mellan Tyskland och England, vilket vore skapat av Tysklands
industrialisering samt av kejsar Wilhelms flottpolitik.

<b>Rohrbach, Paul.</b> Den tyska tanken i världen. Övs. [fr. ty.]. Nst. 1916.
201 s. <b>2:75.</b>

R:s arbete, av vilket de tidigare upplagorna utkommo före världskriget, har stort värde
genom den bekantskap det ger med tysk imperialism av delvis helt annat kynne än Bernhardis
krigsfilosofi. »Bland allt nationellt väsende, som lyckas förverkliga något mänskligt
framåtskridande», gör historien, menar han, sitt urval, och jämte angelsachsarna är det blott tyskarna som
ha inre och yttre styrka nog för kravet på avgjord medbestämmanderätt. Tysklands svårigheter
ligga i religiösa, klass- och partimotsättningar samt brist på nationell känsla. I särskilda kap.
behandlas tysk kolonialpolitik, som R. är en framstående kännare av, samt tysk utrikespolitik
före kriget, som R. karakteriserar som av sedliga skäl fredlig. I ett slutkap. kräves större plats
åt frihetsidén i Tyskland samt pekas på Turkiet och Kina, där tyskt arbete redan börjat vinna
förtroende, som naturliga områden för tysk företagsamhet.

<b>Svensén, Emil.</b> Rysslands vägar till världshaven. Lb. 1915. 197 s. <b>1:75.</b>

Jfr ovan s. 44.

<b>Trubetzkoj, G.</b> Ryssland som stormakt. Övs. [fr. ry.] av Walborg
Hedberg. A. B. 1914. 171 s. <b>2:50.</b>

En av Rysslands mera kända diplomater ger i detta arbete (utkommet första gången 1910)
en framställning av den ryska utrikespolitiken under tiden efter fransk-tyska kriget, varvid han
utförligt behandlar såväl balkanproblemet och de östasiatiska frågorna som allianspolitiken.
Själv ansåg han, att Ryssland framför allt borde tillgodose den inre samhällsordningens
uppgifter och krävde särskilt en friare ställning åt Polen samt varnade för den fara för freden, som
kunde ligga i den panslavistiska politiken, liksom han på åtskilliga punkter skarpt kritiserade
den ryska diplomatien.

<h3>2. Världskrigets närmaste förhistoria och dess innebörd.</h3>
<b>Bernstein, Ed[uard].</b> Internationalen och kriget. Övs. [fr. ty.]. Framt.
1915. 82 s. (D. Y. G. — Laboremus skriftser. 14.) <b>0:60.</b>

En av ett stort antal dokument belyst framställning av arbetarpartiernas ställning till
kriget i olika länder. B. framhåller, att i samtliga stater, där socialdemokraterna hava någon
politisk betydelse, ha de röstat för krigsanslagen, blott i Ryssland, där de sakna makt och därför
ansvar, ha de ej velat göra detta. Icke dess mindre fasthåller han emellertid vid uppfattningen
om »internationalens» betydelse som fredsgaranti. Vid bedömandet av krigsutbrottet ansluter
han sig till den uppfattning, som han menar hava varit den genomgående socialdemokratiska
åtminstone under konfliktens tidigare skede, att Österrikes och Tysklands politik var vållande
till kriget, men opponerar å andra sidan mot den i vida arbetarkretsar gängse åskådning, som
rubricerar »tysk militarism» som en större fiende än den ryska.

<b>Carleson, C[arl] N[athanael].</b> Världskriget. En mansålders
stormaktspolitik. 2 uppl. Tiden 1915. 152 s. <b>1:—.</b>

Mot bakgrunden av en framställning av stormaktspolitiken efter fransk-tyska kriget 1870—71
söker den socialdemokratiske förf. att visa, »att de krafter, som uppbära och äro verksamma i
en borgerligt-kapitalistisk samhällsordning, nödvändigt lett till den stora sammanstötningen»,
och vid fördelandet av ansvaret mellan de olika länderna lägger han största anparten på
Tyskland. Särskild hänsyn tager han till arbetarklassens hållning i olika länder.

<b>Dokument</b> från världskriget 1914—1915. 1—9. Nst. 1914, 15. (1) <b>0:75,</b>
(2) <b>1:75,</b> (3) <b>0:90,</b> (4) <b>1:—</b> (5) <b>2:50,</b> (6) <b>1:50,</b> (7) <b>1:25,</b> (8) <b>0:75,</b> (9) <b>2:25.</b>

[Omslagstitlar:] 1. Tysklands vita bok. — 2. Englands vita bok. — 3. Rysslands
gula bok. — 4. Belgiens grå bok. — 5. Frankrikes gula bok. — 6. Österrike-Ungerns
röda bok. — 7. Serbiens blå bok. — 8. Österrike-Ungerns andra röda bok. — 9. Italiens
gröna bok.

De av de olika regeringarna framlagda aktsamlingarna till belysande av de diplomatiska
förhandlingarna omedelbart före världskrigets utbrott (händelserna under juli och aug. 1914,
utom den italienska och den andra österrikiska, som behandla förhistorien till Italiens
ingripande). De olika samlingarna, av vilka man ej får begära någon större objektivitet i urvalet,
komplettera varandra och böra därför studeras tillsammans. Passa ej för mindre bibliotek.

<b>J'accuse</b> av en tysk. Övs. [fr. ty.] med förord av Sigurd Hallberg. 5 uppl.
Tiden 1915. 416 s. <b>3:50.</b>

Den kanske mest omstridda av alla de böcker, som utkommit med anledning av kriget.
Från ena hållet har man karakteriserat den som ett dokument av högsta rang, från det andra
som en nidskrift utan värde, och det har även satts i fråga, huruvida den verkligen är skriven
av en tysk. Förf. söker i en utredning, i vilken huvudvikten lägges på de diplomatiska
förhandlingarna dagarna närmast före krigsutbrottet, att leda i bevis, att Tyskland och Österrike
ha all skuld till kriget och slutar med att peka på internationalen och republiken som den
enda räddningen för framtiden. — Jfr nedan Schiemann.

<b>Karlgren, Anton.</b> Den svarta veckan. Timmarna före världskrigets
utbrott. En återblick. Sv. andelsförl. 1915. 159 s. <b>2:—.</b>

K. redogör för de diplomatiska förhandlingarna mellan stormaktskabinetten dag för dag
den 23 juli till den I aug. 1914. Sin mening preciserar han i orden, att »Tyskland önskade
kriget och hade formulerat sitt ultimatum så att det kunde vara säkert på att få det», och vid
motiveringen av denna ståndpunkt kritiserar han ingående och delvis i ganska starka uttryck
den tyska utrikesledningens hållning.

<b>Kjellén, Rudolf.</b> Världskrigets politiska problem. A. B. 1915. 182 s.
Kart. (Pop. vetensk, förel. vid Gbgs högsk. N. f. 14.) <b>3:50.</b>

Kriget är enligt K. det medel, som tillgripes för en genomgripande ändring av kartan, då
denna genom utvecklingen kommit i allt för skarp motsats till staternas faktiska inbördes
maktläge, och han skärskådar huvudmotsättningarna mellan de stridande lägren från fyra synpunkter:
den geografiska kollisionen, där striden främst gäller de turkiska länderna, i synnerhet
Dardanellerna; nationalitets- och rasproblemen, i samband med vilkas behandling förf. hävdar
nationalitetsprincipen vid sidan av statstanken och utförligt skildrar de slaviska enhetssträvandenas
historia (»panslavismen»); vidare den ekonomiska rivaliteten, och slutligen olikheterna i
rättsuppfattning. K:s sympatier i striden befinna sig på centralmakternas sida. Jfr ovan K:s
Stormakterna.

<b>Nyström, Anton.</b> Före, under och efter 1914. Världskriget. Orsaker och
ansvar. Sv. 1915. 377 s. <b>3:50.</b>

I detta arbete, som lämnar en historisk överblick över Tysklands germaner från folkvandringstiden
till våra dagar, karakteriserar N. »germanismen» som den verkliga faran för Europas


lugn. Särskilt utförligt behandlas världskrigets närmaste förhistoria. Den starkt ensidiga
läggningen av boken framträder allra skarpast i det kapitel, där förf. återkommer till sin förut
kända uppfattning om överbefolkningen som en näraliggande fara. Framför allt, menar han, är
Tyskland överbefolkat, och han anser ett hämmande av speciellt den tyska befolkningstillväxten
vara det enda sätt, på vilket ett upprepande av kriget kan undvikas.

<b>Schiemann, Theodor.</b> Världskrigets förspel. Ett svar till bakdantaren i
»J'accuse». Övs. fr. ty. L. H. 1915. 85 s. <b>1:—.</b>

S., professor i historia vid universitetet i Berlin, polemiserar i denna skrift mot förf. till
»J'accuse» (se ovan) i en framställning av stormaktspolitiken från år 1898, som går ut på att
visa, »att detta krig främst önskats av Frankrike, genom det fransk-ryska förbundet förts
närmare sitt förverkligande samt genom Englands anslutning till de sammansvurna och under
engelsk ledning utvecklats till en oundviklig nödvändighet».

<b>Seton-Watson, R. W.,</b> [m. fl.]. Världskriget och demokratien av R. W.
Seton-Watson, J. Dover Wilson, Alfred E. Zimmern, Arthur Greenwood. Övs.
fr. eng. Nst. 1915. 344 s. <b>4:75.</b>

Ett antal engelska universitetsmän ge en för kännedomen om engelska synpunkter mycket
värdefull framställning av de idéer, som enligt deras förmenande ytterst ligga till grund för
världskriget. Härvid lämnas en redogörelse för nationaliteternas ställning i Europa och ett
fredsprogram på bl. a. nationalitetsprincipens bas, ett kapitel om världskrigets sociala och
ekonomiska sidor o. s. v.

<b>Steffen, Gustaf F[redrik].</b> Krig och kultur. Socialpsykologiska dokumenter
och iakttagelser från världskriget 1914—1915. D. 1 (3 uppl.), 2. A. B.
1915. <b>4:50, 5:50.</b>

Mot bakgrunden av en framställning av »imperialismens» (en strävan att skapa en
världsstat) roll i äldre tider ställer S. mot varandra engelsk och tysk imperialism, av vilka han
karakteriserar den senare som huvudsakligen defensiv. Han lägger skulden för världskrigets utbrott
på ententemakterna. Lämnar därjämte ett antal till stor del förut otryckta dokument ang.
stämningar i olika krigförande länder, delvis av stort intresse.

<b>Svensén, Emil.</b> Världskriget och dess orsaker. 2 uppl. Lb. 1914.
153 s. <b>1:—.</b>

S. söker att klarlägga de längre tillbaka liggande orsakerna till kriget genom en
undersökning av stormaktspolitiken efter fransk-tyska kriget. »Den ömsesidiga misstron hade nått en
höjd, som med oblidkelig följdriktighet krävde ett utbrott», och denna misstro var främst —
och, som förf. menar, med rätta — riktad mot Rysslands planer. Boken avslutas av en
överblick över olika möjligheter till ändringar av Europas karta.

<b>Wigforss, Ernst.</b> Världskriget och världsfreden. Dokument och reflexioner.
1, 2. Tiden 1915. <b>3:—, 5:50.</b>

Framför allt en jämförelse mellan engelska och tyska stämningar och uppfattningar.
Skulden till krigsutbrottet lägger W. hos centralmakterna, som enligt hans mening ville krig.
Därjämte kritiserar han tysk militarism, »krigskult» och »krigsfilosofi». Innehåller en värdefull
dokumentsamling.
<tab><tab><tab><tab><tab><tab><tab><tab><tab><tab><tab><tab><tab><tab><tab>(Fortsättes.)

</chapter>
<chapter name="SVERIGES ALLMÄNNA BIBLIOTEKSFÖRENING
kallas härmed till sitt
ANDRA ÅRSMÖTE">
<h2>SVERIGES ALLMÄNNA BIBLIOTEKSFÖRENING
kallas härmed till sitt
ANDRA ÅRSMÖTE</h2>
<b>den 7—8 augusti 1916 i Göteborg.</b>

Programmet  kommer i sina huvuddrag att i nästa häfte av Biblioteksbladet
offentliggöras.
Skulle föreningsmedlem önska något ärende behandlat å årsmötet, bör
detta snarast möjligt och senast den 15 juli meddelas föreningens sekreterare förste
bibliotekskonsulent <i>F. Hjelmqvist,</i> Jakobsgatan 32, Stockholm.

Deltagande i mötet står öppet för även andra än föreningsmedlemmar.

Stockholm den 25 april  1916.

<b><i>J. M. Hulth</i></b>
ordförande

<i>Fredrik Hjelmqvist</i>
sekreterare

</chapter>
<chapter name="FRIDTJUV BERG OCH FOLKBIBLIOTEKEN.">
<h2>FRIDTJUV BERG OCH FOLKBIBLIOTEKEN.</h2>
Av <sc>Fredrik Hjelmqvist.</sc>

Det har sagts om Fridtjuv Berg, att han framför allt var folkskolläraren.
Det har framhållits med den beundran, som framkallas av ett samlat
målmedvetet livsverk, men också med en kritisk betoning av dem, som
ansett, att den högre bildningens intressen ej nog beaktats av honom.

Anmärkningen har bestämt tillbakavisats av andra och just av personer,
som företräda det högre bildningsarbetet och haft tillfälle att på nära håll följa
den avlidne skolpolitikerns verksamhet i regering och riksdag.

Om åsikterna om Fridtjuv Bergs livsgärning sålunda i det nämnda hänseendet
äro skiljaktiga, så kan det däremot ej gärna finnas mer än en mening

om att folkskolan aldrig för honom fått skymma övriga grenar av folkbildningsarbetet.
Det är med verklig indignation, som han riksdagen 1902 tillbakavisar
andra kammarens första tillfälliga utskotts försök att spela ut folkskolans framtida
behov av anslag som skäl mot en utredning om statsunderstöd till
sockenbiblioteken. Folkbildningsarbetet var för honom en organisk enhet. Med starkaste
eftertryck framhåller han vid olika tillfällen, att vad som göres för
folkhögskolorna, för de folkliga föreläsningarna, för folkbiblioteken, det kommer förr
eller senare även folkskolorna till godo. Och från hans sida var det ej ett
overksamt, platoniskt intresse. Initiativtagande och ledande har han gjort
betydande insatser i det fria svenska folkbildningsarbetet, och hans namn är på
det närmaste knutet till dettas moderna organisation, framför allt folkbibliotekens.

Man finner Fridtjuv Berg bland styrelsemedlemmarna i Föreningen för
folkbibliotek och läsestugor. Han var ordförande i Centralbyrån i Stockholm för
populärvetenskapliga föreläsningar. Då de nämnda båda organisationerna 1903
gingo upp i Folkbildningsförbundet, åtog sig Berg att vara vice ordförande i
styrelsen för den nya sammanslutningen och förman i den avdelning därav,
som hade bokförmedling och vandringsbibliotek om hand. I dessa egenskaper
kvarstod han till år 1905, då de ökade krav, som det politiska arbetet ställde
på hans tid och krafter, tvungo honom att avsäga sig de båda uppdragen.

Det är ytterst ett initiativ av Fridtjuv Berg — i samverkan med Emil Hammarlund
— som man har att tacka för att de svenska statsmakterna till slut ej
blott i ord utan också i handling erkände betydelsen av folklig biblioteksverksamhet.
Vid 1902 års riksdag väckte Berg och Hammarlund en motion om
en skrivelse till K. M:t med anhållan, att K. M:t täcktes taga i övervägande,
om och på vilka villkor statsbidrag skulle kunna lämnas sockenbibliotek och
andra med dem jämförliga bibliotek samt framlägga för riksdagen det förslag,
vartill utredningen kunde föranleda. Andra kammarens första tillfälliga utskott
avstyrkte motionen, men den antogs dock av riksdagen, och tre år senare
framlades en kunglig proposition, som till en väsentlig del bygger på den
Berg-Hammarlundska motionen och som efter något kompromissande ledde till att
riksdagen beslöt att på vissa villkor medgiva statsunderstöd åt församlings-,
kommun- och föreningsbibliotek m. m. Man kan nog med Fridtjuv Berg finna
kompromissen i vissa avseenden mindre tilltalande och dock giva honom rätt
däri, att det trots allt var ett synnerligen betydelsefullt steg, som härmed tagits.
Hade det en gång i princip erkänts som ett statsändamål att understödja
folkbiblioteksverksamheten, kunde de behövliga förbättringarna i den träffade
överenskommelsen ske längre fram. Det låg ej för Fridtjuv Berg att låta det bästa
bliva det godas fiende.

Det dröjde endast 7 år — mycket kortare tid än man kunnat vänta — till
dess statens förhållande till folkbiblioteksväsendet lades om efter nya principer
Och händelserna fogade så, att det blev Fridtjuv Berg, som kom att framlägga
den kungl, proposition, som ligger till grund för den nu gällande förordningen
(av år 1912) och som avhjälpte de svåraste bristerna i det föregående försöket att
lösa folkbiblioteksfrågan. Förarbetena voro redan utförda, då Fridtjuv Berg
tillträdde platsen som ecklesiastikminister, men den moderna amerikanska
uppfattningen av bibliotekens uppgift och betydelse, som präglade dem, den stämde
helt överens med hans egen åskådning.

Hans syn på bibliotekssaken kännetecknas av samma följdriktiga och enhetliga
tankegång, som ligger till grund för hans uppfattning av skolan. Det

kommer tydligt fram i en artikel i Svensk lärartidning 1910, som har alla kriterier
att vara av Fridtjuv Bergs hand, och jag vill sluta mitt försök att giva några
konturer av Fridtjuv Bergs även i fråga om folkbiblioteken så betydelsefulla
verksamhet med ett citat därur. »Enligt vår mening gäller det om det
bildningsmedel, vilket de offentliga biblioteken erbjuda, till punkt och pricka detsamma
som om det bildningsmedel, vilket utgöres av de offentliga skolorna: ingendera
får anpassas enkom för vissa samhällsklasser, bådadera måste inriktas på att
tillfredsställa bildningskraven hos samhällets alla medlemmar. De allmänna
biblioteken böra icke vara folkbibliotek i betydelsen av fattigbibliotek och de
allmänna skolorna icke vara fattigskolor. Såväl bibliotek som skolor böra så att
säga tjäna den sociala samundervisningen.»

</chapter>
<chapter name="SAMARBETE MELLAN BIBLIOTEK FÖR ATT UNDERLÄTTA
BOKLÅN TILL FORSKNINGSINTRESSERADE.">
<h2>SAMARBETE MELLAN BIBLIOTEK FÖR ATT UNDERLÄTTA
BOKLÅN TILL FORSKNINGSINTRESSERADE.</h2>

(Diskussion vid S. A. B:s första årsmöte.)

Inledningsföredrag av Andre bibliotekarien <sc>Gustaf Adde.</sc>

Mellan de svenska vetenskapliga biblioteken, i Stockholm och i landsorten, har
sedan länge ett livligt samarbete med avseende å utlåning av litteratur ägt
bestånd. Med en beredvillighet, som knappast någonstädes torde överträffas,
utlånas i vetenskapligt syfte litteratur från det ena biblioteket till det andra
för att av forskare och studerande användas å deras vistelseort. Omfattningen
av dessa låneförbindelser belyses därav, att Kungl, biblioteket, enligt senaste
årsberättelse, under år 1914 till Uppsala universitetsbibliotek utlånat 542 vol.
och därifrån inlånat 277 vol., till Lunds universitetsbibliotek utlånat 219
vol. och inlånat 52 vol., med Göteborgs stadsbibliotek voro siffrorna
respektive 150 och 18, med läroverksbiblioteken 333 och 1, till andra
stadsbibliotek (än Göteborgs stadsbibliotek) utlånades 52 vol. Härvid är det i huvudsak fråga
om utländsk litteratur inom de teologiska, juridiska och historisk-språkvetenskapliga
forskningsområdena. Matematisk-naturvetenskaplig och medicinsk
litteratur på främmande språk, som det icke åligger Kungl. biblioteket att
anskaffa, lånas likaledes i betydande omfattning mellan universitetsbiblioteken och
vetenskapliga specialbibliotek, såsom Vetenskapsakademiens bibliotek och Karolinska
institutets bibliotek. Den vetenskapliga litteraturen ställer sig i allmänhet i
inköp dyr, i vissa fall t. o. m. <i>mycket dyr.</i> Betydelsen därför av dessa
låneförbindelser ligger i öppen dag, icke blott för den enskilde forskaren och
studeranden, utan även för biblioteken själva. Ty då den enskilde forskaren är i
behov av ett arbete som anskaffats av ett visst bibliotek kan han, vare sig han
är bosatt på den ort, där detta är beläget, eller ej, med lätthet få låna det, tack
vare de existerande låneförbindelserna, till det bibliotek, där han bedriver sina
forskningar. För biblioteken själva ligger betydelsen av dessa låneförbindelser
däri, att dyrbara arbeten, som måhända blott komma till begränsad användning,
icke behöva anskaffas vid mera än en institution. Därför är också ett

samarbete vid de vetenskapliga biblioteken även i fråga om inköp av stort värde,
då onödig duplettanskaffning därigenom förekommes. Och på det sätt
samarbetet i fråga om utlåning är organiserat, erhåller forskaren snabbt och bekvämt
från annat bibliotek det arbete han begärt, i de flesta fall utan någon
särskild omkostnad, då statsbiblioteken äro berättigade att avgiftsfritt, d. v. s.
utan kostnad för låntagaren eller för den avsändande och mottagande institutionen,
medels allmänna posten försända bokpaket.

Vissa inskränkningar i de stora bibliotekens låneförbindelser sinsemellan äro
naturligtvis överenskomna. Då till Kungl. biblioteket och universitetsbiblioteken
enligt tryckfrihetsförordningen inlevereras allt svenskt tryck, och de tre
institutionerna alltså, praktiskt taget, var för sig äga den svenska litteraturen, utlånas i
regel ej svenska böcker från den ena till den andra. Undantag härifrån göras
i fråga om sådana, huvudsakligen äldre, som saknas i den ena eller den andra
institutionen. Som regel kan man också säga, att sådan utländsk litteratur,
som redan äges av ett bibliotek, ej begäres som lån från ett annat. Och
de svenska vetenskapliga biblioteken hava också ett förträffligt hjälpmedel för
att erhålla pålitlig uppgift om den nyare utländska litteratur, som förvärvats
inom de olika institutionerna, genom den av Kungl. biblioteket utgivna för
Sveriges offentliga bibliotek gemensamma accessionskatalogen, vilken alltsedan
1886 årligen utkommit och omfattar bibliotekens tillväxt, eller accession, från
nämnda år (med undantag av före 1886 tryckta böcker) av sådan litteratur.
I den första årgången voro uppgifter lämnade från 7 bibliotek, i den senaste,
inom närmaste framtiden utkommande 29:e årgången omfattande 1914<footnote>Utkom i augusti 1915.</footnote> äro icke
mindre än 42 bibliotek anslutna. Ett närmare studium av denna publikation
rekommenderas till envar, som icke blott önskar erhålla kännedom om
nyförvärven av utländsk litteratur inom en eller flera vetenskapsgrenar, utan även vill
taga en överblick rent av över våra kulturella inlån från utlandet, om detta
uttryck får användas, i den mån som dessa förmedlas genom svenska offentliga
bibliotek. Frånsett Danmark, som tagit den svenska accessionskatalogen till
mönster för en liknande publikation, har intet annat land att därtill uppvisa en
motsvarighet.

För här närvarande representanter för de svenska vetenskapliga biblioteken
erbjuda nu omnämnda förhållanden icke något nytt, men de torde dock vara
förtjänta av att för en större samling biblioteksintresserade framläggas, så mycket
mer som de giva anknytningspunkter till det följande.

Om vi nu sysselsätta oss med frågan, vilka åtgärder som redan äro vidtagna
och ytterligare kunna vidtagas med avseende å samarbete mellan olika bibliotek och
bibliotekstyper för underlättande av utlåning av litteratur till forsknings- och
bildningsintresserade över huvud i vårt land — alltså icke blott till vetenskapsmän
och studerande vid universitet och högskolor —, så är först att märka, att med
avseende å dem, som hava förmånen att vara bosatta i städer, där stats-
eller <i>stads</i>-bibliotek finnas, svårigheten att få låna önskad litteratur i de flesta fall
visserligen icke kan sägas vara stor. Beträffande först förhållandena i Stockholm,
så finnas ju där rika tillfällen till lån av litteratur i snart sagt varje önskad
riktning. Utom vetenskapliga specialbibliotek, församlingsbibliotek, Stockholms
läsesalong, Folkbildningsförbundets bibliotek, Stockholms arbetarbibliotek m. fl. står
ju där Kungl. biblioteket till lånesökandes förfogande, icke blott genom sin
läsesal för studier på stället, utan även genom rättigheten till hemlån inom de

gränser, som äro fastställda i reglementet för detsammas begagnande. Samma är
förhållandet i fråga om universitetsbibliotekens begagnande av i universitetsstäderna
bosatta personer — naturligtvis med företrädesrätt för dem som i ena
eller andra avseendet höra till universiteten. Vid de olika stadsbiblioteken, av
vilka dock Göteborgs stadsbibliotek, liksom även i vissa avseenden
läroverksbiblioteken, till sina uppgifter närmast överensstämma med de vetenskapliga
biblioteken, äro ju villkoren för lån för stadens invånare synnerligen liberala. Frågar
man sig nu, vilket samarbete som bedrives mellan bibliotek av nu nämnda typer
för utlåning på en bredare basis än i fråga om rent vetenskapliga syften, så kan
såsom exempel och i viss grad normerande nämnas § 18 av reglementet för
Kungl, bibliotekets begagnande, som stadgar: »lånesökande utom Stockholm bör,
om å hans vistelseort finnes universitetsbibliotek, stadsbibliotek, stifts- eller
läroverksbibliotek, söka dess bemedling för låns erhållande».<footnote>Ytterligare föreskrifter och förtydliganden med avseende å dylik låneförmedling äro
lämnade genom: »Anvisningar och föreskrifter i fråga om utlåning till andra svenska bibliotek»,
som av riksbibliotekarien fastställts i december 1915, och varav exemplar kunna från Kungl.
biblioteket erhållas. Jfr nedan s. 77.</footnote> Universitetsbibliotekens
reglementen föreskriva enahanda villkor, varvid dock i stället för bibliotek av
uppräknade slag blott nämnas »bibliotek med fast organisation». Men även om
sådan bemedling ej kan erhållas, äga riksbibliotekarien och universitetsbibliotekens
överbibliotekarier att under vissa betryggande villkor bevilja direkta lån. I
förbigående kan här omnämnas, att en uppdelning visat sig önskvärd i sådan
riktning, att låneförmedlande bibliotek i södra Sverige företrädesvis böra hänvända
sig till Lunds universitetsbibliotek, under det att Kungl. biblioteket och Uppsala
universitetsbibliotek, ävensom Göteborgs stadsbibliotek, försända lån till i övriga
delar av landet belägna bibliotek.

Taga vi nu i betraktande, vad detta medgivande innebär närmast för stadsbiblioteken
av den vanligast förekommande typen, så torde denna rättighet för
dem vara av icke ringa värde. Stadsbibliotekens bokförråd äro i allmänhet icke
alltför omfattande på grund av begränsade ekonomiska resurser — olika dock
naturligtvis vid olika bibliotek; särskilt äro dock deras samlingar av utländsk
litteratur vanligen av ringa omfång. Nu har emellertid redan anmärkts, att under
förlidet år från Kungl, biblioteket till andra stadsbibliotek än Göteborgs utlånats
icke mer än 52 volymer. Erkännas måste att denna siffra icke är synnerligen
storartad. Frågar man sig, vad orsaken är till att genom olika stadsbibliotek
ej förmedlats ett större antal lån — då därtill kommer, som sagt, att sändning
av bokpaket genom posten <i>till</i> det lånande stadsbiblioteket icke förorsakar
detsamma någon kostnad —, så äro ett par omständigheter härvid att taga hänsyn
till. Det råder måhända för det första på åtskilliga håll bristande <i>kunskap</i> om
de möjligheter till boklån, som på angivet sätt stå till buds från statsbibliotekens
sida. Men det råder måhända också bristande <i>intresse</i> för att begagna sig av
dessa möjligheter.

Här är emellertid ett påpekande av nöden. Det får nämligen ej förbises, att från
Kungl, bibliotekets och universitetsbibliotekens sida icke förefinnes någon önskan
att utsända litteratur i <i>stora mängder.</i> Det skulle för dem bli en helt och hållet
ny uppgift, vid sidan av deras viktigaste, som ju består i dels att understödja det
vetenskapliga arbetet i huvudstaden och universitetsstäderna, dels att samla och
för all framtid bevara den svenska litteraturen i största möjliga fullständighet.
Särskilt är denna senare uppgift att härvid lägga märke till. Man kan
forutsätta, att en utlåning i större omfång till landsorten skulle företrädesvis gälla

<i>svensk</i> litteratur. Som redan är nämnt erhålla de tre statsbiblioteken härav var
sitt fria exemplar, eller s. k. arkivexemplar, för att bevaras för framtida
forskning, varav följer, att statsbiblioteken måste söka skydda denna svenska
litteratur från förstörelse genom alltför flitig användning. I synnerhet äro för Kungl.
bibliotekets vidkommande bestämmelserna om begränsning av utlåning av den
svenska litteraturen ganska stränga.<footnote>Se reglementet för Kungl. bibliotekets begagnande.</footnote> Skulle nu delar av statsbibliotekens svenska
samlingar i större omfattning kringsändas till olika orter i landsorten, så vore
faran för böckernas förslitning och skadegörelse icke ringa, och därför äro
landsortsbiblioteken i fråga om lån av svensk litteratur från Kungl. biblioteket och
universitetsbiblioteken, åtminstone i vissa fall, underkastade t. o. m. strängare
villkor än enskilda låntagare i huvudstaden och universitetsstäderna.

Huru skall ett sådant samarbete mellan bibliotek kunna åstadkommas, så att
en var forsknings- och bildningsintresserad person, bosatt vare sig i stad eller
på landsbygden, må komma i tillfälle att låna den litteratur av olika slag han
önskar, då denna icke finnes i biblioteket på hans hemort? Vi hava redan
tagit i betraktande de möjligheter, som erbjudas genom Kungl. biblioteket och
universitetsbiblioteken, men också de inskränkningar, som därvid äro stadgade.
Men om så är, att från dessa stora statsbibliotek lån kunna erhållas blott i
en jämförelsevis inskränkt utsträckning, skulle man vara frestad att ifrågasätta,
huruvida icke mindre stadsbibliotek och kommunala bibliotek på landsbygden
— folkbibliotek med ett ord, tagna i betydelsen av allmänt medborgerliga
bibliotek — kunde tänkas få rättighet att låna ur större och rikare sådana.
Därvid torde dock böra anmärkas, att förpliktelse för de större biblioteken,
vare sig de åtnjuta statsunderstöd eller ej, i sådan riktning icke lämpligen
torde böra åläggas dem. Ty skulle en sådan <i>förpliktelse</i> finnas för större
folkbibliotek inom ett visst område, t. ex. ett län, att vid begäran från ett
mindre folkbibliotek inom samma område till detta utlåna de eller de
böckerna, så skulle detta innebära icke blott ökat arbete och ökade
administrationskostnader — även i händelse av medgiven fribrevsrätt —, utan den skulle även
medföra ett avgjort försämrande för det utlånande biblioteket i dess förhållande
till den allmänhet, vars önskningar det närmast har att tillgodose. Den ena
boken efter den andra skulle nämligen befinnas vara utlånad till det ena eller det
andra biblioteket inom utlåningsområdet, och ett berättigat missnöje skulle därav
med säkerhet göra sig starkt gällande. Att böcker i vissa enstaka fall det oaktat
må kunna utlånas även till annat bibliotek bör alltså grundas på en
frivilligöverenskommelse. Det har härvid resonerats ur synpunkten av vid sidan av
varandra stående, självständiga biblioteksorganisationer, icke ur synpunkten av
en sådan biblioteksverksamhet, som är grundad på en organisation av
centralbibliotek med ett eller flera filialbibliotek. Ty i sådant fall utgör
utlåningsverksamheten från det större biblioteket till de mindre ett viktigt led i
organisationen i dess helhet.

Då det måste anses vara av icke ringa vikt, att de mindre, de svagare
biblioteken i sitt arbete för kunskapers spridande och bildningens höjande beredas
möjlighet att för lånesökande under för handen varande omständigheter i största
möjliga utsträckning tillhandahålla även sådan litteratur som de själva sakna,
så torde till diskussion kunna upptagas frågan, huruvida man antingen skulle
tänka sig önskvärt grundande av vad man kunde kalla <i>centralboksamlingar,</i>
från vilka framför allt de mindre folkbiblioteken kunde erhålla behövliga

lån, eller också om vissa stadsbibliotek skulle erhålla en sådan, för denna
uppgift avpassad organisation, så att de vore i stånd att för vissa områden
understödja de mindre biblioteken vid deras utlånings verksamhet. Förmodligen skulle
väl organiserade centralboksamlingar bäst fylla denna uppgift, men klart är, att
ett förord för endera av de bägge framkastade alternativen icke kan givas
utan en föregången utredande undersökning, som måste omfatta såväl storleken
av de behövliga boksamlingarna, som den i varje fall synnerligen betydelsefulla
kostnadsfrågan, jämte övriga därmed sammanhängande omständigheter.

Det vore framför allt som sagt de mindre folkbiblioteken som genom dylika
centralboksamlingar skulle erhålla ett betydelsefullt stöd i sin verksamhet. Ty
enskilda lånesökande, boende inom kommuner med svagt utrustade bibliotek,
kunna i blott alltför ofullständig grad få sina bokliga intressen genom dem
tillgodosedda, då de icke stå i låneförbindelse med rikare utrustade institutioner.
Då den nyanskaffade litteraturen skall uppdelas på ett flertal fack, kan urvalet
för varje särskilt icke bli synnerligen omfattande. Bokanskaffningen kan också
gå i en viss ensidig riktning, beroende på rent personliga och lokala
omständigheter. Det är då också givet, att en och annan lånesökande på den trakt,
inom vilken ett bibliotek har sitt verksamhetsområde, kan tänkas ha intresse
fölen viss litteraturgren, som i biblioteket i fråga är svagt eller kanske icke alls
representerad; han blir då icke heller i tillfälle att få taga kännedom om just de
böcker, som särskilt intressera honom. Men om en centralboksamling funnes,
till vilken han hade tillgång genom förmedling av sin hemtrakts bibliotek, så
skulle hans önskningar kanske till stor del kunna uppfyllas.
Centralboksamlingarnas uppgift skulle vara tvåfaldig, de skulle å ena sidan sända begärda,
enstaka böcker till bibliotek, som av enskilda lånesökande anmodats därom. Men
de skulle å andra sidan även utsända s. k. <i>vandringsbibliotek</i> till mindre
folkbibliotek. Ty ofta nog, kanske oftast, framställa lånesökande blott en allmänt hållen önskan
om boklån inom ett eller flera fack. Vid försändande av vandringsbibliotek böra
naturligtvis särskilda underhandlingar föras mellan centralboksamlingen och det
lånande biblioteket angående vandringsbibliotekets sammansättning, så att det
verkligen motsvarar önskningarna hos dem, som skola komma i åtnjutande därav.
Även må här påpekas fördelen av, att dessa boksändningar finge sändas
avgiftsfritt. Betryggande åtgärder för vandringsbibliotekens skötsel och vård skulle
naturligtvis påfordras.

Fördelarna av centralboksamlingar av detta slag eller — om kostnaderna
skulle bliva för stora — av förstärkta stadsbibliotek med motsvarande
skyldigheter skulle komma att ligga däri, att genom dem skulle ny svensk litteratur
ganska hastigt kunna spridas till skilda delar av vårt land genom förmedling
av även i sig själva små och obetydliga bibliotek, som annars icke få tillfälle
att införliva med sina boksamlingar annat än ett föga omfattande urval därav.
Men å andra sidan finge utvecklingen icke gå i den riktningen, att folkbiblioteken
minskade sin egen nyanskaffning av litteratur, i förlitande på att de från de
rikare institutionerna i alla fall finge låna, vad de behövde. Missbruk i denna
riktning skulle snart bli märkbara och kunna av biblioteksmyndigheterna avstyras.

Ett förslag till folkbiblioteksväsendets vidare utveckling har härmed i största
korthet antytts, och det har förefallit som om samarbete mellan olika bibliotek, utom
vad som redan därav existerar från de vetenskapliga forskarbibliotekens sida, svårligen
kan åstadkommas på annat sätt än att särskilda institutioner grundas, vilkas
huvuduppgift är just samarbetet. Genom kungl. förordn. d. 23/9 1912 har en
fast grund blivit lagd för det svenska folkbiblioteksväsendets ordnande, men denna

grund torde behöva ytterligare påbyggas. Till följd av omkostnaderna för ett
genomförande av de ovan föreslagna åtgärderna, vare sig de komma att ske i
liten eller större skala, torde i alla händelser förslagets fullföljande icke vara så
snart att påräkna, utan man har nog god tid att undersöka dels det verkliga
behovet av sådana centralboksamlingar och ett på grundval därav beroende
antal, dels den yttre formen för deras verksamhet.

Slutligen bör framhållas den stora betydelsen av det förestående utgivandet
genom bibliotekskonsulenternas försorg av en grundkatalog över litteratur lämpad
för folkbiblioteken. Denna katalog kommer att bliva av största vikt för ett
växande samarbete biblioteken emellan, vare sig detta samarbete sker genom
förmedling av centralboksamlingar, såsom i det föregående berörts, eller också
i andra former. Den torde för folkbiblioteken komma att få samma betydelse,
som accessionskatalogen nu har för de vetenskapliga biblioteken. —

Tanken på inrättande av sådana centralboksamlingar är icke ny. För icke
så länge sedan har i Finland avgivits ett betänkande »från kommittén för
utredande och detaljerat förberedande av frågan om inrättandet av ett allmänt
centralbibliotek» för Finland (Hfors 1914). Uppgiften för detta centralbibliotek
är i huvudsak avsedd att vara densamma, som i det föregående tillagts de
omordade centralboksamlingarna.

Överbibliotekarien <i>Wåhlin</i> redogjorde för erfarenheterna från Göteborg,
Stadsbiblioteket där, som närmade sig de lärda biblipteken men hade en i viss mån
mera populär läggning, hade vid sidan av bokutlåningen till andra bibliotek
också i ganska stor utsträckning lämnat lån åt enskilda personer utanför staden,
särskilt i stadens närmaste omgivning. Man hade emellertid varit tvungen att
göra undantag för böcker som i större utsträckning användes inom staden och
för all skönlitteratur. Med den utsträckning, som lånerörelsen där hade, erbjöde
den ej några olägenheter, men den kunde knappast utvidgas. Stadens fem
folkbibliotek hade däremot måst ställa sig absolut avvisande mot alla lån till
grannkommunerna, så flitigt anlitade som böckerna vore i själva staden. Ansåg, att
dessa erfarenheter pekade i den riktning, att det knappast vore lämpligt, att
stadsbibliotek i större utsträckning idkade lånerörelse till landsorten utanför, och
fann tanken på centralbibliotek mera tilltalande, men frågan vore alltjämt för
litet utredd för ett bestämt uttalande.

Lærer <i>J. Bjerre</i> redogjorde för förhållandena i Danmark. Man hade inrättat
ett stadsbibliotek i Aarhus, som bl. a. hade en uppgift analog med den här
skisserade, men uppgiften visade sig vara för stor för ett enda bibliotek, och ute
i landet hade ett antal stadsbibliotek — f. n. ungefär 10 — börjat att låna ut
böcker till den närgränsande landsbygden, dels till enskilda, dels till mindre
bibliotek, och av dessa hade två erhållit särskilda anslag av staten mot skyldighet att
verkställa dylik utlåning.

D:r <i>Hjelmqvist</i> framhöll, att innehållet i läroverksbiblioteken borde komma
den stora allmänheten mera till godo. Även om dessa bibliotek ej skulle kunna
utvecklas till verkliga centralbibliotek för angränsande landsbygdsdistrikt, så vore
det likväl önskligt, om man kunde åstadkomma en samverkan mellan
läroverksbiblioteken (särskilt »stiftsbiblioteken») och folkbiblioteken.

Läroverksadj. <i>A. Hansson</i> ansåg uppslaget ang. läroverksbibliotekens större
tillgodogörande vara värt att tillvaratagas, men menade, att frågan f. n. vore allt

för litet utredd och beklagade, att bokinköpen i läroverken i senare år fått stå
tillbaka för materialanskaffning.

Docenten <i>T. Norlind</i> önskade fullt fristående centralbibliotek för
tillgodoseende av kravet på allmänbildning på landsbygden.

Förste bibliotekarien <i>Aberstéen undrade,</i> om ej förmedlingsanstalterna för
vandringsbibliotek kunde ombildas till verkliga centrala förmedlingsanstalter ej blott
för mindre utan även för större folkbibliotek.

På förslag av doktor F. Hjelmqvist beslöt mötet att uppdraga åt den
blivande styrelsen att verkställa utredning i frågan.

</chapter>
<chapter name="NÅGRA ERFARENHETER FRÅN ARBETET VID
STOCKHOLMS BARN- OCH UNGDOMSBIBLIOTEK.">
<h2>NÅGRA ERFARENHETER FRÅN ARBETET VID
STOCKHOLMS BARN- OCH UNGDOMSBIBLIOTEK.</h2>
Av bibliotekarien vid Stockholms barn- och ungdomsbibliotek fröken <sc>Lizzie Moll.</sc>

Stockholms barn- och ungdomsbibliotek blev tillgängligt för det unga
Stockholm i december 1911 och har alltså nu hunnit ett gott stycke in i sitt
femte arbetsår. Det har kommit över försöksstadiet och vuxit in i sin
publiks medvetande som något att räkna med, och personalen har samlat
erfarenheter av de krav, som ställas på biblioteket, och huru dessa bäst skola
fyllas med de medel, som nu stå till buds.

Biblioteket, som var det första i sitt slag i Sverige, startades på initiativ av
doktor Valfrid Palmgren och för medel, som till en början utgjordes endast av
frivilliga gåvor. Det organiserades i stort sett efter mönster av liknande
institutioner i Amerika, dock naturligtvis anpassat efter våra förhållanden.

Lokalen gjordes i möjligaste mån tilltalande. Möblerna äro vackra till form
och material. Grönt och blommor få ej saknas i skålar på borden. Man har
i det hela sökt ge ett intryck av trevnad och ordning, som säkert i icke ringa
grad bidrager till de goda disciplinförhållandena. Om de solida möblerna voro
dyra att anskaffa, har detta fullt uppvägts av deras hållbarhet. Dessutom inge
dessa fina möbler en viss respekt, och ingen som helst åverkan på dem har
förekommit.

Bokbeståndet ordnades efter en lättfattlig klassindelning, en modifikation för
svenska förhållanden av Dewey's system, och är fritt tillgängligt för publiken,
som själv väljer sina böcker från hyllorna. Detta öppna-hyllsystem har varit
till odelad belåtenhet för såväl publik som personal. Det befordrar i hög
grad biblioteksarbetets mål: »Rätt bok till rätt person i det rätta ögonblicket».
Att facklitteraturen blivit i så glädjande hög grad anlitad, kan nog i huvudsak
tillskrivas denna anordning. År 1912 utgjordes 22,8 % av de utlånade böckerna
av facklitteratur, år 1915 var motsvarande siffra 40,6 %. Mycket arbete har
nedlagts på katalogen, som utom författare- och titelkort innehåller en stor
mängd ämneskort, och av vilken såväl publik som personal har ständig och
ovärderlig nytta.

Det var med stora förhoppningar man gick till arbetet, och det är glädjande
att kunna säga, att dessa förhoppningar blivit på alla punkter i rikt mått


uppfyllda. Ungdomarna trivdes från första stund i sitt bibliotek, och det gagn de
ha av detsamma är påtagligt. För personalen har glädjen i arbetet och
intresset för detsamma varit i ständigt stigande. Dess mellanhavanden
med publiken ha varit av odelat angenäm natur, och det fria, otvungna sätt,
på vilket man kommer i beröring med densamma, har sitt stora behag. Man
har också det tydliga medvetandet att arbeta i en sak, som har framtiden för
sig. För att visa, i vilken kraftig utveckling biblioteket är statt, kan meddelas,
att antalet besök år 1912 var 45,827, år 1915 49,844 och antalet hemlån
samma år respektive 20,922 och 32,335.

Biblioteket mottager i sin läsesal barn och ungdom från alla samhällsklasser,
alla yrken och skolor och Jämnar hemlån åt alla i ålder från 10 till 20 år.
Alla kategorier äro talrikt representerade. Av de som låntagare inskrivna
utgöres ungefår hälften av elever vid läroverk och flickskolor, den andra hälften
av elever från folkskolor, från borgarskolan och med denna likställda skolor
samt av i olika yrken arbetande. Biblioteket har alltså blivit en samlingsplats
för hela det unga Stockholm, inte endast för en viss klass, och kan ur den
synpunkten betraktas som ett blygsamt medel i strävan att sammanföra ungdomar
från olika samhällslager.

För denna tidskrifts läsare behöver ej ordas om nyttan av barnbibliotek.
Men det erfarenhetsmaterial vi efterhand samlat i Stockholms barn- och
ungdomsbibliotek har av sig självt givit en del synpunkter på biblioteksarbetet
bland barnen, som kanske kunna ha sitt intresse, och jag vill här nedan beröra
några av dessa.

Till en början torde det vara nyttigt att göra sig reda för, varför ungdomen
kommer till biblioteket. Orsakerna äro mångahanda, men det synes mig, som
om de besökande i detta avseende kunde hänföras till tre kategorier: de som
komma för att få en viss bok eller litteratur i ett visst ämne, de som drivas
dit av naturlig smak för läsning och de som gå till biblioteket som de gå till
vad som helst annat, som ännu är oförsökt, för att finna något lämpligt sätt
att fördriva tiden.

Den första gruppen är ju så att säga den bekvämaste. Hit hör mestadels
den skolungdom, som kommer för att få litteratur till uppsatser och föredrag.
Det finns ynglingar, särskilt från läroverkens högre klasser, som komma nästan
dagligen och vilkas skoluppgifter man har tillfälle att intressera sig för från
klass till klass ända till studentexamen, då de flesta försvinna ur sikte. Om en
bestämd bok begäres och finns inne, är allt gott och väl. Om biblioteket ej
äger boken i fråga, men den kan tänkas fylla ett behov och annars är lämplig,
bör bibliotekarien erbjuda sig att föreslå den till inköp. Ofta kan man ju ha
en annan bok i samma ämne att föreslå. Men har en flicka fått sig en viss
bok rekommenderad av »fröken» i skolan, vågar hon sig sällan på någon annan.
Pojkarna äro i detta fall betydligt mera orädda.

När det gäller källor till uppsatser, äro svårigheterna att fylla behovet ibland
rätt stora, då biblioteket kan bli hemsökt av en hel klass, som skall skriva om
samma sak. I dylika fall har man ovärderlig nytta av den detaljerade
ämneskatalogiseringen, genom vilken man fort kan finna även uppsatser i tidskrifter
och samlingsverk, som kunna belysa de mycket olikartade ämnen, som förekomma.
Många lättjefulla ynglingar vilja ha sina uppsatser fixa och färdiga, och ofta
blir man tillfrågad, om det inte finns någon lämplig uppsats om »Fosterlandskärlek»
eller »Mina känslor en vårdag». En gymnasist hade fått till uppsatsämne
»Varför valde du latinlinjen?» och ville ha lämplig litteratur i detta

ämne. Som en motsats till dessa pojkar, som begagna böckerna för att slippa
tänka själva, framstå de verkligt intresserade, som ofta komma från hem där
böcker så gott som saknas, och åt vilka biblioteket ger tillfälle att ta del av
dyrbara verk, som de ej kunna tänka på att skaffa sig.

Vad nu den andra kategorien av låntagare beträffar, de som komma till
biblioteket av verklig läshunger, så är det ju nog den, som det i längden är
tacksammast att arbeta med. Det har ju också sitt särskilda behag, att de
komma fullt frivilligt, vilket nog inte alltid kan sägas om den förut omtalade
gruppen. Många bland dem hjälpa sig helst och bäst själva, och man får akta

<img 1></img>

sig för att påtruga dem sina tjänster. Man kommer ändå småningom i kontakt
med dem, då de ständigt återkomma till biblioteket och komma att bilda dess
stamtrupp. Men även för dessa läsvurmiga ungdomar kan man vara nyttig på
olika sätt. Ofta förefaller det mig, som om de skulle behöva ledning till att
sammanbinda sina intressen. Många ha ju ett älsklingsämne, kring vilket allt
grupperar sig, och de bäst begåvade göra sina kombinationer själva, bättre än
en utomstående kan hjälpa dem till. Så t. ex. den småpojke, som ville ha en
bok, där det stod mycket om lamadjuret, för han hade läst om det i Robinson
Crusoe, »och det var så intressant». Men de flesta göra till en början inte
sådana kombinationer, kanske mindre därför att förutsättningarna saknas än
av brist på bokvana. De göra sig inte reda för, hur mycket man kan begära
av böcker, kunna inte själva finna sig till rätta bland dem och genera sig för
att fråga. Här har bibliotekarien ett tacksamt arbete i att lära dem förstå
böckernas klassificering och uppställning samt använda katalog, uppslagsböcker
och register.

Den tredje gruppen är mycket heterogen. Hit höra alla, som komma till
biblioteket för att se hur det ser ut där, eller därför att de hört, att där finns
bra äventyrsböcker, eller med den förhoppningen att i en så stor pojksamling
skall det väl alltid yppa sig något tillfälle att ställa till ett välgörande bråk.
Det bör tilläggas, att denna grupp består nästan uteslutande av pojkar.

Här äro vi inne på de obegränsade möjligheternas område, men också på
desillusionernas. Bibliotekarien bör nog först som sist göra sig reda för att
biblioteket inte kan ha lika mycket att ge alla dessa. Det är med dem som
med de vuxna medborgarna. För den ene är tillgång till god läsning lika
nödvändig som frukost och middag, medan den andre inte skulle fundera på att
läsa i bok förrän varje annan möjlighet till förströelse blivit prövad. Även om
det efterhand uppväxer ett system av välskötta folk- och barnbibliotek över
landet, kommer det nog alltid att finnas en kontingent icke-läsande både bland
barn och vuxna.

Frågar man en sådan händelsevis till biblioteket kommen pojke, vad han
vill ha för slags bok, skall svaret nästan undantagslöst bli: »En äventyrsbok.»
En sådan får han då, och helst den roligaste man för tillfället har att bjuda
på. Han kommer snart igen och vill ha en annan »lika bra», och så bör han
få sina äventyrsböcker ostört en tid framåt. Han har som låntagare rätt att få
en »rolig» bok och en kunskapsgivande eller »fackbok» eller vad man vill kalla
den. Detta kan man ju förklara för honom men utan att truga honom att låna
något, som han inte vill ha och följaktligen inte läser. Vad han vill ha, är
spännande läsning, och då repertoaren efterhand brukar kunna utvidgas med
historiska och andra romaner, historiska, jakt- och reseskildringar, brukar
bibliotekets förråd räcka ganska långt.

Man är ju stolt över att kunna förete en hög siffra för % utlånad
kunskapsgivande litteratur, men man bör nog akta sig för att arbeta i
statistikens tecken. Särskilt får man fara varligt fram i sina försök att leda
dessa äventyrshungriga ynglingar till litteraturens mästerverk. Ett exempel: Om
man efter andra eller tredje indianboken råder en pojke av denna kategori att
läsa Vapensmeden under försäkran att det är en så utmärkt bok av en berömd
författare, så är det föga troligt att han lånar boken. Han känner igen sina
vänner på pärmarna. Tar han den verkligen med sig hem, kan man vara
tämligen säker på att han kommer igen om ett par dagar sägande: »Det var ingen
bra bok!» Men naturligtvis finns det även bland dessa ungdomar många
möjligheter, många som kunna tillgodogöra sig det bästa, bara de ha tillgång därtill.
Ofta beror oförmågan att förstå annat än det enklaste på bristande övning
i själva det mekaniska läsandet.

Men även för dem som inte ha några förutsättningar — de icke-intellektuella
om jag så får kalla dem — kommer ofta en tid, då de få direkt nytta av
bibliotekets fackböcker. En sådan pojke kommer ofta in i något praktiskt yrke,
och den dag kommer, då han utom äventyrsboken begär exempelvis en handbok
i metallsvarvning eller elektriska installationer. Eller kanske han blir
springpojke på ett kontor och traktar efter att lära stenografi och handelskorrespondens.
Här kan biblioteket göra påtaglig nytta och bör låta sig angeläget vara
att tillhandagå med det begärda.

Inom dessa tre grupper äro naturligtvis såväl gossar som flickor att finna,
men flickorna äro avgjort i minoriteten såväl vad hemlån som läsning på stället
beträffar. Orsakerna kunna vara mångahanda, men vad de mindre bemedlade
klasserna angår, beror det nog på att flickornas tid tages mycket i anspråk i

hemmen. Varför de privata flickskolornas elever i så jämförelsevis litet antal
begagna sig av biblioteket, är svårt att säga. Blyghet och bristande
företagsamhet äro väl bl. a. orsakerna. Otvivelaktigt borde de kunna ha lika mycket
nytta av biblioteket som gossarna. Något mera intresse från skolornas sida
skulle nog vara till gagn härvidlag.

De små bilderboksbarnen bli tämligen styvmoderligt behandlade, inte av
vedervilja, utan därför att vi inte ha plats för dem. Det kan synas som om
deras bladande i bilderböcker heller inte vore så välsignelsebringande ur
bibliotekssynpunkt. Men de ha så roligt. Och hade man dem i ett litet rum för
sig själva och litet tid att ägna åt dem, skulle man nog kunna bibringa dem
ett och annat om hur en bok skall hanteras, som vore lättare och mindre
förödmjukande på detta stadium än när de blivit större och fått mer uppfattning
av sin egen viktighet.

På tal om småbarnen kan nämnas att för besök i biblioteket är ingen
åldersgräns bestämd nedåt. För hemlån är gränsen nedåt 10 år, och biblioteket tar
inte emot besökare eller låntagare över 20. Både uppåt och nedåt har detta
visat sig lyckligt. Man kan visserligen invända, att många 10-åringar inte kunna
läsa självständigt, men å andra sidan ha många sagoboksläsare stor glädje av
sina hemlån vid denna ålder. Dessutom står det ju bibliotekarien fritt att
utröna, hur det står till med läskunnigheten, innan vederbörande får hemlån.
Vad gränsen uppåt beträffar, är det naturligtvis endast ett fåtal, som begagna
sig av biblioteket så länge som till 20 år. För läroverkens elever tycks gränsen
i allmänhet vara studentexamen, för andra kategorier snarare tidigare. När
Stockholm en gång får ett fullständigt stadsbibliotek, kommer väl åldersgränsen
för barnbibliotekets besökare att sättas lägre. Men säkert är, att det vore skada,
om den sattes för lågt. Med tanke på de äldre låntagarna kan man hålla
bokurvalet på en annan nivå än man annars skulle våga, och detta kommer ofta
de mindre barnen till godo. Ur disciplin-synpunkt har den nuvarande
åldersgränsen varit synnerligen lycklig. De små känna sig fyllda av en välgörande
värdighet, då de sitta vid samma bord som stora gymnasister, och dessa å sin
sida tyckas inte anse, att kamratskapet går deras ära för nära.

Då barnbiblioteket arbetat under knappa och osäkra ekonomiska förhållanden,
har det måst inskränka sig till det nödvändigaste. Endast direkt biblioteksarbete
har kunnat förekomma. Allt vad amerikanarna kalla Library extension work,
och som väl just i samband med barnbibliotek bör vara mest välsignelsebringande:
sagostunder, klubbar och studiecirklar av olika slag, har hittills måst
förbli oförsökt av brist på utrymme. Med små medel skulle här mycket kunna göras,
men allt sådant får förvisas till de fromma önskningarnas område, så mycket
mer som bibliotekets tillvaro under nuvarande blygsamma förhållanden ej är
tryggad.

Biblioteket äges av en förening av intresserade, som utfäst sig att som gåva
överlämna detsamma till staden, när Stockholms kommunala biblioteksfråga en
gång blir ordnad. Meningen vore då, att Stockholms barn- och ungdomsbibliotek
skulle komma att utgöra en avdelning av det tillämnade stadsbiblioteket.
En snar lösning av stadens biblioteksfråga och därmed följande tryggade
förhållanden är alltså vår käraste önskan. Stadsfullmäktige ha visserligen visat
välvilligt intresse för biblioteket genom anslag, som utgick första gången för
år 1913 med 2,000 kr. och sedermera blivit höjt, så att det för det löpande året
utgår med 4,000 kr. Denna summa kan emellertid ej täcka de årliga kostnaderna,
som redan äro nedbringade till ett minimum, och då de på privat

väg insamlade medlen snart äro uttömda, står föreningen åter inför nödvändigheten
att begära intresserades understöd. Med kännedom om den enskilda
frikostighet, som tidigare visats biblioteket, och då det inte rör sig om några
svindlande summor, 3,000—4,000 om året för de år, som kunna återstå, tills
stadens biblioteksförhållanden bli ordnade, är det att hoppas, att styrelsens
förnyade vädjan ej skall förklinga ohörd.

Men det kan ej bortresoneras, att detta ej är en den enskilda välgörenhetens
sak, utan en allmän angelägenhet. Det är egendomligt att man i ett
land, som har så starkt intresse för skolfrågor, för folkskolorna icke minst, skall
ha så litet förståelse för det verksamma medel man i biblioteken kunde ha att
göra dessas arbete i fortsättningen fruktbärande.

</chapter>
<chapter name="DEN STATSUNDERSTÖDDA POPULÄRVETENSKAPLIGA
FÖRELÄSNINGSVERKSAMHETEN.
Några siffror ur dess utvecklingshistoria.">
<h2>DEN STATSUNDERSTÖDDA POPULÄRVETENSKAPLIGA
FÖRELÄSNINGSVERKSAMHETEN.</h2>
Några siffror ur dess utvecklingshistoria.

Av Föreläsningskonsulenten <sc>Nils Lundahl.</sc>

Den statsunderstödda populärvetenskapliga föreläsningsverksamheten är
jämförelsevis ny i vårt land. Stockholms arbetarinstitut bildades, som bekant,
år 1880 på initiativ av doktor Anton Nyström. Redan för arbetsåret
1881—82 erhöll institutet av K. M:t ett statsbidrag av 5,000 kronor och
ett liknande anslag för året 1883—84. Riksdagen 1884 beviljade på grund
av motioner av Ola Andersson och Sigfrid Wieselgren det första statsunderstödet
— 15,000 kronor — till sådana anstalter och föreningar, som anordnade
föreläsningskurser för arbetsklassen. Av detta statsbidrag erhöllo för år 1885
Stockholms arbetarinstitut, Malmö föreläsningsförening och Göteborgs
arbetarinstitut vardera 3,000 kronor, Gävle arbetarinstitut 2,500 kronor, varjämte
Stockholms arbetarförening, Uppsala arbetarinstitut, Jönköpings arbetarförening och
Örebro föreläsningsförening erhöllo mindre belopp. Anslaget fördelades alltså
mellan 8 anstalter. Ett par andra föreläsningsanstalter sökte ock statsunderstöd,
men blevo denna gång utan.

Av de 525 lokala anstalter, som för innevarande år tilldelats statsbidrags
bildades 13 under tiden 1880—1889 och 75 under 10-årsperioden 1890—1899.
Först sedan centralbyråer bildats för förmedling av föreläsningar —
Centralbyrån i Lund inrättades 1898, föreläsningsbyrån i Stockholm 1902 och byrån
i Göteborg 1903 — tillväxte föreningarnas antal hastigare. Av de nu i
verksamhet varande anstalterna bildades sålunda 279 under tioårsperioden 1900—
1909 och 158 efter 1909. Även föreläsnings förbunden ha i sin mån medverkat
till föreläsningsverksamhetens utbredning.

Där icke nödiga betingelser, såsom tillräcklig och intresserad publik samt
god ledning, förefunnits, ha föreläsningsanstalterna fört en kortare tillvaro. Så
visar det sig vid en jämförelse mellan åren 1905 och 1915, att 77 anstalter,
eller 23 % av de 334, som förstnämnda år åtnjöto statsunderstöd, hade under
något av åren av nämnda period slutat sin verksamhet. I 4 län, nämligen

Jönköpings, Kronobergs, Västmanlands och Gävleborgs, fortlevde 1915 samtliga
föreläsningsanstalter, som funnos 1905. Däremot hade i Östergötlands,
Kristianstads, Kopparbergs och Västernorrlands län icke mindre än omkring
tredjedelen av de anstalter, som erhöllo statsbidrag 1905, nedlagt sin verksamhet före
år 1915. Anmärkas bör, att några av de nedlagda anstalterna återupptagit sina
föreläsningar under andra namn och delvis ändrade verksamhetsområden.

Antalet föreläsningsanstalter under dessa 10 år har dock ökats med 200,
eller 60 %.

Samtliga Sveriges städer utom Trosa, Mariefred, Söderköping och Alingsås
ha nu statsunderstödda föreläsningsanstalter. Tidigare har föreläsningsverksamhet
ägt rum även i dessa städer. Huruvida dylik verksamhet här åter kommer
att upptagas, är ännu oavgjort.

</chapter>
<chapter name="LÄSNING I KRIGSFÅNGELÄGREN.
Något om Bokinsamlingskommitténs i Stockholm verksamhet.">
<h2>LÄSNING I KRIGSFÅNGELÄGREN.</h2>
<h3>Något om Bokinsamlingskommitténs i Stockholm verksamhet.</h3>
Av sekreteraren i kommittén fröken <sc>Elsa Björkman.</sc>

Länge har försports en ständigt återkommande förfrågan efter lektyr från
fånglägren. Till såväl enskilda personer som till korporationer och
boklådor här i Sverige ha kommit ideliga böner om böcker, med vilka fångarna
vilja försöka att fördriva den ofta till fullständig sysslolöshet dömda tiden. —
Läroböcker i och för språkundervisning ha från flera håll särskilt efterfrågats,
och studenter ha skrivit och begärt vetenskapliga arbeten för att i någon mån
kunna fortsätta sina avbrutna studier under den långa fångenskapen.

I början av detta år bildades i Stockholm en kommitté (underavdelning till
Svenska Röda korsets hjälpbyrå för krigsfångar), som skulle försöka att i större
skala än förut skett här i Sverige insamla böcker till krigsfångar i ryska riket.
Tyskland och Österrike-Ungern.

Man satte sig i förbindelse med de respektive ländernas representanter och
gjorde upp om villkoren för böckernas emottagande, varefter det bestämdes, att
Röda korset skulle åtaga sig att ombestyra översändandet.

Kronprinsessan, prins Carl, ärkebiskop Söderblom och grosshandlare
Didring satte sig i spetsen för ett upprop, som vädjade till den svenska
allmänheten att skänka böcker av allehanda slag till detta behjärtansvärda ändamål.
(Uppropet finnes infört bland biblioteksnotiserna nedan s. 80.)

Kommittén har sin expeditionslokal i Hovstallet, Väpnaregatan 1, där två
rum kostnadsfritt upplåtits för ändamålet.

En hel del böcker ha redan influtit (tills dato omkr. 6,000), och flera lådor
ha packats färdiga till avsändande.

Till följd av utrymmets begränsning har det fordrats en genomförd
organisation och noggrann uppdelning av tid och rum.

I det första rummet tas böckerna således emot, inregistreras och få var och
en sitt nummer. Här sker även den förberedande censureringen av böckerna.
Den äger rum 3 dagar i veckan, och härtill har kommittén beredvilligt fått

hjälp av lärarinnor och studerande vid Stockholms högskola. Först och främst
gäller bestämmelsen, att <i>alla</i> böcker skola vara tryckta före 1914. Dessutom
måste noga tillses, att böckerna ej få innehålla något, som rör militära eller
politiska förhållanden, ej heller något, som kan anses nedsättande för det land
(eller dess invånare), vartill de skola sändas. De få ej vara av revolutionärt
eller socialt reformerande innehåll och naturligtvis ej heller moraliskt undermåliga
böcker. Helst bör också undvikas, att alltför pessimistiska eller nedtryckande
eller s. k. »grubblande» böcker sändas ditut — för fångarnas egen skull.

Sedan böckerna på detta vis »behandlats», bäras de till rum n:o II, där
böckerna göras i ordning för transporten (alla blyertsstreck, anteckningar och
namn avlägsnas m. m.), varpå en av ärkebiskopen befullmäktigad person kommer
och underkastar dem (enligt uppgjorda bestämmelser) en sista granskning.
Därefter stämplas de såväl med röda korset som med en särskild för ändamålet gjord
stämpel med ärkebiskopens namn och sättas sedan upp i en för de färdiga böckerna
avsedd bokhylla.

Från denna hylla packas de sedan i lårar, som särskilt beställts för
ändamålet. I varje låda samlas, som till ett litet bibliotek, böcker av alla slag.
Exempelvis: lexikon, läroböcker, tekniska arbeten, vetenskapliga och klassiska
verk, skönlitteratur, lättare litteratur på för fångarna främmande språk i och för
språkstudier, tidskrifter, noter m. m.

En sak som mycket har missförståtts i uppropet har varit, huruvida <i>svenska</i>
böcker kunde skänkas eller ej. Naturligtvis kunna ej i alltför stor utsträckning
sändas svenska böcker, då deras läsekrets av naturliga skäl är så pass fåtalig
och antalet, som har intresse av att lära svenska, ej heller är så stort. Men
värdefulla svenska, böcker eller de svenska läroböcker, där illustrationsmaterialet
kan anses spela huvudrollen (t. ex. matematiken och naturvetenskaperna),
mottagas med stor tacksamhet. De förra komma att åtföljas av ett lexikon.

Hittills har givetvis kommit mest skönlitteratur. Vetenskapliga arbeten äro
emellertid mycket önskvärda. Tyska, franska och engelska språken äro mest
företrädda. Ryska böcker ha också inkommit, om också ej i så stort antal som
de övriga.

En del italienska och ett par bulgariska och ungerska böcker ha vi även
fått. De äro dock tyvärr naturligtvis mycket sällsynta.

En hel del efterfrågningar från krigsfångar efter vissa bestämda böcker ha
kommit kommittén tillhanda, och försöka vi, så långt de influtna medlen räcka,
att tillgodose dessa.

</chapter>
<chapter name="ETT STANDARDWORK OM FOLKBILDNINGSARBETET.">
<h2>ETT STANDARDWORK OM FOLKBILDNINGSARBETET.</h2>
<b>Key, Ellen.</b> Folkbildningsarbetet särskilt med hänsyn till skönhetssinnets
odling. En återblick och några framtidsönskningar. D. 1, 2. 2 genomsedda
och tillökade uppl. Tiden  1915. <b>2:—.</b>

Vilken omfattande och rik insats har inte Ellen Key gjort i det svenska
folkbildningsarbetet! Tjugu års verksamhet som föreläsare vid Stockholms
arbetarinstitut — med femton åhörare vid första föreläsningen, och senare: stundom i
större antal än salen kunde rymma —, föredrag och tal i arbetarföreningar,

fackföreningar, goodtemplarlogen vid ungdomsmöten o. s. v., artiklar, broschyrer
och böcker i folkbildningsfrågor, och till allt detta en mångsidig personlig
beröring med bildningssträvande människor inom de mest olika lager av
samhället. Sannerligen, nog bör Ellen Key ha erfarenhetens och kunskapens
auktoritet att tala i folkbildningsspörsmål. Och hur ha inte hennes inlägg varit av
både väckande och förblivande art! Hennes Verdandiskrift Bildning, med den
anspråkslösa undertiteln Några synpunkter, är än i dag ett dokument, som ingen
folkbildningsintresserad borde gå förbi, Skönhet för alla flyttade med ens
bildningsfrågan till ett vidare plan än blott böckernas och föreläsningarnas, och med
de under sista åren utkomna skrifterna Ungdomens förvildning och kvinnornas
ansvar för ungdömen samt Nöjeskultur har hon gripit in i några just nu
brännande folkuppfostringsproblem. Hennes förnämsta verk på området är dock
Folkbildningsarbetet, varav den andra upplagan, genomsedd och tillökad, nu utkommit.

Den boken borde icke saknas i något enda av våra folkbibliotek.

Den är skriven »särskilt med hänsyn till skönhetssinnets odling». Detta
betyder inte, att vi här skulle ha att göra med något, som ligger fjärran från de
breda lagren och deras liv. Tvärtom. Det är en bok om dem och för dem.
En bok, som alls inte lär att se ned på vardagslivet, men att upptäcka nya
glädjeämnen i det. Och en bok, full av tro på ljusa och lyckliggörande krafter
i livet och full av en brinnande människokärleks fordran, att så många som
möjligt skola få del av dem. Det är inte ofta man får läsa en bok, så
genomströmmad av ljus och vacker optimism — men en optimism, förbunden med
klarsynt verklighetssinne. Rik som boken därtill är på konkreta drag, skriven i
ett både lättfattligt och fängslande språk samt buren av Ellen Keys egendomliga
makt att med sina ord nå till ens innersta, har den alla förutsättningar att
vara en folkskrift i bästa mening.

Arbetet är uppdelat i tre huvudavdelningar. Den första handlar om
folkbildningsarbetet i allmänhet. Rubrikerna på dess olika kapitel må lämna en
antydan om innehållet: Folklynne och folkbildning, Folkskolan, pressen,
Föreläsningar, folkhögskolor och folkbildning, »Fälthögskolan» som folkbildningsmedel,
Bonden och folkbildningen, Lantfolkets bildningsbehov. Förf. ger bl. a. en
stundom nog så skarp kritik, och däri gör hon rätt. Men hon ger inte bara kritik,
utan även positiva bidrag — stora synpunkter, värdefulla uppslag, praktiska
vinkar och råd. Med styrka framhåller hon nödvändigheten av att få ungdomen
med i folkbildningsrörelsen och att låta folket bli självägande till denna rörelse.
Hon tar till orda mot »jämnskalligheten» och den ängsliga försiktighet, som
kommer den samhällsbevarande viljan att få övertag över den nydanande. Det är
»vårt folklynnes ungdomliga drag, framför allt skaparlusten», som bör främjas.

De två följande avdelningarna handla, den ena om Folket och konsten, den
andra om Sverige och odlingen av skönhetssinnet. I raska men fylliga drag
skildras hithörande strävanden i olika länder. Linjer dras upp för arbetet på
skönhetssinnets odling. Än diskuteras principfrågor, såsom i kapitlet Folket
behöver konsten, än möter oss en redogörelse, rik på faktiska uppgifter, än lyfter
sig framställningen till en rent konstnärlig karaktär.

Boken avslutas med åtskilliga bilagor, bland vilka särskilt må påpekas den
om Folkets hus på landsbygden och den vackra planen för fattighusens
förvandling till »hemgårdar».

Vad som inte minst gör denna bok så viktig för dem, som arbeta för
folkbildningen, är förf:s stora beläsenhet och sakkännedom. Och det inte bara i
fråga om vårt eget land. Ellen Key är en av de få hos oss, som följa med

den internationella litteraturen i stort. Också finna vi här uppslag och
erfarenheter från vitt skilda håll — vi få veta om den engelska planen på
berättargillen för landsbygden, om läslusten på Island, om svenska försök till vackra
stationshus, om blomutställningarna på Folkets hus i Leyden o. s. v., allt
inlemmat i ett sammanhang, som gör detaljen betydelsefull. Man drunknar inte i
småsaker — de äro där för att belysa och bestyrka. Och så kommer detta:
Ellen Keys förmåga att lyfta upp ämnet till ett högt plan. Hon för oss till
de stora utsikterna, hon ger vyer. Men vad man såg däruppe skall omsättas i
praktiskt handlande, i arbete; verkligheten väntar också under den höga
rymden. För ens blick skymtar bilden av den unga, tjuguåriga, som — långt
innan vår föreläsningsrörelse sett dagen — på sina föräldrars gods samlade
godsets ungdom på sommarsöndagarna till bildningsarbete och talade för dem om
det, som för henne själv blivit till glädje och rikedom.

Ett dominerande drag i denna bok är tron på skönheten som en folkuppfostrande
makt. Må man ej tro, att skönhet och skönhetssinnets odling är bara
sken och yta; sant säger Ellen Key, att vad som här först och sist borde
åsyftas är en högre bildning i fråga om själva väsendet.

Man skall ha läst Ellen Keys böcker bra ytligt eller med bra mycket
förutfattade meningar eller också inte läst dem alls, för att kunna vara blind för det
starka etiska drag, som genomgår hennes författarskap. Det draget möter oss
också i denna bok. Den ömsom stilla, ömsom starkt gripna stämma, som där
talar till oss, bär oss ett budskap av på en gång stränga krav och strålande
lyckotro. Må det budskapet få gå vida omkring i vårt land! Det kommer att
verka förädlande, varhelst det finner uppmärksamma läsare. <tab><i>Odal Ottelin.</i>

</chapter>
<chapter name="EN HANDBOK FÖR STUDIECIRKLARNA.">
<h2>EN HANDBOK FÖR STUDIECIRKLARNA.</h2>
<b>Olsson, Oscar.</b> Studiecirkelbibliotek och biblioteksskötsel. Sv. nykt. 1916.
80 s. (Goodtemplarordens studiehandbok 2.) <b>0:75.</b>

Det är en betydande insats, som Oscar Olsson gjort i svenskt folkbildningsarbete
under senare år. Denna insats är på det intimaste förbunden med
den av honom år 1902 startade »studiecirkelsverksamheten» i goodtemplarorden.
Till sin idé kan denna sägas vila på samma princip, som allmänt taget
ligger till grund för »arbetsskolan», utbildning genom självverksamhet. Det kan
väl hända, att dessa »studiecirklar» i praktiken än så länge se ganska olika ut
på olika håll. Ibland äro de säkerligen rena »läsecirklar», där huvudvikten lägges
på vars och ens privata läsning av böcker, lånade ur den gemensamma
boksamlingen, men studieledningen försöker att i så stor utsträckning som möjligt
fördjupa studierna genom ett gemensamt tankeutbyte rörande ett ämne, som
under en längre tid tillsamman studeras av cirkelns medlemmar.

Kärnan i studiecirkeln är givetvis dess bibliotek, som emellertid därjämte för en
självständig tillvaro, och som för att komma i åtnjutande av anslag från staten måste
vara tillgängligt för samtliga medlemmar av den kommun, i vilken det är beläget.

År 1902 startades den första studiecirkeln i Lund, nu är deras antal
ungefär 1,000, spridda över hela landet, mer än 10,000 personer tillhöra dessa
cirklar, över 100,000 band rymmas i deras bibliotek och över 150,000 ha

under sista året ur dem utlånats. Även i andra organisationer inom och utom
vårt land ha de vunnit efterföljd.

Till hjälp och ledning för arbetet i dessa studiecirklar har Oscar Olsson
under senare år utsänt flera skrifter: Goodtemplarordens studiehandbok, Folkets
bildningsarbete och Bildningssynpunkter, och i år har han därjämte börjat utgiva
en egen tidskrift, Studiecirklarna.

I det arbete, vars titel läses här ovan, »Studiecirkelbibliotek och biblioteksskötsel»,
åsyftar förf. att ge en ledning för skötseln av studiecirklarnas i regel
ganska små boksamlingar, och den uppgift han så ställt sig före, har han löst
på ett i det stora hela synnerligen lyckligt sätt.

Framställningen börjar med en karakteristik av studiecirklarnas betydelse
och en jämförelse mellan deras bibliotek och de kommunala, en jämförelse, mot
vars riktighet man emellertid, som redan vid sommarens biblioteksmöte
framhölls,  på vissa punkter måste ställa sig kritisk.

I det läsvärda kapitlet om bokinköpen har influtit en felaktighet bland
prisuppgifterna. Det uppgives, att såväl Goodtemplarnas som Folkbildningsförbundets
förmedlingsanstalter ombesörja kartonnering till ett pris av 25 öre pr
band. Detta är emellertid riktigt endast vad angår den förra, under det att
den senares pris är blott 16 öre.

Närmast i ordningen följer en klar och redig framställning av »bokförvärvens
registrering» samt en redogörelse för »klassifikationen» med två olika alternativ.
Det utförligare av dessa är i huvudsak detsamma som ligger till grund för
ecklesiastikdepartementets katalog för folk- och skolbibliotek. Ett system med färre
avdelningar, t. ex. som förf. föreslagit 9, bör emellertid kunna vara tillfyllest i de
minsta boksamlingarna. I det av förf. uppgjorda förslaget söker man emellertid
förgäves efter en anvisning ang. placeringen av avdelningarna teologi och
praktiska yrken (ekonomi och teknologi). Den förra kan väl lämpligen föras till
avd. G tillsamman med filosofi, estetik och pedagogik, den senare möjligen till
F tillsamman med politiska, sociala och nationalekonomiska frågor eller hellre
som en fristående tionde avdelning.

Efter att i korthet ha framfört det behjärtansvärda kravet på ungdomsavdelningar
i biblioteken övergår förf. till anvisningar för katalogiseringen. Som den
allra mest oundgängliga katalogen i ett mindre bibliotek rubricerar förf. — och
detta säkert med rätta — den systematiska, och denna tänker han sig dels i
form av tryckt katalog, dels som kortkatalog. Det är med stor tillfredsställelse
som man konstaterar förfrs varma rekommendationer för den senare, och det är
livligt att hoppas, att man på allt fler ställen skall i stället för de handskrivna
katalogerna i form av anteckningsböcker anskaffa de praktiska kortkatalogerna.

För utskrivandet av de vanliga författarkorten lämnas ett par prov enligt två
olika alternativ. Den närmast förordade »fullständigare» och mera utförliga
metoden uppför varje del av ett arbete på sitt särskilda kort, t. ex. Selma
Lagerlöfs Jerusalem del 1 och 2 på var sitt kort o. s. v. »På grund av det dryga
arbetet» kan emellertid, säger förf., i vissa fall huvudkortet göras enklare, så
att det får representera hela arbetet i st. f. blott ett band därav, och han
fortsätter: »Bibliotekspubliken har i allmänhet ungefär samma nytta av dessa kort
som av de fullständigare; för bibliotekarien själv äro de senare avgjort att
föredraga.» Mot rekommendationen av dessa »fullständigare» kort måste man
emellertid ställa sig i hög grad skeptisk. En katalog, i vilken — för att taga
ett par extrema fall — Nordisk familjeboks nya upplaga får t. v. 23 kort och
varje tidskriftsårgång sitt eget kort, representerar ej blott ett betydligt mått av

till ingen nytta nedlagt arbete utan är därjämte alldeles avgjort svårhanterligare
för både låntagare och bibliotekets föreståndare.

Det är väl också tvivelaktigt, om det alltid är att föredraga att på katalogkortet
skriva »allt som står på bokens titelblad» och att endast vid förenklad
katalogisering göra uteslutningar, utan det är nog i åtskilliga fall alldeles
nödvändigt att göra uteslutningar av oväsentliga ord i titeln, varvid dock bör
iakttagas, att aldrig titelns första ord strykes och att titeln i dess förkortade form
måste bilda en grammatiskt sammanhängande mening. I båda fallen — såväl
beträffande delangivelsen som uteslutningar av ord i titeln — synes man alltså
bestämt böra rekommendera det andra, enklare av förf. angivna alternativet.

Förf. ger även ett exempel på ämneskatalogisering. Beträffande framställningen
härav skulle man vilja göra ett par erinringar, även om dessa ej ha
praktisk betydelse för bokens användbarhet redan av den grund, att dessa de
minsta biblioteken väl i regel ej använda eller kunna tänkas komma att använda
ämneskatalogisering förrän den blivit vanligare i de större folkbiblioteken än
den f. n. är. Ämneskorten tänker förf. sig synbarligen placerade i den
systematiska katalogen på den avdelning i systemet, till vilken vederbörande ämne
närmast hör, så att t. ex. kortet »antiken» föres till historia. Ett dylikt
tillvägagångssätt skulle emellertid i praktiken säkert visa sig behäftat med tämligen
oöverstigliga svårigheter. Utmärkande för ämneskatalogiseringen är just bl. a.,
att under samma ämnesord sammanföras arbeten från vitt skilda avdelningar, t. ex.
under ländernas namn under olika underrubriker arbeten rörande geografi och resor,
historia, kyrkohistoria, geologi o. s. v. Man skulle därför genom en splittring på olika
avdelningar i själva verket gå miste om ämneskatalogiseringens quinta essentia
och om det som gör en katalog uppställd efter dessa principer så överskådlig. I
stället torde i enlighet med vedertagen praxis ämneskorten böra placeras i <i>en
enda</i> alfabetisk serie utan hänsyn till avdelningarna i systemet, antingen för sig
själva, bildande en renodlad ämneskatalog, eller i en serie tillsamman med den
alfabetiska författarekatalogen (och ev. titelkatalogen), vilka då tillsamman bilda
en »ordbokskatalog».

Efter katalogiseringsavdelningen följer en redogörelse för ett par olika
utlåningssystem, av vilka förf. förordar det praktiska Browneska. Därpå följa
några värdefulla råd ang. samarbetet mellan olika bibliotek, till stor del kända
av denna tidskrifts läsare från föregående häfte, samt en samling
anvisningar ang. upprättande av årsredogörelse och om sökande av statsanslag,
såväl vad angår studiecirkelbibliotek som folk- och skolbibliotek (den senare av
d:r Hjelmqvist). I ett tillägg har inrymts förslag till stadgar för studiecirkelbibliotek
samt den kungl. kungörelsen om understödjande av folkbiblioteksväsendet.

Det innehållsrika häftet berör som synes de grenar av biblioteksskötseln, som
det måste anses allra mest oundgängligt att föreståndaren för studiecirkelbiblioteket
har kännedom om, och man får en hög tanke om förf:s skicklighet som
pedagog, då man ser hur väl han förstår att i lättläst form pränta in sina
lärdomar i läsarens huvud.

Att boken anskaffas av varje studiecirkel är väl självklart, och då det är
önskvärt att på så många håll som möjligt ett samarbete kan åstadkommas
mellan dessa föreningsbibliotek och de kommunala, bör den givet vara av
intresse även för de senare. <tab><tab><tab><tab><tab><tab><i>Knut Tynell.</i>

</chapter>
<chapter name="BIBLIOTEKSNOTISER">
<h3>ANVISNINGAR OCH FÖRESKRIFTER I FRÅGA OM
UTLÅNING FRÅN KUNGL. BIBLIOTEKET TILL ANDRA
SVENSKA BIBLIOTEK.</h3>
<b>Utdrag ur Kungl. Maj:ts nådiga reglemente för kungl. bibliotekets
begagnande den 30 december 1910.</b>

§ 1. <i>Kungl. biblioteket är huvudsakligen avsett för forskning och allvarliga studier . . .</i>

§ 3. . . . Beställning kan insändas genom posten, men må icke göras med telefon.

§ 4. Det som till begagnande utlämnas ur bibliotekets samlingar skall med aktsamhet
handhavas och skyddas för skada . . .

Vid böckers mottagande äger mottagaren förvissa sig om deras yttre och inre tillstånd samt
påfordra anteckning därom å vederbörligt kvitto: skada, som senare upptäckes och ej finnes
av bibliotekstjänsteman angiven å pärmens insida eller bokens försättsblad, skall ofördröjligen
anmälas i expeditionen, vid påföljd för den, som sådant underlåter, att för skadan kunna göras
ansvarig.

§ 10. . . . Statens och kommuners ämbetsverk, myndigheter, institutioner och kommittéer
äro berättigade att, genom ansvarig tjänsteman, erhålla lån utan ställande av borgen.

§ 13. Handskrifter och oersättliga tryck må, efter riksbibliotekariens beprövande och på
de villkor han äger bestämma, utlånas <i>inom Sverige</i> till bibliotek, arkiv och andra institutioner,
som med avseende å betryggande förvaringssätt äro jämförliga med kungl. biblioteket . . .

§ 16. Lånetiden är 30 dagar, dock kan kortare tid bestämmas . . . Efter lånetidens
förlopp kan, vid bokens företeende, lånet förnyas, med skyldighet för låntagaren att genast
återställa densamma, om den av annan lånesökande blivit begärd . . .

§ 18. <i>Lånesökande utom Stockholm bör, om å hans vistelseort finnes universitetsbibliotek,
stadsbibliotek, stifts- eller läroverksbibliotek, söka dess bemedling för låns erhållande.</i> Där sådan
bemedling icke kan vinnas, bör lånesökanden till riksbibliotekarien ingiva skriftlig ansökning
samt ikläda sig ansvar för transporten, ankommande det på riksbibliotekarien huruvida lån må
kunna beviljas direkt till person, som i denna paragraf avses.

§ 20. <i>Låntagare utom Stockholm skall återsända det låntagna omsorgsfullt inpackat och
försäkrat till belopp ej understigande försäkringssumman för kungl. bibliotekets egen sändning.
Försändelse under korsband är icke tillåten.

Alla transportkostnader, utom för försändelse medelst tjänstepost, är låntagaren skyldig att
gälda.</i>

§ 23. Har det låntagna blivit skadat eller gått förlorat, är låntagaren, även om det skett
av våda, skyldig att genast gälda kostnaden för skadans reparerande eller med annat exemplar
ersätta det förlorade eller det skadade, såvida detta ej kan åter försättas i oklanderligt
skick. Kan förlorad eller skadad del av större arbete ej särskilt anskaffas, är låntagaren skyldig
att ersätta bela arbetet . . .

Såsom framgår av § 18 i nåd. reglementet för kungl bibliotekets begagnande, bör lånesökande
utom Stockholm för erhållande av lån från kungl. biblioteket söka bemedling av på hans
vistelseort befintligt bibliotek. Sådan bemedling kan på grund av praxis eller särskilda
bestämmelser påräknas från universitetsbibliotekens och de flesta stadsbiblioteks sida. Även
stifts- och läroverksbibliotekens föreståndare pläga i allmänhet, ehuru ej därtill skyldiga, åtaga sig att
besörja förmedling av lån, åtminstone för läroverkens lärare.

Utom bestämmelserna i ovan meddelade utdrag ur det nåd. reglementet äro för låns
erhållande från kungl. biblioteket till andra bibliotek att iakttaga följande

<b>Anvisningar och särskilda bestämmelser, av riksbibliotekarien
fastställda den 22 december 1915 (här återgivna i utdrag).</b>

1. I fråga om lån till landsorten anser sig kungl. biblioteket med större stränghet än
beträffande lån inom Stockholm böra hålla på sin huvuduppgift att företrädesvis betjäna
<i>forskning och allvarliga studiet.</i> Från landsorten må således icke begäras böcker blott för bildande
läsning, än mindre för tidsfördrivsläsning. Till sådana böcker räknas, utom skönlitterära
arbeten, nyare svensk populär litteratur, som utan svårighet kan erhållas genom bokhandeln. Ej
heller sådana böcker, som i kungl. biblioteket äro föremål för flitigt begagnande, utlämnas till
lån utom Stockholm . . .

2. Tillstånd att enligt reglementets § 13 erhålla lån av handskrifter och oersättliga tryck
meddelas icke en gång för alla, utan är beroende av riksbibliotekariens prövning för varje
särskilt fall. Alldeles undantagna från utlåning äro svenska tidningar.

3. Då till låns erhållna böcker ej få användas utom det låntagande bibliotekets egen lokal,
angives sådant å lånesedel eller genom annat skriftligt meddelande. Där meddelande härom
ej givits, må det bero på vederbörande biblioteksföreståndare att bevilja hemlån av kungl.
biblioteket tillhöriga böcker. Han är därvid berättigad att av låntagare fordra borgen eller
annan säkerhet, som till täckande av egen ansvarighet kan finnas erforderlig.

4. Med »betryggande fö näringssätt» (reglementets § 13) förstås förvaring i kassavalv eller
kassaskåp eller, där sådan anordning saknas, förvaring under lås i offentlig lokal (ej enskild
bostad), som kan erbjuda säkerhet mot eldfara.

5. Bokförsändelse bilagd lånesedel skall, undertecknad å det låntagande bibliotekets
vägnar av dess ansvarige föreståndare, genast till kungl. bibliotekets låneexpedition insändas.
Låneförbindelsen återställes, sedan det låntagna till kungl. biblioteket återkommit.

6. All korrespondens angående låneförmedling bör gå genom det lånande biblioteket. Dess
föreståndare (ej den enskilde, för vilken lån begäres) bör underteckna ej blott ovan sagda
låneförbindelse utan även rekvisitionsskrivelse, eventuell anhållan om lånetidens förlängning m. m.:
ävenså bör det lånande biblioteket (ej den enskilde) besörja det låntagnas återsändande vid
lånetidens utgång. Brev och försändelser adresseras till kungl. biblioteket (resp.
låneexpeditionen eller handskriftsavdelningen), ej till någon tjänsteman personligen.

Om vad vid försändelse i övrigt är att iakttaga stadgas i § 20 av det nåd. reglementet.

Lånesändning <i>från</i> kungl. biblioteket expedieras med tjänstepost, alltså utan kostnad för
det lånande biblioteket. För sändningar <i>till</i> kungl. biblioteket torde även tjänstepost kunna
anlitas av därtill i övrigt berättigad institution.

7. Vid rekvisition uppgives, såvitt möjligt: författares tillnamn (vid allmännare namn även
förnamn), arbetets titel, tryckort och tryckår. I saknad av dessa uppgifter böra andra
upplysningar i erforderlig fullständighet lämnas, helst med citat av källa, varur de blivit hämtade.
Då fråga är om del av tidskrift eller samlingsverk, bör titel å den uppsats, som skall användas,
särskilt angivas.

8. Rekvisition bör även innehålla uppgift om namnet å den person, som skall begagna
det låntagna. Gäller lånebegäran handskrift eller dyrbarare tryck, bör densamma motiveras för
att kunna tjäna till ledning vid prövningen, huruvida sådant lån må beviljas . . .

9. Vid rekvisition av utomlands efter år 1886 utkomna böcker, bör den rekvirerande
anlita »Sveriges offentliga biblioteks accessionskatalog» [pris 1:50 pr årg., erhålles gratis av
stads- och läroverksbibliotek], med därtill hörande tioårsregister, för erhållande av noggranna
titeluppgifter och för upplysning om i vilket bibliotek visst arbete är att söka.

10. <i>Lånesökande bibliotek bör med anhållan om lån av böcker, som finnas i mer än ett av
de större offentliga biblioteken — kungl. biblioteket, universitetsbiblioteken i Uppsala och Lund
samt stadsbiblioteket i Göteborg — helst vända sig till det närmast belägna.</i> Att förorda är, att
särskilt avtal träffas med det större bibliotek, till vilket ett mindre i regeln har att vända sig
i låneförmedlingsärenden. Endast då lån av någon anledning icke kan erhållas från annat
närbeläget bibliotek, bör sådant lån, med angivande av hindret, begäras från kungl. biblioteket.

11. Under tiden för jul- och nyårstrafiken, 20 december—2 januari, expedieras inga
lånesändningar till landsorten från kungl. biblioteket, som också undanbeder sig återsändningar
under samma tid.

— — — — — —

<b>Det svenska boktrycket under 1914.</b> De svenska boktryckerierna ha som bekant
skyldighet att av varje inom landet tryckt skrift utom det rena accidenstrycket avlämna ett
s. k. »pliktexemplar» till vart och ett av de tre stora statsbiblioteken, Kungliga biblioteket
och de båda universitetsbiblioteken. Sedan nu så gott som allt leveransskyldigt tryck för år
1914 inkommit, har Kungl. biblioteket i sin senaste årsberättelse lämnat den sedvanliga
tabellariska översikten över det inkomna trycket för detta år.

Hela antalet tryckalster uppgår till 50,159. Dessa fördela sig så, att böckerna (över 100
sidor) äro 3,305 verk i 4,215 band och häften, broschyrer under 100 sidor och lösa blad
25,600, tidningar och tidskrifter 1,138 i 1,145 hand och häften samt vissa kategorier, som
rubricerats som småtryck, 19,199 st.

Av de 3,305 böckerna utgöres emellertid den större hälften (1,780) av fortsättningar av
tidigare begynta arbeten och blott den mindre hälften (1,525) av nya arbeten för året. Ett
särskilt intresse har det att se, hur dessa nya arbeten grupperas på olika avdelningar. Bortåt
hälften (667) visa sig tillhöra skönlitteraturen, därnäst följa avdelningarna teologi (108), ekonomi
(61), språkvetenskap (57), undervisning (56), geografi (54), historia (44), krigsväsen (44) och
naturvetenskap (40).

Av de 1,138 tidskrifter och tidningar, som upptagas i översikten, uppgå de allmänna
tidningarna, som var att vänta, till den högsta siffran, åtskilligt över en tredjedel av samtliga
(421). Det påfallande stora antalet tidskrifter för politisk ekonomi (133), ekonomi (105) och
teknologi (70) har säkerligen till stor del sin förklaring i det uppdrivna föreningsväsendet inom
det sociala och ekonomiska livet i vårt land, liksom nog också de religiösa föreningarna ej så
litet bidragit till den höga siffran för teologiska tidskrifter (119). Siffran för avdelningen
undervisningsväsen är överraskande hög (50). Närmast i ordningen följa därefter de allmänna
tidskrifterna (29), medicinen (26) samt sport och gymnastik (24).

Till siffran för broschyrer och lösa blad (25,600) bidrager allra starkast den politiska
ekonomien (6,715), i främsta rummet genom massan av förenings- och bolagstryck. Därefter
följa näringslivets avdelningar, ekonomi (2,772) och teknologi (2,557), till stor del tack vare

mängden av priskuranter. Hur starkt det samhälleliga livet dominerar i våra dagar, framgår
av det rikhaltiga förvaltningstrycket, av vilket den mindre hälften (1,034) faller på
statsförvaltningen, den större (1,149) på den kommunala, liksom siffran för statsrätt (1,069) och politik
(658), dit valtrycket hänföres, bringar i erinring, att 1914 var ett i hög grad politiskt år, och
siffran för avdelningen krigsväsen (722) säkerligen påverkats av de politiska striderna rörande
försvarsfrågan. Som alltid visa avdelningarna teologi med det stora antalet predikningar och
uppbyggelseskrifter och det religiösa föreningstrycket samt undervisningsväsen med
skolredogörelserna synnerligen höga siffror (1,274 resp. 1,223). Därnäst följer skönlitteratur (745),
medicin, dit massor av priskuranter hänföras (726), sport och gymnastik med dess rikhaltiga
föreningstryck (635), bibliografi (503) samt kommunikationsväsen (501, mest tidtabeller).

I dessa siffror äro emellertid ej medräknade 19,199 tryck, som förts under rubriken
småtryck. Om man undantager bröllops- och begravningskorten, vars relativt låga siffra (1,379)
har sin förklaring däri att flertalet ej levereras, är det affärs- och nöjeslivet, som bidraga med
ungefär jämnt hälften var av denna siffra. Till den förra kategorien höra bokannonser (601)
samt diverse annonser m. m. (8,134), till den senare konsertprogram och affischer (1,896) samt
cirkus- och teaterprogram och affischer (7,189).

<b>Upprop angående insamling av böcker till krigsfångar.</b> Det i uppsatsen om
»Läsning i krigsfångelägren» omnämnda uppropet, som undertecknats av kronprinsessan, prins
Carl, ärkebiskop Söderblom och grosshandlare Didring, är av följande lydelse:

I och för organisering av bokförsändelser till krigsfångar i Tyskland, ryska riket och
Österrike-Ungern, riktas härmed en vädjan till den svenska allmänheten att genom frivilliga
gåvor av penningar och böcker i sin mån tillgodose den synnerligen stora och ivriga
efterfrågan av läsning i fånglägren. Då samtliga med detta arbete förenade kostnader måste
bestridas av insamlade medel, vågar Bokinsamlingskommittén (vid svenska Röda korsets
hjälpkommitté för krigsfångar) påräkna den svenska allmänhetens benägna bidrag för att möjliggöra
verksamheten.

Bland böcker som önskas:

1) Alla slags <i>ordböcker</i> och <i>läroböcker</i> i nu levande och döda språk.

Läroböcker i <i>esperanto</i> och <i>stenografi;</i> läroböcker i humanistiska, naturvetenskapliga och
tekniska ämnen (bl. a. för universitetsstudier).

2) Vetenskapliga arbeten inom alla fack.

3) Biblar, psalm- och sångböcker och annan religiös litteratur.

4) Resebeskrivningar och biografier, <i>skönlitteratur,</i> klassisk och modern, på originalspråk
och i översättning.

5) Musikalier.

6) Planschverk och tidskrifter.

Alla böcker skola enligt bestämmelser vara utgivna före 1914.

Böckerna skola utan kostnader för kommittén avlämnas till <i>Bokinsamlingskommittén</i> (Riks
17860) Väpnaregatan 1, Stockholm. Penningebidrag torde insändas till direktör G. E. Fogelmarck,
Kammakaregatan 4.

<b>Eksjö folkbibliotek.</b> (Efter en redogörelse för bibliotekets uppkomst av styrelsens
sekreterare, adj. A. Sjöstrand.) För allmänheten tillgängliga boksamlingar hade ingalunda
saknats i Eksjö före folkbibliotekets tillkomst. Det största innehades av logen Ragnar Kämpe
av I. O. G. T. (c:a 300 bd). Eksjö föreläsningsförening hade ett bibliotek på nära 200
volymer, Eksjö arbetarkommun (och logen Elit av N. O. V.) något över 100 samt Templet
Enighets av T. O. studietempel c:a 75. Ehuru dessa bibliotek voro nog så värdefulla, anlitades de
i mycket ringa utsträckning, även de, som regelbundet annonserades i stadens tidningar.
Orsaken synes vara bl. a. den, att deras karaktär av föreningsbibliotek avskräckte utom

börande organisationer stående från att anlita dem. Vidare kunde naturligtvis det mindre
rikhaltiga bokurvalet i varje bibliotek för sig vara en bidragande faktor. Bildningsintresserade
personer i samhället ansågo emellertid, att ett i alla avseenden bättre förhållande skulle inträda,
om dessa boksamlingar ställdes under en gemensam förvaltning. Då erhölles samlad en ganska
rikhaltig fond av bokskatter, och i det allmänna medvetandet skulle det så småningom ingå,
att till detta bibliotek kunde envar hänvända sig för att låna böcker, och därigenom skulle
det också lättare lyckas att förmå allmänheten att anlita det bästa av alla bildningsmedel: boken.

Förarbeten för åstadkommande av ett folkbibliotek, vari de befintliga boksamlingarna hos
ovan nämnda föreningar skulle ingå, gjordes redan 1912, men på grund av vissa förhållanden
kunde planerna ej taga fastare gestalt förrän vid slutet av 1914. Då sammanträdde
representanter för anförda organisationer, och organisationerna beslöto att överlämna sina boksamlingar
till ett ev. folkbibliotek mot villkor att vid ev. upplösning av biblioteket återfå desamma samt
att samtliga de föreningar, vilkas boksamlingar införlivats med det nya biblioteket, skulle jämte
Eksjö stadsfullmäktige utse var sin medlem av styrelsen. Därefter vidtog arbetet med dessa
boksamlingars sammanförande, katalogisering o. s. v., och den 20 april 1915 kunde biblioteket
öppnas med en enkel invigningsfest, varvid föredrag hölls av lic. Svartengren om »Böckernas
och bokstävernas historia». Biblioteket mottogs av allmänheten med den största välvilja, och
hela tiden från dess öppnande har lånefrekvensen varit stor. Till årets slut förmedlades ej
mindre än 2,818 boklån till inalles 331  personer.

<b>Arbetarbiblioteket i Stockholm,</b> som en tid liksom flertalet större folkbibliotek haft
sjunkande boklånesiffror, kunde år 1915 uppvisa en ökad frekvens. I allt utlånades detta
år 81,215 band, vilket jämfört med föregående års siffra betecknar en ökning av 6,127 band.

<b>Norbergs kommunbibliotek.</b> Den 23 oktober 1915 firades Norbergs kommunbiblioteks
femtioårsjubileum. Egentligen hade biblioteket då funnits till mera än femtio år, men
de första säkert daterbara stadgarna äro från år 1865. Dess nuvarande föreståndare,
folkskolläraren Aug. Friberg, har med vacker pietet samlat de särskilt för äldre tid mycket sparsamma
uppgifterna om biblioteket och från trycket utgivit en översikt av dess utvecklingshistoria från
år 1863, då bokbeståndet utgjorde endast 265 band, till år 1915, då det stigit till c. 3,500.
Både i fråga om antal band och i fråga om utlåning står Norbergs kommunbibliotek numera främst
bland landsbygdsbiblioteken. Av den statistik, som förf. lämnar över utlåningssiffrorna, ser man,
att det starka uppsvinget skedde under åren närmast före 1910. År 1908 steg utlåningen från 4,475
till 12,626 band och har sedan dess växlat mellan 16,901 (år 1910) och 10,000 (år 1915). Den
starka stigningen år 1908 har antagligen stått i samband med att man vid denna tid börjat
från biblioteket utsända »vandringslådor» till olika skolor och föreningar inom församlingen.

<b>Söderköpings nyinrättade folkbibliotek</b> invigdes den 14 april med en enkel och
stämningsfull högtidlighet. Invigningstalet hölls av stadsbibliotekarien i Norrköping d:r Hjalmar
Lundgren, som i ett instruktivt föredrag skildrade »Bibliotekens uppkomst och utveckling
genom tiderna». Till grund för biblioteket ligger en donation på 2,000 kr. av lärarinnan fröken
Annie Nyström.

<b>Hälsingborgs arbetarekommuns bibliotek</b> hade under år 1915 en tillväxt om 457 band
till ett bokvärde av kr. 1,690:45 och utgjorde den 31 dec. 7,161 volymer. I utlåningen
märkes ett betydligt uppsving. Den steg till 10,443 band från att föregående år ha varit 7,609.
Fr. o. m. d. 1 jan. detta år hålles biblioteket avgiftsfritt tillgängligt, sedan stadsfullmäktige i
Hälsingborg höjt sitt anslag från 1,000 kr. till 1,500.

</chapter>
<chapter name="LITTERATUR">
<h3>A. Skrifter med allmänt och blandat innehåll.</h3>
<b>Dostojevskij, F[edor] M[ichajlovitj].</b> En skriftställares dagbok. Övs.
[fr. ry.] av Alfred Jensen. A. B. 1915. 214 s. (Tankar och minnen.) <b>3:50.</b>

Utgör ett litet urval ur den berömde författarens talrika tidskriftsuppsatser, vari en mängd
sociala och politiska ämnen behandlas. Boken lämnar ett mycket viktigt bidrag till såväl
Dostojevskijs egen personlighet som det ryska själs- och tankelivet överhuvud. <tab><i>A—d J.</i>

<h3>B. Teologi och allmän religionskunskap.</h3>
<b>Billing, Gottfrid.</b> För de gamla. Betraktelser och böner. (Tit.-rubr.:
Utgifven af Samfundet Pro fide et christianismo.) Diak. 1915. 92 s. Inb. <b>1:50.</b>

Biskop Billings betraktelser för var dag i kyrkoåret ha vunnit en vidsträckt spridning. Ett
nytt arbete av hans hand föreligger nu. Helt visst skall också denna gedigna uppbyggelsebok
vinna ingång i många hem. Den är, såsom titeln angiver, avsedd för de gamla. Icke blott
innehållet är lämpat för dem, också den stora tydliga tryckstilen är det. <tab><i>E. M. R.</i>

<b>Söderblom, Nathan.</b> Ur religionens historia. Nst. 1915. 291 s. <b>4:50.</b>

Innehåller fristående uppsatser, berörande dels de primitiva folkens åskådning, dels kinesisk
religion, dels slutligen jämförande undersökningar. De viktigaste uppsatserna i första gruppen
äro de, som redogöra för teorien om en ursprunglig monoteism (dyrkan av <i>en</i> gud) hos
naturfolken (Andrew Lang och Bäjämi) och för »mysterierna hos ett stenåldersfolk». Den
uppfattning förf. i förstnämnda uppsats ger uttryck åt har han emellertid sedermera själv modifierat.
Av de uppsatser, som behandla den kinesiska religionen, har »Juansjikai's offer till himlen»
aktuellt intresse, då den redogör för det stora himmelsoffrets utformande efter den gamla
dynastiens störtande 1911. De jämförande uppsatserna behandla så skilda ting som »De gamle
om kvinnoödet», »Nietzsche och kretsloppet», »Rus och religion», »Bön utan ord» för att
nämna några exempel. Förf. behandlar alla dessa skilda ämnen med samma ingående kunskap
och levande intresse. <tab><i>T. S.</i>

<h3>C. Filosofi och estetik.</h3>
<b>Ambrosius, Johan.</b> Psykologi. Gle. 1915. 70 s. <b>1:—.</b>

För A:s indelning och syn på själslivets fenomen ligger Boströms filosofi till grund. Detta
framträder särskilt däri, att känslan göres till en förnimmelse, och däri att »förnuftet» icke
uppfattas som en högre utveckling av förståndet utan som »en personlig erfarenhet av människans
väsende och av hennes förhållande till Gud». <tab><i>M. J.</i>

<b>Schiller, Friedrich.</b> Om människans ästetiska fostran. Övs. [fr. ty.] av
Allan Bergstrand med förord av Edv. Lehmann. A. B. 1915. 182 s. Portr.
(Moderna tänkare 11.) <b>3:—.</b>

Man hör ofta uttrycken »det sanna, goda och sköna» jämställas, men när det kommer till
kritan, betraktas i allmänhet skönheten som något mindervärdigt, där den ej våldsamt

överskattas. Bland dem som fördjupat uppfattningen av det sköna har ingen inlagt större förtjänst
an den store tyske diktaren-tänkaren Schiller, död 1805. För honom var skönhetsnjutningen
visserligen som för filosofen Kant en lek, något varemot senare estetiker opponerat sig, men en
lek, i vilken människans bägge huvudkrafter, förnuftet och »sinnligheten» (= sinnenas
förnimmelser) komma till harmoniskt uttryck. Blott i konsten är människan helt människa. Prof.
Lehmann betonar i förordet med rätta den svenska idealismens släktskap med Schiller. Boken
är givetvis icke lättläst. <tab><i>H. Sg.</i>

<b>Schiller, Friedrich.</b> Om realism och idealism. Ett stycke ur Schillers
avhandling »Om naiv och sentimental dikt». Inledning och övs. av Johan
Nordström. A. B. 1915. 22 s. (Verd. småskr. 205.)  <b>0:25.</b>

Sedan Schiller framställt sitt estetiska system i Människans estetiska fostran, utvecklade han
sina åsikter i en rad uppsatser, av vilka ingen är mera berömd än den, som har titeln »Om
naiv och sentimental diktning» och som närmast utreder skillnaden mellan antik (omedelbar)
och modern (romantisk) poesi. I samband härmed förekommer den karakteristik av idealism
och realism i allmänhet, som här översatts. Idealisten bygger på förnuftet, som ensamt kan
lära oss, vad som gäller utan varje betingelse, realisten på verkligheten, som ensam kan lära
oss, vad som under vissa betingelser är, idealisten mäter allt med det absolutas måttstock,
realisten tager varjehanda hänsyn utan att blint underkasta sig naturen o. s. v. Schillers
storhet visar sig ej minst däri, att han anser de bägge mänsklighetstyperna alldeles lika berättigade
och blott angriper överdrifterna, brackan och fantasten. Översättaren använder Schillers ord
som vapen för »80-talet» hos oss mot »90-talet». Detta frammanande av de dödas andar för
att slita våra tvister må vara förkastligt (just Schiller betonar ju, hur varje enskilt fall måste
dömas för sig), men i sakfrågan erinrar man sig Rydbergs ord, att 80-talisterna förde både den
sanna idealismens och den djupare uppfattade moralens talan. <tab><i>H. Sg.</i>

<h3>F. Litteraturhistoria.</h3>
Jfr nedan arbetet om Erasmus på avd. J.

<b>Levertin, Oscar.</b> Fransk litteraturhistoria. 1, 2. A. B. 1912, 15.
(Efterlämnade litteraturhistoriska arbeten 1, 2.) <b>4:—, 3:50.</b>

1. Renässansen. — 2. 1600-talet.

När Oscar Levertin hösten år 1906 rycktes bort från sin för hela det svenska kulturlivet
så betydelsefulla verksamhet, tog han med sig i graven ej blott sitt stora arbete om Linné —
i fullbordat skick funnos som bekant blott ett par kapitel av detsamma — utan även en mängd
andra verk, till vilka han visserligen fattat planen men som icke ännu hunnit komma till
utförande. Hans efterlämnade föreläsningsmanuskript föreligga emellertid i så pass utarbetat skick,
att det varit möjligt att utan bearbetning framlägga dem för offentligheten. Hittills ha utgivits
tvänne band, det första av Henrik Schück och Martin Lamm, det andra av Immanuel
Björkhagen. Bägge äro ägnade åt den franska litteraturen, vilken behandlas från renässansens
början intill slutet av det sjuttonde århundradet. Det första bandet skildrar femtonhundratalets
franska litteratur mot en brett anlagd kulturhistorisk bakgrund; särskilt lägger man märke till
en ypperlig karakteristik av Frans I och ett fängslande porträtt av hans snillrika syster
Margareta av Navarra, bekant som författarinna till novellsamlingen Heptaméron. Bland andra
författare, som utförligt behandlas, märkas Etienne Jodelie, Ronsard, Rabelais och Montaigne.
Ett särskilt kapitel ägnas dramatikern Jacques Grevin, känd som författare till en tragedi med
titeln César. I och för sig är detta ett tämligen obetydligt arbete, men Levertin har avvunnit
det ett stort intresse genom att ställa in det som ett led i en rad av verk, behandlande samma
ämne; härigenom finner han ett tillfälle att undersöka, hur olika tiders politiska uppfattning
framträtt i de olika författarnas sätt att behandla Cæsar- och Brutus-gestalterna. I arbetets
senare del märkes en färgstark skildring av de franska religionskrigen vid
femtonhundratalets slut.

Andra bandet inledes med en karakteristik av den franska diktningens reformator, François
de Malherbe. De närmast följande kapitlen, som icke stå i något direkt samband med
varandra, behandla dels den franska teatern under tiden före klassiciteten, dels den preciösa poesi,
som hade sitt centrum i Frankrikes första litterära salong i det berömda Hôtel de Rambouillet.
Arbetets viktiagste parti är emellertid det, som är ägnat åt Corneille och hans samtida, bland
vilka Levertin behandlat Pascal, Racine och madame de Lafayette. De båda slutkapitlen, en

allmän återblick på 1600-talets franska litteratur med en flyktig skiss av Boileau och en kort
teckning av Bossuet och Moliére, föreligga endast i ganska fragmentarisk form. — Som helhet
sett äro dessa föreläsningar i hög grad ägnade att väcka intresse för den behandlade tidens
historia och litteratur, och man kan därför på det livligaste anbefalla dem i bibliotekens
åtanke. — En tredje del, behandlande den franska 1700-talslitteraturen, beräknas utkomma
under loppet av innevarande år. <tab><i>O. W—n.</i>

<b>Theander, Carl.</b> Grekisk lyrik från stenar och papyri. Nst. 1915. 32 s.
(Sv. humanist, förb. skr. 22.) <b>0:60.</b>

Den största förlust, som tiden bragt den forngrekiska litteraturen, är förlusten av all lyrik
med undantag av Pindaros' segersånger. Under de senare årtiondena ha åtskilliga fragment
upptäckts på papyrusblad från Egypten och inskriftsstenar, ibland t. o. m. med
musikackompagnemanget. Detta arb. innehåller en redogörelse för fynden och översättning av de förnämsta
nyupptäckta dikterna. <tab><i>M. P. N.</i>

<h3>G. Skönlitteratur.</h3>
<b>Ahlman, Axel.</b> Den svåra stunden. Fem noveller om döden. Nst. 1915.
147 s. <b>2:25.</b>

Psykologiskt inträngande, väl skrivna berättelser, av vilka särskilt ett par gripa genom sitt
innehåll. <tab><i>S. S—n.</i>

<b>Berger, Erik.</b> Efteråt!: Epilog. Högsta rätt — högsta orätt? Enfin seuls.
A.B. 1915. 96 s. <b>2:25.</b>

Innehåller tre intressanta och talangfullt skrivna enaktsstycken. Förf. har blick för den
verkligt dramatiska situationen, skriver en innehållsrik, personligt avslöjande dialog och visar ett
levande moraliskt intresse eller bättre ett rättsintresse, som söker in till problem, under vilkas
behandling den mänskliga karaktären tvingas visa sin rätta halt. Förträffligt är sista stycket i
samlingen, »Enfin seuls», ett samtal mellan ett nygift par på bröllopskvällen, i all sin korthet
en hel koncentrerad dram, som i klar psykologisk belysning ger oss två människors
karaktärsmotsats. <tab><i>S. S—n.</i>

<b>Berger, Henning.</b> Films. Noveller. A. B. 1914. 208 s. <b>3:75.</b>

Minnen och intryck från resor i novellistisk form, mest lätt gods men också fullgoda prov
på B:s artistskap inom novellettens och historiettens område. Förf. genomför här en »biografisk»
uppfattningsmetod och låter det upplevda och inbillade oavbrutet rullas upp som sceniska
bilder på minnets film. <tab><i>S. S—n.</i>

—  Hörnfelt. En novellroman. A. B. 1915. 312 s. <b>4:50.</b>

Saknar romanens fullständighet i livsskildringen och dess komplicerade kompositionsvävnad.
Kan lämpligen betecknas som en i tidsföljd ordnad novell-cykel med gemensam huvudperson.
Halvt auto-biografiska skildringar. <tab><i>S. S—n.</i>

<b>Bergman, Hjalmar.</b> Parisina. Skådespel i tre akter. A. B. 1915. 107 s. <b>2:25.</b>

Förf. utgår från samma tragiska anekdot, som gav uppslag till Byrons allbekanta poetiska
berättelse, men behandlar källmaterialet självständigt. Händelserna sakna fast dramatisk
sammanknytning, och förf. skiljer ej strängt mellan betydelsefullt och oväsentligt, men skådespelet
är ett verk av mänskligt intresse och fängslar med färgrika episoder och enstaka dramatiska
kraftuttryck. Delvis är den kulturhistoriska lokalfärgen väl träffad. <tab><i>S. S—n.</i>

<b>Hallman, Mila.</b> Hofurmakare Jean Fredmans äktenskap. H. G. 1915.
297 s. <b>3:75.</b>

Behandlar den av Bellman odödliggjorde Fredmans olyckliga samliv med lärftskrämaränkan
Holmgren. En på dokumentstudier grundad skildring. Framställningens stundom brutala
realism betingas av kulturbilden. <tab><i>S. S—n.</i>

<b>Janson, Gustaf.</b> Narses. Dramatiska taflor. Å. & Å. 1915. 248 s. <b>2:50.</b>

Mindre ett drama än en dialogiserad berättelse om de under 500-talet levande byzantinska
fältherrarna Belisarius' och Narses' livsöden, episodiskt framställda. Kulturbilden övertygar ej,
men i likhet med det mesta J. skrivit äger stycket effektfulla moment. Bäst äro några livfulla
tavlor ur Belisarius' historia, här godtyckligt omgjord och romantiserad, men mänsklig och
temperamentsfull. <tab><i>S. S—n.</i>

<b>Larsson, Hans.</b> Hemmabyarna. Världsbetraktelser i femton kapitel. A. B.
1916. 315 s. <b>4:75.</b>

En samling minnesbilder från den sydskånska slätten, som ofta fördjupas till betraktelser
över världen och livet. Man märker i dem kärlekens och humorns på en gång skarpa och
varma iakttagelseförmåga. Förf. står i nära beröring med allt vad han betraktar. De draga
förbi oss, alla dessa äkta sydskånska gestalter från »hemmabyarna», alla på ett eller annat
sätt gripna mitt ur livet, tilldragande eller motbjudande, förf:s gunstlingar eller sådana som
han »vill komma åt», i fasta konturer t. o. m. då de skymta förbi blott för ett ögonblick.
Men för att riktigt starkt kunna känna »hemmabyarnas» stämning måste man kanske äga djup
samhörighet med den sydskånska allmogen och naturen. Då kan det hända, om man har en
liten stund att drömma bort, när man läst Hemmabyarna, att man måste in i alla gårdar och
logar och »brytestugor» och besöka alla gamla pilevallar och bäckar om våren och sommaren
och hösten och vintern och komma i håg alla gamla gubbar och gummor, som man känt,
men som nu äro lagda till ro i kyrkogården där hemma. <tab><i>L. T.</i>

<b>Lundquist, Ernst.</b> Askurnan och andra historier från Italien. A. B. 1915.
231 s. <b>3:—.</b>

Underhållande stil, frisk iakttagelse och övertygande sydländsk stämning. <tab><i>S. S—n.</i>

<b>Malling, Mathilda,</b> [f. Kruse]. Madeleine Stjerne. A. B. 1915. 272 s. <b>4:25.</b>

Ett nytt led i släktkrönikan om Stjernes på Marieholm och Skyttes på Munkeboda.
Underhållningslitteratur. <tab><i>S. S—n.</i>

<b>Palmær, Gunhild.</b> Levanders och annat nutidsfolk. Lq. 1915. 232 s. <b>2:75.</b>

En berättelse om småfolk i 80-talets realistiska stil. Okonstlad människoframställning.
Frisk stil. <tab><i>S. S—n.</i>

<b>Procopé, Hjalmar,</b> Inspektorn på Siltala. Lustspel i fyra akter efter
Harald Selmer-Geeths roman Inspektorn på Siltala. Fri bearbetning för scenen.
A. B. 1915. 155 s. <b>1:75.</b>

Stycket är icke betydande som dramatiskt uppbyggd handling, men populärt underhållande
och äger för oss ett visst intresse som en äkta finsk landsbygdsskildring med en och annan
uttrycksfull typ. <tab><i>S. S—n.</i>

<b>Smith, Ejnar.</b> Den blinde guden. Drama i fyra akter. Å. & Å. 1915.
158 s. <b>2:25.</b>

Ett familjedrama med en i det förflutna åsamkad skuld som första grund till förvecklingarna.
Kompositionen har brister, men stycket intresserar, och dess erotiska handling har
dramatisk livaktighet. Personframställningen är här mer individuellt gestaltad än i förf:s
föregående skådespel, skildringen av miljön — en häradshövdings hem i en småstad — är trovärdig
och dialogen uttrycksfull. <tab><i>S. S—n.</i>

<b>Svedenborg, Hedvig,</b> [f. Tamm]. Klicken och ligan. En stockholmsskildring
från 1800-talets sista kvartsekel. Nst. 1915. 178 s. Ill. <b>3:75.</b>

En serie bilder från 1870- och 80-talens Stockholm. Betydelselös som människoskildring,
men med en viss tidsstämning. <tab><i>S. S—n.</i>

<b>Wallbeck-Hallgren, [Thorgny].</b> Smädesånger och botvisor till Karlsson
med foten och andra, enkannerligen Gioconda mia. Ljus [Nst.] 1915. 103 s. <b>2:25.</b>

En del av dessa dikter visar W.-H. som en poetisk talang med komisk fantasi, rytmisk
fyndighet, sångbar versifikation och en humor, som genomströmmas av varmt pulsblod. De
flesta av dem äro grupperade kring en fritt uppfunnen sorglustig personage, »Karlsson med
foten», i vilken förf. ser en bild av mänsklighetens självförvållade förnedring och som tjänar
honom till utgångspunkt för tragikomiska sedebilder. Intryck från Bellman äro märkbara, men
de ha ganska självständigt upptagits. <tab><i>S. S—n.</i>

<b>Dante, Alighieri.</b> Dantes gudomliga komedi. Övs. [fr. ital.] av Aline
Pipping. 1. Helvetet. Å. & Å. 1915. 239 s. <b>4:50.</b>

Denna översättning av första delen av världslitteraturens väldigaste dikt har i likhet med
Lovéns (1855—1857), men i olikhet med Lidforss' (1902—1903) och Brings (1905 o. 1913)
svenska tolkningar, även med hänsyn till rimmet bevarat originalets versform: terzinen.

Pippings språk besitter både kraft och klangskönhet och äger i naturlighet och formell
korrekthet ett avgjort företräde framför språket i den för sin tid förtjänstfulla Lovénska
översättningen. Det måste dock erkännas, att Övs. icke förmått helt övervinna de svårigheter, som
vållas av rimmets bibehållande. Såväl Lidforss' som Brings orimmade tolkningar torde, om ock
underlägsna i språklig klang, vara klarare, lättbegripligare och komma originalets anda närmare.
Därtill kommer, att Pippings kommentar synes otillräcklig för en i antiken och medeltiden
obevandrad läsare. <tab><i>H. Sgh.</i>

<b>Kellermann, Bernhard.</b> Havet. Övs. [fr. ty.] av H. Flygare. Nst. 1915. 221 s. <b>2:75.</b>

Havets oändlighetsstorhet har ej inspirerat så många av de främsta diktarna, som man
kunnat vänta. Av dessa har emellertid ingen kraftigare skildrat dess fasor än Victor Hugo,
ingen sublimare dess härligheter än Swinburne. Kellermanns bok handlar framför allt om
fiskarlivet i all dess realism. En av berättelsens hjältar, bretagnaren Yann, är på samma gång god
och brutal, världens ärligaste människa och dock en tjuv. Han delar broderligt en flickas
kärlek med bokens »jag»-person. Denne överger emellertid flickan, Rosseherre, och hon,
vilken hela tiden skildrats som den mest intagande varelse, förvandlas av svartsjukan till ett
vilddjur och tar ett löfte av Yann att mörda den otrogne. Yann ger henne löftet, men skiljes i
stället från rivalen i all vänskap och vill i avskedsgåva presenta honom ett guldur, som han
stulit! Havsskildringarna erinra i sitt ständiga bildsökande om Frenssen (»De tre»). Det
lockande omslaget är i japansk d. v. s. kinesisk stil. <tab><i>H. Sg.</i>

<b>Schiller, [Friedrich].</b> Schillers estetisk-filosofiska diktning i urval och övs.
jämte en inledande essay av Bertil Malmberg. A. B. 1915. 105 s. <b>2:75.</b>

Att lärodikten i och för sig ej kan kallas en underordnad diktform, förstår man därav, att
åtskilliga bland världslitteraturens förnämsta verk, från Jobs bok till Goethes Faust, äro
tankedikter. Schiller är ännu mera reflekterande än Goethe. Hans tankedikter äro en smula
deklamatoriska, men fyllda av en oändligt mäktig upphöjdhetsstämning. Det enkla motivet dansen
(s. 85) växer t. ex. under hans hand till en hel världsåskådning om frihetens och lagens,
rörelsens och rons sammansmältning i skönheten, samma åskådning, som han givit uttryck åt
i sitt verk om människans estetiska fostran. (Se ovan s. 82.) Övers, är verkställd av en
diktare, vars bättre sidor här på det hela taget komma till uttryck. <tab><i>H. Sg.</i>

<b>Talvio, Maila,</b> [pseud. för <i>M. Mikkola</i>], Förödelsen. Övs. [fr. fi.] af Holger
Nohrström. Sö. & Co., Hfors 1914. 405 s. <b>4:50.</b>

Maila Talvio har bakom sig ett stort antal noveller och romaner samt mycken agitationslitteratur
i skilda nutidsfrågor. — Förödelsen är den icke nya historien om den vackra
torpflickan, som de fina herrarna leka med och skada, så att hennes oskuld och hjärtegodhet gå
förlorade. Patetisk och stundom offrande åt alltför billiga effekter, är boken i sin helhet likväl
rätt läsvärd. <tab><i>R. G. B.</i>

— Ninives barn. Roman. Övs. [fr. fi.] af Holger Nohrström. A. B. 1915. 317 s. <b>3:—.</b>

En figurrik roman från det samtida Helsingfors, rätt underhållande, halvt tidningsmannamässig,
som med rask och oförfärad skildring låter oss göra bekantskap med mycken ihålighet
och humbug bland det finska elementet. <tab><i>R. G. B.</i>

<h3>H. Skön konst.</h3>
<b>Malmsten, Carl.</b> Om svensk karaktär inom konstkulturen. En undersökning
om svensk naturs och svenskt kynnes återverkan på vår arkitektur, konst
och hantverk samt om främjande och hämmande makter vid skapandet av en
enhetlig konstkultur. A. B. 1916. 90 s. Ill. <b>2:75.</b>

Den långa titeln ger en god antydan om innehållet. Förf. är en ung arkitekt med synnerligt
framträdande teoretiska intressen, som sträcka sig långt utom specialområdet. Han söker
i korta utredningar slå fast speciellt svenska drag i gammal och ny konstkultur och lyckas
särskilt väl i fråga om arkitektur och bostadskonst. Illustrationsmaterialet är utmärkt valt och
understödjer lyckligt författarens synpunkter. Stilen är något fallen för excentricitet och
överflödar av kursiverade teser. Det är en bök, som väcker motsägelse och inbjuder till diskussion,
väckande och stundom underhållande i sin ungdomliga livfullhet. <tab><i>A. B—s.</i>

<b>Rydbeck, Otto.</b> Bidrag till Lunds domkyrkas byggnadshistoria. Gle. 1915.
307 s. Ill. (Lunds univ. årsskr, n. f. afd. 1 bd 10 nr 3.) <b>7:50.</b>

Texten avser att för den kulturhistoriske fackmannen diskutera flera intressanta problem i
Lunds domkyrkas byggnadshistoria. För allmänheten avsedda översikter av denna äro
tillgängliga i populära billiga skrifter av samma författare. (Lunds domkyrka. Gle. bokh. 1911.
1:50. Även en förkortad uppl till o: 60.) Vad som gör dessa studier så lämpliga till
spridning synes mig framför allt vara det rika, med omsorg valda och gott utförda
illustrationsmaterialet, som ger oss en föreställning om huru det skånska ärkestiftets domkyrka sett ut
under olika tider samt en överblick av de byggnadshistoriskt märkliga monument, som denna
ännu efter den senaste, Zettervallska ombyggnaden rymmer inom och i sina murar. <tab><i>—a—i.</i>

<b>Valentin, Karl.</b> Populär allmän musikhistoria. Med ett tillägg: »Ur svenska
musikens hävder» av Adolf Lindgren. 2 uppl. Nst. 1916. 323 s. <b>6:50.</b>

Den första upplagan av detta verk, utgiven år 1901 på Ljus förlag, var delad i två avdelningar,
nämligen 1) Musiken i forna dagar (omfattande ett kort sammandrag av musiken hos
de gamla kulturfolken och den kristna tonkonsten fram till 1500-talets början) jämte ett
tillägg: »Ur svenska musikens hävder» (intill år 1900) samt 2) Musiken från Palestrina till
Wagner. I den nu föreliggande upplagan har uppställningen gjorts mera ändamålsenlig, i det att den
allmänna musikhistorien behandlats i ett sammanhang — sidd. 1—281 — och den speciellt
svenska avdelningen har fått följa på slutet — sidd. 282—312. Båda avdelningarna hava
framförts till den nuvarande tiden, varföre ej oväsentliga tillägg blivit gjorda liksom även rätt
omfattande omarbetningar på sina ställen blivit vidtagna, vilka betingats av den senaste tidens
forskningsresultat på hithörande område. Arbetet har riktats med ett stort antal nya
illustrationer, särskilt rörande den äldre tonskriften; nya porträtt och skriftprov in facsimile m. m.
av framstående stormän inom musiken göra boken synnerligen tilltalande. Tvänne helt nya
avdelningar i denna upplaga böra särskilt framhållas såsom berömvärda och rent av manande
till efterföljd på andra områden, då det — såsom här är fallet — är fråga om en  populär

avhandling. Den ena är en litteraturanvisning med prisuppgifter, upptagande sådan litteratur,
som kan tjäna som omedelbar fortsättning på och komplettering av det föreliggande aibetet:
den andra är en alfabetiskt ordnad lista med uttals- och accentbeteckningar för i boken
förekommande mera svårlästa musiktermer och utländska komponistnamn. <tab><i>C. F. Hbg.</i>

<h3>I. Historia.</h3>
Jfr nedan arbetet om Cicero på avd. J samt Litteratur om världskriget, s. 96.

<b>Bergman, Johan.</b> Pompeji. Dess undergång genom Vesuviuskatastrofen år
79 e. Kr. och dess pågående utgrävning. 2 uppl. Boh. 1915. 328 s. Ill., litt. <b>4:50.</b>

Bergmans raska och åskådliga skildring av den genom Vesuvius' utbrott begravna och i
nyare tider äter utgrävda romerska staden, är väl bekant redan i sin första upplaga. På intet
unnat ställe ha vi tillfälle att så omedelbart försätta oss tillbaka i den antika forntidens liv och
miljö, i huvudsak under början av kejsartiden, som i Pompeji. Skildringen är lättläst och rikt
illustrerad. De facklärda bilagorna behöva ej störa läsaren. <tab><i>M. P. N</i>

<b>Bergson, Henri.</b> Krigets betydelse. Till svenska [fr. fra.] av Algot
Ruhe. W. & W. 1915. 63 s. <b>1:—.</b>

B. ser i kriget mellan tyskar och fransmän en motsats mellan materia och liv. Tysk kultur
är utåtvänd intellektualitet, resulterande i administrativ ordning, militarism och industriell
mekanism; den styrka, som denna kultur visar, är den materiella styrkan. Frankrikes kraft är
icke materialiserad, icke utbredd på ytan, den är en livets skapande kraft, som, långt efter det
den tyska materiella kraften slitit ut sig själv, skall dana och omdana sig själv, hämtande sin
näring <i>inifrån,</i> från idealen av rättvisa och frihet.

B:s folkpsykologiska analyser äro intet vetenskapligt verk, men äro anmärkningsvärda som uttryck
för den förenklade syn på motståndarens kultur, som skapas av krigets hetsstämning. <tab><i>M. J.</i>

<b>Birt, Theodor.</b> Romare. En världsbild i biografier. Övs. [fr. ty.] av Ernst
Lundquist. H. G. 1915. 309 s. Portr. <b>6:50.</b>

Välskrivna, populariserande biografier med stark personlig ton över de förnämsta gestalterna
under det romerska världsrikets storhetstid (Scipio, Cato, bröderna Gracchus, Sulla,
Lucullus, Pompejus, Cæsar, Antonius, Augustus, Claudius, Titus, Trajanus, Hadrianus, Marcus
Aurelius); illustrerade med förträffliga reproduktioner av antika porträtt. Biografierna äro så
valda, att de tillsammans giva en levande inblick i de långvariga politiska strider, som
medförde republikens undergång och statsstyrelsens konsolidering genom kejsardömet. <tab><i>M. P. N.</i>

<b>Liljedahl, Ernst.</b> Sverige och kriget. Lb. 1915. 136 s. <b>1:50.</b>

L. ser faran för Europa och den främsta orsaken till världskriget i de ryska utvidgningssträvandena.
Samtidigt som han lämnar en varmhjärtad teckning av det finska folkets kamp
mot förryskningspolitiken, avvisar han av såväl klokhetsskäl som moraliska grunder varje tanke
på Sveriges ingripande i kriget. Som fredsgaranti tänker han sig allt vidare sammanslutningar
mellan staterna, till en början ett skandinaviskt försvarsförbund. <tab><i>K. T.</i>

<b>Nilsson, Martin P:n.</b> Årets folkliga fester. H. G. 1915. 328 s. Ill., litt. <b>7:—.</b>

Skildrar på ett förträffligt sätt de med årsfesterna förbundna folkbruken och ger, i den
mån detta låter sig göra, en historisk framställning av deras uppkomst och utveckling tillika
med en förklaring av deras ursprungliga innebörd. Boken borde finnas i varje svenskt
folkbibliotek. <tab><i>W. v. S.</i>

<h3>J. Biografi.</h3>
<sc>Cicero.</sc> <b>Boissier, Gaston.</b> Cicero och hans vänner. Romerskt samhällsliv
på Cæsars tid. Övs. [fr. fra.] av Ernst Apiarie. D. 1. W. & W. 1915. 248 s. <b>4:—.</b>

B:s berömda, nu omsider till svenska översatta verk, ger med fransk esprit en fängslande
skildring av den man, som spelade en huvudroll i ett av världshistoriens mest upprörda
tidevarv, hans vänkrets och tidens politiska och kulturella miljö. En förträfflig bok för den, som
vill stifta bekantskap med den romerska forntiden, och för var och en för allmänt mänskliga
problem intresserad, en underhållande och spirituell framställning av en tid av starka brytningar
och omvälvningar i både andligt och politiskt avseende. <tab><i>M. P. N.</i>

<sc>Erasmus av Rotterdam.</sc> <b>Bergius, N[ils].</b> Erasmus av Rotterdam. En
studie. A. B. 1915. 55 s. (Verd. småskr. 206.) <b>0:25.</b>

Bland de många betydelsefulla personligheter, som framträda under den stora brytningstiden
vid slutet av femtonde och början av sextonde århundradena, då hela den europeiska kulturen
antager en ny prägel, märkes i främsta rummet den store holländske humanisten Erasmus av
Rotterdam. Hans samtid ägnade honom en snart sagt obegränsad beundran, då däremot
eftervärlden visserligen i fullt mått erkänt betydelsen av hans lärda forskningar men däremot mer
eller mindre öppet klandrat honom för hans vacklande hållning till tidens stora religiösa
stridsfrågor och bland annat ganska skarpt bedömt hans förhållande till den reformatoriska rörelsen
och dess främsta män, särskilt Luther och Ulrik von Hutten. Författaren till föreliggande
uppsats lägger huvudvikten på skildringen av Erasmus' personlighet och levnadslopp; de mest
betydelsefulla bland hans arbeten beröras dock, om också tämligen knapphändigt. Trots
uppsatsens ringa omfång lyckas han emellertid giva läsaren en god föreställning om Erasmus' roll
i humanismens och reformationens historia. Hans teckning av Erasmus som personlighet
förtjänar även att framhållas som både finkänslig och riktig. Författarens uppfattning
överensstämmer i det väsentliga med den, som framställts av Levertin, vilken i sin essay över Ulrich
von Hutten (tryckt i andra delen av Essayer, A. B. 1907) även berört dennes förhållande till
Erasmus och därav funnit anledning att draga upp några konturer till en Erasmus-karakteristik.
— De i uppsatsen förekommande partierna ur Erasmus' skrifter äro ledigt och klart tolkade och
öka i ej ringa grad framställningens värde. <tab><i>O. W—n.</i>

<h3>K. Geografi.</h3>
<b>Borgström, Ludvig.</b> Berättelse öfver en resa i Värmland sommaren 1845.
Utg. samt försedd med biografisk inledning av Ernst Nygren. [C. Fristedt, Karlstad]
1915. 163 s. Portr. (Värmland förr och nu 1915. Meddelanden från Värmlands
naturhistoriska och fornminnesförening 13. — Äldre Värmlandsbeskrivningar  1.) <b>2:—.</b>

Värmlands naturhistoriska och fornminnesförening, som nedlagt ett betydande arbete för
ökande av kunskapen om hembygdens öden i gången tid, har en följd av år utgivit
meddelanden under titeln »Värmland förr och nu». Med den sist utkomna årgången (1915) har
påbörjats en serie äldre värmlandsbeskrivningar.

I inledningen har utgivaren lämnat en kortfattad, sympatisk levnadsteckning av den
begåvade i unga år bortgångne författaren. B., vilken sommaren 1845 företog en av
Vitterhetsakademien bekostad studieresa genom västra Värmland, var en vaken och skarpsinnig iakttagare.
Mer än en av hans slutsatser har bekräftats av senare forskning, och hans anteckningar, vilka
företrädesvis omfatta folklore och fornminnen, äro rika på detaljer och intressanta.

En landskapsbeskrivning i ordets egentliga mening är hans arbete icke och var icke
avsett att bliva. För folkbibliotek torde det lämpa sig väl, då det är hållet i en populär och
anspråkslös form och innehåller en rikedom av folksägner.

I detta häfte ingår även en uppsats, »Om Hampus Ugglas rävkolonier och bidrag till
hornsimpans historia»  av C. Fristedt m. m. <tab><i>S. S.</i>

<b>Rasmussen, Knud.</b> Över Grönlands inlandsis. Dagboksblad från »den första
Thuleexpeditionen». Övs. fr. da. av Axel Nihlén. Nst. 1915. 236 s. Kart. <b>2:50.</b>

Den kände danske grönlandsforskaren Knud Rasmussen, för svenska läsare bekant även
genom sin bok om Lappland, företog 1912 en vandring över norra Grönlands inlandsis. Det
är hans dagboksanteckningar från färden, vilka i nästan oförändrat skick utgivits i bokform.
De vetenskapliga resultaten behandlas icke i boken, som uteslutande handlar om »den rent
idrottsmässiga sidan av expeditionen».

Utgångspunkten var en av färdledaren anlagd arktisk station på nordvästkusten, som han
kallade Thule — härav namnet på expeditionen. Färden är i flera avseenden märklig; proviant
medfördes endast för en månad, och deltagarna voro i övrigt hänvisade till jakten; två eskimåer
medföljde, och det lär vara första gången, som någon av detta folk vågat sig upp på
inlandsisen.

Boken ger en god föreställning om det enformiga, mödosamma och krävande arbete, som fordras
av upptäckaren, när han vill utforska okända delar av de bistra arktiska trakterna. <tab><i>S. S.</i>

<b>Saxon, J[ohan] L[indström].</b> Balkanländernas folk. Reseskildringar.
Nutid. 1915. 270 s. Ill. <b>3:—.</b>

Dessa reseskildringar, som omfatta Turkiet, Grekland, Bulgarien och Serbien och äro
illustrerade med talrika bilder, röja en vaken blick och vetgirighet, som med förvånansvärd
mångsidighet sökt återgiva de växlande intrycken. Även om ett och annat kunde vara att
anmärka mot författarens uppfattning av de olika folken samt mot åtskilliga sakliga uppgifter,
kvarstår dock som totalintryck av läsningen ett sympatiskt förstående av den sydslaviska
världen och dess egendomliga företeelser. <tab><i>A—d J.</i>

<b>Sveriges</b> natur. Svenska naturskyddsföreningens årsskrift. Årg. 6 (1915).
W. & W. 1915. Ill. <b>3:—.</b>

Naturskyddsföreningens publikation »Sveriges natur» har utkommit med sin sjätte årgång.
Den försvarar väl sin plats vid sidan av de föregående volymerna. Innehållet är som alltid
omväxlande, sakrikt och intressant på samma gång. Bland uppsatserna lägger man särskilt
märke till Forsslunds »Naturskydd i Dalarna», Örtenblads »Murgrönan i Sverige», Högdahls
»Svanarna som naturskyddsföremål och som jaktbart villebråd» och Norlinds »Om bokskogen
i Skåne och kulturens ingrepp på de sydsvenska bokskogarna». Illustrationerna äro rikliga
och förträffligt utförda. — Den betydelsefulla sak, som föreningen arbetar för, skydd åt hotad
natur, bör understödjas av varje svensk. Genom att taga del av föreningens årsskrifter får man
en god föreställning om arten av detta arbete. Läsningen av dessa årsskrifter lämnar en
mångsidig och värdefull behållning. <tab><i>R. L.</i>

<h3>L. Rätts- och statsvetenskap (med fredsfrågan).</h3>
<b>Dickinson, G[oldsworthy] Lowes.</b> Kriget och vägen till fred. Övs. [fr.
eng.]. Framt. 1915. 48 s. (D. Y. G.-Laboremus skriftser. 15.) <b>0:35.</b>

D., engelsk sociolog, söker visa, att de intressekonflikter, som ofta påstås med nödvändighet
»leda» till krig, äro fiktioner. En falsk uppfattning av staten ligger till grund för
krigstron. <tab><i>M. J.</i>

<b>Jacobsson, Malte.</b> Kriget som kulturbärare. Framt. 1915. 36 s.
(D. Y. G.-Laboremus skriftser. 13.) <b>0:35.</b>

J. upptar först frågan, om kriget på ett förnuftigt sätt kan avgöra mellanfolkliga tvister.
Den av Bernhardi och andra hävdade meningen, att den i krig starkare är den, som har <i>rätt</i>
till expansion, kritiseras. Dock vädjar förf. icke till några rättsregler gentemot maktläran. I
den senare delen diskuteras, i vad mån kriget lyckligt återverkar på folkens moral och sociala
kultur. <tab><i>M. J.</i>

<h3>M. Teknologi.</h3>
<b>Bratt, Erland.</b> Chaufför-boken. Populär framställning av automobilen och
dess verkningssätt samt några synpunkter vid inköp. A. B. 1914. 158 s. Ill. <b>3:—.</b>

Förenämnda arbete av K. Automobilklubbens generalsekreterare torde vara det fullständigaste
bland de åtskilliga instruktioner,som publicerats om motorfordon. Som sig bör ägnas stor
uppmärksamhet åt automobilernas konstruktion och de vanligaste driftstörningarna. De för dessa
ämnens klargörande oumbärliga illustrationerna äro valda med stor säkerhet och äro i många
fall rent förbluffande tydliga.

Författarens stil är fri från varje spår av mekanisk torrhet och finner även för rätt komplicerade
anordningar lättförståeliga uttryck. Med stor saklig aktualitet förenas således en
tilltalande formell behandling och ett utmärkt illustrationsmaterial. Då därtill kommer en
utstyrsel av högsta klass, måste Chaufför-boken betecknas som en utmärkt kunskapskälla för varje
motorman. <tab><i>E. P. W.</i>

<b>Nyman, E. G.</b> Praktisk handledning vid beräkningar för elektriska
montörer. A. B. 1915. 16 s. (Hjälp dig själv! 19.) <b>0:75.</b>

I mycket sammanträngd form ges i detta arbete enkla anvisningar och formler till hjälp
för montörer utan teoretisk underbyggnad. Innehåll och uppställning äro väl valda. <tab><i>E. P. W.</i>

<b>Vetenskapen</b> och livet. Magasin för naturvetenskaperna och deras användning
i det moderna livet. Redigerat och illustrerat för var man. 1914: h. 1—4.
[E. Thall, Götgatan 14, Sthm] 1914. <b>4:—.</b>

Vi hava onekligen hos oss saknat en publikation av det slag som under 1914 utkom med
titeln »Vetenskapen och livet». Årgången i fråga, som till följd av kriget tillsvidare är den
enda, omfattar 4 stora nummer fyllda med välskrivna uppsatser i tekniska ämnen, författade av
fackmän med världsrykte. Tidskriften är en svensk avläggare till motsvarande franska verk och
har i stort sett utgjorts av översättningar från detta. Överflyttningen från franskan har likväl
uppenbarligen gjorts av icke blott språkligt utan även fackligt kvalificerade personer. I
motsats till vad ofta är fallet vid teknisk litteratur förenar denna tidskrift alltså en god stil med
ett aktuellt och ytterst väl illustrerat innehåll. Vetenskapen och livet tillhör de tidskrifter,
vilkas häften omsorgsfullt böra bevaras att efter fullbordad årgång inbindas och ännu efter år
läsas med nöje. Man må hoppas, att det så lyckligt startade företaget under någon form måtte
fortsättas. <tab><i>E. P. W.</i>

<h3>N. Ekonomi.</h3>
<b>Abelin, Rudolf.</b> Herrgårdsträdgården. En principbok om och för de större
trädgårdarne på landet. Fri. 1915. 199 s. Ill. <b>2:75.</b>

Fullständigar förf:s serie till trädgårdsodlingens tjänst. Ger i allsidig och sammanfattande
framställning en bild av herrgårdsträdgården sådan den bör vara, estetiskt som ekonomiskt.
Skada blott att denna till stil som innehåll så förträffliga bok till förmån för »buskarnes och träden
 väldiga arkitektur» nästan uppoffrar blommorna, det centrala i nutidens trädgårdskonst. <tab><i>E. N.</i>

<b>Beer, Oscar Ad[olf],</b> o. <b>Sjöholm, L. G.</b> Ungdomens skogsbok. En
läsebok om Sveriges skogar och deras vard. Nst. 1914. 116 s. Ill. Inb. <b>1:—.</b>

En kortfattad lärobok i skogsskötsel, avsedd att användas vid undervisningen i våra
folkskolor, har länge varit ett önskemål. Understödda av Sydvästra Sveriges skogssällskap ha
ovannämnda båda författare skridit till handling och utgivit föreliggande arbete, som närmast
tillägnats vårt lands ungdom. Författarna visa god förståelse av att huvudvikten i en läsebok
sådan som denna bör läggas på väckande av kärlek till skogen. Formen för framställningen skall
också säkerligen verka  fängslande på de ungas sinnen. Innehållet uppdelas i följande tolv


kapitel: 1. Skogens betydelse. 2. Skogsträdens invandring och kamp om vårt land. 3. Våra
viktigaste skogssamhällen. 4. Skogens fiender. 5. Skogsodling. 6. Samla kött och förtjäna
en slant! 7. Ungskogens vård. 8. Hur den äldre skogen behandlas och slutligen skördas.
9. Skogens avyttring. 10. Från storskogen till sågverket. 11. Vad blir det av skogens virke?
12. Något litet om våra skogslagar. Med Karl-Erik Forsslunds dikt »Skogssådd» har arbetet
fått en tilltalande avslutning.

Bokens många förtjänster berättiga den till allmän spridning. <tab><i>N. S.</i>

<b>Ehrnström, Edv.</b> Den praktiske konditorn. Tillförlitlig handledning vid
tillverkning av alla nu brukliga konditorivaror. Lb. 1915. 197 s. Inb. <b>3:—.</b>

Angående alla inom konditorifacket förekommande bakverk, tårtor, bakelser, glacer,
maränger och krokan er ges utförliga och goda ej blott recept utan också beskrivningar för
tillvägagående och utseende. Dessutom ger »Den praktiske konditorn» undervisning både om
ingredienser och arbetssätt vid kandering och beredning av alla slags karameller, praliner, sylter
och safter. <tab><i>L. A.</i>

<b>Ekelöf, J. A.</b> Fjäderfäboken. B. & B. 1915. 146 s. Ill. <b>2:—.</b>

Synes vara en för den fjäderfäskötselintresserade allmänheten väl lämpad bok, enär den
inom lämplig ram sammanfattar allt väsentligt rörande höns-, ank-, gås- och kalkonskötsel,
och framställningen vilar ej endast på annan litteratur utan ock på egen erfarenhet.
Sett ur det praktiska behovets synpunkt framstår dock kapitlet om hönsraserna såsom onödigt
omfattande för en bok av detta slag, om det ock alltid har sitt intresse att få göra en
rundgång bland olika länders och världsdelars raser. Utstyrsel och illustrationer goda. <tab><i>A. Ö—n.</i>

<b>Esseen, Ulla.</b> Svampbröd och svamprätter. En liten hjälpreda. Ask. 1915. 30 s. <b>0:50.</b>

För alla »svampintresserade>, både nuvarande och blivande, är fru Esseens lilla bok av
mycket värde och intresse, ej minst genom de beskrivningar, som där givas på bakningen av det
genom henne bekantgjorda svampbrödet. Dessutom finnas några enkla maträtter, där svamp
användes i st. f. fisk och kött, ävensom råd för de billigaste sätten för inkokning, saltning och torkning av svamp. <tab><i>L. A.</i>

<b>Hallenborg, J[ohan] F[redrik].</b> Grunddragen av svenska jordbrukets
historia från hednatiden till närvarande tid. Beij. 1916. 164 s. Ill. Inb. <b>2:75.</b>

Ett för historisk forskning och framställning givande och tacksamt fält, fastän ända till
senaste tiden föga uppmärksammat, är vårt jordbruks historia. Rektor H. har i föreliggande
arbete från spridda källor sammanfört en aktningsvärd samling data, uppgifter och uttalanden
om vårt jordbruk under olika tidsskeden. Framställningen är delad på tre avdelningar:
Hednatiden, medeltiden och nyare tiden, och den med ett flertal väl valda bilder försedda boken
bör bli en kärkommen läsning för olika åldrar av vår lantbefolkning. Mycket lämplig
biblioteksbok. <tab><i>A. Ö—n.</i>

<b>Hansson, Tilda.</b> Ateneums kokbok. Fri. 1914. 253 s. <b>2:50.</b>

Praktisk och god lärobok, utarbetad för eleverna vid Ateneums skolköksseminarium, men
välkommen också för varje husmor, som vill hålla god jämvikt mellan hemmets utgifter och
inkomster. Fullt utprövade och väl avvägda recept givas på såväl finare som enklare rätter och
bakverk. Priset pr portion finnes angivet vid varje rätt, och dessutom innehåller boken en
gruppering av recepten efter de olika portionsprisen. <tab><i>L. A.</i>

<b>Malmberg, Ejnar.</b> Skolträdgården och biologiundervisningen. En
handledning. Nst. 1915. 46 s. <b>0:90.</b>

Är trots sitt elementära syfte fullkomligt vetenskapligt uppställd i en systematisk, en
organografisk och en biologisk avdelning och blir därigenom ej blott ett förträffligt komplement
utan fastmer en god, ja mycket god grundval för skolträdgården och undervisningen däri. <tab><i>E. N.</i>

<b>Margareta,</b> <i>kronprinsessa av Sverige.</i> Vår trädgård på Sofiero. Nst. 1915.
4:0. 58 s. Ill. <b>4:75.</b>

Ger i ord och bild de bästa exempel på vad nutidens trädgårdskonst, den engelska, är,
tillika med praktiska bevis för huru väl denna i Sverige kan tillämpas. Är följaktligen och
lyckligen en bok om blommor och deras betydelse i våra trädgårdar, varför den förutom ett
rikhaltigt, beprövat sortval även lämnar synnerligen goda anvisningar för deras
odlingsmöjligheter, krav och dekorativa anordning. <tab><i>E. N.</i>

<b>Thomas, H. H.</b> Idealträdgården. Övs. o. bearb, av Elisabeth af Ugglas.
Nst. 1915. 249 s. Ill. <b>7:—.</b>

Boken innehåller en rikedom på nya uppslag i modern trädgårdskonst, men »behandlar
så gott som uteslutande prydnadsträdgården, berör endast flyktigt fruktodling och sysselsätter sig
ej med köksväxtodling» (citatet ur förordet). <tab><i>E. N.</i>

<b>Östergren, Aug[ust].</b> Jordbrukskassor. Anstalter för ordnande av det
mindre jordbrukets driftkredit. Fri. 1916. 100 s. <b>0:75.</b>

Statskonsulenten för det mindre jordbruket A. Östergren, som under sin tjänsteutövning
haft rikliga tillfällen att lära känna de svårigheter, under vilka det mindre jordbruket i vårt
land ofta arbetar på grund av svårigheten att på gynnsamma villkor uppbringa nödigt
driftkapital till förbättringar för produktiva ändamål och som med stöd av denna erfarenhet varit
livligt verksam för intörande av jordbrukskassor, har här, sedan organisationen av sådana
kassor genom riksdagens och K. Maj:ts beslut förra året blivit genomförd, utgivit en oumbärlig
hjälpreda för dem, som skola handhava dessa kassors förvaltning och även för dem, som önska
bliva delaktiga av de fördelar, de erbjuda. Därjämte är boken synnerligen lämplig som
propagandaskrift för utbredningen av denna välsignelserika rörelse i vida kretsar i vårt land. Förf.
ger en populärt skriven förträfflig inblick i jordbrukskassornas verksamhetssätt, under ofta
återkommande betoning av, att det endast gäller ordnandet av en berättigad och vinstgivande kredit
för produktiva ändamål och ej konsumtionskredit, som oftast är lika fördärvlig för lantbrukaren
som för stadsbon. <tab><i>N. L.</i>

<h3>O. Krigsväsen.</h3>
<b>Geijer, Reinh[old].</b> Försvarsreformen. Den nya härordningen och det nya
sjöförsvaret. 2 uppl. Nst. 1914. 131 s. <b>1:75.</b>

En översiktlig och pålitlig redogörelse för de ändringar och förbättringar i fråga om
härordning och sjöförsvar, som blivit en följd av 1914 års riksdagsbeslut. <tab><i>O. K—a.</i>

<b>Militärkalendern</b> 1916. 11 årg. [Red. av O. F. v. Mentzer.] A. & W.
1915. 239 s. Ill. Inb. <b>2:—.</b>

Ny årg. av den välkända handboken. Uppgifter om vår armés och marins organisation,
indelning, förläggning m. m. Värdefull uppslagsbok, särskilt beträffande nu under genomförande
varande förändringar. Talrika porträtt och bilder. <tab><i>O. K—a.</i>

<b>Värmlands</b> landstorm, dess organisation och verksamhet intill dec. 1915.
En bok för varje landstormsman. [Löjtn. N. F. Boberg, Karlstad] 1915. 237 s.
Ill., portr., litt. <b>3:—.</b>

Innehåller upplysning om landstormens organisation och betydelse i allmänhet samt uppsatser
om skytteväsen, kulsprutor, kokvagnar m. m. Livliga skildringar från landstormskurser
i Värmland. Av intresse för alla landstormsintresserade, men särskilt för Värmlands. <tab><i>O. K—a.</i>

<b>Ånqström, Tord.</b> Kriget i luften. Med skildringar av flygare i fält, övs.
av T. Å[ngström]. A. B. 1915. 109 s. Ill. <b>1:75.</b>

Ledigt och livligt skrivna, sakrika och intressanta skildringar av kriget i luften i dess olika
former jämte översättning av ett antal skildringar, gjorda av flygare under världskriget. Talrika,
belysande illustrationer. <tab><i>O. K—a.</i>


<h3>P. Naturvetenskap.</h3>
<b>Leche, Wilhelm.</b> Människan. Hennes uppkomst och utveckling. 3 uppl.
Nst. 1915. 296 s. Ill. <b>3:75.</b>

Arbetet ej blott lämnar en redogörelse för människosläktets uppkomst och utveckling utan
ställer även detta problem i dess relation till den allmänna utvecklingsläran, som utförligt
behandlats i de första kapitlen. Det utomordentligt rika innehållet och den glänsande, i bästa
mening populära framställningen gör arbetet oumbärligt för den, som vill lära känna den
moderna biologiens tankar och syften. <tab><i>P—n.</i>

<b>Nilsson-Ehle, H[erman].</b> Den moderna ärftlighetsläran och dess betydelse
för växtodlingen. N. bokh. 1915. 82 s. Ill., litt. (Bilaga till förhandlingarna
vid tredje lantbrukslärarekursen i Stockholm den 22—2.7 sept. 1913.) <b>1:50.</b>

Som ärftlighetsforskare har professor Nilsson-Ehle i Lund världsrykte. Hans betydelse kan
enklast uttryckas så, att han är den egentlige grundläggaren av den kvantitativa ärftlighetsläran.
När en man med hans enastående insikter på området skriver en populärt hållen redogörelse
för den moderna ärftlighetsläran, måste detta företag hälsas med uppriktig tillfredsställelse.
Boken är dess mera välkommen, som vår svenska ärftlighetslitteratur är allt annat än
välförsedd. Helt visst skall professor Nilsson-Ehles ypperliga framställning lämna mycket god
behållning åt dem, som ägna boken ett allvarligt studium — utan arbete går det ej att intränga
i den nya ärftlighetsvetenskapen. Boken är försedd med belysande illustrationer och tabeller. <tab><i>R. L.</i>

<b>Nothdurft, Otto.</b> Fysikalisk experimentbok. Försök ur värmeläran.
Optiska försök. Mekaniska försök. Övs. [fr. ty.] av Max Grenander. W. & W.
1915. 217 s. Inb. <b>3:75.</b>

En utmärkt handledning för alla dem, som med enkla hjälpmedel på egen hand vilja
utföra fysikaliska experiment. Trevligt och lättfattligt skriven utgör den också en god inledning
till fysiken. Aven den studerande skolungdomen bör kunna hava mycket nytta och nöje av
boken. Den nu föreliggande delen omfattar försök ur värmeläran, optiken och mekaniken,
och skall, ifall den erhåller önskad spridning, vilket är att hoppas, efterföljas av en andra del
omfattande magnetismen och elektriciteten. Att översättningen är sakkunnigt och väl utförd
borgar översättarens namn för. <tab><i>I. B.</i>

<b>Nyholm, Albert V[ilhelm].</b> Fågelboken. Läsning för skolan och hemmet.
Nst. 1915. 128 s. Ill. <b>1:25.</b>

Det lilla som läsebok i skolan avsedda häftet innehåller livligt berättade skildringar ur
småfåglarnas liv. — En del av berättelserna ingår i det av samme förf. under pseud. Parus
major utg. arbetet Fågelbitar. <tab><i>P—n.</i>

<b>Rosenius, Paul.</b> Om fågelskyddet i Sverige. Gle. 1915. 63 s. Ill. <b>1:25.</b>

Dr R. har alltid varit en synnerligen intresserad naturskyddsvän. Och en <i>aktiv</i> sådan:
han är en man, som klart och kraftigt säger ifrån, när han anser ett svenskt naturföremål,
dött eller levande, hotat. I föreliggande skrift gäller det framför allt rovfåglarna, vilka under
senare år decimerats på ett sätt, som gör naturskyddsvännen betänksam. De förföljas på det
hänsynslösaste, jagas och fångas överallt och alltid. Rovfåglarna fångas i sax, ett lömskt och
°hygghgt grymt redskap. Dessa saxar vill förf. ha bort. Varje djurvän och naturskyddsvän
måste gå med på författarens argumentation. Skriften innehåller även en översikt av den del
av naturskyddsrörelsen i Sverige, som avser fåglarna. <tab><i>R. L.</i>

— Sveriges fåglar och fågelbon. Gle. 1913 ff. Hittills 6 h. utk. à <b>2:50.</b>

I flera tidigare verk har dr R. dokumenterat sig som en av vårt lands finaste fågelkännare.
I tre-fyra decennier har han sysslat med fåglar, och under denna långa tid har han samlat ett
iakttagelsemateriel, varom han torde vara tämligen ensam. Till naturlyriker är han född, och

därför lyckas han också så utomordentligt väl med att skildra en fågel och den miljö, där den
har sitt hemvist. I detta nya, stort lagda arbete har han ställt som sin uppgift att lämna en
utförlig beskrivning av varje i Sverige häckande fågel; åt var och en bestås dessutom tre
fotografier, en över häckningsterrängen, en över boplatsen och en över själva boet. Det finns i
detta arbete de allra härligaste miljöbilder, som visa de platser, där de resp. fåglarna hålla till.
Högst står likväl utan fråga texten; den rymmer fågelbeskrivningar — varför icke fågeldikter!
— som höra till det yppersta svensk litteratur äger i naturskildringskonst. Det är att märka,
att de vetenskapliga kraven ej ett ögonblick bli åsidosatta. Av innehållet i de hittills utkomna
sex häftena är särskilt att framhäva de rent mästerliga skildringarna av näktergalen, koltrasten
och lövsångaren. Alla naturvänner motse med tacksam förväntan verkets fortsatta utgivning. <tab><i>R. L.</i>

<h3>u. Böcker för barn och ungdom.</h3>
<b>Beskow, Elsa, [f. Maartman].</b> Sagobok. W. & W. 1915. 144 s. Ill. Inb. <b>2:50.</b>

Det är alltid en fördel, då text och illustrationer äro av samma person, allra helst då
denna person är så framstående på båda områdena som Elsa Beskow. <tab><i>G. L.</i>

<b>Nyblom, Helena.</b> Sju flickor. Berättelse för ungdom. Å. & Å. 1915. 176 s. Inb. <b>3:50.</b>

Visserligen äro de sju små stadsflickorna barn av en annan tid och andra åskådningar än
vår egen, men de ha livets anda och kunna därför alltjämt intressera jämnåriga flickor i
tonåren. <tab><i>G. L.</i>

<b>Pallin, Erik.</b> Spökskeppet på Indiska oceanen. Äventyrsberättelse. Å. & Å.
1915. 160 s. Inb. <b>2:75.</b>

Är i och för sig en god äventyrsbok, men sedan kaptenlöjtnant von Mückes autentiska
berättelse om Ayeshas dådrika färd finnes tillgänglig, bör den ju gå före en romantiserad
skildring. <tab><i>G. L.</i>

<b>Riegels, V.</b> Fröken Dik. Övs. fr. da. av Axel Nihlén. Ljus [Nst.] 1915. 160 s. <b>1:—.</b>

En schablonartad och moraliskt dålig flickbok. <tab><i>G. L.</i>

<b>Roos, Anna Maria.</b> Lekar och sagospel. Nst. 1915. 150 s. Ill. Inb. <b>0:85.</b>

I denna bok vänder sig A. M. Roos till den yngsta skolpubliken. Liksom följande arbete
av samma förf. har den stora förtjänster, men är dock denna underlägsen. Tonen blir här ofta
pueril i stället för äkta barnslig, och handligen är i allmänhet för tunn för dramatisk
behandling. Egentligen synas dessa sagospel ganska överflödiga, när vi ha Topelii, som, det kan ej
förnekas, äro av helt annan lödighet och lika bra lämpa sig till dialogläsning.

I paritet med de bästa av »Skådespelen» i följande samling står emellertid den här
intagna Svipdagssagan. Den är i alla avseenden förträfflig. Mindre lyckad är den dramatiska
skissen av Ragnar Lodbroks saga. Denna roar barn mycket mer i den vanliga episka
framställningen. <tab><i>G. L.</i>

— Ur svenska historien. Dramatiserade skildringar. Nst. 1915. 144 s. Ill. Inb. <b>0:85.</b>

I dramatisk form framställda bilder ur vårt fäderneslands historiska krönika. Den dramatiska
formen passar synnerligen väl Anna Roos' författarkynne. Hennes säkra kunskaper
ge en verklighetstrogen miljö, och hon äger den skapande fantasi, som låter de handlande
personerna framstå som levande gestalter." Ej minst förtjänstfullt är hennes språk, som utan att
vara direkt hämtat från historiska källor, i ton och ordval naturligt ansluter sig till tid och
person. Ur svenska historien är en synnerligen lämplig biblioteksbok, och det vore önskvärt,
att författarinnan  fortsatte och ökade ut detta galleri av historiska personligheter. <tab><i>G. L.</i>

<b>Spyri, Johanna.</b> Heidi visar, vad hon duger till. En berättelse för barn
och barnavänner. Övs. [fr. ty.]. [Ny uppl.] Beij. 1915. 141 s. Ill. Inb. <b>2:50.</b>

Är en fortsättning av Heidi eller den lilla schweizerflickan och liksom denna en förträfflig
ungdomsbok. <tab><i>G. L.</i>

<b>Sträng, Herbert.</b> Bob Somers' äventyr. En berättelse från striderna om Kanada.
Fr. eng. av Richard Melander. Fri. 1915. 398 s. (Fri. scoutbibl. 8.) <b>3:25.</b>

Hör till de främsta av de under år 1915 översatta äventyrsböckerna. Handlar om
engelsmännens och fransmännens strider om herraväldet i Kanada och ger förutom all den
spännande äventyrligheten ganska mycken historiskt vederhäftig kunskap om stridernas förlopp och
deras förgrundsfigurer. <tab><i>G. L.</i>

</chapter>
<chapter name="LITTERATUR OM VÄRLDSKRIGET
(Fortsättning och slut.)">
<h2>LITTERATUR OM VÄRLDSKRIGET</h2>
AV
KNUT TYNELL.

(Fortsättning och slut.)

<h3>3. Krigföringen.</h3>
<b>Nordensvan, C[arl] O[tto],</b> o. <b>Langlet, V[aldemar].</b> Det stora
världskriget. Bd 1—3. Å. & Å. 1914, 15. Ill., portr., kart. Inb. à <b>7:—.</b>

Bd 1. Krigets förhistoria. Det första skedet av händelserna på västra och östra
krigsskådeplatserna.

Bd 2. Andra skedet av krigshändelserna, till dec. 1914.

Bd 3. Tredje skedet av krigshändelserna, januari—juli 1915.

Efter en framställning av krigets förhistoria, i det stora hela överensstämmande med
centralmakternas syn på händelseutvecklingen, redogöres utförligt för krigets förlopp. Synnerligen rikt
illustrerad. Oavslutad.

<b>Wirsén, E[inar] Th[ure] af.</b> Första världskrigsåret. En återblick. Nst.
1915. 81 s. Kart. <b>1:75.</b>

Av en militär fackman gjord kortfattad översikt av operationerna på de olika
krigsskådeplatserna med goda kartor.

<h3>4. Krigsskildringar samt stämningar och förhållanden i
krigförande länder.</h3>
a) <sp>Båda de stridande lägren.</sp>

<b>Bergson, Henri.</b> Krigets betydelse. Till svenska [fr. fra.] av Algot Ruhe.
W. & W. 1915. 63 s. <b>1:—.</b>

Jfr ovan s. 88.

Brev från fronterna. Tyska, franska och engelska soldatbrev och korrespondenser
sammanställda ur utländska tidningar. A. B. 1914. 190 s. <b>1:75.</b>

Ett stort antal brev och tidningskorrespondenser från de första krigsmånaderna.

<b>Heckscher, Eli F[ilip].</b> Världskrigets ekonomi. En studie af nutidens
näringslif under krigets inverkan. Nst. 1915. 243 s. (Skr. utg. af
handelshögsk. [2].) <b>4 —.</b>

Jfr föreg, häfte s. 47.

<b>I</b> stridslinjen. Krigarbrev m. m. Nst. 1914. 96 s. <b>0:80.</b>

Urval av brev från de första krigsmånaderna.

<b>Kampen</b> bakom fronterna. Uttalanden belysande världskrigets inverkan på
religiöst lif och tänkande samlade och utgifna genom Sveriges kristliga
studentrörelse. Nbl. 1915. 184 s. (Sv. kristl, studentrör. skriftser. 48.) <b>2:50.</b>

Ett tjugotal svar på en rundfråga till ett antal kyrkomän och teologer (flertalet tyskar och
engelsmän, ett par fransmän) om krigets inflytande på de religiösa krafternas utveckling och
om de kristna kyrkornas uppgift »med avseende på återställandet av kristlig gemenskap och
ömsesidigt förtroende», jämte utdrag ur en del broschyrer rörande samma ämne. Boken
avslutas med ett föredrag av K. B. Westman om »kristenhetens enhet och splittring med hänsyn
till det nuvarande världsläget», vari han kritiskt karakteriserar den ställning, som det kristna
tänkandet i olika krigförande länder intagit till kriget och dess problem.

<b>Löwegren, Gunnar.</b> Franska stämningar. Reseskildringar från
krigsländerna anno 1915. Framt. 1915. 181 s. <b>2:50.</b>

Den svenske socialdemokratiske politikern skildrar sin resa över Tyskland och Schweiz till
Frankrike. Huvudparten av boken behandlar franska stämningar, för vilka han finner den
kallblodiga behärskningen vara det genomgående draget. Särskilt ingående behandlar hano
uppfattningarna inom parlamentariska — särskilt socialdemokratiska — kretsar därstädes. Återvägen
anträddes genom Italien, där förf. fann befolkningen, särskilt i landets sydligare delar, ovillig
mot kriget, som han menar vara framkallat av regeringen med tillhjälp av en korrumperad press.

<b>Norling, K. A.</b> Krigets offer. Sv. andelsförl. 1915. 79 s. Ill. <b>1:75.</b>

Små stämningsskildringar från invalidtransporterna genom Sverige, skrivna av en svensk
journalist.

<b>Om</b> världskriget. Trettionio uttalanden av Harnack, Romain Rolland,
Krapotkin, Maeterlinck, Galsworthy, m. fl. Nst. 1914. 125 s. <b>1:50.</b>

Flertalet uttalanden komma från de krigförande nationerna, några från de nordiska
länderna.

<b>Riesser, Jacob.</b> England och Tyskland. Krigets finansiella och
ekonomiska verkningar i dessa länder. Övs. [fr. ty.] af Fredrik Rappe. Gle. 1915.
91 s. <b>1:—.</b>

Efter en delvis i starka ord skriven vidräkning med England för dess andel i krigsutbrottet
ger förf., ordf. i det tyska »Hansabund», en översikt över det ekonomiska läget i England och
Tyskland under kriget, som utmynnar i satserna att Englands hushållning ej skulle tillåta ett
längre krig och att Tysklands finansiella, ekonomiska och organisatoriska styrka samt
livsmedelstillgångar förhindra alla uthungringsplaner.

<b>Rolland, Romain</b> Ovan stridsvimlet. Övs. [fr. fra.] av Hugo Hultenberg.
Nst. 1916. 166 s. <b>2:75.</b>

I denna samling förut på annat håll publicerade uppsatser använder R. varje tillfälle att
opponera mot det hat, som alla de krigförande ländernas kulturella ledare utsått. Han vill se
även fienden som sin nästa och pekar på de unga tyska skriftställare, som ha samma grundsyn
som han. De beskyllningar för bristande patriotism, som R. fått höra av sina egna landsmän,
har man emellertid svårt att förstå; hans synpunkter äro till stor del utpräglat franska, och hans
kritik av tysk militarism kunde knappast ha varit skarpare.

<b>Spångberg, V[alfrid].</b> Hur kriget verkat. Intryck från en resa i
Tyskland, Schweiz och Frankrike hösten 1915. B. W. 1915. 96 s. <b>1:50.</b>

En rad essayer från Tyskland och Frankrike, behandlande folkstämningar samt sociala och
politiska problem på ömse sidor om gränsen. I ett slutkapitel vänder sig förf. vid en
jämförelse mellan franskt och tyskt krigsmål mot vad han anser vara härskande tyska kretsars
uppfattningar. I förbigående behandlas Schweiz' ställning.

<b>Världskulturen</b> och kriget. Huru återknyta de internationella förbindelserna?
Sextiotre uttalanden i Svenska dagbladets enquéte av märkesmän inom
vetenskap, litteratur och konst. A. B. 1915. 139 s. Portr. <b>3:75.</b>

Uttalanden av personer, representerande åtskilliga olika nationaliteter, rörande de antagliga
följderna av kriget för det internationella samarbetet på vetenskapens, litteraturens och konstens område.

<b>Ångström, Tord.</b> Kriget i luften. Med skildringar av flygare i fält, övs.
av T.  Å[ngström]. A. B. 1915. 109 s. <b>1:75.</b>

Jfr ovan s. 93.

b) <sp>Centralmakterna.</sp>

<b>Bengtson, Valdus.</b> Under krigets fostran. Minnen och intryck från en
studieresa i Tyskland sommaren 1915. Diak. 1915. 104 s. Ill. <b>1:50.</b>

En svensk prästs reseskildring från Berlin, från Sydtyskland, där han besökte sjukhus och
fångläger, samt från det ödelagda Östpreussen och fronten mot Ryssland. Särskilt dröjer han
vid sina erfarenheter ang. det religiösa livet under kriget. Samtidigt som han fäster
uppmärksamheten på de stora skaror av förut mot kristendomen likgiltiga eller fientliga, som nu fått
en ny syn på densamma, varnar han emellertid mot att sätta tro till talet om en religiös
pånyttfödelse genom kriget.

<b>Berg, Bengt.</b> Där kriget rasar. Skisser från kampen i öster. 5 uppl.
Nst. 1915. 160 s. <b>2:—.</b>

I väl skrivna gripande skisser skildrar den svenske naturvetenskapsmannen och författaren
sina intryck från den tyska östfronten, av själva fältslagen och dess fasor, av djurens lidanden
och av den civila befolkningens liv just bakom fronten. I ett slutkapitel vänder han sig skarpt
mot talet om  »krigets skönhet».

<b>Brev</b> till hemmet från Sönderjyllands söner vid fronterna, utg. av Harald
Nielsen. Övs. [fr. da.] av Hugo Hultenberg. Lb. 1916. 226 s. <b>2:25.</b>

Dessa soldatbrev ha sitt givna värde genom den kultiverade ton, som genomandas dem,
vid sidan om det intresse, som alltid sönderjydernas förhållanden måste väcka i vårt land.

<b>Christiernsson, Nils.</b> Med Mackensen till Przemysl. Ur en
krigskorrespondents anteckningar. Å. & Å. 1915. 158 s. <b>1:—.</b>

En svensk tidningsmans krigsskildringar från  Galizien.

<b>Franktirörkriget</b> från striderna omkring Luttich av en sjukvårdssoldat. Övs.
fr. ty. A. B. 1915. 79 s. <b>1:—.</b>

En tysk sjukvårdssoldat återger sina minnen från och sin uppfattning av de upprörda
striderna mellan tyskarna samt belgiska soldater och franktirörer.

<b>Hedin, Sven.</b> Från fronten i väster. September—november 1914. A. B.
1915. 801 s. Ill., kart. <b>10:—.</b>

H:s berömda och klandrade krigsböcker äro av de starkaste sympatier för Tysklands kamp
präglade livliga skildringar av förf:s intryck från hans båda studieresor till väst- och östfronten,
där han varit i tillfälle att mera fritt än de flesta andra civila studera förhållandena. De äro
rikt och väl illustrerade, bl, a. av ett flertal teckningar av H. själv.

<b>Hedin, Sven.</b> Kriget mot Ryssland. Minnen från fronten i öster mars—
augusti 1915. A. B. 1915. 964 s. Ill., kart. <b>12:—.</b>

I motsats mot det stillastående skyttegravskriget i västern är det här det rörliga fältkriget
som skildras, med ofta återkommande erinringar om tidigare svenska strider på samma slagfält.

<b>Hildebrand, Karl.</b> Donaumonarkien i krig. Studier och intryck i
Österrike-Ungern juni—juli 1915. H. G. 1915. 184 s. Ill. <b>3:25.</b>

En värdefull och intressant skildring av »det österrikiska undret», den växande samhörighetskänsla
mellar de olika nationaliteterna i dubbelmonarkien under krigets tryck, som H.
överallt spårat. H. behandlar i särskilda kapitel Galizien och dess lidanden under den ryska
invasionen, det ekonomiska organisationsarbetet och krigsdikterna samt lämnar bilder från den
italienska fronten.

— Ett starkt folk. Intryck från Tyskland och tyska västfronten (december
1914 och januari 1915). 2 uppl. H. G. 1915. 168 s. Ill. <b>3:—.</b>

H. lämnar i ett antal intressanta essayer lugnt sakliga skildringar av sina av varm sympati
burna intryck från Tyskland. Framför allt framhäver han den samlade kraft och oerhörda
organisationsförmåga, som utmärker det tyska folket, och som tagit sig uttryck i bl. a.
industriens anpassning, hushållandet med livsmedelstillgångarna, Belgiens administrering o. s. v.
Därjämte behandlar han socialdemokraternas ställning, livet i skyttegravarna, granskar
beskyllningarna mot tyskarna för barbari (varvid han bl. a. undersöker Loewens olycksöde), redogör
för kvinnornas insats och hjälparbetets organisation o. s. v. I ett slutkapitel karakteriseras de
tyska förhoppningarna på framtiden. Själv antager han, att sannolikheten kan tala för en på
en gång stark monarki, väl samlad regeringsmakt och radikal socialpolitik.

<b>Höcker, Paul Oskar.</b> I spetsen för mitt kompani. Tre månaders
krigserfarenheter. Övs. fr. ty. av H. Flygare. Beij. 1915. 186 s. <b>1:50.</b>

Krigsskildringar från fälttåget i Belgien och Nordfrankrike, skrivna av en tysk författare
och kapten.

<b>Kellermann, Bernhard.</b> Kriget i väster. Övs. fr. ty. av Axel Kerfve.
B. W. 1915. 189 s. <b>3:—.</b>

Den kände tyske författaren lämnar väl skrivna skildringar av krigets allvar samt redogör
för stämningarna sådana han lärt känna dem under samtal med tyska soldater och fientliga
fångar under striderna på tyska västfronten sommaren 1915.

<b>Krigsbrev</b> från tyska studenter, utg. av Philipp Witkop. Övs. fr. ty. av
Sten Granlund. Ch. 1916. 108 s. <b>1:—.</b>

Ett stort antal brev från olika fronter, innehållande stridsskildringar och reflexioner över
kriget.

<b>Lindenberg, Paul.</b> Med Hindenburgs armé mot ryssarna. Övs [fr. ty.].
Sv. bokförl. 1915. 224 s. <b>1:90.</b>

En tysk krigskorrespondents skildringar från striderna i Östpreussen och de ryska
gränstrakterna.

<b>Lindhagen, Carl.</b> Intryck från Tyskland av en fredsaktivist. Skildringar
frän en resa i Tyskland i augusti 1915. Tiden 1916. 58 s. <b>0:75.</b>

Även en uppl. till 0:30.

Från en »fredsaktivists» utgångspunkter skildras tyska folket som vilselett av »alla dessa
auktoritativa institutioner, som på ett så inkompetent sätt där liksom i alla andra länder
vilseleder människorna och bringar dem i fördärvet», och slutsatsen av hans uttalanden om tysk
erövringspolitik och krigsorganisation, »iscensättningen av kriget» och av »de undertryckta
folkens» ställning i Tyskland (särskilt behandlar han sönderjyderna). blir en maning till kamp för
fullare demokrati.

<b>[Lindqvist, Gustaf,</b> pseud.:] <i>Mari Mihi.</i> Från Donau till Säve. A. B.
1916. 84 sid. Portr. (Från kriget 4.) <b>1:—.</b>

L. skildrar en resa i Österrike-Ungern i slutet av år 1915 och uppehåller sig därvid
särskilt vid sina besök i ett ryskt fångläger och bland flyktiga rutener samt vid ett
sammanträffande med Ungerns konseljpresident greve Tisza. Därjämte redogör han för sina minnen
från Belgrad och sina fåfänga försök att på de ofarbara vägarna taga sig fram till den serbiska
krigsskådeplatsen, och lämnar i samband därmed en föga älskvärd karakteristik av serbisk
pol.-tik och kultur. L:s utpräglade sympatier för centralmakterna framträda särskilt starkt i
slutkapitlet: »Freden och därefter!»

<b>Ludwig, Emil.</b> Ombord på Goeben och Breslau. Övs. fr. ty. A. B. 1916.
82 s. Ill. (Från kriget 5.) <b>1:—.</b>

Skildrar de båda tyska kryssarnas lyckliga färd omedelbart efter krigsutbrottet bland
fientliga fartyg över Medelhavet till Konstantinopel, reorganisationen av den tuikiska flottan under
tysk ledning samt de första fientligheterna mellan Turkiet och Ryssland.

<b>Mücke, Hellmuth v[on].</b> Ayesha. Övs. [fr. ty.] av Valdemar Langlet.
3 uppl. H. G. 1915. 127 s. Portr. <b>1:50.</b>

Spännande och hurtigt skrivna skildringar av de äventyr, som de av den tyske kryssaren
Emden på Kokosöarna i Indiska oceanen i slutet av 1914 kvarlämnade matroserna under
kaptenlöjtnant Mückes befäl fingo genomgå under sin färd till Tyskland, först till sjös, delvis på den
gamla skonaren Ayesha, till Hodeida vid Röda havet, sedan därifrån karavanvägen genom
Arabiens öknar. En förträfflig ungdomsbok.

— Emden. Övs. [fr. ty.] av Valdemar Langlet. 2 uppl. H. G. 1915. Portr., kart. <b>1:25.</b>

En framställning av kryssaren Emdens kapar färd och strider med engelska sjöstyrkor i
Indiska oceanen under krigets första månader. Fortsättes av föregående arbete, som emellertid
är det först skrivna, men lämpar sig på grund av sin mera polemiska läggning ej så väl som
denna som ungdomsbok.

<b>Mörner, Birger.</b> Med profetens folk. 2 uppl. Å. & Å. 1916. 112 s. <b>1:—.</b>

Små skisser, behandlande de egenartade förhållandena i Turkiet under kriget: bilder från
Konstantinopel samt berättelser om expeditioner på Marmarasjön med tyska krigsfartyg, som
förf. medföljt, och om livet som krigskorrespondent på Gallipolihalvön under turkarnas strider
mot ententens landstigningstrupper.

<b>Nyström, Gunnar.</b> Där stridens sår läkas. Skildringar från Tyskland och
västra krigsskådeplatsen. Nst. 1915. 133 s. Ill. <b>2:—.</b>

Den svenske läkaren redogör för sina iakttagelser angående militärsjukvården i Tyskland
under en resa därstädes.

<b>Platen, Ellen von.</b> Härjat och bärgat. Minnen från de Masuriska
sjöarnas land. Lb. 1916. 186 s. Ill., portr. <b>3:—.</b>

Minnen från en resa i Östpreussen med dess kontraster mellan gamla idylliska slott och
av kriget förhärjade städer med en underton av beundran för det tyska folkets kamp. I några
slutkap. behandlas hjälpverksamhet, invalidhem och  »kvinnlig värntjänst».

<b>Sebardt, Fredrik.</b> Berlin i krigstid. En studie under 12 krigsmånader.
Björkl. bokh. [1915]. 57 s. Litt. <b>0:75.</b>

Den svenske legationspastorn i Berlin lämnar skildringar från den sociala hjälpverksamheten,
åtgärderna mot uthungringen, vården av sårade och krigsfångar samt krigets inverkan på
ont och gott på det religiösa livet. I ett slutkapitel redogöres i korthet för svenskt kyrkoarbete
i Berlin.

Den <b>stora</b> tiden och de små människorna. Civila brev från galiziska flyktingar
samlade och övs. av Ernst Klein. A. B. 1916. 99 s. (Från kriget 6.) <b>1:50.</b>

Övs. i utdrag av brev från civila (till stor del judar), som flytt undan de ryska arméerna
vid deras inmarsch i Galizien vintern och våren  1915.

<b>Trolle, Alice,</b> [f. Gyldenstolpe]. Bland sårade. Intryck från en resa
krigsåret 1915. Å. & Å. 1916. 101 s. <b>2:75.</b>

Författarinnan, som å svenska Röda korsets vägnar studerat sjukvårdsväsendet under kriget
i Tyskland och Österrike-Ungern, skildrar i varmt skrivna skisser krigets lidanden sådana hon
sett och anat dem i sjukhusen, i hem och på gator.

<b>Wolzogen, Ernst v[on].</b> Med landstormen i fält. Övs. [fr. ty.] av Sigurd
Westberg. Sv. bokförl. 1916. 222 s. <b>1:50.</b>

W., tysk författare, gick vid krigsutbrottet trots sina 60 år ut som frivillig och deltog som
kompanichef vid hessiska landstormen i vinterfälttåget i Östpreussen 1914—15, och hans
livliga skildringar från dessa de äldsta årsklassernas insats i kampen ha sitt särskilda intresse.

c) <sp>Ententeländerna.</sp>

<b>Böök, Fredrik.</b> Resa till Frankrike 1915. Nst. 1916. 128 s. <b>2:50.</b>

B., deltagare i det svenska studiebesöket i Frankrike hösten 1915, publicerade tidigast i
Svenska dagbladet dessa skildringar av sin resa. Efter att ha inlagt en gensaga mot den
politiska innebörd, som man från en del håll velat tillmäta detta besök, lämnar han välskrivna
skisser från den franska fronten mot Tyskland. I ett längre slutkapitel drager han upp en
jämförelse mellan franska och tyska stämningar mot fienden samt fransk och tysk uppfattning
av neutraliteten, som han menar bestämt utfalla till de senares favör.

<b>Callmander, Ivar.</b> Flandrisk konst i fred och ofred. Bilder från Belgien.
Nst. 1915. 181 s. <b>4:—.</b>

Jfr föreg, häfte s. 44.

<b>Cederschiöld, Gunnar.</b> I väntan på segern. Studier från Frankrike
under kriget. 2 uppl. Gle. 1915. 204 s. Ill. <b>3:75.</b>

Livfulla och lättlästa bilder från »ett nytt Frankrike», präglat av optimism och segervisshet,
skildrande brokiga situationsbilder från de civilas liv bakom fronten, bl. a. från gatulivet
i Paris, konstnärskretsarna i Montparnassekvarteren och från en tidningsmannakoloni i en
landsortsstad. Vidare tecknas kvinnornas och gossarnas insats som ersättare för männen, som
dragit till fronten, samt förhållandet mellan soldaterna och de hemmavarande (de s. k. »faddrarna»).
Senare delen av boken behandlar krigets båda sidor »så olika som natt och dag» från »den
allra ljusaste sidan, det hurtiga och glada livet i högsommartid» till »den allra mörkaste, de
sårades lidanden i ambulanserna och på sjukhusen». Arbetet illustreras av förf:s — en ung
svensk konstnärs — egna teckningar.

<b>Gerlache, [Adrien] de Gomery de.</b> Landet som icke vill dö. Belgien
och belgierna under kriget. [Övs. fr. fra.] A. B. 1915. 271 s. Ill. <b>6:50.</b>

Den belgiske polarforskaren framlägger den belgiska uppfattningen om de omtvistade frågor,
som sammanhänga med det belgiska problemet. Han redogör därvid för den tyska invasionen
i landet, den stora utvandringen därifrån, livet i de obesatta delarna samt befolkningens
lidanden i de ockuperade områdena. Rikt och väl illustrerad.

<b>Grasshoff, Richard.</b> Belgiens skuld. Samtidigt ett svar till professor
Waxweiler. [Övs. fr. ty.] Ch. 1915. 96 s. <b>0:75.</b>

Återger den tyska uppfattningen om Belgiens neutralitet och om krigföringen i Belgien. —
Jfr nedan Waxweiler.

<b>Hellström, Gustaf.</b> Kulturfaktorn. Franska stämningar under världskriget.
Ljus [Nst] 1916. 176 s. <b>3:—.</b>

Levande och åskådliga bilder från livet i Paris, från lasaretten och från franska fronten, först
tryckta i Dagens nyheter. Bokens på ett par punkter polemiska karaktär tar sig uttryck i
titeln, som syftar på ett uttalande av Bernhardi om kriget som en oumbärlig kulturfaktor, som
H. anser vara typiskt för uppfattningarna i ledande  tyska kretsar.

<b>Heyman, Harald.</b> Frankrike i krig. H. G. 1916. 351 s. Ill. <b>6:75.</b>

H., som helt och hållet gjort de franska synpunkterna till sina, redogör för sina erfarenheter
från en resa i Frankrike under slutet av år 1915, framför allt till skyttegravslinjerna och
de av kriget härjade delarna av landet. Han opponerar mot talet om fransk dekadens, menar,
att kriget åstadkommit en stabilisering av de politiska förhållandena i Frankrike och ger en
entusiastisk karakteristik av fransk kultur som utmärkt av humanitet och respekt för andras
rätt. Till sist lämnas en översikt över fransk utrikespolitik efter  1870.

<b>Karlgren, Anton.</b> Ryska intervjuer. Studier från världskrigets Ryssland.
Nst. 1916. 160 s. <b>2:75.</b>

K., som under kriget företagit ett par resor till Ryssland, har i en volym samlat ett antal
till största del förut i Dagens nyheter publicerade artiklar, i vilka han försöker lämna en bild
av ryska stämningar, framför allt i dumakretsar.

Efter en kortare liberal period vid tiden för de stora ryska nederlagen är f. n. reaktionen
mera utpräglad än någonsin, men härunder ha, menar K., så gott som samtliga dumans
partier definitivt anslutit sig till frihetsrörelsen, och han spår ett liberalt genombrott efter freden.
Bokens senare del går ut på att visa, att uppfattningen om Rysslands folk som vunnet för
»erövringens idé» är falsk utom vad angår planerna på Dardanellerna (och Polen). K. återger
därvid ett antal ryska uttalanden, som tillbakavisa varje tanke på ryska planer mot Sverige,
och är synnerligen optimistisk, då det gäller att bedöma utsikterna till en förändring av Rysslands
finska politik, liksom han i det hela på de flesta punkter tämligen oförbehållsamt ansluter sig
till sina ryska sagesmäns synpunkter.

<b>Koch, G[erhard] H[alfred] von.</b> Det hungrande Belgien. En jättekamp
mot nöden. Nst. 1915. 88 s. Ill. <b>1:50.</b>

Ett värdefullt och opartiskt arbete av den på det sociala området väl bevandrade förf.
åsyftande att ge en inblick i den ekonomiska och sociala situation, som råder i Belgien under
kriget, samt redogöra för det storslagna hjälparbete, som där igångsatts. I ett slutkapitel
redogöres för de belgiska flyktingarnas ställning i Holland och England.

<b>Lindhagen, Anna.</b> Om belgierna nu. Tiden 1915. 95 s. Ill. <b>1:50.</b>

I dessa reseintryck skildrar författarinnan den tryckta känslan av fångenskap i Belgien och
kampen mot nöden där, flyktingslägren i Holland och bostadsbristen därstädes. Slutkapitlet
utgör en indignerad protest mot den tyska krigföringen sådan den skildrats i de uppgifter om
grymheter av tyska soldater, som lämnats från belgiskt håll.

<b>Lundberg, Aug[ust].</b> Från fängelse till fängelse i Ryssland. Ingenjör
Aug. Lundbergs äventyr som fånge under kriget. A. B. 1916. 102 s. (Från
kriget 3.) <b>1:—.</b>

En svensk ingenjörs skildring av den behandling han under förra hälften av år 1915 fått
utstå i ryska fängelser i Nikolajev och Odessa, misstänkt att vara tysk spion.


<b>Powell, E. Alexander.</b> Kriget i Flandern. Övs. fr. eng. av Henry von
Kræmer. Tiden 1915. 212 s. Ill. Inb. <b>3:50.</b>

En amerikansk tidningsman skildrar med sympati livet och förhållandena i Antwerpen
under dess belägring och vid dess fall samt redogör för sina besök i de belgiska och tyska
linjerna utanför staden.

<b>Stjernstedt, Marika.</b> »Ensam kvinna vid fronten.» Föredrag. Tiden 1916. 62 s. <b>0:75.</b>

Även en uppl. till 0:30.

M. S:s olika bedömda föredrag innehåller en lovsång till Frankrike, som, menar hon,
kämpar för ett ideal, och där »varje soldat fattat sin uppgift såsom verkligen varande en
uppgift, inte bara i fäderneslandets, utan i mänsklighetens tjänst». Stämningen mot Tyskland
karakteriserar hon som »ett isande avståndstagande värre än allt man är van att nämna
folkhat», och den skildras mot bakgrunden av en synnerligen skarpt formulerad kritik av tysk
krigföring.

— Frankrikes själ. Minnen och intryck. A. B. 1916. 312 s. <b>4:75.</b>

S. skildrar sina intryck under en resa i Frankrike, särskilt en tre dagars vistelse vid
fronten samt ett besök i ett tyskt fångläger. Därjämte behandlas frågan om under kriget gjorda
ansatser till förbättrad hantverksutbildning, striden mot den genom husbehovsbränningen
utbredda alkoholismen, det förändrade läge, i vilket kvinnofrågan kommit genom kriget, samt
den betydelse som Elsass-Lothringen, »det öppna såret», haft för fransk opinion. Som
bakgrund till den entusiastiska teckningen av franska folket ger författarinnan en av ytterligt
anti-tysk stämning färgad bild av tyskt folklynne.

<b>Waxweiler, E.</b> Belgiens öde. Har landet förskyllt det? Eller var dess
neutralitet ärlig? En vädjan till neutrala småstater. Övs. [fr. fra.]. Framt. 1915.
280 s. <b>3:—.</b>

Förf, professor i Brüssel, ger en sammanfattning av den belgiska uppfattningen om den
belgiska neutralitetens karaktär, det tyska infallet i Belgien och krigföringen där. — Jfr ovan
Grasshoff.

<b>Vivian, E. Charles,</b> o. <b>Williams, J. E. Hodder.</b> Röda korsets väg.
Bilder från den engelska krigssjukvården. Med förord av drottning Alexandra.
Övs. [fr. eng.] Lb. 1916. 104 s. Portr. <b>1:25.</b>

Skildringar från det engelska Röda korsets verksamhet i Frankrike och i hemlandet med
instuckna livligt tecknade situationsbilder från sjukhusen.

<h3>5. Biografier.</h3>

<b>Gardiner, A[lfred] G.</b> Englands ledare och ett par andra. Övs. [fr. eng.]
av Ivan Pauli. D. 1, 2. Tiden 1915. Portr. à <b>2:50.</b>

En av Englands mera kända tidningsmän, redaktören för den radikala tidningen Daily
News, lämnar i denna bok, utkommen på engelska 1909, lättlästa och åskådliga karakteristiker
av ledande personligheter inom Englands politiska och litterära värld, delvis grundade på
personliga intryck. Därjämte tecknas »tsarens» och »Kaiserns» bild.

<b>Holmberg, Teodor.</b> Två stora män. Wilhelm II. Ferdinand von
Zeppelin. Lb. 1915. 153 s. Portr. <b>1:75.</b>

En entusiastisk karakteristik av kejsar Wilhelms personlighet. Under framhållande av den
fredskärlek, som utmärkt hans regering, och av hans religiösa läggning tecknas hans insats i
världspolitiken, hans betydelse som socialreformator och som organisatör av armé och flotta

fram till utbrottet av världskriget, vid vars behandling förf. går in i skarp polemik mot engelska
uppfattningar. — Den andra av essayerna behandlar Zeppelins, den forne kavallerigeneralens,
okuvliga energi och kamp mot svårigheter och motstånd tills han lyckats skapa styrbara
luftskepp. I avslutningen behandlas Zeppelinballongernas betydelse som krigsredskap.

<b>Stålhane, H[enning].</b> Mackensen. Sv. bokförl. 1915. 112 s. Kart.
(Männen för dagen 12.) <b>0:50.</b>

Skildrar Mackensens deltagande i fransk-tyska kriget 1870—71 samt hans insats som
arméledare under världskrigets första krigsår.

—  Tyska härförare under världskriget i ord och bild. Nst. 1915. 163 s. Portr. <b>2:—.</b>

Tjugo korta biografiska skisser över tyska fältherrar under världskriget.

<b>Wile, Frederic William.</b> Männen omkring kejsaren. Det moderna
Tysklands skapare. Övs. [fr. eng.] med inledning af Valdemar Langlet. 2 uppl.
H. G. 1914. 232 s. <b>3:—.</b>

En samling biografier skrivna av en engelsk tidningskorrespondent i Berlin före krigsutbrottet.
Han skildrar med aktning och sympati 31 tyskar i ledande ställning, politici och
militärer, näringslivets stormän o. s. v. Boken, som ger en ganska god inblick i moderna
tyska förhållanden och ej minst tysk företagsamhet på näringslivets område, är hållen i en
ledig stil.

<b>Örström, Olof.</b> Hindenburg. Sv. bokförl. 1915. 96 s. (Männen för dagen 9.) <b>0:50.</b>

Efter en kort redogörelse för Hindenburgs föga märkliga officerskarriär till hans avsked
1911 lämnas en populär skildring av hans mästerliga operationer i Östpreussen och norra
Polen hösten  1914 och våren  1915 samt dessas militära betydelse.

—  Kejsar Frans Josef. Sv. bokförl. 1914. 96 s. (Männen för dagen 4.) <b>0:25.</b>

Behandlar framför allt utrikespolitiken under Frans Josefs regering (från 1848) och går
därvid bl. a. in på en översikt av uppkomsten av motsättningen mellan Österrike och
Ryssland.

—  Kejsar Wilhelm II. 2 uppl. Sv. bokförl. 1914. 96 s. (Männen för dagen 3.) <b>0:25.</b>

I samband med en karakteristik av tysk politik tecknas uppkomsten av motsättningen
mellan England och Tyskland. — Slutsåld.

— Tsar Nicolaus. Sv. bokförl. 1915. 96 s. (Männen för dagen 5.) <b>0:25.</b>

Behandlar rysk politik under Nikolaus' regering, främst finska frågan, rysk-japanska kriget
och revolutionsrörelserna i landet.

— Två balkankungar. Sv. bokförl. 1915. 96 s. (Männen för dagen  11.) <b>0:50.</b>

De båda biografierna över kung Ferdinand av Bulgarien och Konstantin av Grekland
lämna samtidigt en framställning av de båda ländernas historia och politik under de senaste
årtiondena.

</chapter>
<chapter name="PROGRAM VID SVERIGES ALLMÄNNA BIBLIOTEKSFÖRENINGS
ANDRA ÅRSMÖTE I GÖTEBORG
DEN 7 OCH 8 AUGUSTI 1916.">
<h2>PROGRAM VID SVERIGES ALLMÄNNA BIBLIOTEKSFÖRENINGS
ANDRA ÅRSMÖTE I GÖTEBORG
DEN 7 OCH 8 AUGUSTI 1916.</h2>
Möteslokal: Göteborgs högskola.
<table>
<td><td c><b>Måndagen den 7 augusti.</b>
<td>
<td>Kl. 10 f. m. <td>1. Öppnas mötet av föreningens ordf.
<td><td>2. Val av mötesfunktionärer.
<td><td>3. Föredragande av styrelsens och revisorernas berättelser.
<td><td>4. Val av 6 styrelsemedlemmar och 3 styrelsesuppleanter.
<td><td>5. Tal av Göteborgs högskolas rektor, professor O. Sylwan.
<td><td>6. »Om användningen av de större bibliotekens dupletter», diskussion
<td><td><tab>inledd av överbibliotekarien L. Wåhlin.
<td><td>7. »Förhållandet mellan skolornas bibliotek och de allmänna
<td><td><tab>bibliotekens ungdomsavdelningar», diskussion inledd av fröknarna
<td><td><tab>Alvida Sandberg och Helja Jacobson.
<td>Kl. 1—3 e. m. <td>Förevisning av Göteborgs stadsbibliotek och Dicksonska folkbiblioteket.
<td>Kl. 3—5. <td>Middagsrast.
<td>KL 5. <td>1. »Seminariernas bibliotek och deras uppgift», diskussion inledd
<td><td><tab>av seminarieadjunkten K. H. E. Ågren.
<td><td>2. »Åtgärder för spridande av dansk och norsk originallitteratur i
<td><td><tab>Sverige och svensk i Norge och Danmark», diskussion inledd av
<td><td><tab>biblioteksarnanuensen V. Johansson.
<td>
<td><td c><b>Tisdagen den 8 augusti.</b>

<td>Kl. 10 f. m. <td>1. Föredrag av professor K. Kjellberg om »Böckerna som kulturbärare».
<td><td>2. Demonstration av vandringsbibliotek.
<td><td>3. »Om statsbidrag åt folk- och skolbibliotek», redogörelse lämnad
<td><td><tab>av andre bibliotekskonsulenten K. Tynell.
<td><td><tab>[I sammanhang med punkterna 2 och 3 tillfälle att framställa frågor.]
<td><td>4. »Öppna hyllor», diskussion inledd av förste bibliotekskonsulenten F. Hjelmqvist.
<td>Kl. 1—3 e. m. <td>Förevisning av Redbergslids och Landala folkbibliotek.
<td>Kl. 3—5. <td>Middagsrast.
<td>Kl. 5. <td>»Bibliotekarien och hans uppgift», diskussion inledd av fröken Hildur Lundberg.
<td>Kl. 8. <td>Samkväm.
</table>

Anmälan om deltagande i mötet bör ske senast den 4 augusti och insändas
till <i>Biblioteksmötets lokalkommitté,</i> adr. Stadsbiblioteket, Göteborg. Mötesavgiften
utgör 2 kr. för medlemmar av biblioteksföreningen och 3 kr. för övriga och
erlägges å <i>mötesbyrån</i> (lokal: Göteborgs högskola), som hålles öppen söndagen
den 6 augusti kl. 5—7 e. m. samt mötesdagarna från kl. 1/2 9 f. m.
Biblioteksmötets lokalkommitté lämnar också anvisning om logi.

</chapter>
<chapter name="ANSLAG TILL STUDIERESOR FÖR PERSONER ANSTÄLLDA
VID STADS-, FOLK- OCH SKOLBIBLIOTEK.
(Diskussion vid S. A. B:s första årsmöte.)">
<h2>ANSLAG TILL STUDIERESOR FÖR PERSONER ANSTÄLLDA
VID STADS-, FOLK- OCH SKOLBIBLIOTEK.</h2>
(Diskussion vid S. A. B:s första årsmöte.)

Inledningsföredrag av Folkskolläraren <sc>I. Andrén.</sc>

Formuleringen av ämnet för den diskussion, som jag med några korta ord skulle
inleda, för väl närmast tanken på att här är fråga om studieresor, liknande
dem, som lärare och lärarinnor med statsunderstöd företaga till ett antal
skolor för att studera olika undervisningsmetoder. Det är då från början klart,
att anslag till sådana omfattande resor endast kan erhållas av ett fåtal, och då
väl vid större bibliotek anställda. I vad mån sådana studieresor äro behövliga
och anslag till dem skall kunna erhållas, kan den följande diskussionen klarlägga, då
här finnas talrika representanter för dessa större bibliotek. Jag är ej den rätte
att orda om detta, ty min bibliotekserfarenhet inskränker sig till skötandet av
lärjungebiblioteket vid Västerås folkskolor. Men indirekt har jag sedan flera år
som sekreterare i landstingets folkbildningskommitté stått i förbindelse med så
gott som samtliga bibliotek i Västmanlands län, och min erfarenhet av denna
verksamhet är, att skall en allmännare uppryckning av biblioteksväsendet särskilt
på <i>landsbygden</i> kunna komma till stånd inom rimlig tid, så måste det allmänna
på något sätt genom stipendier förhjälpa bibliotekarierna till ökad insikt, bättre
utbildning eller fortbildning. Ämnet skulle sålunda likaväl kunna vara frågan
om bibliotekariernas utbildning. Det är alltså till dessa mindre förhållanden, som
jag vill inskränka mig, och jag kan ej undgå den tanken, att det dock är på
detta område, som behovet av hjälp är mest skriande. Enligt sakens natur saknas
också vid tillfällen som detta i allmänhet talesmän för dessa de lägsta
biblioteksformerna, varför det kanske kan försvaras, att jag något ensidigt behandlar det
uppställda ämnet.

Men hur skall man nå den stora massan av dessa bibliotekarier? Hur
intressera dem, hur ge dem de allra nödvändigaste insikterna? Det var en fråga,
som jag vid flera tillfällen ställde till bibliotekskonsulenterna och till andra
biblioteksmän. Samrådet mellan landstingets folkbildningskommitté — vars
intresserade och idérike ordförande är redaktör Pers — och d:r Hjelmqvist resulterade
i ett företag, som i sommar gått av stapeln. Då försöket lyckades bra, ville d:r

Hjelmqvist, att jag här skulle redogöra för detsamma och dess tillkomst, enär
det skulle i någon mån kunna visa, hur man åtminstone på ett begynnande sätt
kan ge de sämst ställda biblioteken en hjälpande hand.

Västmanlands läns landsting har sedan 1890-talet lämnat ett årligt anslag till
föreläsningsverksamheten, vilket handhafts av en kommitté. Anslaget var till en
början 1,000 kr. men har småningom ökats, så att det de senare åren uppgått
till omkring 3,000 kr. Som bekant ha emellertid kommunerna upptagit den
folkbildande föreläsningsverksamheten och därför erhållit statens stöd. Så har skett i
vårt län i stor utsträckning. Därigenom blev den av landstinget utövade
verksamheten på detta område mindre behövlig. Andra behov framstodo emellertid med
krav på att tillgodoses. 1910 års landsting ombildade därför föreläsningskommittén
till en »kommitté för folkbildningsarbetet inom länet» och utvidgade dess program
till att omfatta folkbildningsarbetet i allmänhet, varvid särskilt biblioteksverksamheten
borde bli föremål för omvårdnad.

En följd av detta beslut blev att understöd lämnats åt studiecirklar inom
nykterhetssällskapen, i år även inom arbetarrörelsen. Dessa studiecirklar ha, som
bekant, till ett av sina huvudsyften att bilda små bibliotek. Först i år har
kommittén emellertid kunnat upptaga biblioteksfrågan i större omfattning. Det skedde
genom ett möte i Västerås den 9 och 10 augusti, där det gällde att väcka
intresse och lämna råd och anvisningar företrädesvis för folk- och skolbiblioteks
upprättande och skötsel, men även närliggande frågor skulle belysas; sålunda
studiecirklarna å ena sidan och stiftsbiblioteket å den andra.

Det var nödvändigt att nå hela länet. Statsunderstödda bibliotek funnos
endast i 45 % av länets socknar. För att nå hela länet utfästes dagtraktamente a
5 kr. och järnvägsresa för en stipendiat från varje kommun. Skolrådens
ordförande anmodades tillse, att dessa utsågos av biblioteksstyrelserna, om sådana
funnos, eljest på annat sätt. I några fall måste kommittén direkt utse stipendiat,
emedan de legala organen ej ville fungera. Inbjudan utfärdades för övrigt i
sådan form, att det folkliga intresset för saken skulle känna sig tilltalat.

Syftet nåddes. Endast ett par socknar blevo orepresenterade. Mötet blev gott
besökt av intresserat folk från hela länet, såväl utsedda stipendiater som andra.
Övervägande var det biblioteksföreståndare, vanligen folkskollärare, men därjämte
präster, skolrådsledamöter, medlemmar i studiecirklar o. s. v., i allt omkring 150
personer, därav hälften stipendiater.

Mötets arbetsmedel voro föredrag, diskussioner och visningar. Som föredragshållare
hade statens förste bibliotekskonsulent, d:r F. Hjelmqvist, ställt sig till
förfogande. Från länet biträdde sedan en rad föredragshållare, huvudsakligen
personer, som äro knutna till biblioteksverksamheten på ett eller annat sätt.
Föredrag höllos över följande ämnen: Huru väcka läslust? av läraren A. Friberg
i Norberg, föreståndare för Norbergs kommunbibliotek; om bibliotekariearvoden
av läraren K. J. Österberg, bibliotekarie vid Köpings folkbibliotek; om lärare- och
skolbibliotek av läraren Ivar Andrén i Västerås; samt om studiecirklarna och
biblioteken av läraren A. G. Ljungberg i Riddarhyttan, I. O. G. T:s studieledare för länet.

Lektor Landtmanson, bibliotekarie vid allmänna läroverkets bibliotek (det s. k.
Stiftsbiblioteket), stod båda dagarna till tjänst med att visa det gamla värdefulla
biblioteket på 20,000 band och höll slutligen ett föredrag om »stiftsbiblioteket»
(återgivet i häfte 1 av denna tidskrift, s. 16—20). Listan på föredragshållare
blir fullständig, om det nämnes, att fil. kand. Gunnar Pers talade över ett ämne,
»hembygdsvård», som ligger för tiden, ehuru ej direkt hörande till mötets uppgift.

De på föredragen följande diskussionerna voro sakliga, måttfulla och

upplysande. Intresset var hela tiden det bästa. Upplivande sång ljöd då och då,
och en utfärd till en av mälarholmarna första dagens kväll gav tillfälle till
personligt umgänge för deltagarna.

Det är nu kommitténs avsikt att fullfölja uppslaget genom att till en början
förse stipendiaterna med tryckta anvisningar och för övrigt genom sekreteraren
stå till tjänst med upplysningar i ämnet. Vidare skola föreläsare i biblioteksfrågan
tillhandahållas för att på kallelse och efter kommitténs bestämmande
uppträda äte i kommunerna.

Men detta avser blott att vara en början. Fullständigare kurser behövas
naturligtvis. Om något år är det avsikten att åter ta itu med saken, men då
ordna längre kurser med färre deltagare.

Härvid behöves dock statsunderstöd. Sådant borde ock kunna erhållas för
bibliotekariernas fortbildning, i likhet med vad som är fallet beträffande t. ex.
folkskollärarnas fortbildning, för vilket ändamål folkskolöverstyrelsen disponerar över
ett årligt anslag av 15,000 kronor, som utgår till fortbildningskurser av olika
slag samt till stipendier för deltagarna i desamma. I allmänhet betäckes dock
en del av kurskostnaderna av landsting eller annan korporation, som är intresserad
för att kursen kommer till stånd.

Kommunanslag till kurser för bibliotekarier synas ej böra ifrågasättas från
små kommuner, ty det anslag, som de kunna lämna till biblioteket, behöves mer
än väl till bokinköp och bibliotekariearvode.

Det är mycket beklagligt, att det ej finnes någon länscentral för biblioteken,
som kan taga initiativ till dylika länskurser och begära anslag hos landstingen.
Föreläsningsverksamheten har nu i ett flertal län fått denna central i nybildade
länsförbund. Något liknande behövdes även här. Ja, det naturligaste vore väl,
att föreiäsningsföreningarna och biblioteken förenades i samma förbund, ty
samverkan såväl i kommunerna som länen och hela landet är ju högst önskvärd.
Allt hänger emellertid på ihärdiga, uthålliga initiativ. Landscentralens krafter
kunna ej räcka till för hela landet. Den skall ligga över, intressera och hjälpa
länskrafter, som ha lättare att känna ortens behov och krafter och att veta rätta
tiden för ingripande samt skaffa lokala anslag. Då biblioteksarbetet gäller ett
mindre område, kan också ortens förhållanden bättre komma till sin rätt.

Enär utgångspunkten för mitt anförande med avsikt var ensidig, har jag ej
ansett det lämpligt, att jag utarbetade något resolutionsförslag. Detta sker bäst
genom beredningsutskottet, som kan sammanfatta resultatet av diskussionen. Mötet
bör emellertid, enligt mitt förmenande, göra ett uttalande, att ett bestämt anslag
för bibliotekariernas fortbildning bör lämnas av riksdagen.<footnote>Jfr ang. folkbildningsarbetet i Västmanlands län nedan s. 127.</footnote>

Bibliotekarien <i>Fr. Nilsson:</i> Om inledaren menat, att utbildningsfrågan för
städernas vidkommande vore väl tillgodosedd, vore detta en missuppfattning. Man
behövde synnerligen väl kurser med anslag av staten liksom i Norge och
Danmark. Men för den enskilde bibliotekarien vore det dessutom av stort värde alt
genom resor få studera förhållandena i andra bibliotek. Skolbibliotekarien kunde
möjligen genom kombinering med studieresa i annat syfte erhålla anslag för
biblioteksstudier, men för folkbibliotekarien vore detta omöjligt annat än efter
särskild ansökan. Staten, landstingen, kommunerna och kanske främst
biblioteksstyrelserna borde behjärta vikten av anslag till dylika resor.

</chapter>

<chapter name="Litteratur om Halland. Av t. f. Andre bibliotekarien Bert Möller">
<h1>LITTERATUR OM HALLAND.</h1><footnote>
Härmed lämnas den första av en serie redogörelser för litteratur ang. de särskilda
landskapen. — Därvid medtagas ej framställningar ang. de olika landskapen, som äro införda i
arbeten eller samlingsverk rörande Sverige i dess helhet eller <i>större</i> delar därav, t. ex. Höjer,
M., Konungariket Sverige; Sverige, geografisk, topografisk, statistisk beskrivning, utg. av K.
Ahlenius, E. Apelqvist m. fl.; K. M:ts befallningshavandes femårsberättelser o. s. v.</footnote>

Av t. f. Andre bibliotekarien <sc>Bert Möller</sc>.

Redan från äldre tid, då Halland var danskt, skulle man nog kunna finna
bidrag till landskapets historia, som ännu ha ett visst värde, t. ex. <i>Arent
Berntsen Bergens</i> skildring i Danmarchis oc Norgis fructbar Herlighed
(1650—56), vars författare en tid varit slottsskrivare på Varbergs fästning. Men
dessa komma närmast i fråga för vetenskapliga undersökningar; i det följande
kommer huvudsakligen att tagas hänsyn till den litteratur, som kan ha mera allmänt
och direkt intresse för halländsk hembygdskunskap och ur denna synpunkt för
folkbibliotek. Den, som vill ägna mera ingående studier åt landskapet, bör dock alltid
komma ihåg, dels att det är en lem i det gamla »Skåneland» och ofta beröres
i skildringar av Skåne, dels att dess tidigare historia är dansk, och att alltså
litteraturen om det bör sökas även i Danmark.

Raden av halländska historieskrivare börjar vackert. År 1751 ventilerades
under <i>Sven LagerBrings</i> presidium en disputation De Hallandia. Fortsättningen
borde blivit detta namn värdig. Följande år började assessorn i
antikvitets-arkivet <i>Jacob Richardson</i>, själv hallänning, att utgiva sin Hallandia antiqua et
hodierna (två delar, 1752—53; på svenska). Icke endast titeln förer tanken på
Dahlbergs Svecia-verk, även bokens yttre hade värdigt motsvarat ett betydande
innehåll. Ända sedan 1730-talet hade förf. arbetat därpå, men under hans ständiga
tvistigheter med överordnade inom verket och sysslande med andra ämnen hade
fullbordandet fördröjts. En utlovad tredje del blev heller aldrig utgiven.
Omdömena om boken ha varit hårda, hårdast Warmholtz', som kallar den för
makulatur. Alldeles värdelös är den dock icke, om den än måste nyttjas med stor
försiktighet. De uppgifter den lämnar om förhållandena i Halland ha naturligtvis
fått ökat värde, ju mer som förhållandena ändrats med tiden. Då den står
högt i pris, kan den endast ifrågakomma för större bibliotek.

Ett stort steg därutöver betecknar nästa Hallandsskildring, <i>S. P. Bexells
</i>Hallands historia och beskrifning (tre delar, 1817—19). Första bandet upptages
till största delen av landskapets allmänna historia, varjämte några anteckningar
till dess naturalhistoria meddelas. Härefter följer en speciejl beskrivning
sockenvis. I fråga om historisk kritik fyller arbetet icke moderna anspråk, men till
sin topografiska del är det ännu det utförligaste och mest betydande vi ha; det
är dock liksom föregående ganska dyrt.

Av jämförelsevis ringa omfång, men innehållsrik och värdefull är <i>Carl af
Forsells</i> Beskrifning öfver Halmstads län eller Halland (1826). Författaren, den
kände statistikern och överdirektören för lantmäterikontoret, hade i början av
1800-talet utfört förarbeten till Hermelins kartverk för en stor del av västra
Sverige.

Ungefär samma karaktär ha de Topografiska och statistiska uppgifter om
Halmstads län, som år 1847 utgåvos av topografiska kåren (80 s.) i samband
med dess länskarta över Halland. Jämte kartan kunna de ännu fås för ett pris
av 3 kr.




Tämligen obetydliga äro de Bilder från Halland, som ingå i en år 1853
anonymt utgiven diktsamling, Myosotis (s. 87—208), omfattande Historisk
minnesteckning, Landskapsteckning och Barndomsbilder. Författaren, <i>F. B. Cöster</i>,
var son till en landssekreterare i Halmstad, och det är huvudsakligen vad som
meddelas om länets hövdingar och livet i Halmstad och på godsen däromkring
i början av 1800-talet, som har intresse.

En hel rad förträffliga arbeten ha vi att tacka ryttmästare <i>P. von Möller</i>
för. Främst kan nämnas hans innehållsrika och på vidlyftiga arkivstudier
grundade Bidrag till Hallands historia (1874, 398 s.). Endast första delen har
utkommit och i denna behandlas Norra Hallands furstar och hövdingar intill år
1645 samt Hallands kloster. Halländska herregårdar (1871, 120 s. + 16 pl.)
innehålla icke endast värdefulla bidrag till landskapets person- och lokalhistoria
utan också åtskilliga kulturhistoriskt värdefulla skildringar. Några av de
godshistorier, som här meddelas, fullföljas och kompletteras av uppgifterna i Svenska
slott och herresäten vid 1900-talets början, vars Hallandsdel utkom  1914.

v. Möller var även en bland stiftarna av Hallands fornminnesförening och
dess ordförande. Han ombesörjde även redigeringen av dess årsskrift (tre
häften utkommo 1868—72) och började såsom bilaga till denna utgiva
Forn-handlingar rörande Halland. Detta diplomatarium avbröts dock med år 1366.
Fornminnesföreningen uppgick nämligen i den skånska; de under något olika titlar
av M. (och L.) Weibull utgivna skånska samlingarna skulle fullfölja årsskriftens
uppgift. Bland de uppsatser, som på detta sätt offentliggjorts, må här endast
erinras om professor <i>S. L. Törnquists</i> Minnen från södra Halland (1893 h. 1
s. 33—79).

En ganska fyllig skildring av landskapets tillstånd efter dess övergång till
Sverige har lektor <i>Hugo Larsson</i> år 1891 lämnat i Halland vid midten af det
17:de århundradet (94 s.). Detta ämne belyses även av <i>Knud Fabricius</i> i
Skaanes Overgang fra Danmark til Sverige (två delar, Kbhvn 1906), värdefull
icke endast genom vad den direkt meddelar om Halland utan även emedan
förhållandena i de två landskapen ju äro tämligen likartade.

Ett direkt led i strävandena att skaffa litteratur, som är lämplig som
grundval för undervisningen i hembygdskunskap, äro de av tvänne folkskollärare, <i>K.
Knutsson</i> och <i>A. F. Österberg</i>, utgivna Läsestycken om Halland (1915, 190 s.,
pris 1: 50). I en följd korta uppsatser belysas olika sidor av landskapets natur,
kultur och historia och skildras märkligare orter. Ett par av dessa skildringar
återfinnas i Svenska turistföreningens årsskrift.

Liknande till sin planläggning, men i betraktande av det ringa omfånget väl
så innehållsrik och upplysande är <i>Per Stolpes</i> Halland (1916, 26 s., pris 0: 40),
utgiven som text till Svenska turistföreningens geografiska bilder n:r 86—110
(pris för bilderna 0: 25).

Mera karaktär av lärobok har <i>Krister Hagströms</i> Kort beskrifning öfver
Halland (1891, 47 s., pris 0: 25).

I första rummet den ekonomiska utvecklingen inom länet under 1800-talet
belyses i ett par historiker över Hushållningssällskapet. År 1894 hade
kammarjunkare <i>Th. Gyllensköld</i> påbörjat en Hallands kongliga hushållnings sällskaps
historik, men den avbröts med första delen, som förde skildringen fram till år
1846 (107 s., pris 1: 25). Till sällskapets hundraårsjubileum upptogs planen på
nytt, och år 1912 utkom Hallands läns hushållningssällskap 1812—1912 (284 s.,
pris 2:—). Boken innehåller dels en allmän redogörelse för

hushållningssällskapets historia, författad av redaktör Ludvig Danström, dels särskilda
redogörelser för länets jordbruk och dess binäringar av olika fackmän.

Bidrag till länets ekonomiska historia lämna också ett par festskrifter, som
utgivits av halländska banker, <i>C. A. Ljunggrens</i> Halmstads sparbank
1835—1911 (1911) och Varberg stads sparbank 1836—1911 (1912). De innehålla
emellertid även åtskilliga personhistoriska notiser.

Av övrig personhistorisk litteratur berörande länet kunna nämnas de olika
herdaminnena för Göteborgs stift: <i>S. P.</i> och <i>J. G. Bexells</i> (två delar, 1835), <i>S.
Pettersson</i> och <i>R. Litzéns</i> (621 s., 1872) och <i>Skarstedts</i> (1273 s., 1885); det
sistnämnda vidlyftigast och bäst. Alla tre äro dock numera utgångna ur
bokhandeln.

Även bör framhållas <i>C. Sjöströms</i> Göteborgs nation i Lund 1669—1906
(1907, 609 s., pris 15:—), särskilt för de många utredningar om halländska
släkter, som den innehåller.

I åtskilliga reseskildringar finner man naturligtvis notiser av större eller mindre
värde. Här må endast erinras om ett par hithörande arbeten, <i>Hårlemans</i>
dagböcker 1749 och 1751 och <i>Anders Tidströms</i> Resa i Halland, Skåne och
Blekinge år 1756. Den senare utgavs av M. Weibull 1891. Författaren, som var
lärjunge till Linné, uppehåller sig mest vid »oeconomien och naturalier». En
vida mera ingående skildring har en annan Linnélärjunge, prosten i Hasslöv
<i>P. Osbeck</i>, lämnat i sin beskrivning över Laholms prosteri, av vilken dock endast
några korta fragment offentliggjorts i Hallands fornminnesförenings årsskrift.

Av betydelse för landskapets byggnadshistoria är <i>C. G. Brunii</i> Antiqvarisk
och arkitektonisk resa genom Halland, Bohuslän, Dalsland, Wermland och
Westergötland år 1838 (1839, pris  1: 50).

Till reselitteraturen kanske också kan räknas resehandböckerna. Den bästa
är Västkusten, utgifven af Svenska turistföreningen (Svenska turistföreningens
resehandböcker XVII, 1912, 199 s., pris 2: 50).

De halländska ortsbeskrivningar, som utkommit, äro varken särskilt talrika
eller särskilt värdefulla. Den bland länets städer, som har den märkligaste
historien, är säkerligen Varberg, och denna stad har också tilldragit sig mest
intresse. Ganska goda äro telegrafkommisarien <i>J. E. Jönssons</i> arbeten,
Anteckningar till Varbergs fästnings historia (1872, 129 s.) och Några Varbergsminnen
(1880, 76 s.). Doktor <i>Alfred Levertin</i> har under den tid han var badläkare i
staden  utgivit Varberg (1885,  26 s.) och Varbergs hafskuranstalt (1888, 67  s.).

<i>E. G. Skjöld</i> har utgivit Halmstad, vägvisare för turister (1912, 50 s., pris
0: 75) och <i>Alex. Andersson</i> Fattigvården i Halmstad 1820—1908 (1909, 38 s.,
pris 0: 50). <i>A. F. Möller</i>, Några anteckningar till Falkenbergs historia (1891,
52 s.) utgör ett omtryck av artiklar i Falkenbergs tidning. Som en
jubileumsskrift till minnet av stadsfullmäktigeinstitutionens 50-åriga bestånd presenterar sig
<i>Anders Jönssons</i> Falkenbergsboken (1916, 242 s., pris 10:—). Uppgifterna i
denna äro dock ej alltid så pålitliga. Ganska obetydlig är <i>K. J. Schultz</i>, Breared
(1908, 25 s., pris 0: 50). <i>C. v. Krassows</i> Hasslöfs socken (1888, 66 s.)
utgjorde egentligen första häftet av en synnerligen brett anlagd Hallandsbeskrivning,
men företaget rönte ingen större uppmuntran och någon fortsättning har heller
aldrig synts till.

Språkvetenskapliga arbeten ha ju i regel endast intresse för fackmännen.
Dock förtjänar påpekas <i>P. Möllers</i> Ordbok öfver Halländska landskaps-målet
(1858), som även meddelar åtskilligt folkloristiskt material. En vetenskapligt
fullt modern och betydande framställning lämnar E. Wigforss i Södra Hallands

folkmål (under utgivning i Svenska landsmålen, del I som akad. avhandling 1913),
vilken dock ej gärna kan tillgodogöras utan ganska vidlyftiga språkliga kunskaper.

Stort språkligt värde ha också flera av <i>August Bondessons</i> arbeten, t. ex.
Visor på Ätradalens bygdemål (1878) och Halländska sagor, samlade bland
folket och berättade på bygdemål (1880, pris 2:—). Samtliga Bondessons
arbeten grunda sig på en omfattande och ingående kännedom om folkets liv och
föreställningsvärld; den trakt han närmast skildrar är mellersta Halland,
»Ätradalen». De av hans arbeten, som företrädesvis ha intresse ur denna synpunkt,
äro Jon i Slätthult (1880) och Marknadsgubbar på Sjönevad (1881, senare
upptagna i Öreskrifter för folket n:r 110 och 113); i dessa båda är skildringen
direkt lagd så, att den skall kunna meddela så mycket som möjligt om folkets
vanor, tankar och känslor. Mindre starkt undervisande, av större litterärt värde
äro hans senare folklivsberättelser, Hallings Anna (1883), Allmogeberättelser
I—II (1884) och Nya allmogeberättelser (1888), I Glimminge och Kröplinge (1892)
och M. V. K. (1903). De flesta av dessa ha utkommit i enkronasupplagor.

En ganska fyllig folkloristisk skildring från ett par Hallandssocknar
(Torup-Enslöv i söder och Frillesås i norr) ger <i>Herm. Hofberg</i> i Några drag ur det
forna skogsbyggarlifvet i Halland (tilläggshäfte till Läsning för folket 1881, 69 s.,
pris 0: 50).

Några folkloristiska bidrag berörande Halland finnas också i tidskriften
Folkminnen och folktankar. I särtryck härur har utgivits Skeppet, som gick över
vatten och land och andra folksagor från Halland samlade av Edv. Ke.
(signatur för <i>L. E. Jansson</i>), ordnade och genomsedda av Ossian Lindskoug (1915,
100 s., 1:—).

Den naturvetenskapliga litteraturen är här icke platsen att ingå på; endast
må erinras om, att i de av Sveriges geologiska undersökning utgivna
beskrivningarna även finnas upplysningar om fornlämningar.

En förteckning över botanisk litteratur rörande Halland finnes i <i>C. J.
Lindebergs</i> Hallands och Bohusläns fanerogamer och ormbunkar s. 7 (i Göteborgs
k. vetenskaps- och vitterhetssamhälles handlingar n. f.  16,  1878).
</chapter>

<chapter name="Dewey's klassificeringssystem och Cutter's namntabeller. En kort översikt av Fredrik Hjelmqvist">
<h1>DEWEY'S KLASSIFICERINGSSYSTEM OCH
CUTTER'S NAMNTABELLER.</h1>

En kort översikt av Fredrik Hjelmqvist.

Då frågan om de båda amerikanska system för ordnande av böckerna i ett
bibliotek, vilkas namn läsas i titeln härovan, genom professor Steenbergs
uppsats i detta häfte förts fram till diskutering, har det synts lämpligt att
först lämna en kortfattad vägledande översikt över deras huvudprinciper.

Det är då först att märka, att om också båda systemen avse böckernas
ordnande, de taga sikte på två olika saker. Under det att Dewey's
decimalklassificering innehåller ett system för böckernas ordnande i <i>ämnesgrupper</i>, äro
Cutter's tabeller avsedda att vara ett hjälpmedel för numrering och ordnande av
de <i>särskilda arbetena</i> inom varje ämnesgrupp. Man kan alltså samtidigt använda
Dewey's system och Cutter's tabeller, men å andra sidan är det intet som hindrar,
att man kombinerar de från de senare hämtade numren med vilket annat system

för böckernas uppdelning i olika fack som helst, t. ex. det som användes i
grundkatalogen för folk- och skolbibliotek.

Melvil Dewey uppdrog grundlinjerna till sin <i>decimalklassificering</i> redan år
1873. Därefter har han ständigt byggt vidare på den en gång lagda grunden.
Då systemet första gången utgavs från trycket (1876), upptog det ej mer än
42 sidor. Den 1911 utgivna 7:e upplagan har svällt ut till en stor volym på
c:a 840 sidor.<footnote>
Den 8:e uppl., utkommen 1913, har ej varit mig tillgänglig. Priset för denna är $ 6.</footnote>

Dewey hade försökt olika slag av beteckningar för avdelningarna i systemet:
bokstäver och kombinationer av bokstäver och siffror, men stannade slutligen
för endast siffror. En huvudprincip är därvid, att han genomgående bygger på
tiodelningen. Han delar upp litteraturen i 10 klasser. Först en klass betecknad
med noll och omfattande encyklopedier samt övriga skrifter av så allmän art, att
de ej kunna föras in under någon av de följande klasserna, och därefter 9 klasser,
betecknade 1—9 och omfattande: 1. filosofi; 2. religion; 3. samhällslära; 4.
språkvetenskap; 5. naturvetenskap; 6. praktiska yrken; 7. skön konst; 8.
skönlitteratur; 9. historia. Var och en av dessa klasser uppdelas, med tillägg av siffrorna
0—9 i 10 avdelningar, av vilka avdelningen 0 innehåller skrifter, som behandla
klassen i dess helhet. På samma sätt delas varje avdelning i 10
underavdelningar o. s. v. Uppdelningen kan teoretiskt taget fortsättas hur långt som helst.

Ämnet husdjursskötsel — för att taga ett exempel — betecknas i systemet
med talet 636. Den första sexan utmärker, att ämnet hör in under klass 6
(»praktiska yrken»), trean att det hör till avdelning 3 (»lantbruk») av denna klass, och
den sista sexan, att det hör till underavdelning 6 (»husdjur») av avdelning 3.

Även i de fall, där man underlåter att uppdela en klass eller en avdelning,
användes i regel tresiffrigt tal för att beteckna klassen eller avdelningen. Om
ett bibliotek behåller i en serie alla arbeten, som höra till klass 7 »skön konst»,
användes som beteckning för dessa arbeten ej 7 utan 700. På samma sätt, om
man håller samlade alla arbeten, som höra till avdelning 3 (»lantbruk») av klass
6, blir beteckningen 630, ej 63. Delar man upp en underavdelning, sker detta
genom tillägg av decimalsiffror. Sveriges historia har sålunda i systemet
beteckningen  948.5; Sveriges historia efter 1818 948.57; Sveriges geografi 914.85.

För att underlätta överskådligheten användas vissa minnesstöd. Så hava
de särskilda språken och länderna i regel samma nummer, vilken avdelning det
än gäller. 2 är t. ex. siffran för England. 420 är engelsk språkvetenskap, 820
engelsk skönlitteratur, 914.2 Englands geografi, 942 Englands historia.

Till sitt system har Dewey utarbetat ett över 300 sidor starkt alfabetiskt
ämnesregister, givetvis en ovärderlig hjälp, då det gäller att bestämma, var ett
arbete skall placeras.

Styrkan i Dewey's system och förklaringen till dess framgång ligger, utom
däri att det bygger på tiodelningens på så många andra områden tillämpade
princip, framför allt i den energiskt genomförda utarbetningen. Vad svenska
bibliotek beträffar, skulle emellertid systemets tillämpning i oförändrat skick långt
ifrån vara någon »amerikansk genväg» utan en ganska opraktisk omväg. Endast
under förutsättning av att här funnes utarbetad en svensk motsvarighet till det
av professor Steenberg omnämnda danska decimalklassystemet, skulle skäl tala
för att tillämpa detsamma i smärre bibliotek.<footnote>
För närvarande tillämpas Dewey's system, med vissa modifikationer, på 4—5 ställen i
vårt land.</footnote>

<tab>*


Ett ganska svårlöst problem, när det gäller ordnande och uppställning av
böcker i bibliotek, är hur man skall kunna kombinera alfabetiskt ordnad
uppställning och uppställning efter nummer. Enklaste utvägen kan visserligen synas
vara att slopa endera, antingen numreringen eller den alfabetiska ordningen.
Men i båda fallen går man då miste om vissa fördelar. En uppställning efter
nummer gör det ej blott lättare att hålla böckerna i den rätta ordningen, den
är framför allt till mycket stor nytta, då man använder ett sådant utlåningssystem,
där det är nödvändigt eller önskligt, att vid utlåningen antecknas, vad det är
för arbete som utlånas. Å andra sidan är det en god hjälp att ha böckerna
ordnade alfabetiskt, så att man kan slippa att vid boklånsexpedieringen ständigt
slå i katalogen efter numren.

För att numreringen skall kunna överensstämma med den alfabetiska
ordningen i ett växande bibliotek, fordras tydligtvis, att man vid böckernas
numrerande genom överhoppande av nummer lämnar tillräcklig plats för inskjutningen
av nytillkommande arbeten på vederbörliga ställen i den alfabetiska följden. Av
alla de metoder, som använts för att någorlunda väl avväga den plats, som bör
lämnas öppen för tillväxten, är det ingen, som har kunnat tävla med de av
<i>Charles A. Cutter</i> utarbetade namntabellerna.

Ett cutterskt boknummer består utom av avdelningsmärket vanligen av två
delar: den ena representerande författarnamnet (eller ordningsordet i fråga om
anonyma arbeten), den andra titeln. Den förra utgöres av den första eller i vissa
fall de två eller tre första bokstäverna i författarens efternamn (eller det anonyma
ordningsordet) jämte ett siffertal, valt med ledning av de cutterska tabellerna,
en senare, som dock är nödvändig, endast om en författare är företrädd med
mer än ett arbete på en och samma avdelning, utgöres av titelns
begynnelsebokstav med tillägg, om två titlar börja på samma sätt, av ytterligare en bokstav.

Som hjälp för bestämmande av författarnumren har Cutter gjort upp två
tabeller, en mindre, tvåsiffrig (pris $ 1: 25), avsedd för bibliotek med jämförelsevis
litet bokförråd, och en mera omfattande, tresiffrig (pris $ 2: 25), för större bibliotek.
I den senare finnas uppräknade över 19,000 olika bokstavssammanställningar,
som kunna tänkas utgöra begynnelser av författarnamn. De äro ordnade
alfabetiskt och åtföljas av siffertal, som stiga från 111 till 999. Då det gäller att
bestämma ett författarnamns nummer, söker man i tabellerna upp den
bokstavsgrupp, som utgör början av namnet i fråga. Finnes ej någon, som helt
överensstämmer med motsvarande del av namnet, väljer man det nummer, som hör till
den i den alfabetiska ordningen närmast föregående bokstavsgruppen. Är det
nummer, som motsvarar namnet, redan upptaget för ett annat författarnamn,
skiljas de båda namnens nummer genom tillägg av en decimal till ettdera.
Runeberg skall enligt Cutters större tabell ha numret R 872 och Rydberg R
971. Äger biblioteket både Singoalla och Vapensmeden av Viktor Rydberg,
får den förra beteckningen R 971 s, den senare R 971 v. Förvärvar biblioteket
ett skönlitterärt arbete av en författare med namnet Åke Rydberg, kan man giva
den senare numret R 971.1.

Även om det visat sig, att man kan använda de cutterska ursprungligen för
amerikanska förhållanden utarbetade tabellerna i svenska bibliotek, är det tydligt,
att det skulle vara bättre, om man hade en svensk namntabell, men i brist på
sådan kan man med stor fördel använda sig av de i våra grannländer Danmark
och Norge utarbetade listorna, som vila på ett namnmaterial mera besläktat med
vårt än det amerikanskt-engelska och vilka dessutom äro mycket billigare och
lättare att anskaffa (jfr ang. dessa följande uppsats).
</chapter>

<chapter name="De nordiske landes folkebiblioteker og amerikanske systemer. Af Professor Andr. Sch. Steenberg">
<h1>DE NORDISKE LANDES FOLKEBIBLIOTEKER OG
AMERIKANSKE SYSTEMER.</h1>

Af Professor Andr. Sch. Steenberg.

Anledningen til de følgende Bemærkninger er dels nogle i Frk. Alvida
Sandbergs nylig udkomne Bog: Bibliotek och biblioteksskötsel givne Raad,
dels den Kritik af disse, som Bibliotekar Gustaf Adde har fremsat i
Nordisk tidskrift för bok- och biblioteksväsen 1915, S. 392. Mine Bemærkninger
slutter med et Raad til de svenske Folkebiblioteker. Jeg er ofte bleven spurgt
til Raads angaaende disse Bibliotekers Organisation. Man har i sin Tid vist
mig den Ære at anmode mig om for Verdandi's Smaaskrifter at skrive en lille
Fremstilling af Folkebiblioteksarbejdet. Jeg er vel nok nu den ældste af dem,
der har rejst den nye Folkebiblioteksbevægelse her i Norden. Det vil
forhaabentligt derfor ikke blive betragtet som en Anmasselse, at jeg giver de svenske
Folkebiblioteker et Raad. —

Det er ingen Overdrivelse at sige, at denne nye Bevægelse bygger paa
Folkebiblioteksarbejdet i England og Amerika. Særlig fra Amerika har vi faaet
stærke Impulser og gode Raad. I Norge kom Haakon Nyhuus i 1897 hjem fra
Biblioteksvirksomhed i Chicago, fuld af Begejstring for Amerika, tog straks i
1898 fat paa at omdanne det Deichmanske Bibliotek efter amerikansk Mønster
og lagde i 1902 de norske Folkebibliotekers Organisation meget nær op ad de
amerikanske. I den Virksomhed, som jeg nu snart i 25 Aar har udfört her i
Danmark til Fremme af Folkebibliotekerne, har jeg — særlig efter en Studierejse til
Amerika i 1902 — stadig søgt Forbilleder derovre fra. I Sverige varede det
noget længere, inden Forbindelsen med Amerika kom i Stand; det var især
gennem Dr. Valfrid Palmgrens begejstrede Skildring i hendes Bog: Bibliotek och
folkuppfostran (1909) at Sverige fik Kendskab til de amerikanske offentlige
Biblioteker.

Paa alle Omraader indenfor det folkelige Biblioteksarbejde i Norden, særligt
i Norge og Danmark, har Amerika haft Indflydelse. Katalogisering, Klassedeling
og Nummerering, Udlaansnotering, Børnelæsestuens Teknik og meget mere er
formet i det mindste med meget stærk Benyttelse af de Erfaringer, som man
har gjort derovre; vi har sendt unge Mænd og Kvinder derover som Elever i
amerikanske Biblioteksskoler. Og den første udførlige Fremstilling af Biblioteksteknik,
som foreligger paa Svensk, Frk. Alvida Sandbergs Bog, er omtrent udelukkende
en gengivelse af amerikanske Metoder. Dette forklares ved Frk. Sandbergs
Uddannelse. Hun har opholdt sig i Amerika i syv Maaneder, har besøgt mange
amerikanske Biblioteker og har gennemgaaet et Bibliotekarkursus ved Pratt Institute
Library School. Og af nordiske Biblioteker har hun særligt lært af Det
Deichmanske Bibliotek, vel nok det mest amerikanske i Norden.

Det er i det hele en Fornøjelse at følge hendes Fremstilling, og hun er for
beskeden, naar hun begrænser dens Anvendelighed til Skolebiblioteker og mindre
Bogsamlinger. Den vil sikkert, selv om det maa beklages, at Bogen indeholder
en Del Fejl, saaledes som paavist her i Bladet, komme til at spille en betydelig
Rolle i de svenske Folkebibliotekers Udvikling. Men — og her kommer et stort
men — det er uheldigt, at Frk. Sandberg ikke har været forsigtigere med at

anbefale nogle af de amerikanske Metoder i uforandret Form. Hun synes ikke
at kende tilstrækkeligt til de Erfaringer, man har gjort her i Norden med dem.
Uden at være ubeskeden tror jeg at kunne sige, at hun vilde have haft Gavn af
at se herned til Danmark. Vi kan ikke vise hende et Bibliotek som det
Deichmanske eller en Biblioteksorganisation som den norske. Men vi kunde have
givet hende Del i forskellige Erfaringer, som vi har gjort, og som har bragt os
til at forandre noget ved det udmærkede, vi har lært fra Amerika.

Det er to amerikanske Systemer, Dewey's Klassedeling og Cutter's
Nummerering, som hun efter min Mening ikke burde have anbefalet de svenske
Biblioteker at benytte i uforandret Skikkelse.<footnote>
Jfr ang. dessa båda system ovan s. 112.</footnote>

Det Dewey'ske Systems Fortrin og Mangler er ofte diskuterede og er ret
indlysende. Jeg er selv en ubetinget Tilhænger af Titalsystemets Anvendelse ved
Folkebibliotekernes Klassedeling, og jeg mener, at man i det væsentlige kan
følge Dewey. Naar det angribes — og det er næsten altid de videnskabelige
Bibliotekers Mænd, som angriber det — saa er det hovedsageligt, fordi dets
strængt talmæssige Opbygning giver det en Stivhed, der gør en gennemført
logisk Opbygning mere vanskelig. Men Systemet er paa mange Maader saa
praktisk, at det synes mig at være absolut det bedste for folkelige Biblioteker.
Der er da heller ikke noget andet System, som tilnærmelsesvis er benyttet saa
meget som Dewey's. Men jeg mener, at Bibliotekar Adde har Ret i sin Kritik
af det uforandrede Dewey'ske Systems Anvendelighed udenfor Amerika. Jeg
tror ikke, at det er muligt at anvende et internationalt almindeligt
Klassedelingssystem. Maaske lader det sig gøre indenfor visse Videnskabsgrene, men paa
mange af Aandslivets Omraader har Udviklingen indenfor de enkelte Lande
været saa forskellig, at denne Forskellighed ogsaa maa kræve sit Udtryk gennem
Bibliotekernes Klassedeling. Hertil kommer ved Dewey's System det særlige, at
hans smukke Idé med at betegne geografiske og historiske Inddelinger ved
bestemte Tal (f. Eks. 1 for Amerika, 2 for England o. s. v.) er gennemfort
saaledes, at den omtrent er ubrugelig for de mindre Lande, f. Eks. de nordiske.

Frk. Sandbergs Bog indeholder selv et udmærket Eksempel herpaa. Hun
fremsætter et Forslag til Systemets Anvendelse paa et Skolebibliotek. Herunder
opstiller hun en Klasse 914.8 De skandinaviske Landes Geografi. Dette er
allerede et slemt stort Klassemærke. Men vil hun have Sveriges Geografi for
sig — og det var da et ganske naturligt Forlangende i en svensk
Skolebogsamling — maa hun dele yderligere og altsaa tilfoje endnu en Decimal. For
Sveriges Geografi faar hun altsaa et Klassemærke med 5 (fem) Cifre. Sveriges
Historie kan dog nøjes med 4.

Saa vidt jeg kan se, maa det være svensk Poesi, som i Frk. Sandbergs
Forslag har Klassemærket 839.71, svensk Skuespil 839.72. Jeg betragter det som
en Fejl at følge Amerikanerne i at skille Poesi og Skuespil ud fra den øvrige
Skønlitteratur i et Folkebibliotek eller Skolebibliotek, men bortset herfra synes
jeg, at de nævnte Klassemærker ligesom de ovenfor anførte viser, at det
uforandrede Dewey'ske System er ganske ubrugeligt i Sverige. Det skulde jo netop
være et af Fortrinnene ved dette System, at Klassemærkerne er saa let
handlelige.

Lignende Vanskeligheder maa de kæmpe med i Norge, hvor Systemet ogsaa
er indfort uforandret (dog skiller de ikke Poesi og Skuespil ud i
Folkebibliotekerne). En Bog om Rejser i Norge faar Klassemærket 914.81, medens en Bog
om Rejser i Venezuela faar 918.7, i Madagascar 916.9. —


Saa kommer Cutters Nummereringssystem. Frk. Sandberg skriver S. 60.
»I stället för att själv söka uppfinna sådana (Forfattermærker), vilket blir ganska
besvärligt i ett bibliotek, som växer, kan man skaffa sig de s. k. Cutter's tabeller,
utarbetade av bibliotekarien vid Boston Athenæum, C. A. Curter.»

Denne Vej gik man i Norge omkring 1900. Men i 1912 udgav
Biblioteksassistent Victor Smith ved Det Deichmanske Bibliotek: Norske alfabetiseringstabeller
(Cutter's System) [pris 1: 50]. Bibliotekar Nyhuus ledsagede disse Tabeller med
følgende Erklæring:

»Ved indførelsen af den Deweyske decimalklassifikation ved
Kirkedepartementets organisation af Norges folkebogsamlinger benyttet jeg uten videre
Cutters alfabetiseringstabeller for at gi de enkelte bøker sine særnummer. I
stridens hete faldt det mig ikke ind, at jeg her gjorde et slemt fejltrin, men
snart var det aabenlyst at de amerikanske Cutterske tabeller (som rimelig er)
ikke passer for norske navne.

Imidlertid er mange hundrede tusen norske bind nummerert efter den
amerikanske tabel, og det værste er, at det vistnok er umulig nu at faa indført en
korrekt norsk tabel.

Denne tabel, som kun passer for mindre biblioteker og til særbetegnelse for
fagliteratur, vil saaledes kun faa den noksaa triste og ørkesløse opgave at vise
hvorledes det burde ha været. Den utgis nærmest for specialbiblioteker og som
en tribut til sandheten.»

Jeg kan ikke tænke mig, at man i Sverige, naar man er bekendt med denne
triste, men brave Tribut til Sandheden, der vidner om vor afdøde kollegas
Retsind, vil indlade sig paa at bruge Cutter's System i uforandret Form. —

Maa man saaledes alvorligt advare mod Brugen af Dewey's og Cutter's
Systemer i den amerikanske Form, saa vilde det paa den anden Side være højst
uheldigt, om man derved helt skulde afskrækkes for at bruge dem. Jeg mener,
at der i Øjeblikket ikke er noget System, der paa langt nær kan maale sig med
disse to ved Klassedeling og Nummerering af Bøgerne i et Folkebibliotek, naar
de omdannes efter de nationale Forhold. Og denne Omdannelse synes efter vor
Erfaring ikke at Volde store Vanskeligheder.

Hvad Decimalsystemet angaar, maa jeg først sige, at det ikke er rigtigt,
hvad Bibliotekar Adde mener, at Systemet særligt egner sig for store Biblioteker.
Det Dewey'ske System egner sig godt for smaa <i>amerikanske</i> Biblioteker, og det
var dets store Tilpasningsevne for Biblioteker af alle Størrelser, der blandt
andet bestemte os til at omdanne Systemet efter danske Forhold.

Vi har betænkt os længe, før vi gav os til Arbejdet; en Omformning af et
fint gennemtænkt og snildt udfort System er en meget vanskelig Ting. Vi
er naturligvis ogsaa klare over, at det System, som vi har fremsat,<footnote>
Decimal-Klassedeling. til Brug ved Ordningen af Bogsamlinger, udgivet af Statens
Bogsamlingskomité. Kbh. 1915. 75 öre.</footnote> har Mangler.
Men det virker tilfredsstillende; vi har faaet omordnet en Række Biblioteker
efter det, fra et Bibliotek paa c. 33.000 Værker til smaa Biblioteker paa et
Par hundrede Bind. Bibliotekarerne er særdeles tilfredse med det og Laanerne
forstaar det let. Det synes ogsaa, som Boghandlerne vil benytte det.

Jeg skal her nævne de vigtigste Forandringer fra Dewey's System. Det var
nødvendigt at have en særlig Klasse og et eencifret Klassemærke for Geografi.
Dertil benyttede vi Klasse 4 (mellem Samfundskundskab og Naturkundskab;
denne Stilling förekommer os fuldt forsvarlig for moderne Geografi, selv om
derved Topografien, som vi stiller under Geografi, kommer vel langt bort fra

Historie). For at vinde Plads hertil slog vi Dewey's Klasse 4 Sprog og Klasse
8 Litteratur sammen i Klasse 8, i Lighed med, hvad der sker i amerikanske
Universitetsbiblioteker.

Den anden væsentlige Forandring fandt Sted ved de geografiske Tal.
Amerika maatte vige Førerstillingen, og dette medførte, at vi ogsaa omordnede de
andre store Landes indbyrdes Rækkefolge; desuden skaffede vi en ordentlig
Plads til de nordiske Lande. Saaledes fik Frankrig Tallet 2, England 3,
Tyskland 4, Norden, særligt Norge og Sverige 5, Danmark 6, andre europæiske
Lande 7, andre Verdensdele 8. Og da vi i Sprog mente at maatte give Sverige
en særlig Klasse, tog vi 5 til nordiske Sprog, 6 til Dansk-norsk, 7 til Svensk.

Vi kan nu betegne Danmarks Geografi ved 46 og f. Eks. Københavns
Topografi ved 46.3 (i det uforandrede Dewey's System maatte Københavns
Topografi betegnes ved 6 Cifre). Sveriges Geografi faar Tallet 45.5 og Stockholms
Topografi 45.7. Vi kunde betegne Dansk Poesi (hvis vi vilde, men vi stiller
den og Skuespil sammen med den ovrige Skønlitteratur uden Klassemærke) ved
f. Eks. 86.3 og danske Skuespil ved 86.4. Vi behöver til Dansk Sprogkundskab
kun 3 Cifre (89.6) og til Underafdelinger heraf altsaa kun 4 Cifre (f. Eks.
89.62 Dansk Grammatik). Som det ses, sætter vi Decimaltegnet efter andet Ciffer.

Ogsaa paa andre Maader har vi omformet Dewey's System, men vi har søgt
at bevare saa meget som muligt, dels af internationale Hensyn, dels for saa
meget lettere at kunne bruge Dewey's videre Inddelinger, om det gøres fornødent.

Medens vi vistnok er de eneste, som har gennemført en Omformning af
Dewey's System, er Cutter's Alfabetiseringssystem omformet i flere Lande. Som
nævnt er der i Norge udgivet en Omformning af det, som dog ikke bruges i
Folkebibliotekerne. I Holland er Systemet ogsaa omformet. Vor Omformning<footnote>
Navnetabeller til Brug ved Ordningen af Bogsamlinger, udgivne af Statens
Bogsamlingskomité. Kbh. 1913. 50 öre.</footnote>
adskiller sig fra de andre ved, at vi er gaaet tilbage til Cutter's oprindelige
Plan. Vi betegner en Forfatter ved to Bogstaver og to Tal (ved oplysende
Litteratur i Almindelighed kun eet Tal), medens Cutter's senere Tabeller bruger
eet Bogstav og tre Tal. Vi opnaar ved vort System flere Fordele. Vore
Betegnelser huskes langt lettere; det er lettere at huske, at Bj. Bjørnson betegnes ved
Bj 95 end ved B 559, at M. Goldschmidt har Forfattermærket Go 35 end
G 572, at Selma Lagerlöf faar Mærket La 26 end L 136. Vi opnaar ogsaa
derved, at Forfattermærket (sammen med Klassemærket og Titelmærket) til Nød
kan bruges i Stedet for Rygtitel, hvad der spiller en Rolle for smaa Biblioteker,
der af Sparsommelighedshensyn ikke trykker Titlerne paa Bogryggen. Og
endelig opnaar vi at kunne bruge de saakaldte Olin-Nummere til Nummerering
af Samlinger, hvad der hos os har vist sig meget praktisk. —

Og saa kommer jeg da til det, som er Maalet med den foregaaende
Fremstilling: <i>Jeg vil indstændigt raade mine svenske Kolleger til at omdanne Dewey's
Decimalsystem efter nationale Hensyn, at udarbejde Navnetabeller paa Grundlag
af Cutter's Tabeller men passende for svenske Forfatternavne og at bruge disse
to omdannede Systemer ved Organisationen af de svenske Folkebiblioteker.</i>

Hvad Decimalklassedelingen angaar, vilde jeg gerne henstille til Overvejelse,
om Sverige ikke vilde prøve at indrette et Titalsystem saaledes, at det afveg
saa lidt fra det danske System som muligt. Derved vilde Samarbejdet mellem
os i høj Grad fremmes.

Sverige maatte da i det svenske System rykke frem paa en höjere Pläds og
Danmark rykke tilbage. Det kunde ske ved, at Sverige fik det geografiske Tal

6 og at vi delte Tallet 5 med Norge. Ved de sproglige Tal maatte Sverige
ligeledes have Tallet 6 og Dansk-norsk maatte have Tallet 7. Skete det, vilde
Sveriges Geografi altsaa faa Tallet 46 og Stockholms Topografi et trecifret Tal
(46 maatte underdeles efter svenske Forhold), Sveriges Historie 96 (der maatte
underdeles efter samme Forhold) og Danmark vilde rykke ind paa Sveriges
Plads i 45.5—45.9 og 95.6—95.9. Naturligvis var der ogsaa andre Forandringer
at foretage; jeg kan nævne, at f. Eks. i Missionshistorie maatte 25.8, der hos
os betegner Missionen i Grønland, have et andet Indhold. En Del af
Forandringerne vilde ske ved, at man lod Sverige rykke ind paa Danmarks Plads f. Eks.
34.6 Svenske Lovsamlinger,  55.6 Sveriges Geologi.

Hvad Omformningen af Cutter's Tabeller angaar, da vil Sverige kunne bruge
nogle af de Erfaringer, som vi har gjort. Vi har prøvet vore Tabeller paa en
Samling svensk Romanlitteratur (c. 4500 Bd.) og de viste sig anvendelige paa.
den, men natmiigvis vilde Tabeller, særligt udarbejdede for svenske Navne, være
langt bedre. —

Jeg har altid været ivrig for Samarbejde mellem de nordiske Lande paa
Biblioteksvæsenets Omraade. Det var da naturligt, at jeg ogsaa, da vi begyndte
at tænke paa Omformningen af de amerikanske Systemer, overvejede Muligheden
af et Samarbejde herom. For Norges Vedkommende var desværre et saadant
Samarbejde umuliggjort ved den Organisation, der allerede var foretaget. Sverige
var jo frit stillet; men naar jeg begyndte at tale med de ledende Mænd derovre
om Dewey's System, modte jeg saa godt som altid den samme stærke Modvilje
mod det, som jeg i tidligere Tid havde modt i Danmark hos de videnskabelige
Bibliotekers Bibliotekarer. Jeg var heller ikke for et Par Aar siden saa sikker i
min Sag, som jeg nu er. Nu kan jeg efter de Erfaringer, jeg har gjort, baade
advare de svenske Folkebiblioteker mod at bruge de to amerikanske Systemer
uforandrede og paa den anden Side uden Betænkning raade dem til, naar de
nu skal bygge deres Bibliotekssystem op, da at bruge de to udmærkede Systemer
som Grundlag og ved en Omdannelse af dem skabe et Klassedelingssystem og
et Nummereringssystem, der tilfredsstiller svenske nationale Krav.
</chapter>

<chapter name="Sverige och svensk litteratur i Liverpools allmänna bibliotek. Av Gösta O:son Blomberg">
<h1>SVERIGE OCH SVENSK LITTERATUR I LIVERPOOLS
ALLMÄNNA BIBLIOTEK.</h1>

Av Gösta O:son Blomberg.

Den svenska litteratur, som — i engelsk översättning naturligtvis —
förekommer i de engelska biblioteken, är i regel ej vare sig så synnerligen
rikhaltig eller så synnerligen representativ. Lik engelsk litteratur, som rör
sig om Sverige och svenska förhållanden, är den egentligen mer typisk för
engelsk kultur, smak och uppfattning än för svensk sådan. Särskilt inom
skönlitteraturen synes det ofta, som om valet av författare skett, mera för att
tillmötesgå publikens smak, än för att få till stånd en verkligt klar och enhetlig
samling av det mera betydande inom svensk litteratur. Ofta finner man t. ex.,
att under det att en så relativt obetydlig författarinna som Emelie Flygare-Carlén

är representerad med ett tiotal volymer, Tegnér fullständigt saknas. Och dock
finnas ju av hans verk flera goda översättningar av såväl Nattvardsbarnen som
Fritiofs saga. Av den senare existera ett tjugotal olika översättningar och av
Nattvardsbarnen bl. a. Longfellows berömda översättning.

Det är, synes det mig, huvudsakligen kring fyra punkter, som i England
intresset för Sverige och svensk litteratur samlar sig — Lappland, Linné,
Svedenborg och unionskrisen 1905. De volymer, som behandla dessa ämnen, stå så
väl kvalitativt som kvantitativt främst. Så är även förhållandet i det bibliotek,
jag i det följande vill behandla — »The Public Library of Liverpool». Det torde
nämligen kunna vara av intresse för svensk publik att se, vad av Sverige och
svensk litteratur ett engelskt bibliotek av medeltyp kan innehålla.

Bland de äldsta svenska författare, som där förekomma, märkas Olof Rudbeck,
fader och son, den förre med »Reliquiæ Rudbeckianæ sive Camporum
Elysiorumlibri», utgiven av J. E. Smith i London 1789, den senare med »Specimen usus
linguæ Gothicæ», som bekant tillägnad Karl XII och tryckt i Uppsala 1717,
Ihre med »Glossarium Suiogothicum», Uppsala 1769, samt Erik Dahlberg med
»Suecia antiqua». Av Linné finnas — såvitt jag utan att vara fackman kan
döma — de flesta av hans arbeten, såväl i originalupplagor som i
översättningar. Förutnämnde J. E. Smith, bildaren av »Linnean Society» i London,
översatte flera av hans arbeten, bland annat Lapplandsresan, och skrev dessutom en
diger bok om hans liv och verksamhet. För övrigt vimlar det riktigt av
litteratur rörande hans liv och verk — de förnämsta namnen torde väl här vara
Pulteney, Brightwell, Jardine m. fl.

Från Linné är ej steget till Lappland långt, och, som jag förut framhållit,
har litteratur rörande detta landskap alltid varit föremål för de engelska
bibliotekens intresse. De i detta bibliotek till ett trettiotal uppgående volymerna om
Lappland och lapparna (svenska och norska) inledas av Leem, »De Lapponibus»,
Köpenhamn 1767 (som behandlar den norska Lappmarken), och fortsättas sedan
med reseskildringar, studier av landskapets flora och till och med språk av
Acerbi, Shairp, Linné, Possart, Tromholt m. fl. fram till det 1910 av Ch. Holme
redigerade specialnumret av Studio, behandlande lappländsk konst.

Men i fråga om volymernas antal överträffar ingen Svedenborg. Hans egna
skrifter kunna vi här finna till ett antal av omkring fyrtio, men kommentarierna
till hans arbeten samt levnadsteckningarna äro lika många minst. Främst bland
dessa stå väl Emersons, Kants och Herders uppsatser. Är sålunda Svedenborg
väl representerad, finnes det dock en annan av våra »farende englandssvender»,
som jag ej kunnat upptäcka något spår av vare sig i detta bibliotek eller de i
Manchester och Hull. Det är Thorild. Han saknas fullständigt liksom övriga
författare i slutet på sjuttonhundratalet. Tegnér och Geijer äro vardera
representerade med ett arbete — Tegnér med Nattvardsbarnen i Longfellows
översättning och Geijer med »History of the Swedes», översatt av Turner. Sedan
är det återigen en lucka i räckan av författare fram till det den borgerliga
familjeromanen håller sitt intåg i Sverige. Så finnas t. ex. samtliga Fredrika
Bremers romaner och arbeten i översättning av författarinnan Margaret Howitt och
»mamsell Fredrika» själv presenterad för engelsk publik av samma Margaret Howitt
i hennes 1866 utgivna skildring »Twelves months with Fredrika Bremer in Sweden».
Emelie Flygare-Carlén, Marie Sophie Schwartz, Onkel Adam — alla finnas de
mer eller mindre väl representerade och synas — efter nötningen av exemplaren
att döma — vara flitigt lästa, under det att den enda bok, som finnes av Viktor
Rydberg, »Teutonic mythology», ser tämligen oläst ut.


Av svensk litteratur i Finland kunde jag ej upptäcka mer än Runebergs
»Lyrical songs, idylls and epigrams», översatta' av Magnusson och Palmer, några
sagor av Topelius samt Yrjö Hirns »The origins of art» och »The sacred shrine».

Strindberg finnes representerad med 8 à 9 volymer — i översättningar
av Claud Field, N. Erichsen m. fl. samt genom fröken Lind af Hagebys
Strindbergsstudie. Att Strindberg allt fortfarande är så relativt okänd inom den
engelska bokvärlden, som han ännu tyvärr är, beror till största delen på dessa
dåliga översättningar. Den utmärkte kännaren av svensk litteratur och kultur i
England, d:r Edmund Gosse, säger på tal härom i ett brev till undertecknad,
att »ytterst dåliga översättningar hava presenterat honom för engelsk publik i
en nästan oigenkännlig form». På senare tiden ha dock de av d:r Björkman
gjorda översättningarna av författarens kammarspel i sin mån bidragit att
avhjälpa dessa missförhållanden. Av nu levande författare kan jag endast finna Ellen
Key, Algot Ruhe, Sven Hedin. Ellen Key företrädes genom »The woman movement»
och Algot Ruhe genom sin tillsamman med Margaret Paul utgivna Bergsonstudie.
Av Sven Hedin finnas samtliga arbeten med undantag av det sista, som väl också
knappast under nuvarande förhållanden kommer att införlivas med samlingen.

Av svensk lyrik finnes ej något, undantagandes några av Edmund Gosse i
en år 1886 utgiven diktsamling översatta dikter av Rosenhane, Vexionius,
Stagnelius och Wirsén. I samma diktsamling finnes för övrigt en liten dikt tillägnad
Jenny Lind. Men det är ej det enda, som förekommer om »den nordiska
näktergalen». Liksom sin landsmaninna Christina Nilsson är hon behandlad i H.
S. Edwards utomordentligt intressanta bok »The prima donna», utgiven 1888, i
vilken bok nämnde författare bland annat säger, att »Sverige givit världen trenne
näktergalar — Jenny Lind, Christina Nilsson och Sigrid Arnoldson».

Bland moderna vetenskapsmän finna vi arbeten av Svante Arrhenius, J. G.
Andersson och bland de äldre av Key, Retzius, Nordenskiöld (samtliga
geografiska reseskildringar) m. fl. Professor Sundbärg företrädes genom sin bok
»Sweden: its people and its industry». Förutom Geijers »History of the Swedes»
saknas fullständigt vår historiska litteratur, och den av P. B. Watson år 1889
utgivna »The Swedish revolution under Gustavus Vasa» borde känna sig rätt
ensam på sin hylla, om den icke där hade sällskap med tvänne historiska
memoarsamlingar av stort intresse, prins Karls av Hessen även på svenska utgivna
»Memoirs of the campaign of 1788 in Sweden» samt Bulstrode Whitelockes
»Journal of the Swedish embassy in 1653—1654» i den av Henry Reeve 1855
utgivna — Guizot tillägnade — upplagan. Det finnes likväl en period av vår
historia, som de engelska biblioteken framför allt synts taga vara på. Det
är tiden för unionskrisen 1905. Samtliga de norska och svenska publikationer,
som då sågo dagens ljus, finna vi här tillsamman med en del kommentarier
av engelska och tyska författare. Bland de svenska märkas så t. ex. K.
Nordlunds »The Swedish-Norwegian union crisis», Nils Edéns »Sweden for peace»,
E. B. Rinmans »Fiction and fact about the Scandinavian crisis» m. fl. E.
Björkmans »Scandinavia and the war» — Oxford-pamflett 1914 — är det enda jag
lyckats finna av aktualitet för dagen.

Ja, detta är huvudsakligen vad som finnes om Sverige och av svensk litteratur i
detta bibliotek. Det kan ju synas vara alltför litet, men vid en jämförelse med
länder större än Sverige och med större litteratur än vår märker man, att vi
ingalunda äro ens numerärt underlägsna. Och de namn, som många av dessa
volymer bära, äro kända och uppskattade ej blott i England utan över hela den
bildade världen.
</chapter>

<chapter name="GÖTEBORGS BIBLIOTEKSFÖRHÅLLANDEN.">
<h2>GÖTEBORGS BIBLIOTEKSFÖRHÅLLANDEN.</h2>
Av Biblioteksamanuensen <sc>J. Viktor Johansson.</sc>

Göteborg kan anses vara särdeles lyckligt lottat i fråga om tillgång på
offentliga boksamlingar. De flesta biblioteksformer finnas där
representerade från det vetenskapliga forskarbiblioteket ned till läsrum för arbetare.
Den kortfattade redogörelse för stadens biblioteksförhållanden, som här följer,
avser blott att vara en flyktig orientering, särskilt för deltagare i Sveriges allmänna
biblioteksförenings möte i höst.<footnote>För mera ingående uppgifter hänvisas utom till Göteborgs offentliga boksamlingars
årsberättelser till följande verk. <i>Stadsbiblioteket:</i> Wåhlin, Göteborgs stadsbibliotek 1890—1915.
Minnesskrift. Gbg 1915. — <i>Dicksonska folkbiblioteket:</i> Bring, Om folkbibliotek. Anteckningar.
Gbg 1897. Artiklar i Folkbiblioteksbladet, 1905 h. 4 (av L. Wåhlin) och 1907 h. 3 (av
M. Larsen).</footnote>

Göteborgs stadsbibliotek firade i november i fjol sitt tjugufemårsjubileum.
Det grundades nämligen 1890 genom sammanslagning av Göteborgs musei och
den då under bildning varande Göteborgs högskolas bibliotek. I sina nuvarande
lokaler inflyttade biblioteket 1900 efter att förut ha varit inhyst dels i Museet,
dels, sedan utrymmet där blev för knappt, i en för ändamålet inredd
bostadsvåning. Den storartade utveckling, den jämförelsevis unga institutionen haft under
de senare åren, och som hädanefter bör komma att fortskrida i än raskare takt,
gör emellertid frågan om lokalutvidgning alltmera brännande.

En blick tillbaka på de gångna tjugofem åren måste i första hand framkalla
en känsla av beundran både för dem, som buro dagens tunga och hetta, då
medlen voro små och framtidsutsikterna ovissa, och för dem, som bidragit till
att institutionen nått sin nuvarande ståndpunkt. Den vackra kommunalanda och
insikt om rikedomens förpliktelser, som ligger bakom Göteborgs många
donationer, har nämligen i rikt mått kommit också biblioteket till godo. Bland de
många donatorsnamn, man läser på minnestavlorna i vestibulen, vill jag blott
nämna ett av de sista, Gabriel Heyman, som i sitt testamente gjorde biblioteket
till universalarvinge av en förmögenhet på omkring tre kvarts miljon kronor.
Man behöver ej orda mycket om de vidare utvecklingsmöjligheter, han därigenom
öppnat för institutionen, som förut mer än en gång av brist på medel hotat
stanna i växten.

Men biblioteket har även fått motta gåvor i annan form, främst då att
nämna de privatbibliotek, som skänkts till detsamma. De förnämsta av dessa
gåvor äro Lars Månssons i Tranemåla och Carl Snoilskys boksamlingar, den förra
skänkt av grosshandlanden August Röhss, den senare genom sammanskott av ett
antal personer. Tranemåla-samlingen var synnerligen välkommen för fyllande
av de luckor, som självklart måste vara förhanden inom ett ungt biblioteks
förråd av äldre litteratur. Snoilskys bibliotek åter tillförde institutionen en rad
bibliofila sällsyntheter, särskilt äldre svenska verk eller litteratur om Sverige i
utsökt vackra exemplar.

Göteborgs stadsbiblioteks uppgift är tvåfaldig, nämligen dels att förse forskare
med nödiga hjälpmedel, dels att vara ett medborgarbibliotek, där en var kan få
erforderliga upplysningar och öka sitt kunskapsförråd. Den förra uppgiften har
naturligt nog lösts med särskild hänsyn till högskolans behov, som ej alltid varit


lätta att tillfredsställa, då tillgångarna voro knappa. Efter den sista förändringen
i institutionens ekonomiska ställning minskas naturligtvis dessa svårigheter, och
att biblioteket redan sökt fylla en del av de luckor på den vetenskapliga
litteraturens område, det förr måst vidkännas, skall den snart utkommande accessions
katalogen vitsorda. Bibliotekets huvuduppgift måste för framtiden bli att vara en
verkligt vetenskaplig institution. Det allmänt medborgerliga kravet på tillgång till
bibliotek kan nämligen numera fyllas av den rikt utvecklade
folkbiblioteksverksamheten i staden.

Även Göteborgs stads folkbibliotek — Dicksonska folkbiblioteket, som det
numera kallas — har den personliga offervilligheten att tacka för sin tillkomst
och utveckling. Det grundlades 1861 av brukspatronen James Dickson och står
i nära samband med den av hans fader grundade Robert Dicksons stiftelse, vars
syfte var att bereda ökad tillgång på billiga arbetarebostäder. Detta Sveriges
första verkliga folkbibliotek var till en början inrymt i två av stiftelsens
bostadslägenheter. Vid James Dicksons död visade det sig emellertid, att han
ihågkommit biblioteket med en penningsumma, av vilken 2/3 skulle avsättas till en
byggnadsfond och 1/3 användas till institutionens underhåll. Då denna donation
genom tillagda räntebelopp betydligt ökats och dessutom fått förstärkning från
Robert Dicksons stiftelse, kunde man både ta upp byggnadsfrågan på allvar och
sörja för institutionens framtid genom fondering. 1897 inflyttade biblioteket i
sin nuvarande byggnad i Västra Haga. År 1905 genomgick denna en grundlig
reparation, varmed följde ett mera praktiskt tillvaratagande av utrymmet och
rummens smyckande med reproduktioner av konstverk. Samtidigt reviderades
bokbeståndet, föråldrade och utslitna böcker utgallrades, en ny katalog över
samlingarna utarbetades, och utlåningssystemet moderniserades.

Då hade redan två av staden inrättade mindre folkbibliotek börjat sin
verksamhet, 1902 i Redbergslid och 1903 i Majorna. Senare ha även Landala
och Lundby fått var sitt. Dessa mindre folkbibliotek, som förlagts till mera
avlägsna stadsdelar, kunna ehuru bekostade av staden i viss mån betraktas som
filialer till det Dicksonska. Samtliga Göteborgs folkbibliotek stå nämligen numera
under överinseende av en inom styrelsen för Robert Dicksons stiftelse utsedd
biblioteksnämnd samt en biblioteksinspektör. Sistnämnda uppdrag har ända från
början innehafts av överbibliotekarien Wåhlin.

År 1882 inrättades på initiativ av Göteborgs utskänkningsbolag (Göteborgssystemet)
några läs- och väntrum för arbetare, vilka skulle bekostas av medel
ur stadens andel i bolagets vinst. Syftet med dessa läsrum var närmast att
bereda arbetare viloställen, där de hade tillgång till icke spirituösa drycker och
kunde förströ sig med läsning. Fr. o. m. 1915 ha läsrummen, som nu äro sju
till antalet, direkt övertagits av staden och ställts under samma förvaltning som
folkbiblioteken. De ha naturligtvis allt fortfarande en viktig uppgift att fylla.
Helt säkert ha de korta läsestunder, de kunnat erbjuda sina besökande, för
mången varit första steget till trägna biblioteksstudier.

Utom de ovan omtalade biblioteken finnes naturligtvis en mängd andra,
t. ex. de, som äro knutna till stadens många skolor. Bland dessa märkas särskilt
Latinläroverkets bibliotek, som innehåller åtskilliga äldre dyrbarheter, samt
Chalmerska institutets rikhaltiga samling av i första hand teknisk litteratur.

</chapter>
<chapter name="BIBLIOTEKSNOTISER">
<h2>BIBLIOTEKSNOTISER</h2>
<b>Biblioteksutnämningar.</b> I konselj den 30 juni 1916 beviljade Kungl. Maj:t avsked åt
riksbibliotekarien fil. d:r Erik Wilhelm Dahlgren. Till hans efterträdare utnämndes förste
bibliotekarien vid Kungl. biblioteket fil. d:r Isak Collijn. Samtidigt utnämndes till förste
bibliotekarie vid Kungl. biblioteket t. f. förste bibliotekarien fil. lic. H. F. G. Lindegren.

<b>Biblioteksfrågor vid 1916 års riksdag.</b> Anslagen till olika arter av bibliotek för år
1917 äro i allt väsentligt oförändrade — blott ett par obetydliga ökningar för Kungl.
biblioteket och Uppsala universitetsbibliotek kunna antecknas. Kungl. bibliotekets ordinarie
anslag är nu 133,600 kr., men som vanligt har biblioteket fått ett extra anslag om 21,800 kr. till
inbindning och katalogisering av äldre delar av dess samlingar. Universitetsbiblioteken i Lund och
Uppsala ha liksom föregående år på extra stat erhållit vardera 10,000 kr. för bokinköp och
inbindning jämte det ordinarie anslaget, av vilket 50,000 kr. går till samma ändamål. Pedagogiska
biblioteket får 6,500 kr.; som bidrag till avlönande av en skandinavisk bibliotekarie vid St.
Geneviève-biblioteket i Paris lämnas 800 kr.; till accessionskatalogen för Sveriges offentliga
bibliotek anslås 1,500 kr. och 1,500 till ett 10-årsregister härför o. s. v. Till folk- och
skolbiblioteken går det vanliga förslagsanslaget på 170,000 kr., men i år har gjorts det tillägg, att
av detta belopp intill 2,500 kr. får användas för utarbetande och utgivande av tillägg till
grundkatalogen.

På läroverksöverstyrelsens stat under 8:e huvudtiteln hade föreslagits, att högst 500 kr- av
överstyrelsens anslag för inspektion och sakkunnigt biträde skulle få användas för sakkunnigt
biträde i biblioteksärenden, men detta avstyrktes av statsutskottet och avslogs av kamrarna.

Den enda biblioteksfråga, som väckte debatt i kamrarna, framfördes i två likalydande
motioner, väckta den ena i första kammaren av herr Oscar Olsson, den andra inom andra
kammaren av herrar S. Welin och J. Hedström. Motionerna mynnade ut i ett yrkande, »att
riksdagen måtte besluta sådan ändring av bestämmelserna för folkbibliotek i kungl. kungörelsen av
den 23 sept. 1912, att villkoret i avdelningen A. mom. 5, 'varvid tillika skall iakttagas, att
statsunderstött folkbibliotek får inrymmas i för undervisning avsedda skollokaler endast för så
vitt särskilt skolbibliotek även finnes', må utgå.»

Motionärerna menade, att bestämmelsen, även om den från början haft berättigande, nu
måste anses onödig, då betydelsen av särskilda skolbibliotek från alla håll erkändes, samt att
den ofta rent av vore skadlig, då den i åtskilliga fall vållat, att biblioteket flyttats från en
bättre lokal till en sämre.

Folkskolöverstyrelsen, vars utlåtande inhämtades, ville icke bestrida, att bestämmelsen på
sina håll vållat svårigheter, men framhöll, att man så gott som överallt numera lämpat sig
efter de nya föreskrifterna och att nian i flertalet fall, då folkbiblioteket varit förvarat i
särskild skollokal, föredragit att inrätta särskilt skolbibliotek framför att flytta biblioteket.
Överstyrelsen ansåg därför, att man kunde draga i tvivelsmål, om någon ändring skulle vara
behövlig. I alla händelser borde en sådan enligt överstyrelsens mening ej ske, utan att man på

ett eller annat sätt tillgodosåge det behjärtansvärda behov, som föranlett den nuvarande
formuleringen.

»Överstyrelsen skulle därför», förklarade den, »anse det lyckligast, om den av motionärerna
åsyftade bestämmelsen i nämnda nådiga kungörelses avdelning A punkt 5 icke utan vidare
uteslötes utan i stället gåves en avfattning, varigenom möjlighet bereddes att även i de fall, då
särskilt skolbibliotek ej finnes, förvara folk- eller studiecirkelbibliotek i för undervisning avsedd
skollokal, dock på villkor, som medförde ett beaktande av skolans behov av egen boksamling.
Det synes sålunda kunna föreskrivas, att, där ej särskilt skolbibliotek finnes, statsunderstött
folkbibliotek får förvaras i för undervisning avsedd lokal, endast för så vitt det innehåller en
särskild för ungdom avsedd avdelning och en viss del — förslagsvis en fjärdedel — av den
summa, som utgår till inköp och inbindning av böcker (häri inberäknat statsbidraget), användes
för ungdomsavdelningen.»

Med hänvisning till vad överstyrelsen sålunda yttrat avstyrkte statsutskottet de båda
motionerna och efter en kortare debatt avslogos de i båda kamrarna.

<b>Statsbidragen till folk- och skolbibliotek för år 1916.</b> I dagarna har det kungl.
cirkuläret angående fördelningen av statsbidragen till folk- och skolbiblioteken för år 1916
utkommit.

Antalet bibliotek, som erhållit anslag, är 1,292, därav 764 folkbibliotek (67 i stad och
697 på landsbygden) och 528 skolbibliotek. Av de senare utgöra folkskolebiblioteken som
vanligt det övervägande flertalet eller 478 (51 i stad och 427 på landsbygden). Av de högre
folkskolorna ha 4 anslag till sina bibliotek, av de kommunala mellanskolorna 15, av
folkhögskolorna 29 och av småskoleseminarierna 2. I jämförelse med 1915 års siffror innebär detta
en ökning om 108 bibliotek, 38 folk- och 70 skolbibliotek. Mest påfallande är ökningen vad
angår de kommunala mellanskolornas bibliotek, vilkas antal stigit från 3 till 15.

Anslagssumman för året är 124,455:09, varav 88,177:40 till folkbiblioteken (20,512:57 i
stad och 67,664: 83 på landsbygden) och 36,277: 69 till skolbiblioteken. Av den senare summan
går 30,364:44 till folkskolebiblioteken (5,907:50 i stad och 24,456:94 på landsbygden), under
det att de högre folkskolorna få 275:—, de kommunala mellanskolorna 1,648:25,
folkhögskolorna 3,850:— och småskoleseminarierna 140:—. Gentemot förra årets siffror innebär detta
en ökning om 9,233:39, därav 5,063:85 för folkbiblioteken och 4,169:54 för skolbiblioteken.

I medeltal ha folkbiblioteken i stad erhållit 306 kr. och på landsbygden 97 kr. samt
folkskol ebiblioteken i stad 116 kr. och på landsbygden 57 kr. Genomsnittssiffran för de högre
folkskolornas bibliotek är 69 kr., för de kommunala mellanskolornas 110, för folkhögskolornas
133 och för småskoleseminariernas 70.

<b>Bibliotekskurs.</b> På Gustav Vasa församlingsbibliotek i Stockholm har under tiden sept.
1915—maj 1916 givits en kurs i biblioteksteknik, omfattande 60 timmar, fördelade på trettio
lördagar, två timmar varje gång. Man hade valt en dylik anordning för att giva sådana
personer tillfälle att deltaga i kursen, som större delen av veckan voro upptagna av
folkbiblioteks- eller skolarbete. Kursen, till vilken föreståndarinnan för Gustav Vasa församlingsbibliotek fröken
Hildur Lundberg tagit initiativet, leddes utom av henne av folkskolöverstyrelsens båda
bibliotekskonsulenter. Den besöktes av 25 personer, av vilka flertalet hade redan förut sysslat med
biblioteksarbete. De olika grenarna av ämnet upptogo i kursen följande antal timmar:
bibliotekshistoria 3, bibliotekarien och hans uppgift 1, böckernas inköp, behandlingen av tidskrifter
och annan periodisk litteratur samt gåvor 1, accessionskataloger 1, utskrivning av författar- och
titelkort med tillhörande hänvisningar 16, ämneskatalogisering 8, kortens ordnande till
kataloger, tryckta kataloger och tryckta katalogkort 1, klassificering 12, översikt av bibliografiska
hjälpmedel 3, böckernas inbindning, reparation och vård 3, deras uppställning och numrering
1, hyllista och inventering 1, utlåningssystem 1, bibliotekslokalens inredning,

biblioteksbyggnåder 2, barnbibliotek och barnbibliotekarier, barn- och ungdomsböcker, sagostunder och
ungdomsklubbar, skolbibliotek, lektioner för skolbarn i begagnande av bibliotek, kataloger och
uppslagslitteratur o. s. v 6. Tillfälle hade dessutom beretts för dem av kursdeltagarna, som så
önskade, att deltaga i praktiskt biblioteksarbete i Gustav Vasa församlingsbibliotek.

<b>Västra Sveriges folkbildningsförbund</b> hade den 26 maj sitt ordinarie årssammanträde,
varvid års- och revisionsberättelser såväl över föreläsnings- som
vandringsbiblioteksverksamheten upplästes och godkändes.

Av de avgående styrelseledamöterna återvaldes prof. Abr. Langlet, prof. O. E. Lindberg,
prof. L. A. Jägerskiöld, d:r S. Aberstén, d:r A. Jonsson, apotekare M. Lundqvist, överlärare L.
Fröberg samt lektor C. Thulin. Dessutom invaldes förste suppleanten telegrafkontrollör Fr.
Jönsson. Till suppleanter valdes lektorerna J. Mjöberg och H. Celander.

Revisorerna, överlärare Per Holmén och konservator H. Skoog, omvaldes.

Ur de av föreståndaren upplästa årsberättelserna över arbetsåret 1915—16 meddela vi
följande:

Hela antalet <i>föreläsningar</i> som hållits av Västra Sveriges folkbildningsförbunds föreläsare
har utgjort 352 under höstterminen 1915 och 453 under vårterminen 1916. Härav ha 100 och
137 hållits i Bohuslän samt 99 och 99 i Västergötland med Dal.

De under kriget rådande missförhållandena ha framkallat ett särskilt slag av föreläsningar,
näml. om dyrtiden och hushållet. Över 70 dylika föreläsningar ha förmedlats av byrån. Det
övervägande flertalet härav har hållits av skolkökslärarinnor från Göteborg, och i samband med
de särdeles praktiskt lagda »lektionerna» utdelades en liten receptbok för matlagning.

Föreläsningskatalogen för nästa arbetsår upptager 139 föreläsare med 1,065 ämnen, mot
133 föreläsare med 1,111 ämnen året förut. Två av våra mest omtyckta föreläsare, läraren vid
Göteborgs handelsinstitut, fil. kand. <i>Imri Holm</i> och redaktör <i>Carl Ramberg,</i> ha avgått med
döden.

I föreläsningskatalogen har i samråd med föreläsningsbyråerna i Lund och Stockholm
vidtagits den förändringen, att litteraturanvisningarna, som katalogerna innehållitsedan 1911,
borttagits. Huvudskälet härtill är, att de alltför litet beaktats av föreläsningsföreningarna, så att
det med dem avsedda resultatet ej uppnåtts.

Vidare ha sång- och musikaftnarna samt uppläsningarna utbrutits ur huvudavdelningen och
utgöra nu en avdelning för sig.

Beträffande <i>vandringsbiblioteksverksamheten</i> meddelas, att under det gångna arbetsåret
expedierats — till 15 platser, därav 8 i Bohuslän — 20 sändningar, innehållande tillsammans
660 n:r ur den rörliga (populärvetenskapliga) samlingen och 18 fasta bibliotek, innehållande
skönlitteratur. I genomsnitt ha sändningarna varit ute omkring 4 månader.

18 sändningar ha under året återkommit. Ur de dem åtföljande lånejournalerna får man
följande statistik om den sammanlagda utlåningen på de olika platserna. De 17 fasta
biblioteken, som innehålla 540 volymer, uppvisa tillsammans 1,109 lån, växlande högst betydligt på
de skilda ställena, nämligen mellan 7 och 170 lån. 14 sändningar<footnote>För de 4 återstående sändningarna voro journalerna ofullständiga.</footnote> ur den rörliga samlingen
uppvisa tillsammans 705 lån, vilkas fördelning på de olika platserna växlar mellan 13 och
148 lån.

Fördelningen av dessa lån efter ämnen är följande:
<table>
<td>Teologi, kyrkohistoria, religionsvetenskap och filosofi . . . <td r>138 lån
<td>Undervisningsväsen och folkbildning . . . <td r>20 lån
<td>Språkvetenskap . . . <td r>7 lån
<td>Litteraturhistoria med antologier och diktsamlingar samt konsthistoria . . . <td r>74 lån
<td>Historia med kulturhistoria och fornkunskap . . . <td r>162 lån
<td>Geografi och resor . . . <td r>154 lån
<td>Statskunskap, socialpolitik och nationalekonomi . . . <td r>29 lån
<td>Näringar och industri . . . <td r>41 lån
<td>Naturvetenskap . . . <td r>42 lån
<td>Hälsovård och idrott . . . <td r>38 lån
<td 2 r>———————
<td r>Summa <td r>705 lån
</table>

Det är meningen att under sommaren utge ett nytt, rätt ansenligt tillägg till huvudkatalogen
omfattande dels några fasta bibliotek och dels ett betydande antal populärvetenskapliga skrifter.
En nyhet blir en avdelning ungdoms- oeh barnlitteratur.

<b>Folkbildningsarbetet i Västmanlands län.</b> Det initiativ, som förra året togs av
landstingets folkbildningskommitté i Västmanlands län med biblioteksmötet i Västerås och varom
berättats i det föregående (s. 106), har redan visat sig haft ett ganska märkbart resultat. I det
kungliga cirkuläret angående fördelningen av årets statsbidrag till folk- och skolbibliotek finner
man, att antalet statsunderstödda folkbibliotek i Västmanlands län ökats från 26 till 36 och
antalet skolbibliotek från 29 till 39, Av ännu större intresse är ökningen i fråga om antalet
»bibliotekskommuner», d. v. s. kommuner med statsunderstött folk- eller skolbibliotek. Av
städerna hava numer alla statsunderstött bibliotek: Västerås och Köping både folk- och
skolbibliotek, Sala endast folk- och Arboga endast skolbibliotek, det sistnämnda nytt för året.
På landsbygden har bibliotekskommunernas antal stigit från 32 till 43 eller från 46,4 % till
62,3 % av hela antalet landskommuner. Ökningen är inte endast att tillskriva väckelserna från
biblioteksmötet utan också det nitiska upplysningsarbete, som landstingets
folkbildningskommitté sedermera utfört. I sammanhang härmed förtjänar också att omnämnas en liten broschyr,
som kommittén i år utsänt och som redogör för »Bildningstillfällen för ungdom och äldre i
Västmanlands län». Det trevligt illustrerade lilla häftet innehåller upplysningar om länets
folkhögskola, om lantmannaskolorna, om tekniska skolan i Västerås, om föreläsningsföreningar,
bibliotek och studiecirklar, om anstalter, som lämna anvisningar och hjälp för jordbruks-,
skogs- och trädgårdsarbetet. Skriften utdelas gratis till länets innevånare.

<b>Söderköpings folkbibliotek.</b> Föreståndarinnan för Söderköpings folkbibliotek, fröken
Carola Trotzig, har meddelat några uppgifter om det nya folkbiblioteket i Söderköping till
komplettering av den korta notis, som ingick i föregående häfte.

Redan före grundandet av det nya folkbiblioteket fanns i Söderköping en gammal
boksamling på omkr. 1,000 band, som hållits tillgänglig för allmänheten och som tillhörde
Söderköpings arbetareförening. Denna ställdes välvilligt till förfogande för den av stadsfullmäktige
i november 1915 tillsatta styrelsen för folkbiblioteket. Utom denna boksamling, som till största
delen bestod av gamla böcker, inköptes omkring 100 verk av moderna författare, för att
biblioteket skulle ha något nytt att bjuda allmänheten på. — En ljus och trevlig lokal, bestående
av läsesal och biblioteksrum, förhyrdes i Arbetareföreningens hus, och styrelsen försökte där att
göra det så hemtrevligt som möjligt. Ett litet referensbibliotek jämte tidningar och tidskrifter
av olika slag anskaffades. Biblioteket har nu under våren varit öppet fredags- och lördagskvällar
och har varit ganska livligt besökt och anlitat. Sålunda ha under de två månader, det varit
öppet, förmedlats omkring 400 boklån på II5 lånekort och statistiken utvisar ungefär 450
besökande. Man får då taga med i beräkningen att Söderköping är en stad på 2,000 invånare
endast. Styrelsen hyser alltså gott hopp om att biblioteket med tiden, då dess bokbestånd
ökats, skall bli till glädje för många, som sätta värde på en lugn vrå med en god bok.

<b>Vid Matteus församlingsbibliotek</b> i Stockholm har till bibliotekarie utsetts amanuensen
vid Vetenskapsakademiens bibliotek fil. kand. Fredrik Åhlander och till förste assistent
fröken Karin Bergh.

</chapter>
<chapter name="DE STATSUNDERSTÖDDA FOLKBIBLIOTEKEN
I STÄDERNA.">
<h2>DE STATSUNDERSTÖDDA FOLKBIBLIOTEKEN
I STÄDERNA.</h2>
<table b>
<td><td 3 c>Bibliotekets verksamhet 1915.<td c><td c>
<td><td c>Bokbestånd<br>31/12.<td c>Utlånade<br>band.<td c>Låntagare.<td c>Utgifter<br>1915.<footnote>De i statsbidrag erhållna böckernas inköpssumma ej medräknad.</footnote><br>Kr.<td c>Statsbidrag<br>1916.<br>Kr.
<td>Stockholm:<td c><td c><td c><td c><td c>
<td><tab>Bromma församlingsbibliotek . . . <td c>1 061<td c>1 544<td c>435<td c>450<td c>400
<td><tab>Gustav Vasa församlingsbibliotek . . . <td c>6 207<td c>32 829<td c>1 358<td c>13 607   <td c>400
<td><tab>Johannes församlingsbibliotek . . . <td c>4 889<td c>15 358<td c>565<td c>3 843<td c>400
<td><tab>Östermalms församlingars bibliotek . . . <td c>6 337<td c>28 389<td c>nya 468<td c>8 065<td c>400
<td>Djursholms folkbildningsförenings bibliotek . . . <td c>2 696<td c>4 631<td c>462<td c>1 179<td c>400
<td>Öregrunds folkbibliotek . . . <td c>275<td c>261<td c>62<td c>59<td c>85
<td>Östhammars stads folkbibliotek . . . <td c>622<td c>651<td c>62<td c>195<td c>150
<td>Enköpings folkbibliotek . . . <td c>1 626<td c>5 660<td c>332<td c>250<td c>250
<td>Mariefreds-Kärnbo folkbibliotek<footnote>Biblioteket äges av staden tills, med en landskommun.
</footnote> . . . <td c>861<td c>770<td c>104<td c>37<td c>40
<td>Strängnäs folkbibliotek . . . <td c>603<td c>2 111<td c>1 221<td c>137<td c>400
<td>Templet Thors bibliotek i Torshälla . . . <td c>771<td c>2 820<td c>150<td c>214<td c>200
<td>Linköpings godtemplares folkbibliotek . . . <td c>2 447<td c>4 071<td c>360<td c>460<td c>400
<td>Skänninge stadsbibliotek . . . <td c>1 458<td c>1 231<td c>119<td c>280<td c>195
<td>Söderköpings folkbibliotek<footnote>Biblioteket är nytt.
</footnote> . . . <td c>—<td c>—<td c>—<td c>—<td c>400
<td>Vadstena o. S:t Pers folkbibliotek<footnote>Biblioteket äges av staden tills, med en landskommun.</footnote> . . . <td c>2 562<td c>2 345<td c>294<td c>702<td c>400
<td>Eksjö folkbibliotek . . . <td c>782<td c>2 818<td c>331<td c>330<td c>300
<td>Huskvarna folkbibliotek . . . <td c>1 347<td c>5 323<td c>347<td c>150<td c>200
<td>Nässjö stadsbibliotek . . . <td c>954<td c>2 477<td c>343<td c>153<td c>150
<td>Växjö stads församlingsbibliotek . . . <td c>1 464<td c>4 923<td c>397<td c>212<td c>200
<td>Kalmar arbetarförenings bibliotek . . . <td c>4 000<td c>1 280<td c>125<td c>321<td c>250
<td>Oskarshamns föreningsbibliotek . . . <td c>2 498<td c>7 206<td c>590<td c>1 481<td c>400
<td>Vimmerby stads församlingsbibliotek . . . <td c>649<td c>1 731<td c>198<td c>1 361<td c>127,57
<td>Visby stadsbibliotek . . . <td c>3 746<td c>5 980<td c>477<td c>765<td c>400
<td>Karlskrona folkbibliotek . . . <td c>2 007<td c>5 417<td c>486<td c>1 799<td c>400
<td>Ronneby stads kommunbibliotek . . . <td c>640<td c>2 878<td c>165<td c>177<td c>200
<td>Sölvesborgs stads kommunbibliotek . . . <td c>355<td c>683<td c>173<td c>88<td c>75
<td>Kristianstads stadsbibliotek . . . <td c>2 365<td c>5 205<td c>343<td c>1 666<td c>400
<td>Simrishamns folkbibliotek . . . <td c>1 340<td c>1 960<td c>132<td c>903<td c>400
<td>Ängelholms stadsbibliotek . . . <td c>2 164<td c>4 942<td c>213<td c>266<td c>350
<td>Hälsingborgs stadsbibliotek <td c>3 691<td c>7 745<td c>556<td c>2 290<td c>400
<td>Landskrona folkbibliotek . . . <td c>2 005<td c>1 792<td c>296<td c>960<td c>400
<td>Lunds stadsbibliotek . . . <td c>6 285<td c>17 423<td c>578<td c>2 550<td c>400
</table>




<table b>
<td><td 3 c>Bibliotekets verksamhet 1915.<td c><td c>
<td><td c>Bokbestånd<br>31/12.<td c>Utlånade<br>band.<td c>Låntagare.<td c>Utgifter<br>1915.<br>Kr.<td c>Statsbidrag<br>1916.<br>Kr.
<td>Limhamns folkbibliotek i Malmö . . . <td c>2 158<td c>11 486<td c>519<td c>702<td c>400
<td>Ystads stadsbibliotek . . . <td c>2 441<td c>6 216<td c>253<td c>437<td c>400
<td>Kungsbacka folkbibliotek . . . <td c>667<td c>1 084<td c>97<td c>268<td c>150
<td>Lysekils folkbibliotek . . . <td c>820<td c>2 384<td c>289<td c>299<td c>300
<td>Marstrands folkbibliotek . . . <td c>547<td c>1 255<td c>225<td c>142<td c>125
<td>Uddevalla läsestugas bibliotek . . . <td c>1 428<td c>2 374<td c>?<td c>1 946<td c>400
<td>Adelsköldska folkbiblioteket i Alingsås . . . <td c>1 167<td c>3 004<td c>326<td c>1 342<td c>400
<td>Borås folkbibliotek . . . <td c>5 022<td c>17 597<td c>1 527<td c>1 248<td c>400
<td>Trollhättans ungdomsbibliotek . . . <td c>760<td c>2 029<td c>179<td c>207<td c>200
<td>Vänersborgs folkbibliotek . . . <td c>762<td c>1 543<td c>164<td c>199<td c>340
<td>Åmåls stadsbibliotek . . . <td c>944<td c>1 339<td c>161<td c>168<td c>175
<td>Falköpings folkbibliotek . . . <td c>1 825<td c>4 938<td c>430<td c>406<td c>300
<td>Hjo folkbibliotek . . . 1 008<td c>1 001<td c>123<td c>128<td c>175
<td>Lidköpings folkbibliotek . . . <td c>1 701<td c>3482<td c>246<td c>266<td c>250
<td>Mariestads lånebibliotek . . . <td c>1 233<td c>3 952<td c>264<td c>3 081<td c>400
<td>Skara folkbibliotek . . . <td c>1 437<td c>4 917<td c>460<td c>4 101<td c>400
<td>Afvika blåbands förenings bibliotek . . . <td c>211<td c>749<td c>135<td c>57<td c>50
<td>Karlstads stadsbibliotek . . . <td c>4 904<td c>22 875<td c>1 080<td c>3 973<td c>400
<td>Kristinehamns stadsbibliotek . . . <td c>2 009<td c>2 466<td c>376<td c>299<td c>300
<td>Linde folkbibliotek . . . <footnote>Biblioteket äges av staden tills, med en landskommun.</footnote><td c>1 280<td c>7 244<td c>516<td c>307<td c>200
<td>Nora stads folkbibliotek . . . <td c>804<td c>1 952<td c>104<td c>101<td c>100
<td>Örebro stadsbibliotek . . . <td c>6 840<td c>34 084<td c>1 562<td c>4 523<td c>400
<td>Köpings folkbibliotek . . . <td c>1 759<td c>7 533<td c>221<td c>762<td c>400
<td>Sala stads folkbibliotek . . . <td c>2 366<td c>3 254<td c>278<td c>582<td c>400
<td>Västerås arbetarinstituts offentliga bibliotek . . . <td c>2 411<td c>13 519<td c>1 642<td c>2 163<td c>400
<td>Falu allmänna bibliotek . . . <td c>2 056<td c>10 842<td c>834<td c>1 465<td c>400
<td>Hedemora stads lånebibliotek . . . <td c>1 060<td c>1 971<td c>330<td c>321<td c>300
<td>Säters stads- o. landsförsamlingarsbibliotek<footnote>Biblioteket äges av staden tills, med en landskommun.</footnote> . . . <td c>662<td c>1 354<td c>172<td c>130<td c>175
<td>Hudiksvalls stadsbibliotek . . . <td c>2 400<td c>964<td c>879<td c>2 164<td c>400
<td>Härnösands folkbibliotek . . . <td c>1 302<td c>5 811<td c>450<td c>803<td c>400
<td>Sundsvalls stads folkbibliotek . . . <td c>4 094<td c>2 316<td c>210<td c>1 479<td c>400
<td>Jämtlands bibliotek i Östersund . . . <td c>19 582<td c>2 484<td c>436<td c>3 077<td c>400
<td>Skellefteå stads folkbiblioteksförenings bibliotek . . . <td c>1 487<td c>5 468<td c>396<td c>703<td c>400
<td>Föreningen Minervas folkbibliotek i Umeå . . . <td c>1 162<td c>4 390<td c>850<td c>853<td c>400
<td>Piteå stadsförsamlings folkbibliotek<footnote>Biblioteket är nytt.</footnote> . ´. . <td c>—<td c>—<td c>—<td c>—<td c>200
</table>




</chapter>
<chapter name="LITTERATUR">
<h2>LITTERATUR</h2>
<h3>A. Bok- och biblioteksväsen. — Skrifter med allmänt och
blandat innehåll.</h3>

<b>Ekelund, Vilhelm.</b> Veri Similia. A. B. 1915. 172 s. <b>3:50.</b>

»Veri Similia» kan närmast betecknas som en poetisk dagbok, där förf. skrivit ned sina
intryck under läsning av böcker och sina meditationer över vissa kulturella och psykologiska
företeelser. Samlingen innehåller en rätt utförlig studie över Dostojevski — ett själfullt och
klarsynt inträngande i den store ryssens skriftställarskap och personlighet — och för resten korta
essayer och aforismer över litteratur, tänkare, skalder, affekter, estetiska fenomen o. s. v. De
flesta av dessa små stycken äga på en gång ett högt intellektuellt värde och äro fulländade
som prosapoem. <tab><i>S. S—n.</i>

<b>Elge, Leonard.</b> Kortfattad praktisk handbok i boktryckarkonst. Nst. 1915.
156 s. Ill. <b>3:75.</b>

Utgör en handledning för alla, som direkt eller indirekt ha intresse för boktryckarkonsten,
dess utveckling och nuvarande höga ståndpunkt. Yrkets olika grenar framställas i klar och
koncentrerad form alltifrån de elementäraste grunderna. Förklaring ges över yrkestermer och
yrkesmetoder; genom kännedom om dessa skall allmänhetens samarbete med tryckerifackmannen
betydligt kunna underlättas.

<h3>B. Teologi, kyrkohistoria och allmän religionskunskap.</h3>
<b>Fries, S[amuel] A[ndreas].</b> Kyrkopolitiska riktlinjer. Uppsatser, tal och
kritiker. Nst. 1915. 255 s. <b>4:—.</b>

Arbetet innehåller ett flertal smärre uppsatser behandlande under årens lopp aktuella
vordna kyrkopolitiska spörsmål sådana som statskyrka och frikyrka, religionsundervisningen m. m.
Få kyrkans män ha under senare åren så klart genomtänkt och så tydligt uttalat sitt
kyrkopolitiska ideal som doktor Fries. Även den, som icke gillar hans frisinnat hög- och statskyrkliga
ståndpunkt, måste tilltalas av hans vederhäftiga saklighet och friska, öppna ärlighet. <tab><i>E. M. R.</i>

<b>Grönbeck, Vilh[elm].</b> Primitiv religion. [På danska.] Nst. 1915. 50 s.
Litt. (Pop. etnolog, skr. 12.) <b>1:10.</b>

Professor Grönbeck ger i detta häfte en skarpsinnig och originell analys av de s. k.
primitiva folkens åskådningssätt. Det utmärkande är, att varje individuell företeelse för dem
omfattar hela den massa av företeelser, som äro förbundna med det individuella fenomenet. Ett
föremåls natur är vidare i sin helhet närvarande i varje dess del. Därför kan man genom att
förtära en del av ett djurs kropp tillägna sig dess väsen och genom att behandla något, som
tillhör en människa, på visst sätt utsätta personen för samma behandling.

Den enhet, varmed man räknar i människovärlden, är familjen och stammen. Den har en
gemensam fond av liv och kraft, och var individ är endast en uppenbarelse av denna samma
kraft. Endast delvis motsvarar begreppet om denna kraft vårt själsbegrepp. Kraften finns hos
alla stammens medlemmar och den är hos var enskild individ en delbar storhet. Den
innehåller i varje sin del personlighetens väsen. Detta har lett till noggranna bestämmelser
beträffande människornas handel och vandel. Saker och ting kunna undandragas allmänt
begagnande genom att bibringas en grupps natur (tabu), och olika grupper kunna göras delaktiga av
varandras natur. Rituella handlingar (danser) kunna påverka de ting de efterlikna. Därför
påvilar det människorna att genom lämpliga åtgärder vidmakthålla världsloppet. <tab><i>T. S.</i>

<b>Göranson, N[ils] J[ohan].</b> Evangelisk dogmatik. D. i. Nst. 1914. 297 s.
(Handböcker i teologi 2.) <b>7:50.</b>

Dogmatiken har en längre tid icke stått högt i den allmänna opinionen. Man har hyst
nästan skuggrädsla för själva ordet dogm, förmenande, att det innebure krav på underkastelse
under en yttre lärolag. Bristande historiskt sinne och intellektualistisk förkortning av
uppenbarelsebegreppet har legat under denna uppfattning. Där man ändock haft förmåga att i viss
mån uppskatta det religiösa livet, har man närmast sett detta från synpunkten av en det inre
livets samling i andakt eller som etiskt impulsgivande. Professor Göranson reagerar mot
ensidigheten av ett dylikt betraktelsesätt, framhållande, att man i religionen också söker sanning
och det såsom ett viktigt, omistligt moment. Religionens liv skall vara en ständigt närvarande
sanning, säger han i företalet till det föreliggande arbetet. Dogmatikens uppgift blir att giva
kunskap om det levande trosinnehållet, och den bidrager därigenom till att rena och fördjupa
den levande religionens liv och andliga kraft. Utan gensägelse har dogmatiken en vansklig
uppgift sig förelagd, då den skall söka »förena vetenskap med uttrycken för ett aktuellt andligt
trosinnehåll». Professor Göranson har gått till sitt arbete med gynnsamma förutsättningar.
Man märker, huru vetenskapligt tänkande behärskar honom och huru han samtidigt har en fin
känsel för den levande aktuella religionen. Det är naturligt, att syntesen i många fall kan
bliva svår nog att finna. Det finnes också i Göransons dogmatik dunkla och svårtillgängliga
partier, där förf. näppeligen lyckats att bringa trosinnehållet till ett någorlunda klart och
genomskinligt vetenskapligt uttryck. Men här liksom annorstädes giver redogörelsen för gångna
tiders försök att komma till rätta med de olika problemen en klar belysning av själva
problemställningen. — I det föreliggande arbetet behandlar förf. uppenbarelsebegreppet,
skärskådande detta från en mångfald synpunkter och därmed givande en utförlig framställning av
religionens och kristendomens väsen. Slutligen avhandlas det kristna gudsbegreppet, därvid förf. får
tillfälle att klarlägga innebörden och betydelsen av en religiös världsåskådning och belysa frågan
om undren. Arbetet, som är skrivet i en varm ton, är en synnerligen värdefull tillökning till
vår sparsamma dogmatiska litteratur. <tab><i>E. M. R.</i>

<b>Holmquist, Hj[almar].</b> Pius X:s kyrkoregering 1903—1914. Nbl. 1915.
48 s. Portr. (Sv. kristl. studentrör. skriftser. 47.) <b>0:65.</b>

Den moderna katolicismens utveckling borde hos oss vara mera känd, än den är. För
den oinvigde bjuder prof. Holmquist i sin skildring av den katolska kyrkans ofantliga
maktutvidgning och av arten av det moderna katolska fromhetslivet på många överraskningar,
samtidigt som han öppnar läsarens ögon för den viktiga uppgift, som är de nordiska evangeliska
kyrkorna förelagd i våra dagar. <tab><i>E. M. R.</i>

<b>Söderblom, Nathan.</b> Svenska kyrkans kropp och själ. Nst. 1916. 176 s. <b>3:25.</b>

Arbetet har sin titel från den första uppsatsen, som, ursprungligen skriven för en engelsk
tidskrift, på ärkebiskop Söderbloms vanliga livfulla sätt redogör för det karakteristiska i svenska
kyrkans kult, författning och trosliv. Den historiska orienteringen är förträfflig. Övriga uppsatser
behandla kyrkans väsen och uppgifter, kyrkomusiken och kyrkobyggnadskonsten. <tab><i>E. M. R.</i>

<h3>C. Filosofi.</h3>
Jfr nedan arbetet om Boström på avd. J.

<b>Bensow, Oscar.</b> Grunddragen av filosofiens historia. Filosofiska
prolegomena till dogmatiken. 1—3. Nst. 1913—16. (1, 2 à) <b>3:50,</b> (3) <b>4:—.</b>

1. Antiken. — 2. Medeltiden och nyare tiden till och med Kant. — 3. Tiden efter Kant.

Förf. åsyftar med sin framställning framför allt att ge blivande präster det mått av kunskap
i filosofiens historia, som är nödvändigt »för ett verkligt förstående av dogmatiken och dess
historia». Arbetet har även ett apologetiskt syfte: att visa, att ett flertal av de kosmologiska,
kunskapsteoretiska, etiska och religiösa spörsmål, som filosoferna behandla, »först i den kristna
åskådningen finna en principiell lösning». Utifrån sin kristna åskådning polemiserar förf. också
ofta mot de filosofiska system han utreder. <tab><i>M. J.</i>

<b>Hejll, Richard.</b> Människan och verkligheten. Ovetenskapliga studier över
den modärna vidskepelsen och över diktkonstens uppgift och betydelse. B. & B.
1915. 232 s. <b>3:50.</b>

En samling utpräglat subjektiva aforismer om naturvetenskapsmännens fåfänga försök att i
begrepp fånga verkligheten, den inre verkligheten, känslorna och lidelsen, om idealisternas
lust att ljuga sig bort från det onda och om naturalisternas avslöjande av de innersta
drivkrafterna för människans handlande m. m. Arb. lämpar sig just ej för folkbibliotek. <tab><i>M. J.</i>

<b>Lagerborg, Rolf.</b> Den platoniska kärleken. A. B. 1915. 237 s. <b>5:—.</b>

L., docent i filosofi i Hälsingfors, redogör först för Platons uppfattning av erotiken och visar,
hur den är betingad av samtidiga sociala förhållanden". Erosbegreppet spelade emellertid en stor
roll även i Platons filosofiska system. Eros var förmedlare mellan sinnevärlden och idévärlden.
För detta inslag av mystik ger L. en träffande både psykologisk och filosofisk analys. Lämpar
sig bäst för större bibliotek. <tab><i>M. J.</i>

<b>Larsson, Hans.</b> Filosofien och politiken. A. B. 1915. 186 s. <b>2:75.</b>

Innehåll: Naturstat och förnuftstat. — Pliktlära och lycksalighetslära i politiken. — Det
kategoriska imperativet. — Förnuft och logisk anarkism. — Individualism och universalism. —
Överklass och underklass förr och nu. — Stridens lag. — Naturalism. — Om moraliska
föreställningars sanning. — Rättvist krig. — Makt och rätt. — Nationalism och kosmopolitism. —
Idénationalism och maktnationalism. — Nationalismen och vänstern. — Lidandet. — Det
onda. — Kunna idéer bli makter i kampen för tillvaron?

En svidande kritik av det rättsförakt och den krigskult, som vuxit upp i skuggan av
världskriget. Bokens huvudsakliga uppgift är dock icke att polemisera utan att lugnt utreda
problemen rätt och krig, nationalism och internationalism. I uppsatsen om moraliska
föreställningars sanning vidgar sig diskussionen av de aktuella händelserna till en utredning om
möjligheten av en allmängiltig moral. <tab><i>M. J.</i>

<h3>D. Uppfostran och undervisningsväsen.</h3>
<b>Barth, Paul.</b> Uppfostringslärans grunder. Övs. [fr. ty.] av B. Rud. Hall
och Gustaf E. Lundén. 1, 2. Nst. 1915, 16. <b>1:75, 3:—.</b>

1. Inledning. Vilje- och känslolivet. — 2. Förståndslivet. Tillägg: Speciell uppfostringslära.

Föreliggande arbete av Barth, tysk filosof och pedagog, prof. i Leipzig, utgör ett försök
till en systematisk undervisnings- och uppfostringslära. Förf. tillgodogör sig på ett lyckligt
sätt både historiens och sociologiens och framför allt den psykologiska forskningens resultat. <tab><i>M. J.</i>

<h3>E. Språkvetenskap (med skrivkonst).</h3>
<b>Borgström, Marcus.</b> Svenska språkets historia. För folkskoleseminarier,
h. allm. läroverk och för självstudier. Med förord av Adolf Noreen. Lb. 1916.
84 s. Ill. Inb. <b>1:25.</b>

D:r B. har i »Svenska språkets historia» givit en synnerligen överskådlig, innehållsrik och
välskriven redogörelse för vårt modersmåls utveckling från äldsta tider till våra dagar. Efter
en orienterande, allmänt hållen inledning, där förf. ger besked om olika slags språk, ljudlagar
m. m., komma några kapitel, som handla om svenskans släktskapsförhållanden, indoeuropeiska
språkstammen och dess grenar, urgermanskan, gotiskan och urnordiskan; därpå redogöres för
runsvenskan, fornsvenskan och nysvenskan och till slut behandlas frågan om dialekter och
riksspråk. Framställningen belyses av ganska många, väl valda inskrifts- och litteraturprov men
även stundom av illustrationer (avbildningar av runstenar, faksimilen m. m.). Författarens
huvudintresse har givetvis varit att redogöra för språkets ljudliga och formella förändringar
(tillvaron av de viktiga vokalbalanslagarna antydes blott). Betydelseförändringarna ha behandlats
något styvmoderligt, och den lilla översikten av »insatserna i språklivet» efter Dalins tid är alltför
knapphändig (inte ens Rydbergs purism omnämnes). Boken är emellertid på det hela taget
mycket bra. — Prof. Noreen har skrivit ett med rätta berömmande förord. <tab><i>T. H.</i>

<b>Charpentier, Jarl.</b> De indoeuropeiska språken. Ask. 1915. 253 s.
(Ask. pop.-vetensk. bibl. 6, 7.) Litt. Inb. <b>3:60.</b>

En översikt över de språk, som tillhöra den indoeuropeiska språkstammen, eller
huvudspråken i Indien, Persien och Europa. Efter en inledning om den indoeuropeiska
språkvetenskapens historia och om de indoeuropeiska folkens härstamning, beträffande vilken förf.
ansluter sig till åsikten om Nordeuropa som den ursprungliga hemtrakten, behandlas särskilt
ingående de indoiranska språken och deras litteratur, varefter förf. lämnar en mera knapphändig,
schematisk redogörelse för de indoeuropeiska språken i Europa. <tab><i>F. H.</i>

<b>Melin, Olof W[erling].</b> Specialförkortningar för handelskorrespondenter,
präster, läkare, militärer, jurister, riksdagsstenografer m. fl. samlade. (Tit.-rubr.:
Melins stenografi.) N. bokh. 1915. 86 s. <b>1:—.</b>

Innehåller en samling av inemot 2,000 stenografiska förkortningar av oftare förekommande
ord, bland vilka varje »Melinare», som vill uppnå större hastighet, bör välja ut dem, som han
har bruk för. I motsats mot förhållandet i en tidigare upplaga är samlingen ordnad i en
enda alfabetisk serie. <tab><i>K. T.</i>

<h3>F. Litteraturhistoria.</h3>
Jfr nedan arbetet om Strindberg på avd. J.

<b>Vising, Johan.</b> Den franska romantiken. A. B. 1915. 181 s. Litt. (Pop.
vetensk, föreläsn, vid Gbgs högsk. n. f. 13.) <b>3:75.</b>

Första delen av det nittonde århundradet, det vill säga de decennier, som följde närmast
efter Napoleons fall, vilken period i politiskt hänseende utgör en av de mattaste i
Frankrikes historia, utmärker sig i gengäld för en utomordentlig livaktighet på det litterära
området. Den diktning, som uppstår och utvecklas under denna tid, är synnerligen rik
och mångskiftande. I Sverige har den emellertid varit relativt föga känd, i trots av att
den utövat ett ganska djupgående inflytande på den svenska litteraturen. Men den
förtjänar emellertid att grundligt studeras, ty knappast någonsin har den franska diktningen
frambringat så många och så betydelsefulla verk som under denna tid. En utmärkt ledning vid
studiet av dåtidens litteratur finner man i det verk, som här ovan blivit omnämnt. Professor
Vising, sedan länge känd som författare till ett flertal värdefulla arbeten på den romanska
språkvetenskapens och litteraturhistoriens område, har i föreliggande arbete klart och
överskådligt skildrat den franska romantikens litteratur. Boken indelas i fem kapitel, som resp.
behandla romantikens uppkomst, dess teoretiska grundval och dess utveckling, dess epik, dess
lyrik och dess dramatiska diktning. Som den romantiska rörelsens egentlige upphovsman och
anherre nämner Vising i anslutning till de senare årens litteraturhistoriska forskning Rousseau,
vars inflytande gjorde sig gällande hos de romantiska författarna särskilt genom förmedling av
Madame de Staël och Bernardin de Saint-Pierre. Av romantikens stora diktare behandlas
dess erkände ledare och centralfigur, Victor Hugo, som sig bör med den största utförligheten;
särskilt märkes den sid. 47—55 givna analysen av det berömda, i oktober månad år 1827
publicerade företalet till dramat Cromwell, den romantiska rörelsens teoretiska program. Även
Victor Hugos talrika skådespel, hans lyriska dikter och hans romaner, av vilka de förnämsta
(Notre Dame de Paris, Havets arbetare och Samhällets olycksbarn) äro översatta till svenskan,
analyseras ganska noggrant. Bland övriga författare, som i framställningen bliva föremål för
mer eller mindre utförlig behandlingarna nämnas Alfred de Musset, Lamartine, George Sand,
den kvinnliga emancipationens berömda och livligt omstridda förkämpe, Stendhal, vars
ypperliga roman La chartreuse de Parme finnes i en svensk översättning, till vilken Levertin skrivit
företalet, Mérimée, av vars alstring till svenska tolkats dels de bägge novellerna Carmen och
Colomba, dels även den mästerliga skildringen Chronique du règne de Charles IX (under titeln
Från Bartholomeinattens tid), Théophile Gautier, Alfred de Vigny m. fl. En mängd
bibliografiska upplysningar öka arbetets värde och göra det synnerligen lämpligt som inledning till
ett mera ingående studium i den franska romantiken. Särskilt böra uppmärksammas de av
företalet givna upplysningarna om tidigare på svenska publicerade uppsatser och arbeten,
berörande Frankrikes romantiska litteratur. <tab><i>O. W—n.</i>

<h3>G. Skönlitteratur.</h3>
<b>Forsslund, Karl-Erik.</b> Hemma igen. En skissbok från Storgården. 2 uppl.
W. & W. 1915. 160 s. <b>2:75.</b>

»Hemma igen» är ett tillägg till den av sagor, poem, naturstämningar, praktiska råd och
fantasifulla hugskott fullproppade skissbok, som förf. vid olika tillfällen skrivit ned och utgivit
med den genom honom namnkunniga fädernegården som utgångspunkt eller föremål. Den
sista delen liknar de föregående med undantag av att de radikala synpunkterna nu äro åtskilligt
modifierade och att förf. har femton års längre erfarenhet, än när han första gången skrev om
Storgården. Mest intressera de rent lyriska partierna i boken, friska och ursprungliga dikter
om natur och djur, barn och bygdeliv m. m. <tab><i>S. S—n.</i>

<b>Hjertberg, Aina.</b> Konstnärskärlek. Skådespel i tre akter. Å. & Å. 1915.
160 s. <b>2:75.</b>

En äktenskapshistoria i herrgårds milj o med ett genomfört motsatsförhållande mellan den
moraliska och den artistiska livsuppfattningen. Dialogen är stundom naiv, den kvinnliga
huvudpersonen hysterisk och scenernas sammanknytning svagt motiverad. Stycket innehåller en
känslostark och effektfull uppgörelsescen samt några utmärkta repliker. <tab><i>S. S—n.</i>

<b>Josephson, Ernst.</b> Svarta rosor och gula. A. B. 1915. 237 s. <b>3:50.</b>

Boken är sammansatt av den berömde målarens bägge diktsamlingar »Svarta rosor» och
»Gula rosor». Den förra utgavs vid tiden för hans konsts höjdpunkt, då oppositionen mot
hans djärva och originella talang var som starkast, och visade att han icke endast var en
diktare i färger. Titeln motsvarade icke fullt innehållet, ty visserligen spåras däri på åtskilliga
ställen ett poetiskt tungsinne, men till större delen utgöras dikterna av kraftiga livsberusade
syner och koloristiskt bländande bilder eller också täcka, älskvärt skämtsamma små bitar. En
helt annan förnimmelse får man vid läsningen av hans sista dikter, skrivna under
sjukdomsperioden och som han gav namnet »Gula rosor». Här skulle den svarta färgen passat bättre.
Ty sällan har poesi tolkat en så obeskrivlig sorg som den flertalet av dikterna återge. De uttrycka
icke ett lidande hjärtas nödrop — de giva sorgen själv i dess hopplösa men milda resignation.
Det centrala ledmotivet är en besjälad dödslängtan. En del tekniska svagheter i behandlingen
av versen påträffas ibland. Men de till innehållet starkaste dikterna äga jämte sitt poetiska
värde även ett högt artistiskt, t. ex. den undersköna »Violoncell», vars formgivning är den store
mästarens. <tab><i>S. S—n.</i>

<b>Lange, Ina.</b> Barberina Campanini, Fredrik den stores älskarinna. Nst.
1915. 189 s. Ill., portr. <b>3:75.</b>

En underhållande kulturhistorisk skildring från 1700-talets andra tredjedel. Huvudpersonen
är den ryktbara Barberina Campanini, sin tids skönaste, graciösaste och spirituellaste dansös,
besjungen av skalder, i bild bevarad av berömda målare och den levande anledningen till
frejdade komponisters sceniska verk. Med stöd av historiska dokument (brev, memoarer,
tidningsuttalanden, dikter o. s. v.) skildrar förf. hennes liv och konstnärsbana, hennes framgångar
som prima ballerina i Paris, London och Berlin och därmed sammanhängande kärleksäventyr,
hennes förbindelse och brytning med Preussens store konung, giftermål med en tysk friherre och
intresselösa ålderdom. Tidsbilden är vederhäftig och periodens rokokostämning inom hov- och
societetsliv lyckligt träffad. Däremot är den psykologiska framställningen grund. Boken är
prydd med ett antal reproduktioner efter bekanta Barberina-porträtt. <tab><i>S. S—n.</i>

<b>Persson, Fredrik.</b> Modalsprästen; roman från finnskogarnas Värmland.
Framt. 1915. 160 s. <b>2:—.</b>

Berättelsen är förlagd till 1600-talet och skildrar på ett fängslande sätt livet bland de till
Värmland invandrade finnarna, detta idoga sega folk, som i rikaste mått fick erfara, vad mödor
och umbäranden vilja säga. <tab><i>E. G.</i>

<b>Smith, Ejnar.</b> Unge kungens dröm. Sagospel. Å. & Å. 1915. 114 s. <b>2:25.</b>

Förf. har lyckligt träffat folkdiktens naiva stämning i spelet om den unge kung Seved
och hans kärlek till skogens prinsessa Monica, som stod under den förtrollade björnens beskydd.
Stycket är skrivet med flödande fabelinbillning, som dekorativt är besläktad med John Bauers
fantasier och i det sagopoetiska uttryckssättet visar intryck av Strindbergs »Svanevit». En
älsklig barnbok, som med behållning även kan läsas av äldre. <tab><i>S. S—n.</i>

<b>Svenson-Graner, Carl.</b> Stina Fager; ett lantligt stycke i fyra akter. Ask.
1915. 135 s. <b>2:25.</b>

Stycket innehåller en dugande folklivsskildring från Småland och enstaka bra typer, är
humoristiskt poängterat och saknar icke poetiskt behag. Stina själv är en tilldragande person
med äkta svenskt kynne. Handlingen är nog sceniskt verksam, men intrigen är för farsartad
och sista aktslutet verkar vådevill. En mer utarbetad komedistil skulle betydligt höjt lustspelets
värde. <tab><i>S. S—n.</i>

<b>Fleuron, Svend.</b> De röda jägarna. Övs. [fr. da.]. L. H. 1915. 213 s. <b>2:75.</b>

En mycket levande och raskt skriven skildring av en rävfamiljs öden, dess jakter och
strapatser, dess liv i boet och dess gemensamma strävanden att undgå människans giller och
gift, hundar och bössor. Den låter läsa sig även av äldre, men är framför allt synnerligen
lämplig för barn över tio år. <tab><i>R. G. B.</i>

<b>Macleod, Fiona,</b> [pseud. för] <i>(William Sharp).</i> Syndätaren och andra
keltiska sägner. Övs. fr. eng. af Karin Hirn. W. & W. 1915. 223 s. <b>3:25.</b>

När den förra samlingen av dessa högoriginella sägner kom ut, skref en betagen anmälare,
att Selma Lagerlöfs diktning verkade fantasilös vid sidan av denna. Man får dock ihågkomma,
att M. är vida mer avsiktligt beroende av sina »modeller» än den svenska förf. Han
moraliserar ej heller som hon, utan återger de gamla sägnerna i all deras vidskeplighet och vildhet.
»Cravetheens harpospel» handlar t. ex. om en harpospelare, som får reda på att hans hustru
bedrager honom med den man hon alltid älskat. Han låter då först »skogsfolket» spela en
trollsång, som kommer allt att domna, »t. o. m. daggen upphörde att falla», och medan de älskande
ligga i dvala i hans hus, tänder han eld på detta och låter ej blott dem, utan även sina
närmaste brinna inne. I en annan historia skildras, hur den amazondrottning, som givit ön
Skye dess namn, låter hänga tjugo vikingar vid håret i grenarna på en ek och fröjdas åt deras
grymma död. Dylika sägner leva ännu kvar hos de sista rena avkomlingarna av den märkliga
keltiska ras, som genom sammansmältning med germanerna gett upphov till både engelsmän
fransmän och tyskar, d. v. s. sydtyskar. <tab><i>H. Sg.</i>

<h3>H. Skön konst (med teater).</h3>
<b>Ekhoff, Emil.</b> Svenska stavkyrkor. Jämte iakttagelser över de norska samt
redogörelse för i Danmark och England kända lämningar av stavkonstruktioner.
(Tit.-rubr.: Kungl. Vitterhets historie och antikvitets akademien.) W. & W. 1914
—16. 4:0. 377 s. Ill. <b>25:—.</b>

Redogör på ett synnerligen detaljrikt sätt för alla svenska fynd av byggnadsdelar, som
ingått i hus uppförda med resvirke (stavkonstruktion) under medeltiden. Under flera årtionden
har förf. insamlat material för detta arbete; han har således mer än någon gjort sig förtrogen
med problemen och framstående medeltidskännare som han är förstår han ock att ställa
problemen i deras rätta historiska omgivning. Även flera andra medeltidsarkeologiska frågor av stort
intresse t. ex. Husaby kyrkas hela byggnadshistoria behandlas ingående i detta verk. Ett
arbete som detta har naturligtvis sin plats endast i de största boksamlingarna. <tab><i>—a—i.</i>

<b>Personne, Nils.</b> Svenska teatern. Några anteckningar. 3. Under Karl
Johanstiden. 1810—1818. W. & W. 1915. 192 s. Ill. <b>3:75.</b>

I föreliggande arbete fortsätter intendenten Personne sina studier över den svenska teaterns
äldre historia. Den period, som han här behandlar, är visserligen i dramatiskt hänseende icke
så intressant och betydelsefull som den gustavianska tiden, men den är likväl icke utan sin
betydelse. Särskilt för operan är den ganska viktig. Bland verk, som under denna tid för
första gången framföras på svensk scen, må nämnas Mozarts Don Juan och Trollflöjten; den
dramatiska repertoaren var däremot mycket torftig och bestod till övervägande del av ytterst
obetydliga komedier. — Författarens framställning är synnerligen ledig och fängslande. <tab><i>O. W—n.</i>

<h3>I. Historia.</h3>
Jfr nedan arbetena om Joffre och Mechelin på avd. J.

<b>Bergstedt, Hugo.</b> Kort romersk kulturhistoria. Nst. 1915. 202 s. <b>3:—.</b>

En gedigen översikt över den romerska kulturens historia, även omfattande politiska,
samhälleliga och sociala förhållanden jämte rikets tillväxande; de förnämsta litterära personligheterna äro
särskilt utförligt behandlade. Den bästa boken för ett systematiskt införande i kännedomen om
romerskt liv och dess världshistoriska betydelse; behållningen av studiet ökas i hög grad, om
läsaren förut satt sig in i Roms allmänna politiska historia. <tab><i>M. P. N.</i>

<b>Granström, P[eter] O[lof].</b> Prästeståndets sista strid. Till kyrkomötets
och kamrarnas femtioårsjubileum. Gle. 1915. 194 s. <b>2:50.</b>

G:s populärt hållna framställning sysslar med två olika frågor. Förra hälften behandlar
kyrkomötets tillkomst 1863 och framhåller, att detta icke, som man ofta tänkt sig saken,
tillkommit enbart för att underlätta representationsreformens genomförande, utan att kravet på en
kyrklig representation redan tidigt hade framförts i olika kyrkliga kretsar, och att frågan härom
avgjordes i stånden  oberoende av representationsfrågans blivande öde.

Arbetets senare del behandlar »prästeståndet i striden om representationsreformen» och
innehåller ett försvar för ståndets i regel hårt bedömda beslut att vänta med sitt avgörande i
representationsfrågan till dess denna slutbehandlats av adeln. <tab><i>K. T.</i>

<b>Karl XII</b> i Ukraina. En karolins berättelse. Utgiven av Carl Hallendorff.
Lagerstr. 1915. 35 + 69 s. Kart. <b>4:50.</b>

Ett litet bidrag till det omtvistade Karl XII:s-problemet, utgivet av prof. Carl Hallendorff
efter en dåtida handskrift av okänd författare. Till själva framställningen av det ödesdigra
tåget till Poltava har utgivaren fogat en orienterande inledning jämte upplysande anmärkningar
och biografiska notiser. <tab><i>A—d J.</i>

<b>Katarina II</b> [rysk kejsarinna]. Kejsarinnan Katarina II:s memoarer skrivna
av henne själv. Med företal av A. Herzen. Övs. fr. fra. av Adolf Hillman.
W. & W. 1915. 304 s. Portr. <b>5:50.</b>

Dessa memoarer, försedda med en historisk inledning av Alexander Herzen, omfatta
tidrymden 1744—59, då prinsessan av Anhalt-Zerbst under namnet Katarina vistades i Petersburg
som tronföljaren Peters (III) gemål, och innehålla intressanta, intima skildringar av kejsarinnan
Elisabets hov. <tab><i>A—d J.</i>

<b>Stobart, J. C.</b> Hellas' härlighet. En skildring av Greklands kultur under
forntiden. Övs. [fr. eng.] av P. G. Norberg. Nst. 1915. 40. 296 s. Ill. <b>17:50.</b>

Huvuddragen av den grekiska (och förgrekiska) kulturen, framställda med amerikansk
populariseringsförmåga, pikanteri och ibland även naivitet. Trots i ögonen fallande misstag och
grundhet i uppfattningen att rekommendera på grund av sin lättfattlighet, sin verkliga entusiasm
för den stora uppgiften och sina briljanta planschbilagor. <tab><i>M. P. N.</i>

<b>Cederschiöld, Gunnar.</b> Krig och hem; karaktärer, interiörer och äventyr
från Frankrike och England. Gle. 1916. 182 s. Ill. <b>4:—.</b>

Förf. till I väntan på segern har här lämnat nya skildringar av livet bakom och vid
fronten. Han berättar om »franska barn i lek och allvar», om engelska soldater, om franska

präster och deras insats i kriget, om svenskarna i främlingslegionen o. s. v. I skildringarna
finner man samma vakna iakttagelseförmåga, samma livliga framställningssätt, samma medkänsla
med krigets offer, som framträdde i det föregående arbetet. Även denna gång har förf. illustrerat
sina skildringar med egna karakteristiska teckningar. <tab><i>F. H.</i>

<b>Forstner, Günther Georg von.</b> Som u-båtsbefälhavare mot England.
Övs. [fr. ty.]. Beij. 1916. 160 s. <b>1:50.</b>

Jämte en skildring av F:s minnen från det tyska handelskriget mot England, i vilket han
deltagit som chef för en undervattensbåt, innehåller boken några allmännare kapitel av intresse,
behandlande livet och anordningarna ombord på en modern undervattensbåt. <tab><i>K. T.</i>

<h3>J. Biografi.</h3>
<sc>Boström, Christopher Jacob.</sc> <b>Ljunghoff, Johannes.</b> Christopher Jacob
Boström, Sveriges Platon. Nbl. 1916. 123 s. Litt. (Sv. kristl, studentrör.
skriftser. 54.) <b>2:—.</b>

En kort karakterisering av Boström som människa och lärare jämte ett med utförliga citat
belyst referat av hans personlighetsfilosofi. Utförligast behandlas B:s kunskapsteori och
religionsfilosofi.    Det väsentliga innehållet i B:s filosofi sammanfattar L. i följande punkter:

1) Livet är det substantiella i tillvaron. 2) Personligheten är det väsentliga i livet.
3) Samfundet är ett organiskt personlighetsliv. 4) Gud är allt i alla — såsom högsta grunden,
lagen och ändamålet för alla och allt.

Ljunghoffs framställning är synnerligen klar. <tab><i>M. J.</i>

<sc>Joffre, Joseph Jacques Césaire.</sc> <b>Hellström, Gustaf.</b> Joffre, människan
och härföraren. Sv. andelsf. [1916]. 71 s. Portr. <b>1:25.</b>

H., den framstående kännaren av franska förhållanden, har här givit en i all dess knapphet
mycket målande bild av den franska härens generalissimus, hela franska folkets »pappa
Joffre:». Han skildrar hur denne redan före kriget, då han ännu var en för den stora
allmänheten skäligen okänd person, förstod ingjuta sin egen anda av beslutsamt allvar och bergfast
tro hos officerare och soldater och återväcka förtroendet för den franska armén, ett förtroende
som segern vid Marne visade vara grundat. Till slut söker H. karakterisera Joffres insats i
kriget, dock med uttryckligt framhållande av att tilldragelserna ännu stå oss för nära för att
full rättvisa skall kunna skipas. <tab><i>F. H.</i>

<sc>Mechelin, Leo.</sc> <b>Rein, Th.</b> Leo Mechelin. A. B. 1915. 237 s. Portr. <b>4:—.</b>

Leo Mechelin, f. 1839, d. 1914, är en av förgrundsfigurerna i finsk historia ända sedan
början av 1870-talet. Utgående från en frisinnad grundåskådning, stannade han dock ej på
den äldre liberalismens ståndpunkt, enligt vilken staten borde ingripa så litet som möjligt i
förhållandet mellan individer och samhällsklasser. Han övertygade sig alltmer om
nödvändigheten att genom lagstiftningsåtgärder ordna förhållandena såväl mellan de skilda samhällsklasserna
som de skilda språkgrupperna i Finland, så att allas rättvisa anspråk tillgodosågos och ingen
förtrycktes. Men hans huvudsynpunkt var alltid, att det finska folket framför allt borde bevara
sin politiska självbestämningsrätt. Och det är också i främsta rummet genom sitt modiga,
ständigt vaksamma försvar för Finlands konstitutionella rätt, som han blev Finlands »store
man». Föreliggande arbete utgör ett första försök att giva en mera ingående framställning av
hans personlighet och livsverk. <tab><i>F. H.</i>

<sc>Strindberg, August.</sc> <b>Paul, Adolf.</b> Strindbergsminnen och brev. Övs. [fr. ty.]. Å. & Å. 1915. 208 s. Portr. <b>3:50.</b>

Författaren till föreliggande verk, den finske, numera på tyska skrivande författaren Adolf
Paul, tillhörde under början av 1890-talet Strindbergs vänkrets. Strindberg vistades vid denna
tid i Berlin, där han utgjorde medelpunkten i ett lag av skandinaviska och tyska författare och
konstnärer, vilka plägade sammanträffa på en liten vinstuga, benämnd Zum schwarzen Ferkel.
Bland lagets medlemmar må nämnas utgivaren av den bekanta veckotidskriften Die Zukunft,
Maximilian Härden, skalden Richard Dehmel, den polske författaren Stanislaus Przybyszewski,
den norske målaren Edvard Munch, författaren Gunnar Heiberg, den svenske botanisten Bengt

Lidforss och flera andra. Paul skildrar samvaron mellan Strindberg och hans vänner med stor
öppenhjärtighet och gör intet försök att dölja de framträdande personligheternas mindre
sympatiska sidor. Särskilt Strindberg själv står i mycket ofördelaktig dager. Härvid bör man dock
erinra sig, att vänskapen mellan Paul och Strindberg så småningom övergått till ohöljd
fiendskap. Strindberg har från sin synpunkt skildrat deras mellanhavanden i sitt arbete Fagervik
och Skamsund (i Karantänsmästarens berättelser, där Paul uppträder under den lätt
genomskinliga signaturen Ilmarinen). — Boken har intresse endast för den, som i litteraturhistoriskt
syfte vill sätta sig in i Strindbergs författarskap. För vanliga bibliotek är den däremot ganska
överflödig. Översättningen är ganska klen. Ett meningstörande tryckfel förekommer i noten
på sid. 110: står <i>honom,</i> läs <i>honorar.</i> <tab><i>O. W—n.</i>

<h3>K. Geografi.</h3>
<b>Mjöberg, Eric.</b> Bland vilda djur och folk i Australien. A. B. 1915. 524 s. Ill., kart. <b>15:—.</b>

M. har företagit tvänne vetenskapliga resor till Australien, den tidigare 1910—11 till
nordvästra delen av kontinenten, den senare 1912—15 till Queensland i öster. Det är den förra,
som behandlas i detta arbete.

Efter en orienterande översikt av Australiens naturförhållanden skildrar M. resan i
tidsföljd: ångbåtsfärden längs västkusten till expeditionens utgångspunkt; den besvärliga marschen
med oxvagnen mot det inre under hetta, damm och åtskilliga motigheter; huvudlägret med dess
samlingsarbete; strövtåg och forskningsfärder; återresan till kusten, där nya samlingar
förvärvades.

Inom resebeskrivningens ram får man göra bekantskap med Australiens egendomliga, lågt
stående djurvärld, med livet i »bushen» och med urinvånarna, som skildras i ett särskilt,
mycket innehållsrikt kapitel. Etnografiskt studium och samlande ingick också i arbetet; det senare
skedde ibland under ganska spännande och riskabla situationer.

Som en sammanfattning kan sägas, att arbetet är mycket intressant. På grund av sitt pris
kan det kanske endast komma i fråga för större bibliotek, men för sådana bör det lämpa sig
väl. Ett särskilt omnämnande förtjäna de vackra illustrationerna. <tab><i>S. S.</i>

<h3>L. Rätts- och statsvetenskap (med fredsfrågan).</h3>
<b>Goldscheid, Rudolf.</b> Fredsrörelse och människoekonomi. Övs. [fr. ty.]
av Olga Lorentzon. Med inledning av Ellen Key. Sv. andelsf. 1916. 75 s. <b>1:—.</b>

Goldscheid, österrikisk sociolog, f. 1870, påvisar sammanhanget mellan nationernas
bekrigande och utplundrande av varandra och det inomstatliga utplundrandet av en undertryckt
samhällsklass. Varje mildrande av utplundringssystemet inom ett folk verkar försvagande på motsatserna
mellan folken, kriget blir nämligen mindre lönande ju mindre de erövrade områdena kunna
grovt utnyttjas; och å andra sidan är det samtidigt förhållandet mellan folken, som varje gång
bestämmer, till vilken grad utplundringen i ett land kan minskas, frånvaron av internationell
organisation är nämligen alltid ett skäl att bibehålla det förhandenvarande sociala systemet.

I den respekt för det levande kapitalet, människomaterialet, som arbetar sig fram i alla
stater, ser Goldscheid ett förhållande, som kan bliva en den viktigaste betingelse för krigets
avskaffande. <tab><i>M. J.</i>

<b>Petander, Karl.</b> Arbetsintensiteten inom Sveriges mekaniska
verkstadsindustri. En ekonomisk-statistisk undersökning. Nst. 1916. 214 s.
(Nationalfören. mot emigr. Undersökn. rör. sv. näringsliv 4.) <b>3:75.</b>

Utgör en fortsättning av den serie publikationer, som inleddes med Eilif Sylwans
Arbetsintensitetens problem och Arbetsintensiteten i Sveriges tryckeriindustri (1910). Till vilken grad
anspråken på arbetarnas skicklighet och flit stegrats inom den mekaniska verkstadsindustrin
sedan 1900-talets början, har docenten Petander sökt att konstatera med siffror, meddelade från
ett flertal verkstäder av olika slag och storlek. Ökningen i arbetsintensiteten befinnes under
åren 1900—13 ha varit 2 % pr år, varav 1 % tillskrives ökad flit och 1 % större arbetsskicklighet.
Långt över genomsnittet kommer en förstklassig specialverkstad med 5 % årligen. De faktorer,
som förklara och betinga ökning i arbetsintensiteten, underkastas utförlig behandling, varvid


förf. särskilt diskuterar verkningarna av olika lönesystem. Ackordsystemet med betalning pr
styck och periodiska nedsättningar av grundpriset, som tillämpas i syfte att stegra
arbetsintensiteten, belyses med ett intressant tabellariskt exempel ur verkligheten, som ger vid handen, att
en nedsättning regelbundet framtvingar en hastig ökning i intensiteten på grund av arbetarens
intresse av att bevara uppnådd löne- och levnadsstandard, men hamnar sig genom att återhålla
från fortsatta framsteg i skicklighet och driftighet, enär sådana snart nog befaras föranleda
förnyad nedsättning av grundpriset. Frukterna av den stegrade arbetsintensiteten och ökade
penninginkomsten ha arbetarna endast till ringa del kunnat tillgodogöra sig i bättre reallön:
stegring 0,6 % årligen 1908—13, med avräkning för penningens minskade köpkraft. Såväl i
arbetar- och arbetsgivarkretsar som bland socialt och nationalekonomiskt intresserade bör den
sakliga och lättlästa skriften tilldraga sig mycken uppmärksamhet. <tab><i>E. S—n.</i>

<b>Sombart, Werner,</b> Kapitalismens anda. Bidrag till den moderna affärsmänniskans
andliga utvecklingshistoria. Övs. [fr. ty.] av Algot Ruhe. Nst. 1916. 232 s. <b>4:75.</b>

Ett i hög grad intressant bidrag till den ekonomiska historiens psykologi av en
socialvetenskaplig fackman, vilken äger mycket stora rent litterära förtjänster. Arbetet, i sin svenska,
skickligt verkställda översättning i någon mån en förkortning av originalet — »Der Bourgeois»
—, innehåller en på sina ställen genialiskt utförd, om än ensidigt hållen analys av det
hänsynslösa strävandet efter måttlöst, obetingat förvärv, vilket strävande är själva essensen hos
kapitalismen, sådan den utvecklat sig alltifrån renässansens tid. Det är, m. a. o., en skildring
av företagarepsyken med dess i vissa raser djupt rotade förutsättningar och med dess
utgestaltning under inflytande av särskilt de »sedliga makterna» eller filosofien och religionen. <tab><i>E. H. T.</i>

<b>Staël von Holstein, Lage.</b> Gällande folkrätt. Svensk aktsamling med
hänvisningar och register. Gle. 1916. 291 s. <b>6:—.</b>

Arbetet avser att vara en sammanställning av de gällande folkrättsliga reglerna »med
avseende å förhållanden under krig, sådana dessa bestämmelser tagit sig uttryck dels i av Sverige
antagna mellan folkliga överenskommelser, dels i av svenska myndigheter ensidigt utfärdade
författningar». De ämnen, som behandlas, äro: neutralitet, handelsomsättning, förräderi,
spionering m. m., landkrig, sjökrig samt Röda korset. Samlingen synes vara ganska fullständig och
bör vara en välkommen uppslagsbok för tidningsmän, affärsmän och överhuvud alla, som önska
komma åt ifrågavarande bestämmelser på ett snabbare och bekvämare sätt än genom anlitande
av den, för övrigt ofta svåråtkomliga, Svensk författningssamling. Även i större folk- och
skolbibliotek torde boken kunna försvara sin plats.

För att göra samlingen mer användbar som uppslagsbok har utg. försett författningstexten
med rubriker i marginalen, vilka dock inte alltid äro så väl valda.

Mot såväl denna som några andra av d:r S. tidigare publicerade folkrättsliga aktsamlingar
kan man dessutom rikta den anmärkningen, att utg. visar en benägenhet att vilja »förbättra»
den officiella svenska författningstextens ordalydelse, något som — även om det, såsom i
Gällande folkrätt synes vara fallet, endast sker i fråga om författningarnas titlar — måste anses
principiellt oriktigt, om ej uttryckligen i varje särskilt fall angives den i lagtexten använda
formen. <tab><i>R. M.</i>

<b>Wallengren, Sigfrid.</b> Valrättsproblem. Studier på grundval av den
politiska valreformen i Österrike 1907. A. B. 1915. 407 s. Litt. <b>9:—.</b>

Arbetets förra hälft, som behandlar den österrikiska valreformen från nationalitetsproblemets
synpunkt, ger en översikt av grunderna för fördelningen av mandaten mellan de olika
nationaliteterna, sådan den efter långa strider slutligen fastställdes, och för den konstrika
fördelningsteknik, som tillämpas i vissa krcnländer. Den från många synpunkter intressanta lösning av
nationalitetsspörsmålen, som man på detta sätt kämpat sig fram till i Österrike, och som något
förenklat de nationella svårigheterna, även om den visst icke slutgiltigt löst dem, har tydligen
sitt alldeles särskilda intresse i dessa dagar, då nationalitetsprincipen mer än på länge skjutits
i förgrunden av den utrikespolitiska diskussionen.

Bokens senare del går in på de valrättsproblem av allmännare intresse, som framfördes i
den politiska diskussionen i Österrike, och växer här ut till en allmänt principiell framställning
av största värde, belysande framför allt tre frågor, som under senare år ivrigt diskuterats på
olika håll: intresserepresentation, pluralval (då olika väljare ha olika antal röster) och valplikt.
Samtidigt som dessa institut kritiskt granskas och sättas i ett vidare sammanhang redogöres
för deras förekomst i modern rätt. <tab><i>K. T.</i>

<h3>M. Teknologi.</h3>
<b>Bouveng, Nils.</b> Rådgifvare för amatörfotografer. 5 uppl. W. & K. 1914.
112 s. <b>1:50.</b>

Detta arbete har samma rediga uppställning som den nedan omnämnda »vägledningen» i
samma ämne av Malmberg. Bouvengs rådgivare är mer litterär och resonerar på ett
underhållande sätt utan hjälp av bilder. Båda böckerna äro i sitt slag utmärkta, men den här
närmast avhandlade angriper problemet mer grundligt och utförligt. <tab><i>E. P. W.</i>

<b>Malmberg, Gunnar.</b> De första stegen i amatörfotografi. Praktisk
vägledning för nybörjare. 4 uppl. Ch. 1915. 60 s. Ill. (Ch. nyttiga
böcker 6.) <b>0:60.</b>

En kortfattad men fullt tillräcklig handledning. Boken innehåller beskrivningar på
enklare fotografiapparater med tillbehör, allt med fullständiga illustrationer. Avslutningen utgöres
av en värdefull tabell över rörelsehastigheten hos några mer allmänt förekommande föremål
samt därefter lämpade exponeringstider och avstånd. <tab><i>E. P. W.</i>

<b>Montin, K.</b> Praktisk handbok för lärlingar och yngre montörer vid
elektriska anläggningar. Ch. 1915. 74 s. Ill. (Ch. nyttiga böcker 7.) <b>1:—.</b>

Som första lärobok för de i boktiteln angivna yrkesmännen är denna handbok ur teknisk
synpunkt väl avvägd såväl vad text som bilder beträffar.

Skulle en ny upplaga ifrågakomma, är det förlagets skyldighet att underkasta arbetet en
grundlig språklig överarbetning. <tab><i>E. P. W.</i>

<b>Vägfrågans</b> ståndpunkt i Sverige 1915. Samlade uppsatser ur Teknisk
tidskrift 1914—1915 jämte flera originaluppsatser och andra handlingar rörande
vägfrågans Utveckling sammanförda av Ingemar Petersson. Sv. teknologfören.
1915. 280 s. Ill. (Tekn. bibl. 6.) <b>2:50.</b>

Huvudrubriken på denna bok är knappast ett riktigt uttryck för bokens innehåll. Boken
innehåller snarast uppgifter om vägfrågans <i>utveckling</i> i vårt land under de båda åren 1914 och
15. Då emellertid dessa år, som sammanfalla med Svenska vägföreningens två första arbetsår,
i väghänseende kännetecknas av en mycket livlig och löftesrik verksamhet i fråga om
klarläggande av de många olika faktorer, som ha betydelse för landsvägarnas utveckling, har detta
arbete ett vida större intresse än tidskriftsuppsatser i bokform oftast kunna påräkna.
Uppsatserna äro inordnade under följande kapitelrubriker: I. Betydelsen av goda vägar; II.
Vidtagna åtgärder för vägarnas förbättring; III. Svenska vägföreningen; IV. Vägarnas betydelse;
V. Vägarnas underhåll; VI. Vägredskap; VII. Automobilistiska vägfrågor; VIII.
Väglagstiftning.

Boken är smakfullt utstyrd och rikt illustrerad. Vägintresserade läsare hänvisas även till
en föregångare till detta arbete, utgiven av samma författare på samma förlag år 1913 med
titel Vägfrågans utveckling i Sverige, avseende tiden 1911—1913. <tab><i>E. P. W.</i>

<h3>N. Ekonomi.</h3>
<b>Andersen, M[ads] P[eter].</b> Vinodling. [Förf.] Jönköping 1915. 72 s. Inb. <b>1:50.</b>

Fyller ett länge känt hortikulturell behov, och är trots ämnets begränsning därför förtjänt
av vidsträckt spridning, helst förf. med erfarenhet och sakkunskap förenar stilens originalitet
och icke vanlig kulturell läggning. <tab><i>E. N.</i>

<b>Holmström, Leonard.</b> Jordbruksundervisningen i Skåne, dess uppkomst
och utveckling 1813—1912. Bidrag till skånsk kulturhistoria. Gle. 1916. 84 s.
Ill., portr. <b>1:25.</b>

För dem, som intressera sig för vårt jordbruks historia och särskilt jordbrüksundervisningens
utveckling från 1800-talets början till våra dagar, erbjuder detta lilla arbete, vilket är skrivet

av en av veteranerna inom denna undervisning och berör förhållandena i vår främsta jordbruksprovins,
ett givande studium. Förtjänar att införlivas med biblioteken landet runt. <tab><i>A. Ö—n.</i>

<b>Mandahl, Hilma.</b> Receptbok från kurser i bordets finesser. Pq. 1915. 65 s. <b>1:—.</b>

För husmödrar och hem med fordringar på finare och mer detaljerad matlagning innehåller
»Receptboken» många uppslag, såsom för smöruppläggning, beredning av finare
smörgåsar, såser, salader, mellan- och supérätter, efterrätter och tårtor. <tab><i>L. A.</i>

<b>Nordenstreng, Ellen.</b> 82 sätt att använda och tillreda tomater. Egna
rön och andras. Jämte en hortikulturell inledning. A. B. 1915. 43 s. <b>0:75.</b>

En av de få utförligare beskrivningarna vi äga på odling av tomater, vilkas stora användbarhet
förf. även påvisar i de följande receptens trenne avd.: 1) Färska tomater, 2) Konservering
av tomater och 3) Användning av konserverade tomater. <tab><i>E. N.</i>

<b>Om</b> jordgubbar av Carl G. Dahl, Erik Hjelm, E. Söderberg [m. fl.]. A. B.
1915. 80 s. Ill. (Särtryck ur tidskriften »Trädgården».) <b>0:75.</b>

Olika förf. ge goda och beprövade råd och beskrivningar för detta bärs behandling vid
såväl odling som konservering. <tab><i>E. N.</i>

<b>Om</b> potatis av John Gréen, E. Söderberg, John Nathorst [m. fl.]. A. B.
1915. 124 s. Ill. (Särtryck ur tidskriften »Trädgården».) <b>0:75.</b>

I en serie ekonomiska, botaniskt-fysiologiska och kulinariska artiklar påvisas av våra på
detta område förnämsta fackmän potatisens stora värde för såväl lantbruk som trädgård och
hushåll. <tab><i>E. N.</i>

<b>Schotte, Gunnar.</b> Björk och al. N. bokh. 1915. 32 s. Ill.
(Skogsvårdsfölen, folkskr. 36. Svenska skogsträd 5.) <b>0:30.</b>

Till Skogsvårdsföreningens föregående fyra folkskrifter om svenska skogsträd — granen,
aspen, boken och eken, tallen — fogar professor Gunnar Schotte här en femte om björk och
al. S. redogör för de båda trädslagens uppdelning på olika arter och dessas kännetecken, för
deras invandring och utbredning, deras beståndsegenskaper, frösättning, föryngring och vård
ävensom för virkets tekniska användning. Häftet lämnar många värdefulla vinkar och råd
rörande björkens och alens betydelse och rätta plats inom skogsbruket samt redogör klart och
överskådligt för de båda trädslagens rätta vård och behandling. Liksom Skogsvårdsföreningens
föregående folkskrifter är även denna att varmt rekommendera. <tab><i>N. S.</i>

<b>Silfverhjelm, Märtha.</b> Om konservering av kött och vilt. 2 uppl. W.
& W. 1915. 93 s. <b>1:25.</b>

Det på detta område oöverträffade författarnamnet bör förskaffa boken vidsträckt
spridning, helst det är den enda bok som koncentrerat sig enbart på detta ämne. <tab><i>E. N.</i>

<b>Wahlgren, A[nders].</b> Skogsskötsel. Handledning vid uppdragande, vård
och föryngring av skog. Nst. 1914. 4:0. 728 s. Ill. <b>15:—.</b>

I ovanstående arbete har professorn vid Skogshögskolan A. Wahlgren lämnat en länge av
behovet påkallad, sammanfattande framställning av svensk skogsskötsel. Arbetet har också
med uppriktig glädje hälsats av de svenska skogsmännen.

»Skogsskötselns uppgift är», säger W. i inledningen, »att å den till skogsbörd upplåtna
marken uppdraga, vårda och föryngra skog, så att växtplatsens produktionsförmåga på
ändamålsenligaste sätt uthålligt utnyttjas». Arbetet indelas i trenne delar, 1) en <i>förberedande del,</i>
omfattande markbeskaffenhetens betydelse för skogsväxten samt skogsbeståndets karakteristik, 2)
en <i>allmän del,</i> omfattande mera allmänt hållna redogörelser för de arbeten och åtgärder, som
inom skogsskötseln komma till användning, samt 3) en <i>speciell del,</i> omfattande mera detaljerade
redogörelser för de särskilda trädslagen och deras behandling i rena och blandade bestånd.

Genom sin fullständighet, sina talrika illustrationer och tabeller samt sin rikedom på
litteraturcitat är arb. en utmärkt handbok såväl för den praktiske skogsmannen som för en var
skogsintresserad. I likhet med andra P. A. Norstedt & Söners böcker utmärkes den av en
synnerligen tilltalande utstyrsel. <tab><i>N. S.</i>


<b>Östergren, Aug[ust].</b> Något om skördestatistik. Fri. 1915. 56 s. (Särtr.
ur Landtmannen.) <b>0:50.</b>

Förf., vilken som bekant är särskilt bevandrad på den ekonomiska statistikens område,
har här framlagt åtskilliga beaktansvärda tankar rörande det föreliggande ämnet i syfte att
göra skördestatistiken mera tillförlitlig och fruktbärande för lantbrukets beräkningar och val av
produktionens riktning. Av största intresse i detta hänseende är hans förslag om fördelningen
av statistiska skördeenheten i rågenheten och foderenheten, vars genomförande utan tvivel
skulle giva en fastare grund för produktionsregleringen. Den klara framställningen gör
arbetet till en högst intressant läsning, och det är värt att i högsta grad uppmärksammas vid
reformering av vår skördestatistik. <tab><i>N. L.</i>

<h3>O. Krigsväsen.</h3>
<b>Bremen, Walter von.</b> Den tyska hären efter omorganisationen 1913. Övs.
[fr. ty.]. A. B. 1914. 49 s. Ill., portr. <b>1:50.</b>

En lättläst och med belysande illustrationer försedd, kortfattad skildring av den tyska hären,
sådan den var kort <i>före</i> världskriget. <tab><i>O. K—a.</i>

<b>Kaijser, Carl.</b> Skytteväsendet i Schweiz. Studier under 3 månaders
vistelse i Schweiz. [Skytteförb. överstyrelse, Sthm] 1915. 176 s. <b>0:60.</b>

Kortfattad men sakrik och värdefull redogörelse för de frivilliga och de obligatoriska
skjutövningarnas organisation m. m. i skytteväsendets  gamla mönsterland Schweiz. <tab><i>O. K—a.</i>

<b>Nordenskjöld, C[onrad],</b> o. <b>Nyberg, J[ohannes].</b> Kulsprutevapnet.
Materiel, organisation och användning. A. & W. 1915. 244 s. + [Exempel]
59 s. Ill. <b>4:75.</b>

Sammanfattning av uppgifter rörande kulsprutematerielens historiska utveckling samt vapnets
organisation inom de skandinaviska staterna, Europas stormakter, Schweiz och Japan samt
redogörelse för kulspruteelden och vapnets taktik. Av intresse icke minst för landstormsbefäl. <tab><i>O. K—a.</i>

<h3>P. Naturvetenskap.</h3>
<b>Behm, Alarik.</b> Från vildmark och djurgård. Ett bidrag till kännedomen
om hembygdens djurvärld. W. & W. 1915. 170 s. <b>2:50.</b>

Intendenten Behm på Skansen har till en bok sammanfört en del djurskisser av rätt skiftande
valör. Det är dels studier och iakttagelser över djur ute i deras naturliga hemvist, dels
anteckningar över deras beteende och förehavande i fångenskap, d. v. s. i Skansens burar och
inhägnader. Flera av skisserna äro förträffliga, isynnerhet gäller detta om »Kungsörnen», en
härlig skildring av vår stoltaste fågel; denna skiss måste anses vara av litterärt värde. Men
åtskilliga av djurbeskrivningarna äro tämligen ointressanta. För Skansenbesökare bör boken
vara till gagn, då den meddelar en stor mängd upplysningar angående de fårgna djuren. <tab><i>R. L.</i>

<b>Berg, Bengt.</b> Stora Karlsö. En bok om havets fåglar. Nst. 1915. 4:0.
401 s. Ill. Inb. <b>27:—.</b>

Genom tvänne föregående arbeten »Måseskär» och »Tåkern» har Bengt Berg gjort sig
känd som en eminent skicklig fågelfotograf och fågelskildrare. I vårt land finns det blott en,
som kan upptaga konkurrensen med honom; det är Paul Rosenius. Med sitt nya arbete »Stora
Karlsö» har Bengt Berg ökat sin berömmelse, som redan förut var högst avsevärd. Det är en
av de ståtligaste böcker svensk litteratur rymmer. Med otroliga mödor — och en förbluffande
tur! — har Bengt Berg fotograferat havets vackra fåglar ute på Karlsöarna. Där finns i den
stora boken de allra härligaste bilder — man sitter långa stunder och bara ser på dem. Det


är svårt att framhäva vissa fotografier framför de övriga — men den vane kamerajägaren har i
mina ögon särskilt lyckats med ejdern, grisslorna, tordmularna och pilgrimsfalken. Att han
kunnat fotografera den skygge och misstänksamme pilgrimsfalken, som häckar på branter, där
det i vanliga fall är den vissa döden för en människa att försöka ta sig ut, är en bragd, som
han har all rätt att vara stolt över.

Till bilderna sluter sig en text, som på ett förträffligt sätt kompletterar dessa. Bengt Berg
är en naturskildrare, vars iakttagelser och reflexioner det är en ren fröjd att bli delaktig
av. <tab><i>R. L.</i>

<b>Bolin, I[wan],</b> o. <b>Starck, G[unnar],</b> Kort handledning vid kvalitativ
kemisk analys. A. B. 1915. 68 s. <b>1:75.</b>

Innehåller dels en kort redogörelse för de viktigaste grundämnenas mest karakteristiska
analytiska reaktioner, dels en sammanställning av analysens gång vid undersökning av okända
ämnen. Som tillägg medfölja diverse löslighetstabeller samt råd för hjälp vid olycksfall. Boken
kan endast användas av den, som är fullt förtrogen med det kemiska beteckningssättet. <tab><i>I. B.</i>

<b>Long, William J[oseph].</b> I vildmarkens hägn. Övs. [fr. eng.] av Jane
Lindblad. H. G. 1915. 168 s. <b>2:50.</b>

Den amerikanske natur- och djurlivsskildraren har funnit en stor läsekrets i vårt land.
Det kan ej förvåna, ty han sitter inne med stora förutsättningar att helt och fullt fånga deras
intresse, som äro roade av äkta naturskildring. L. bygger på ett omfattande erfarenhetsmaterial,
och han skriver med en fin och känslig penna. Förut ha överflyttats till sveriska två
samlingar om »Vad skogen lär» samt »Vildmarksseder». Och till jul kom »I vildmarkens hägn».
I stort sett röra de sig alla inom samma ämneskrets: djuren och deras liv ute i den fria
naturen. L:s böcker utgöra en värdefull och uppfriskande läsning. De böra sättas i händerna på
ungt folk, som helt säkert har mycket att hämta av dem. <tab><i>R. L.</i>

<b>Lönnberg, Einar.</b> Sveriges ryggradsdjur. 1—3. Nst. 1914—15. Ill.
Inb. (1) <b>1:75,</b> (2) <b>4:50,</b> (3) <b>5:—.</b>

Arbetet har en viktig uppgift att fylla som den enda numera tillgängliga svenska ryggradsdjursfaunan.
I stort sett är det synnerligen förtjänstfullt, ehuru framställningen särskilt i del 1 och
3 skulle vunnit avsevärt i klarhet, om facktermer i större utsträckning förtydligats genom bilder.
Medtagandet av vanliga synonymer för de svenska artnamnen hade varit önskvärt. <tab><i>P—n.</i>

<b>Svedberg, The.</b> Arbetets dekadens. Naturvetenskapliga essayer. H. G. 1915.
145 s. Ill. <b>3:25.</b>

En ny bok av prof. The Svedberg måste alltid hälsas med glädje, så mycket mer som den
till stor del berör områden, där författaren själv varit verksam. I ovan nämnda bok redogör
S. på ett fängslande och medryckande sätt för de mest intressanta och brännande spörsmålen
inom den fysikaliska kemien, såsom värmets omvandling i arbete, de låga temperaturernas
kemi, molekyl- och atomteorierna, de radioaktiva ämnena, tidens egendomliga inflytande på de
fysikaliska företeelserna, de flytande kristallerna, de kolloidala ämnena, ljusets stora betydelse
vid en hel del kemiska reaktioner etc. Genom hela boken framskymtar författarens stora
kärlek och intresse för sitt ämne, en sak vilken yttermera förhöjer arbetets värde. Tyvärr är den
dock skriven i en så koncentrerad form, att dess innehåll måste bliva oåtkomligt för alla dem,
som ej besitta goda förkunskaper i kemi och fysik. <tab><i>I. B.</i>

<b>Öberg, Hugo.</b> Gråverk och nyckelblomster. Db. 1915. 164 s. <b>3:—.</b>

Hugo Öbergs naturskildringar »Gråverk och nyckelblomster» utgöra en verkligt angenäm
lektyr. Rent stilistiskt står boken på ett högt plan. Men den har sitt främsta värde i de
ypperliga naturiakttagelserna. Som observatör har Öberg mycket stora förtjänster, boken andas
en förtrogenhet med naturen, som blott kan vinnas genom ett mångårigt, hängivet studium.
Det är <i>egna</i> iakttagelser, bedömda och återgivna av ett markerat temperament. Och till en
skribent med dessa förutsättningar lyssnar man med nöje. Öbergs friska bok anbefalles åt alla,
som ha intresse av naturskildring. — Försedd med vinjetter. <tab><i>R. L.</i>

<h3>Q. Medicin.</h3>
<b>Berglund, Victor.</b> Den vita pesten. Hur lungsot uppkommer, sprides,
utvecklas och motarbetas. Fram 1915. 59 s. <b>1:—.</b>

En samtidigt korrekt och lättläst framställning av lungtuberkulosen och kampen mot denna
folksjukdom, med särskild hänsyn till även den lungsjukes vård i hemmet. <tab><i>T. T.</i>

<b>Keller, Arthur,</b> o. <b>Birk, Walter.</b> Lärobok i barnavård. Övs. [fr. ty.]
o. bearb, av Arthur Fürstenberg. N. bokh. 1915. 150 s. <b>1:75.</b>

Boken är skriven närmast för sjuksköterskor, men lämpar sig förträffligt även för
barnsköterskor och mödrar, som önska en god teoretisk grund för sin verksamhet. Här framställas
ej endast reglerna för hur barn skola vårdas, uppfödas och uppfostras, utan dessa regler motiveras
så att läsarna eller kanske rättare läsarinnorna skola förstå, varför ett tillvägagångssätt är riktigt,
ett annat olämpligt eller farligt. Spädbarnsåldern utgör huvudföremål för framställningen, men
även lekåren, åren alltså till inträdet i skolan, behandlas. Boken hör givetvis till de bästa på
sitt område. <tab><i>T. T.</i>

<b>Svedelius, Julia.</b> Några blad ur Röda korsets historia. Nst. 1915. 59 s.
Ill, portr. <b>1:—.</b>

Efter en kort levnadsteckning över Henry Dunant skildras Röda korsets historia i vårt
land allt från dess blygsamma början år 1864 till dess sista utvecklingsstadium, markerat av
sammanslutningen år 1915 mellan Drottning Sofias förening och Röda korset till en ny
gemensam förening under namnet Svenska Röda korset. En redogörelse för denna förenings
organisation lämnas. Slutligen skildras Röda korsets arbete vid invalidtransporterna genom vårt
land. <tab><i>T. T.</i>

<h3>u. Böcker för barn och ungdom.</h3>
<b>Strang, Herbert.</b> Vita män och svarta. Äventyr i Ostafrika. Fr. eng.
av Richard Melander. Fri. 1915. 317 s. (Fri. scoutbibl. 7.) <b>3:—.</b>

Skildrar engelskt nybyggarliv i Ostafrika. <tab><i>G. L.</i>

<b>Strömberg, Sigge.</b> Två tjuvpojkars äventyr. (Bearbetning.) Å. & Å. 1915.
156 s. Inb. <b>2:25.</b>

En rätt oförarglig bok, men språket är ganska vulgärt, och den når på långt när ej upp till
sina anglosachsiska förebilder. Den synes mig ej alls vara någon biblioteksbok. <tab><i>G. L.</i>

<b>Skolpojkens</b> egen verkstad. Några idéer och anvisningar till utförandet av
praktiska och trevliga arbeten såsom sysselsättning för händiga ungdomar. Efter
främmande förebilder utarbetade. Beij. 1915. 145 s. Ill. Inb. <b>2:—.</b>

Innehåller en mängd modeller och anvisningar på praktiska manuella sysselsättningar. En
bra och billig liten bok. <tab><i>G. L.</i>

<sc>Washington, Georg.</sc> <b>Sandberg, Alvida.</b> Amerikas hjälte Georg
Washington. Läsebok för hem och skola. Efter W. Irvings Georg Washingtons
levnad och andra amerikanska källor.  Sv. l.-t. 1915. 221 s. Ill. (Saga 52.)
Inb. <b>1:50.</b>

En mycket god tillökning till den alltför magra biografiska ungdomslitteraturen. Det är
en alltigenom vederhäftig, på historiska källor grundad framställning av Washingtons liv och
personlighet i dess oupplösliga sammanhang med Amerikas frihetskamp, en intressant, rolig
och kunskapsgivande bok. Att stilen ibland blir något tung och mångordig, väger ringa mot
bokens stora förtjänster. <tab><i>G. L.</i>

</chapter>
<chapter name="BERÄTTELSE ÖVER SVERIGES ALLMÄNNA
BIBLIOTEKSFÖRENINGS ANDRA ÅRSMÖTE.
GÖTEBORG DEN 7 OCH 8 AUGUSTI 1916.">
<h2>BERÄTTELSE ÖVER SVERIGES ALLMÄNNA
BIBLIOTEKSFÖRENINGS ANDRA ÅRSMÖTE.</h2>
<sc>Göteborg den 7 och 8 augusti 1916.</sc>

Avgiven av mötets sekreterare <sc>Fredrik Hjelmqvist</sc> och <sc>Knut Tynell.</sc>

Det var i allt ett hundratal personer, som hörsammat inbjudningen till
S. A. B:s andra årsmöte. Genom ett storartat tillmötesgående från
enskilt håll hade föreningen satts i stånd att erbjuda en representant för
varje kommun i de båda västkustlänen — Hallands samt Göteborgs och Bohus
län — fri resa fram och åter samt fritt tillträde till mötet. Meddelande därom hade
utsänts till skolrådsordförandena i samtliga kommuner och hade offentliggjorts i
ortspressen, men resultatet blev dock, att endast bortåt ett trettiotal
kommunrepresentanter infunno sig, ett förhållande, som naturligtvis står i visst samband
med det faktum, att Göteborgs och Bohus län har den lägsta och Hallands län
en av de lägsta procentsiffrorna i riket för antalet kommuner med
statsunderstött folk- eller skolbibliotek.

Som särskilt inbjudna hedersgäster hade vid mötet infunnit sig Göteborgs
stadsfullmäktiges ordförande hr A. C. Carlander, Göteborgs högskolas rektor
professor O. Sylwan, d:r Gustaf Ekman och häradshövding O. Mannheimer. Även
vid detta möte hade S. A. B. glädjen att hälsa som sina gäster några
representanter för motsvarande föreningar i Danmark och Norge, professor A. S.
Steenberg och bibliotekar Th. Døssing från Köpenhamn och bibliotekar Arne Kildal
från Bergen.

Göteborgs högskola hade välvilligt upplåtit lokal för mötets förhandlingar och
för mötesbyrån, vilken senare förestods av amanuensen vid Göteborgs stadsbibliotek
Viktor Johansson.

Det bör också med tacksamhet omnämnas, att några för bibliotekssaken
intresserade personer i Göteborg sammanskjutit en garantifond för att säkerställa
mötets ekonomi.

<h3>Första mötesdagen.</h3>
Den 7 augusti.

Mötet öppnades kl. 10 f. m. av S. A. B:s ordförande förste bibliotekarien
J. M. Hulth. Till ordförande för mötet valdes överbibliotekarien L. Wåhlin
och till vice ordförande bibliotekarien Hulth och t. f. förste bibliotekarien
G. Adde. Sedan mötets ordf. å lokalkommitténs vägnar hälsat de närvarande
välkomna till Göteborg, lämnade han ordet åt högskolans rektor professor
<i>O. Sylwan,</i> som framförde högskolans hälsning till mötet och därvid framhöll,
att de strävanden, som föreningen företrädde, stode i nära samklang med det

mål, som högskolan fått sig föresatt, ty även denna hade fått på sin lott att
verka för folkbildningen. Han lämnade därefter en historik över högskolans
tillkomst för 25 år sedan och en redogörelse för de motsatta uppfattningar
angående dess uppgift, som då framfördes. Somliga önskade en fri akademi, andra
en handelshögskola, andra åter ett universitet, till en början en fakultet. Den
sistnämnda linjen segrade tack vare den omständigheten, att högskolans
donatorer omfattade denna, men tanken på en fri akademi med skyldighet att även
tillgodose folkbildningssynpunkter tog sig uttryck i en förpliktelse för högskolan
att anordna allmänbildande populära föreläsningsserier. Redan då hade kritik
rests mot föreläsningen som form för folkbildningsverksamhet, och tydligt vore,
att föreläsningarna hade sin begränsning, de kunde endast ge väckelse och ej
kunskap. De vore ej det enda bildningsmedlet och kanske ej ens det förnämsta.
Det vore medvetandet härom, som gjort, att man vid sommarkurserna hade
börjat införa mera självständigt arbete, laborations- och seminarieövningar o. s. v.,
och samma strävande besjälade Sveriges allmänna biblioteksförening i dess
arbete att sätta boken i handen på de bildningssökande.

På ordförandens förslag beslöt mötet att avsända hyllningstelegram till H.
M:t Konungen samt telegrafiska hälsningar till H. K. H. Prins Eugen och
statsrådet och chefen för ecklesiastikdepartementet K. G. Westman.

Skriftliga hälsningar från överdirektör A. Falk, biskop E. H. Rodhe och
borgmästare E. Trana upplästes av ordf.

Ordf. meddelade, att styrelsen till sekreterare för mötet utsett bibliotekskonsulenterna
F. Hjelmqvist och K. Tynell. Vid därefter företagna val utsågos till protokollsjusterare
förste bibliotekarien S. Aberstén och seminarieadjunkten K. H.
E. Ågren samt till medlemmar i en beredningskommitté överbibliotekarien L.
Wåhlin, bibliotekarien F. Nilsson, förste bibliotekskonsulenten F. Hjelmqvist,
folkskollärarna E. Stålfelt och Seth Sjöberg, seminarieadjunkten Anna Sörensen
och folkskollärarinnan Elin Lundewall.
Styrelsens sekr. uppläste följande

<i>Berättelse
avgiven av styrelsen för Sveriges allmänna biblioteksförening vid föreningens andra årsmöte
den 7 och 8 aug. 1916.</i>

Styrelsen konstituerade sig den 14 augusti 1915, varvid till vice ordförande utsågs herr C.
Grönblad, till kassaförvaltare herr F. Nilsson och till sekreterare herr F. Hjelmqvist.

Styrelsen har därefter haft fem sammanträden, den 4 oktober och I december 1915 samt
den 25 april, 27 juni och 28 juli 1916. För att förbereda de ärenden, som det första årsmötet
hänskjutit till styrelsens utredning, har styrelsen utsett fyra kommittéer:

för frågan om lämpligaste sättet att åstadkomma en samverkan mellan bibliotek för att
underlätta boklån för forskningsintresserade hrr Hjelmqvist, Lindvall och fröken Lundberg;

för frågan om bibliotekariernas ställning och normen för bibliotekariearvodenas beräkning
vid flick- och folkskolor fröknarna Eurén, Geijer och herr Stålfelt;

för frågan om anslag till bibliotekariernas utbildning genom kurser och resor hrr Nilsson
Stålfelt och fröken Sörensen;

för frågan om ett särskilt tidskriftsorgan för föreningen hrr Hulth, Nilsson, Hjelmqvist och
Tynell.

På förslag av tidskriftskommittén beslöt styrelsen att avsluta kontrakt med firman Norstedt
& Söner om utgivning av Biblioteksbladet på sådana villkor, att styrelsen skulle kunna lämna

varje föreningsmedlem kostnadsfritt ett exemplar av tidskriften. Till redaktörer utsågos hrr
Hjelmqvist och Tynell.

Av de övriga kommittéerna har endast den, som skulle utreda frågan om lämplig
avlöningsnorm, hunnit bli färdig med sitt utlåtande, vilket finnes infört i bifogade protokollsutdrag.

Föreningen räknar för närvarande 419 medlemmar, därav 9 ständiga, och har sedan förra
årsmötet ökats med 248.

I och för anordnande av årsmötet tillsatte styrelsen en kommitté bestående av föreningens
ordförande och sekreterare, överbibliotekarien L. Wåhlin, biblioteksamanuensen V. Johansson,
andre bibliotekskonsulenten K. Tynell och föreståndarinnan för Dicksonska folkbiblioteket
fröken Maria Larsen.

Stockholm den 28 juli  1916.

<i>J. M. Hulth.
Fredrik Hjelmqvist.</i>

Utdrag ur protokoll vid styrelsens för Sveriges allmänna
biblioteksförening sammanträde den 28 juli  1916.

— — — — — — — — — — —

§ I. Till styrelsen hade den 17 juli inkommit följande skrivelse:

<i>Till styrelsen för Sveriges allmänna biblioteks förening!</i>

Undertecknade, som haft i uppdrag att till styrelsen inkomma med utredning och förslag
beträffande bibliotekariernas ställning och normen för bibliotekariearvodenas beräkning vid
flick- och folkskolor, få härmed till styrelsen göra följande framställning.

Kommittén har utgått ifrån, att vid de båda slag av skolor, som det här gäller, bör till
bibliotekarie förordnas någon vid resp. skola tjänstgörande lärare eller lärarinna. Skälen till
en sådan anordning synas ligga så nära, att de icke i detta sammanhang torde behöva
framhållas.

Vad vidkommer den vid det första biblioteksmötet framkastade tanken, att bibliotekariebefattningen
vid större skolor borde vara en särskild syssla, vars innehavare helt ägnade sig däråt, torde
densamma vid en eller annan skola möjligen förtjäna att tagas i övervägande, men kommittén
har stannat vid den uppfattningen, att i det allt övervägande antalet fall bibliotekets skötsel
vid skolor av nu ifrågavarande slag måste förenas som bitjänst med lärarebefattning.

Beträffande frågan om arvode har, vad angår flickskolorna, en lösning synts möjlig i den
riktningen, att arbetet för bibliotekets skötsel likställes med ett visst antal undervisningstimmar
och vid beräkning av s. k. full tjänstgöring betraktas lika med tjänstgöring i klasserna över
de förberedande.

En dylik allmän avlöningsnorm för folkskolornas bibliotekarier kan knappast ifrågasättas.
Folkskolans lärare ha med ett eller annat undantag klasstjänstgöring, icke ämnesläsning.

En tillämpning utan vidare av den löneprincip, som det första årsmötet uttalade sig för
beträffande folkbiblioteken, synes icke heller lämplig. I mindre skolor, t. ex. med en enda
klassavdelning, torde någon särskild utlåningstid icke förekomma, utan bibliotekets användning
ställes i rätt väsentlig grad i förbindelse med skolans undervisning. Å andra sidan bör
givetvis även i dylika fall ersättning beredas bibliotekarien.

Under sådana förhållanden synes det kommittén, som om den princip man tagit till grund
vid senaste arvodesregleringen i Stockholm skulle kunna få en allmännare tillämpning. I Stockholm
uppdelas bibliotekariens ersättning i allmänt arvode och timarvode. Det förra har avseende på
bibliotekets allmänna skötsel, bokinköp, katalogisering m. m., det senare utgår för själva

utlåningstimmarna. För Stockholms folkskolebibliotek tillsammantagna är det förra omkring
15 % av bibliotekens hela årsanslag, då lärarebiblioteken medräknas, och det senare utgår med
kr. 1:50 pr utlåningstimme. Det synes kommittén, att för alla folkskolebibliotek borde ett
sådant allmänt arvode utgå, och att sedan ett timarvode, där särskild utlåningstid finnes,
ytterligare borde tillkomma. Det allmänna arvodet torde lämpligen kunna beräknas efter den grund,
som i stort sett fastställts för Stockholm, eller 15 % av årsanslaget. Timarvodet för utlåningen
nödgas man väl ifrågasätta olika för olika orter. Det synes kommittén, som om man skulle
kunna erhålla en någorlunda riktig och allmänt tillämplig princip genom att ställa det lika
med timarvodet åt skolans lärare i manlig slöjd. Givetvis finnas skolor, där bibliotek är
inrättat, men manlig slöjd ej införd; för sådana skolor torde dock timarvode kunna beräknas
lika med vad som i motsvarande fall å andra liknande orter utgår.

Som sammanfattning av det anförda föreslår alltså kommittén att följande förslag till
uttalande förelägges årsmötet:

1. Som bibliotekarie vid flick- och folkskolebibliotek bör förordnas vid resp. skola
tjänstgörande lärare eller lärarinna.

2. Åt bibliotekarie vid flickskola bör ersättning beredas därigenom att tiden för
biblioteksarbetet värderas lika med ett visst antal undervisningstimmar och likställes vid beräkning av
s. k. full tjänstgöring med undervisningstimmar i klasserna över de förberedande.

3. Bibliotekarie vid folkskola bör avlönas enligt följande grunder: a) som allmänt arvode
utgår ett belopp motsvarande 15 % av bibliotekets årsanslag; b) där särskild utlåningstid
förekommer, sättes arvodet för utlåningstimme lika med timarvodet åt skolans lärare i manlig slöjd.

Stockholm den 26 juni 1916.
<i>Malin Geijer. Elisabet Eurén. Edvin Stålfelt.</i>

Det av kommitterade uppgjorda förslaget hade utsänts för granskning till styrelsens
medlemmar. Herr Wåhlin och fröken Sörensen hade därvid inkommit med särskilda yttranden,
vilka voro av följande lydelse:

Herr Wåhlins: »I och för sig har jag icke något att anmärka emot kommitterades förslag,
men vill påpeka, att de föreslagna avlöningsgrunderna i fråga om bibliotekarier vid folkskolor
icke torde kunna tillämpas på alla ställen, t. ex. icke i Göteborg. Här upptages nämligen i
budgeten ett gemensamt anslag för alla folkskolornas bibliotek, vilket anslag sedan årligen
fördelas på de olika biblioteken med belopp, som växla alltefter det behov, som synes förefinnas.
Vidare kommer enligt en nyligen antagen, men i detalj ännu icke utarbetad ordning alla
bokinköp, ombesörjande av inbindning samt katalogisering att utföras vid ett centralbibliotek,
varifrån böckerna distribueras till de olika skolorna, så att vid dessa bibliotekariernas arbete
kommer att inskränka sig till utlåningsrörelsen (samt avgivande av förslag till  centralanstalten).»

Fröken Sörensens: »Kommitterade anse, att ersättning bör beredas bibliotekarien även i
skolor med en enda klassavdelning, alltså där läraren endast har att ombesörja utlåning till sin
egen klass. Att framkomma med anspråk på fastställd avlöning i dylika fall synes mig föga
ägnat att vinna ökad terräng år skolbibliotekstanken. Utgår man från att lärare bör beredas
ersättning för det biblioteksarbete han utför för sin egen klass, blir konsekvensen, att lärare i
större skolor, där särskildj bibliotekarie finnes anställd, böra åtnjuta arvode för den befattning
de taga med klassbiblioteken.

Kommitterade föreslå, att arvodet för utlåningstimme bör sättas lika med timarvodet för
skolans lärare i manlig slöjd. Den norm, som kommitterade sålunda förorda, förefaller en
smula godtyckligt vald, då sambandet mellan biblioteksarbete och undervisning i slöjd synes

vara ringa. Även ur andra synpunkter torde denna norm vara mindre lyckligt vald. Timarvode
för undervisning i manlig slöjd utgår med mycket olika belopp i olika kommuner, och
denna olikhet torde endast i vissa fall bero på den allmänna prisnivån i kommunerna. Många
gånger torde slöjdlärarnas kompetens vara det avgörande. På många håll finnas ju yrkesmän
utan all pedagogisk utbildning anställda såsom undervisare i manlig slöjd. Att under sådana
förhållanden göra bibliotekariens arvode beroende på lärarens i slöjd förefaller föga lämpligt.
Säkerligen skulle också arvodet på åtskilliga håll bliva alltför litet, om man följde kommitterades
förslag, enär arvodet för undervisning i manlig slöjd på många håll utgår med ett belopp,
som endast obetydligt överstiger statsbidraget, 60 öre för undervisningstimme.»

Styrelsen, som på grund av den långt framskridna tiden ej hade tillfälle att ägna ärendet
någon ytterligare utredning, beslöt att till årsmötet överlämna kommittéförslaget jämte herr
Wåhlins och fröken Sörensens däröver avgivna yttranden.

— — — — — — — — — — —

Stockholm som ovan.
<i>Fredrik Hjelmqvist.</i>

Det till styrelsens berättelse fogade protokollsutdraget remitterades på förslag
av ordf. till beredningskommittén.

Rörande granskningen av föreningens räkenskaper för år 1915 hade
avgivits följande

<i>Revisionsberättelse.</i>

Kassasammandrag för år  1915.
<table>
<td c><i>Inkomster:</i><td><td>
<td>Avgift à 40 kr. för 5 ständiga medlemmar . . . <td r>200:—<td r>
<td>205 årsavgifter à 2 kr. . . . <td r>410:— <td r>610:—
<td 2 r>———<td r>
<td>Behållning från föreningens konstituerande möte . . . <td r>81:97<td r>
<td>D:o från årsmötet i Lund . . . <td r>92:82 <td r>174:79
<td 2 r>———<td r>
<td>Räntemedel . . . <td><td r>3:64
<td>Kassaförvaltarens utlägg . . . <td r><td r>8:20
<td 3 r>———————
<td r><td r>Summa kr. <td r>796:63
<td>
<td c><i>Utgifter:</i><td><td>
<td>Trycksaker . . . <td r><td r>200:—
<td>300 kort för ständiga medlemmar . . . <td r><td r>42:75
<td>Papper och kuvert . . . <td r><td r>16:—
<td>Portokostnader . . . <td r><td r>58:18
<td>Reseersättning . . . <td r>16:—
<td>Diverse . . . <td r><td r>3:70
<td>Insatt å sparkasseräkning . . . <td r>260:—<td r>
<td>D:o å kapitalräkning . . . <td r>200:— <td r>460:—
<td 3 r>———————
<td><td r>Summa kr. <td r>796:63
</table>


Föreningens ekonomiska ställning 31 dec. 1915.
<table>
<td c><i>Tillgångar:</i><td r>
<td>Innestående å sparkasseräkning i A. B. Nya Banken . . . <td r>260:—
<td>D:o å kapitalräkning i A. B. Stockholms Handelsbank . . . <td r>203:64
<td 2 r>————————
<td r>Summa kr. <td r>463:64

<td c><i>Skulder:</i><td r>
<td>Kassaförvaltarens utlägg . . . <td r>8:20
<td>Överskjutande tillgångar . . . <td r>455:44
<td 2 r>————————
<td r>Summa kr. <td r>463:64
</table>
Stockholm 31  dec.  1915. <tab><tab><i>Fredr. Nilsson.</i>

<tab><tab><tab><tab><tab>* * *

Räkenskaperna under år 1915 för Sveriges allmänna biblioteksförening äro denna dag av
oss granskade och riktiga befunna och deras behållning, kr. 455:44, är oss redovisad, varför vi
tillstyrka full och tacksam ansvarsbefrielse åt räkenskapsföraren.

Stockholm den 29 mars 1916.
<table>
<td c><i>Erik Bråte.</i> <td c><td c><i>C. G. Löfgren.</i>
<td c><td c>Revisorer.<td c>
</table>
Föreningen beslöt bevilja styrelsen full och tacksam ansvarsfrihet.

Till medlemmar av föreningens styrelse omvaldes bibliotekarien C. Grönblad,
folkskolläraren G. A. Ljungberg, bibliotekarien F. Nilsson, lärarinnan vid
Oskarsskolan i Stockholm Malin Geijer och seminarieadjunkten Anna Sörensen samt
nyvaldes amanuensen vid Lunds universitetsbibliotek G. Wetterberg i stället för
förste bibliotekarien E. Ljunggren, som avsagt sig. Till styrelsesuppleanter
omvaldes seminarieadjunkten Elisabet Eurén, andre bibliotekarien S. Grönfeldt
och folkskolläraren E. Stålfelt.

Till revisorer omvaldes lektor E. Bråte och kassör C. G. Löfgren samt till
dessas suppleanter herr E. Johansson och biblioteksamanuensen S. Hallberg.

Sedan bibliotekarien Hulth övertagit ordförandeskapet, vidtog diskussion om
<i>»Användningen av de större bibliotekens dupletter»,</i> inledd av överbibliotekarien
<i>Wåhlin.</i> Angående denna liksom de följande vid mötet hållna diskussionerna
hänvisas till de särskilda redogörelser, som komma att inflyta i de följande numren
av denna tidskrift.

På förslag av inledaren beslöt mötet att överlämna frågan om användningen
av dupletterna till styrelsen för vidtagande av de åtgärder, som kunde finnas
erforderliga.

Bibliotekarien <i>G. Adde</i> framlade därefter för mötet

<i>Kungl. bibliotekets nya katalogregler,</i>

som fastställts den 30 juni 1916 och just i dagarna utkommit i tryck. Han gav
i samband därmed en kort historisk översikt över katalogiseringen i Kungl.
biblioteket. Ända till 1861 hade man därinfört boktitlarna i stora bandkataloger.



Nämnda år föreskrev kungl. bibliotekarien G. E. Klemming, att bibliotekets
nyförvärvade böcker, som voro tryckta 1860 eller senare, skulle katalogiseras på
lösa blad, s. k. »lappar». I fråga om den äldre litteraturen skulle man alltjämt
använda de gamla bandkatalogerna. Dessa voro emellertid icke endast obekväma
att handskas med, utan ej sällan missvisande. De äldsta skriftligt upptecknade
katalogiseringsreglerna äro från 1866. De omarbetades 1880, men en genomgående
brist i dessa äldre reglementen är, att de huvudsakligen voro utarbetade med tanke
på bibliotekets utländska litteratur. Klemming själv gick så långt, att han ansåg,
att då Kungl. biblioteket måste förutsättas erhålla allt svenskt tryck, man ej
behövde någon allmän katalog över den svenska avdelningen. Man borde i fråga
om den i stället lägga an på specialförteckningar i stil med hans egen
förteckning över Sveriges dramatiska litteratur. Emellertid kunde en dylik princip ej
upprätthållas, utan efter 1890 utsträcktes katalogiseringen till att omfatta allt
nytillkommet svenskt tryck, som överhuvudtaget ansågs värt att förteckna. Men
därmed blev behovet av mer detaljerade katalogregler, där man kunde finna
anvisningar för behandlingen av det mångskiftande svenska trycket, allt mera
kännbart. Även i övrigt behövdes en revidering av de gamla reglerna. Den
dåvarande chefen för Kungl. biblioteket, riksbibliotekarien E. W. Dahlgren,
uppgjorde 1910 ett förslag till nya katalogregler, som därefter tillämpades
försöksvis i 5 års tid. Med ledning av de sålunda vunna erfarenheterna företog
riksbibliotekarien Dahlgren en ytterligare omarbetning och komplettering, och innan
han den siste juni lämnade sin plats, kunde han bringa detta betydelsefulla
arbete till avslutning och stadfästa de nya katalogreglerna.

Efter en kortare paus övergick mötet under överbibliotekarie Wåhlins ordförandeskap
till att diskutera frågan om <i>»Förhållandet mellan skolornas bibliotek
och de allmänna bibliotekens ungdomsavdelningars.</i> Diskussionen inleddes av
fröknarna <i>Alvida Sandberg</i> och <i>Helja Jacobson.</i>

Efter mötesförhandlingarnas avbrytande besågs stadsbiblioteket under ledning
av överbibliotekarien Wåhlin och Dicksonska folkbiblioteket under ledning av
bibliotekets föreståndarinna fröken Maria Larsen.

Eftermiddagens förhandlingar, som leddes av bibliotekarien Hulth, upptogos
av två diskussioner, den ena angående <i>»Seminariernas bibliotek och deras
uppgifts,</i> inledd av seminarieadjunkten <i>K. H. E. Ågren,</i> den andra angående
<i>»Åtgärder för spridande av dansk och norsk originallitteratur i Sverige och svensk
i Norge och Danmarks,</i> inledd av biblioteksamanuensen <i>Viktor Johansson.</i>

<h3>Andra mötesdagen.</h3>
Den 8 augusti.

Förmiddagens förhandlingar, som leddes av överbibliotekarien Wåhlin,
öppnades med ett föredrag av professor <i>Knut Kjellberg</i> om <i>»Böckerna som
kulturbärare».</i> Föredraget finnes återgivet på annat ställe i detta nummer. Därefter
förevisade prof. Kjellberg de olika typer av vandringsbibliotek, som
tillhandahållas av Folkbildningsförbundet i Stockholm, och gav i sammanhang
därmed en översikt över villkoren för lån av dessa bibliotek (jfr härom prof. K:s

framställning i denna tidskrift, häfte 1, s. 35). Förste bibliotekarien S. Aberstén
och föreläsningskonsulenten N. Lundahl meddelade motsvarande uppgifter
angående Västra Sveriges folkbildningsförbunds och Centralbyråns i Lund för
populära vetenskapliga föreläsningar vandringsbibliotek.

Andre bibliotekskonsulenten <i>Tynell</i> lämnade sedan en redogörelse för
<i>»Statsbidrag åt folk- och skolbibliotek».</i> Han gav en ingående framställning, hur de
hithörande bestämmelserna i den k. kung. ang. understödjande av
folkbiblioteksväsendet d. 23 sept. 1912 hade tillämpats, och meddelade till slut en översikt över
det statsunderstödda folkbiblioteksväsendets utveckling fr. o. m. 1913. De i denna
översikt ingående uppgifterna återfinnas i en statistisk redogörelse i nästa häfte.

I anslutning till redogörelserna för utlåningen av vandringsbibliotek och för
statsbidragen till folk- och skolbibliotek framställdes av mötesdeltagare en del
frågor, som besvarades av prof. Kjellberg och de båda bibliotekskonsulenterna.
Bl. a. framhölls av skriftställaren Pehr Johnson starkt, hur önskvärt det vore att
förmedlingsanstalterna för vandringsbibliotek understödde det vaknande intresset
för hembygdsforskning genom att upprätta särskilda bibliotek med »hembygdslitteratur»,
naturligtvis olika för olika trakter och innehållande ej blott den rent
topografiska och lokalhistoriska litteraturen utan också sådan skönlitteratur, som
kunde anses belysande för ifrågavarande trakt.

Med anledning härav förklarade prof. Kjellberg, att Folkbildningsförbundet
gärna skulle på särskild rekvisition sammansätta dylika hembygdsbibliotek.
(Liknande meddelanden ha sedermera lämnats av föreståndarna för
förmedlingsanstalterna i Göteborg och Lund.)

Till följd av den långt framskridna tiden beslöts, att diskussionen angående
»öppna hyllor» skulle uppskjutas till eftermiddagen.

Tiden mellan förmiddagens och eftermiddagens förhandlingar var anslagen
till besök å Redbergslids och Landala folkbibliotek.

Eftermiddagens sammanträde begynte med att ordf., överbibliotekarien Wåhlin,
uppläste följande telegram:

Ordföranden  vid   Sveriges   allmänna biblioteksförenings årsmöte Wåhlin,
Göteborg.

Framför till årsmötet mitt hjärtliga tack för det vänliga hälsningstelegrammet.
<tab><tab><tab><tab><tab><tab><tab><tab><tab><tab><tab><tab><tab><i>Gustaf.</i>

Bibliotekarien Wåhlin, Göteborg.

Min varma tack och hjärtliga hälsning sändes Sveriges biblioteksförening
genom Eder<tab><tab><tab><tab><tab><tab><tab><tab><tab><tab><tab><i>Eugen.</i>

Sveriges allm. biblioteksförening, överbibliotekarien Wåhlin, Göteborg.

Tacksam för vänliga telegrammet, gläder jag mig åt Edert nitiska arbete
att främja vården av kulturens förrådskammare. <tab><tab><i>Karl Gustaf Westman.</i>

Ytterligare upplästes telegram och skrivelser från överdirektören B. Bergqvist,
kanslirådet K. L. E. Sandberg, undervisningsråden H. Dahlgren och A. Dalin,
bibliotekar A. Arnesen samt lærer J. Bjerre.

Sedan bibliotekarien Adde övertagit ordförandeklubban, följde den från
förmiddagen uppskjutna diskussionen om <i>»Öppna hyllor»,</i> inledd av förste
bibliotekskonsulenten <i>Hjelmqvist.</i>

Därefter uppläste sekr. följande av beredningsutskottet avgivna yttrande:

Med anledning av det utlåtande, vilket avgivits av den kommitté, som styrelsen tillsatt för
utredning av frågan om <i>bibliotekariernas ställning och normen för bibliotekariearvodenas
beräkning vid flick- och folkskolor,</i> får beredningskommittén föreslå årsmötet göra följande uttalande:

1. Det måste anses rättvist och i längden för bibliotekets vård nyttigast, om bibliotekarien
— där så ske kan — erhåller ersättning för sitt arbete vid biblioteket.

2. Som bibliotekarie vid folkskolebibliotek bör förordnas inom resp. skoldistrikt anställd
lärare och lärarinna, och avlöningen bör, där ej biblioteksorganisationen kräver andra
bestämmelser, utgå enligt följande grunder: a) som allmänt arvode utgår ett belopp motsvarande 15 %
av bibliotekets inkomstbudget; b) där särskild utlåningstid förekommer, sättes arvodet för
utlåningstimma lika med timarvodet åt skolans lärare i manlig slöjd.

Beträffande det av kommittén föreslagna mom. 2 anser beredningskommittén den
förebragta utredningen ej fullt tillräcklig och får därför föreslå,, att frågan om flickskolebiblioteken
återremitteras till styrelsen.

Mot ovanstående beslut, i vad angår folkskolornas bibliotek, hava fröknarna Lundewall
och Sörensen reserverat sig.

Göteborg den 7 aug. 1916.

Å beredningskommitténs vägnar:
<i>L. Wåhlin. <tab><tab><tab>F. Hjelmqvist.</i>

Mötet beslöt utan debatt i enlighet med det av beredningsutskottet
framlagda förslaget.

Härmed övergick man till programmets sista ärende: diskussion över ämnet
<i>»Bibliotekarien och hans uppgift».</i> På grund av den långt framskridna tiden
medhanns emellertid endast inledningsföredraget, som hölls av bibliotekarien vid
Gustav Vasa församlingsbibliotek fröken <i>Hildur Lundberg.</i>

Överbibliotekarien Wåhlin avslutade mötet med tack till alla dem, som
bidragit att göra det angenämt och givande. Mötets tack till ordf. framfördes av
bibliotekarien Hulth.

På kvällen samlades mötesdeltagarna till en avskedsfest på Trädgårdsföreningen,
där tal höllos av mötets ordf., överbibliotekarien Wåhlin, av professorerna
Kjellberg och Steenberg, överbibliotekarien C. af Petersens, bibliotekarierna Hulth,
Dössing, Kildal, Aberstén och Nilsson, fröken Hildur Lundberg och förste
bibliotekskonsulenten Hjelmqvist.

<h3>Förteckning över mötesdeltagare.</h3>
<sc>Abersten, S.,</sc> förste bibliotekarie vid Göteborgs stadsbibliotek, Göteborg.
<sc>Adde, G.,</sc> andre bibliotekarie vid Kungl. biblioteket, Stockholm.
<sc>Agelin, Werna,</sc> e. o. amanuens vid Göteborgs stadsbibliotek, Göteborg.
<sc>Ahlberg, A. L.,</sc> seminarist, Hanhals, Kungsbacka.
<sc>Anderson, Hilma,</sc> föreståndarinna för Kungsbacka folkbibliotek, Kungsbacka.
<sc>Bengtsson, Anna,</sc> lärarinna, föreståndarinna för Rolfstorps folkbibliotek. Rolfstorp.
<sc>Berlin, Fr.,</sc> föreståndare för Malmö arbetarebibliotek, Malmö.
<sc>Boheman, Maud,</sc> tjänstgörande vid Stockholms barn- och ungdomsbibliotek, Stockholm.
<sc>Borglund, E.,</sc> Göteborg.
<sc>Broberg, S. A. Grén,</sc> andre bibliotekarie vid Göteborgs stadsbibliotek, Göteborg.
<sc>Bruhn,  Ingeborg,</sc> föreståndarinna för Landala folkbibliotek, Göteborg.
<sc>Callmer, Stina,</sc> fil. kand., tjänstgörande vid Malmö barn- och ungdomsbibliotek,  Malmö.
<sc>Cedergren, G. E.,</sc> folkskollärare, föreståndare för Askims skolbibliotek.
<sc>Colliander, Selma,</sc> amanuens vid Lunds universitetsbibliotek, Lund.
<sc>Dahlgren, G.,</sc> folkskollärare, föreståndare för Grebbestads filialbibliotek, Grebbestad.
<sc>Dössing, Th.,</sc> bibliotekar vid Statens bogsamlingskomité, Köpenhamn.
<sc>Engström, Anna,</sc> folkskollärarinna, Kungsbacka.
<sc>Erlanson, J.,</sc> folkskollärare, Abild, Årstad.
<sc>Eurén, Elisabet,</sc> seminarieadjunkt, bibliotekarie vid Stockholms folkskoleseminarium, Stockholm.
<sc>Fineman, Sylvia,</sc> tjänstgörande vid Stockholms barn- och ungdomsbibliotek, Stockholm.
<sc>Forsman, Maria,</sc> föreståndarinna för Redbergslids folkbibliotek, Göteborg.
<sc>Gasslander, A. H.,</sc> folkskollärare och föreståndare för Halmstads folkskolas lärjungebibliotek, Halmstad.
<sc>Gibson, Lizzie,</sc> fru, Jonsered.
<sc>Gunnarsson, A. C.,</sc> kommunalordförande, Axtorp, Förlanda.
<sc>Günter, J.,</sc> föreståndare för föreläsningsföreningens bibliotek, Jonsered.
<sc>Gustafson, G. A.,</sc> bibliotekarie vid Karlstads stadsbibliotek, Karlstad.
<sc>Gustafson, Ester,</sc> fru, Karlstad.
<sc>Hallberg, Hallgärd,</sc> tjänstgörande vid Gustav Vasa församlingsbibliotek, Stockholm.
<sc>Hallman, Maria,</sc> amanuens vid Göteborgs stadsbibliotek, Göteborg.
<sc>Hamberg, Charlotta,</sc> amanuens vid Göteborgs stadsbibliotek, Göteborg.
<sc>Hansson, C. F.,</sc> bibliotekarie vid Kontoristföreningens bibliotek, Göteborg.
<sc>Helander, Emmy,</sc> fil. mag., Falköping.
<sc>Hellmer, D.,</sc> bibliotekarie vid Borås folkbibliotek, Borås.
<sc>Hellmér, Hanna,</sc> biträdande bibliotekarie vid Borås folkbibliotek, Borås.
<sc>Henriks, H. H.,</sc> folkskollärare och föreståndare för Hälsingborgs skolbibliotek, Hälsingborg.
<sc>Hermansson, K. O.,</sc> folkskollärare, Mellby, Tavlebord.
<sc>Hjelmqvist, F.,</sc> förste bibliotekskonsulent, Stockholm.
<sc>Hugo, Y.,</sc> fil. känd., instruktör i Arbetarnas bildningsförbund, Brunnsvik, Sörvik.
<sc>Hulth, J. M.,</sc> förste bibliotekarie vid Uppsala universitetsbibliotek, Uppsala.
<sc>Isaksson, N. A.,</sc> skräddarmästare, Hishult.
<sc>Jacobson, Helja,</sc> assistent vid Malmö stadsbibliotek, föreståndarinna för barnbiblioteket, Malmö.
<sc>Jansson, Edit,</sc> biblioteksbiträde, Göteborg.
<sc>Jansson, Ester,</sc> biblioteksbiträde, Göteborg.

<sc>Johansson, J. V.,</sc> amanuens vid Göteborgs stadsbibliotek, Göteborg.
<sc>Johnson, P.,</sc> skriftställare, Broby.
<sc>Jungnell, F. R.,</sc> Järnbrott, V. Frölunda.
<sc>Kildal, A.,</sc> bibliotekarie vid Bergens offentlige bibliotek, Bergen.
<sc>Kjellberg, K.,</sc> professor, ordf. i Folkbildningsförbundet, Stockholm.
<sc>Kleberg, G. E.,</sc> amanuens vid Göteborgs landsarkiv, bibliotekarie vid Chalmerska institutet, Göteborg.
<sc>Larsen, Maria,</sc> bibliotekarie vid Dicksonska folkbiblioteket, Göteborg.
<sc>Larsson, A.,</sc> folkskollärare, Slöinge.
<sc>Larsson, Anna,</sc> föreståndarinna för Lundby folkbibliotek, Göteborg.
<sc>Leontein, Georg,</sc> folkskollärare, Västerås.
<sc>Lidell, J. S.,</sc> folkskollärare, Dragsmark.
<sc>Lindblad, A.,</sc> kantor, biblioteksföreståndare, Fjärås.
<sc>Lindälv, E.,</sc> folkskollärare, Göteborg.
<sc>Ljunggren, C. J. F.,</sc> konsul, ordf. i Kristianstads stadsbiblioteks styrelse, Kristianstad.
<sc>Lundberg, Hildur,</sc> bibliotekarie vid Gustav Vasa församlingsbibliotek, Stockholm.
<sc>Lundahl, N.,</sc> föreläsningskonsulent, Lund.
<sc>Lundewall, Elin,</sc> bibliotekarie vid Falu folkskolas ungdomsbibliotek, Falun.
<sc>Lundgren, Hj.,</sc> bibliotekarie vid Norrköpings stadsbibliotek, Norrköping.
<sc>Lüsch, Fritz,</sc> kyrkoherde, Lysekil.
<sc>Långström, C. H. C.,</sc> skolbibliotekarie, Göteborg.
<sc>Löfgren, C.,</sc> bibliotekskassör, Stockholm.
<sc>Magnusson, C.,</sc> cigarrmakare, biblioteksföreståndare, Hälsingborg.
<sc>Malmer, Signe,</sc> biblioteksbiträde, Göteborg.
<sc>Meyer, H. A.,</sc> jur. stud., Göteborg.
<sc>Mjöberg, Alma,</sc> biträdande lärarinna, Ölmevalla.
<sc>Moll, Lizzie,</sc> bibliotekarie vid Stockholms barn- och ungdomsbibliotek, Stockholm.
<sc>Nilsson, Anna,</sc> biblioteksföreståndarinna, Göteborg.
<sc>Nilsson, F.,</sc> bibliotekarie vid Stockholms arbetarbiblioteksförbunds bibliotek, Stockholm.
<sc>Norberg, I.,</sc> bibliotekarie vid Linköpings stiftsbibliotek, Linköping.
<sc>Nordin, O.,</sc> folkskollärare, Köpinge, Laholm.
<sc>Norlander, Anna,</sc> föreståndarinna för Adelsköldska folkbiblioteket, Alingsås.
<sc>Norrgren, L. P.,</sc> folkskollärare, Skintaby, Harplinge.
<sc>Ohlsson, R.,</sc> hemmansägare, Hällesåker.
<sc>Ouchterlony, Hedvig,</sc> föreståndarinna för Majornas folkbibliotek, Göteborg.
<sc>Persson, E.,</sc> lantbrukare, Alafors, Alvsåker.
<sc>Petersens, C. af,</sc> överbibliotekarie vid Lunds universitetsbibliotek, Lund.
<sc>Sandberg, Alvida,</sc> folkskollärarinna, skolbibliotekarie, Göteborg.
<sc>Sanden, C.,</sc> folkskollärare, Bokenäs.
<sc>Schartau, S.,</sc> lektor, bibliotekarie vid Jönköpings stadsbibliotek, Jönköping.
<sc>Schöldéen, F.,</sc> folkskollärare, ombud för Göteborgs skolförenings bibliotek, Göteborg.
<sc>Sjunneson, J. S.,</sc> lantbrukare, Voxtorp.
<sc>Sjöberg, C. S.,</sc> folkskollärare, föreståndare för Morups kommunbibliotek, Morup.
<sc>Steenberg, A. S.,</sc> professor, formand för Statens bogsamlingskomité, Köpenhamn.
<sc>Steenberg, Ida,</sc> fröken, Köpenhamn.
<sc>Strömberg, O.,</sc> organist, Grimetonsby.
<sc>Stålfelt, E.,</sc> folkskollärare, skolbibliotekarie, Stockholm.
<sc>Södergren, L. A.,</sc> f. d. folkskollärare, Vessigebro.
<sc>Sörensen, Anna,</sc> seminarieadjunkt, bibliotekarie vid Falu folkskoleseminariums bibliotek, Falun.

<sc>Trotzig, Carola,</sc> fröken, Göteborg.
<sc>Tynell, K.,</sc> andre bibliotekskonsulent, Stockholm.
<sc>Wahlberg, O.,</sc> folkskollärare, Årstad.
<sc>Wallden, B. P.,</sc> folkskollärare, Ugglarp, Slöinge.
<sc>Wallden, Johanna,</sc> fru, Ugglarp, Slöinge.
<sc>Westelius, Signe,</sc> folkskollärarinna, Göteborg.
<sc>Westergren, N.,</sc> folkskollärare, Landskrona.
<sc>Widén, J.,</sc> folkskollärare, Kungälv.
<sc>Wigert, Gunilla,</sc> skolföreståndarinna, Göteborg.
<sc>Vising, J.,</sc> professor, Göteborg.
<sc>Wåhlin, L. P.,</sc> överbibliotekarie vid Göteborgs stadsbibliotek, Göteborg.
<sc>Ysenius, A.,</sc> folkskollärare, Eldsberga.
<sc>Ågren, K.,</sc> seminarieadjunkt, bibliotekarie vid Göteborgs folkskoleseminariums bibliotek, Göteborg.
<sc>Östlund, J. A.,</sc> bibliotekarie vid borgarskolans och handelsinstitutets bibliotek, Gävle.

</chapter>
<chapter name="CHEFSBYTET VID KUNGLIGA BIBLIOTEKET.
E. W. DAHLGREN. — ISAK COLLIJN.">
<h2>CHEFSBYTET VID KUNGLIGA BIBLIOTEKET.
E. W. DAHLGREN. — ISAK COLLIJN.</h2>
Den 30 juni 1916 beviljade^ avsked åt riksbibliotekarien E. W. Dahlgren,
sedan han ingått i pensionsåldern, och samma dag utnämndes till
riksbibliotekarie förste bibliotekarien vid Kungl. biblioteket I. G. A. Collijn.

E. W. Dahlgren föddes d. 7 juni 1848. Han avlade 1870 kansliexamen i
Uppsala och blev 1893 filosofie hedersdoktor därstädes. Han blev e. o. amanuens
vid Kungl. biblioteket 1870, ord. amanuens 1878 samt överbibliotekarie 1903
(från år 1910 med titeln riksbibliotekarie). Därjämte har han tjänstgjort som
bibliotekarie vid Karolinska institutet 1887—1903 och vid Vetenskapsakademien
1893—1903. Han har utgivit ett stort antal bibliografiska och geografiska
arbeten.

Då riksbibliotekarien Dahlgren år 1903 tillträdde befattningen som Kungl.
bibliotekets chef, inleddes ett skede i bibliotekets historia, som betecknas av en
serie i institutionens liv djupt ingripande reformer. Närmast framträdde
nödvändigheten av ökning av årsanslaget till bokinköp och bindning, som från
och med 1896 utgått med 34,000 kr. årligen, och som visat sig alltför knappt
för att tillgodose det verkliga behovet. Ty Kungl. bibliotekets uppgift är, enligt
instruktionen för detsamma, »att såsom ett svenskt nationalbibliotek samla, förvara
samt för begagnande tillhandahålla dels den svenska litteraturen i största möjliga
fullständighet, dels de viktigaste alstren av främmande länders vetenskapliga och
litterära verksamhet». Såsom känt torde vara för denna tidskrifts läsare, erhåller
biblioteket, liksom också universitetsbiblioteken, från boktryckarna gratis ett
exemplar av »allt vad som tryckes» inom landet, eller s. k. arkivexemplar;
anslaget till bokinköp användes alltså, frånsett den dryga anpart av detsamma som
åtgår till bindning, i huvudsak till anskaffning av utländsk litteratur, och även i
fråga om denna är den inskränkningen fastställd, att Kungl. biblioteket ej

inköper litteratur i naturvetenskap, medicin, officiell statistik, numismatik, agrikultur,
teknologi, krigsvetenskap och modern skönlitteratur, alldenstund i huvudstaden
finnas specialbibliotek för dessa fack.

Det är alltså de humanistiska ämnesgrupperna, ävensom teologi och
religionsvetenskap, kyrkohistoria, juridik och nationalekonomi, som i Kungl, biblioteket
framför allt äro representerade å dess avdelning för den utländska litteraturen.
Det hade emellertid, som ovan nämnts, visat sig att det belopp, som anslagits till
inköp av böcker även efter 1896 års förhöjning var otillräckligt att möta den oerhört
växande vetenskapliga produktionen och den biblioteksbesökande allmänhetens
önskningar med avseende å nyanskaffning av den utkommande litteraturen.
Vidare befunno sig i obundet skick stora mängder av böcker på bibliotekets olika
avdelningar, och då en uträkning av kostnaden för dessa böckers förseende
med band verkställdes, visade det sig att densamma skulle uppgå till icke mindre
än cirka 100,000 kronor, — en utgift, som dock icke länge kunde uppskjutas. Ett
annat önskemål, vars uppfyllande av flera orsaker ansågs såsom synnerligen
angeläget, var att få en katalogisering verkställd av den litteratur, som ännu
icke var förtecknad. Framför allt på grund av bristande arbetskrafter voro
nämligen högst betydande delar av samlingarna inom biblioteket — särskilt gällde
detta den äldre litteraturen — okatalogiserade. Det är lätt att inse, vilka
svårigheter som nära nog dagligen vållats av denna brist, vilken tidsutdräkt
efterforskningar på olika fack medfört i fråga om dessa icke katalogiserade tryckalster.

Höjning av anslag till bokinköp och bindning samt åtgärder för katalogisering
av ofullständigt förtecknade delar av Kungl, bibliotekets äldre samlingar voro
alltså de viktiga frågor, som sysselsatte riksbibliotekarien Dahlgren under åren
närmast efter hans tillträde till befattningen som bibliotekets chef, och vilka genom
hans initiativ fått sin lösning. Det ordinarie anslaget till bokinköp har blivit
höjt till 45,000 kr. årligen, och ett särskilt årligt anslag å 10,000 kronor till
bindning har beviljats att utgå, till dess det därmed avsedda syftet är vunnet.
För katalogisering har inrättats en särskilt avdelning inom biblioteket under
ledning av en föreståndare, med fyra kvinnliga biträden till sin hjälp. Hittills hava

<img 1>
<sc>E. W. Dahlgren.</sc>
</img>

i runt tal 65,000 katalogblad utskrivits i denna katalogiseringsavdelning, ett
betydande antal med hänsyn till de ofta besvärliga och tidsödande undersökningar,
som måste göras rörande det äldre trycket.

En år från år ökad publikfrekvens hade ådagalagt, att de lokaler inom Kungl.
bibliotekets byggnad, som närmast äro avsedda för den besökande allmänheten,
nämligen expeditionen och läsesalen, voro i behov av förändringar för att bättre
tillgodose växande krav på större bekvämlighet och ökat platsutrymme. Dessutom
voro en hel del andra omändrings- och reparationsarbeten av nöden, och efter en av
riksbibliotekarien Dahlgren uppgjord plan företogos år 1913 nödiga omändrings-
och reparationsarbeten, vilka drogo en kostnad av 61,000 kronor. De nuvarande
anordningarna i expeditionen, läsesalen och visningssalen samt inrättandet av ett
särskilt s. k. forskarrum äro de mest framträdande resultaten av denna sida av
riksbibliotekarien Dahlgrens verksamhet.

Den synnerligen betydelsefulla insats, som riksbibliotekarien Dahlgren gjort
genom utarbetandet av Kungl. bibliotekets nya katalogregler, behandlas på annat
ställe i detta häfte (s. 150 f.).

Slutligen må erinras om, att Kungl. biblioteket under riksbibliotekarien
Dahlgrens tjänstetid erhållit ny instruktion samt nytt reglemente för dess begagnande,
att de ordinarie tjänstemännens antal avsevärt ökats och att ny lönestat blivit
fastställd, — allt organisatoriska åtgärder av ingripande betydelse, i vilkas tillkomst
riksbibliotekarien Dahlgren har inlagt de största förtjänster. Han följes också vid
sin avgång av djup tacksamhet för allt, vad han verkat under sin 13-åriga
ämbetstid, icke blott från sina underordnades sida, utan även av den stora allmänhet,
som kommit i beröring med hans välvilliga och älskvärda personlighet.

Den nye riksbibliotekarien, d:r I. Collijn, är född 1875 och har således vid
osedvanligt unga år nått den viktiga och krävande posten som chef för vårt
svenska nationalbibliotek.

Han promoverades till filosofie doktor år 1902. Redan dessförinnan hade han
under flera år tjänstgjort såsom e. o. amanuens vid Uppsala universitetsbibliotek,
och hans första befordran till ordinarie tjänst ägde rum 1905, då han utnämndes till
amanuens vid Lunds universitetsbibliotek. Samma år erhöll han emellertid
transport tillbaka till Uppsala universitetsbibliotek såsom Lidénsk amanuens, och där
utnämndes han år 1910 till förste bibliotekarie. Till samma befattning vid Kungl.
biblioteket i Stockholm förflyttades han år 1913.

Från sitt inträde på den bana, som nu fört dr Collijn till den framskjutna
ställning han intager såsom riksbibliotekarie, har han med förkärlek sysslat med äldre
svensk och utländsk boktryckerihistoria, och han har på detta område, tack vare
rik begåvning, omfattande kunskaper och utomordentlig flit, nått resultat, som
gjort hans namn till ett av de mest bärande icke blott inom vårt land, utan även vida
utanför dess gränser. Sedan boktryckarekonsten uppfunnits vid mitten av
1400-talet, blevo under de närmast följande årtiondena bokpressarnas alster allt
talrikare i de olika europeiska länderna. De böcker och skrifter, som trycktes före
1500, eller, såsom de kallas, <i>inkunabler</i> eller <i>paleotyper,</i> äro av betydelse icke
blott för den kunskap de giva om den medeltida litteraturen och vetenskapen
och om medeltida uppfattning över huvud av de yttre företeelserna, utan de äro
värda studium även därför, att de visa prov på en typografisk skicklighet och
konstnärlig smak, som i åtminstone vissa avseenden sedermera aldrig återuppstått.
Studiet av dessa inkunabler och de förhållanden, under vilka de tillkommit, har
under tidernas gång lockat många forskare på det bibliografiska och

historiska området. I de stora biblioteken ha ju de äldsta tryckpressarnas alster
vanligen också funnit sin slutliga hemvist. Särskilt i vår tid har inkunabelforskningen
funnit många hängivna medarbetare i de stora kulturländerna.

I vårt land har riksbibliotekarien Collijn, såsom nämnt, med utomordentlig
framgång ägnat sig åt dessa studier. I våra svenska statsbibliotek, såsom Kungl.
biblioteket, universitetsbiblioteken i Uppsala och Lund, några av de äldre stifts-
och läroverksbiblioteken, finnas betydande samlingar av inkunabler, — delvis tagna
såsom krigsbyte. Över de viktigaste av dessa samlingar hava av riksbibliotekarien
Collijn utarbetats förteckningar, av vilka här må nämnas katalogen över Uppsala
universitetsbiblioteks inkunabler, uppgående till 1,528 nummer, och över Kungl.
bibliotekets samlingar, där de utländska inkunablerna vid katalogens tryckning
uppgingo till 1,122 nummer. Katalogen över Kungl. bibliotekets inkunabler utgives
i tvänne delar, en över de utländska och en över de svenska 1400-tals-trycken.
Av den svenska delen föreligger endast första häftet färdigtryckt, omfattande
Johann Snells verksamhet i Stockholm. Genom en följd redan publicerade
undersökningar har riksbibliotekarien Collijn vidare uppvisat forskningsresultat
beträffande vår äldsta boktryckerihistoria, som dels uppklarat en del ovissa
spörsmål, dels helt och hållet ändrat förut rådande meningar. Man torde
kunna säga, att allt sedan gamle överbibliotekarien Klemmings dagar ingen med större
skarpblick och lärdom granskat våra äldsta tryckta skrifters tillkomst än riksbibliotekarien
Collijn. Som inkunabelkännare har han också rönt den hedern att vara ensam utländsk
ledamot av den kommission, som i Tyskland tillsatts för att upprätta en generalkatalog
över alla hittills kända 1400-tals-tryck. Men särskilt i fråga om det äldsta svenska trycket
hava hans forskningar icke stannat vid år 1500, utan gått vida längre fram. Hans förmåga
att göra lyckliga fynd och att inställa dessa i deras samband med förut kända tryckalster
och med förut gjorda uppslag inom den bokhistoriska forskningen torde höra till det
sällsynta.

År 1912 fick han i uppdrag att företaga en systematisk undersökning av i kammararkivet
och riksarkivet befintliga, till inbindning av äldre arkivhandlingar

<img 1>
<sc>Isak Collijn.</sc>
</img>



använda pergamentsblad. Dessa gamla blad, tryckta eller skrivna, hade länge
varit föremål för forskares intresse, då de otvivelaktigt skulle kunna giva bidrag
till belysande av våra äldsta kyrkliga och litterära förhållanden. Man må
ihågkomma, huru Klemming, då han på sin tid undersökte de <i>tryckta</i> bladen, av
dessa lyckades blad för blad rekonstruera fram några av våra äldsta böcker,
såsom <i>Missale Upsalense, Graduale Svecanum</i> m. fl., vilka nu utgöra några av
de största rariteterna i våra offentliga samlingar. Det skulle föra för långt att
närmare redogöra för riksbibliotekarien Collijns undersökning av dessa blad, varom
en tryckt redogörelse utgivits; det kan blott erinras om att bladens antal
uppgingo till inemot 30,000 stycken och att det resultat, dessa undersökningar lämnat,
betecknats såsom sällsynt viktigt särskilt för kännedomen om vårt lands äldsta
liturgiska litteratur.

Då riksbibliotekarien Collijn förlidet år fyllde 40 år, utgavs en förteckning
över dittills av honom publicerade skrifter. Deras antal uppgingo till 150. I det
föregående har uppmärksamheten särskilt riktats på hans inkunabelkataloger.
Flera av de andra skrifterna kunde lämpligen här påpekas för en större
läsekrets på grund av deras kulturhistoriska betydelse. Det skall emellertid blott
ytterligare erinras om den av honom 1915 utgivna förteckningen över den i
Kungl. biblioteket befintliga Magnus Gabriel De la Gardie's samling av äldre
stadsvyer och historiska planscher på grund av denna samlings märklighet.
Vyerna, som äro tryckta på 1500- och 1600-talen, uppgå till 187, flera av dem
hava en ofantlig storlek och äro i några fall förut alldeles okända eller blott
kända i ett eller annat exemplar, såsom riksbibliotekarien Collijns forskningar
givit vid handen. Vidare må erinras om att han är grundare och utgivare av
Nordisk tidskrift för bok- och biblioteksväsen, ett nordiskt organ för vetenskaplig
bibliografi, biblioteks- och bokhistoria. Han blev även vid Föreningens för
bokhantverk senaste sammanträde utsedd till föreningens ordförande, vilket val
utvisar, att modern svensk bokkonst i honom har en lika intresserad som högt
skattad främjare. Genom hela sin verksamhet såsom biblioteksman har han
ådagalagt ett levande intresse för det kall han valt, och han har under flera
långa studieresor utomlands varit i tillfälle att icke blott knyta personliga
förbindelser med utländska vetenskapsmän och biblioteksmän av rang, utan även
förskaffa sig djupgående insikter inom olika grenar av det vetenskapliga
biblioteksarbetet. Vårt svenska nationalbibliotek kan under hans ledning med visshet
vänta sig de bästa frukter av hans rikt utrustade personlighet. <tab><tab><tab><i>G. Ae.</i>


</chapter>
<chapter name="ÖCKERNA SÅSOM KULTURBÄRARE.
Föredrag vid S. A. B:s andra årsmöte">
<h2>BÖCKERNA SÅSOM KULTURBÄRARE.</h2>
Föredrag vid S. A. B:s andra årsmöte

av Professor <sc>Knut Kjellberg.</sc>

Det andliga kulturarbetet, inom vilket det mänskliga själslivet själv är
föremålet för den mänskliga skapar- och omdaningsverksamheten, har haft
sina blomstringstider och sina tider av förfall. Långt fram i tiderna kom
skriftspråket till — först i bilder, sedan i bokstavstecken — såsom
förbindelsemedel mellan äldre och nyare tider, och dessa förbindelsemedel förbliva, sedan
stämmorna tystnat och traditionerna förbleknat. Och nu äga vi dem sedan länge:
<i>böckerna,</i> vilka från släkte till släkte i allt vidare kretsar breda ut resultaten av
tanke- och forskningsarbete samt diktarnas och drömmarnas skapelser; och från
långt tillbaka svunna tider nå genom böckerna framfarna tiders tänkare och
skalder fram till oss.

Liksom stenkolen i den moderna tekniken under de tusentals maskinerna i
fabriker och samfärdsel representera en drivkraft, sedan miljoner år magasinerad
av den i djupet sjunkna växtligheten, som i urtiden grönskade på jordytan och
då ur solstrålarna uppsög ljus och värme, så ha också under människosläktets
historiska tid blomstrande kulturer sjunkit djupt ned i glömskans natt, men åter
upphämtats för att sedan framträda i tusentals böcker och tjäna till andlig
drivkraft för sena tiders människobarn. Böckerna äro för oss det andliga stenkol,
som alstrar ljus till belysning av forntid och nutid och som skapar drivkraften
till fortsatt kulturarbete, allt under det vi värmas av samhörigheten med
mänskligheten, släktled efter släktled.

Om böckerna skrev Carl Snoilsky (i en hälsning till överbibliotekarien G. E.
Klemming) bl. a.

<poem>»Som det svarta stenkolslagret
från en urvärldsperiod
ännu gömmer ljus och värme,
släckta solars stråleflod,
så i mörknade volymer
slumrar sedan seklers natt
månget fruktbart frö till tanke,
mången lättsövd kunskaps-skatt.»
</poem>
Väl funnos böcker eller därmed jämförliga bärare av skriftspråket (papyrusrullar)
långt tillbaka i tiden. Men varje sådan bok var skriven för hand, rad
efter rad, sida efter sida, och det dröjde århundraden innan boktryckarkonsten
gav oss möjligheten att enkelt och mekaniskt mångfaldiga en skrift i snart sagt
hur många exemplar som helst.

Stora, vittomfattande och dyrbara bibliotek funnos redan under antiken, och
sedan Grekland upphört att vara den andliga kulturens centrum, blev

Alexandrias bibliotek i Egypten för lång tid framåt den knutpunkt, där det
vetenskapliga tänkandets och det intellektuella arbetets trådar löpte samman.<footnote>Bland Alexandrinska skrifter känna vi alla de »sex böcker»,  vilka ännu i dag träna vår
skolungdom i logiskt tänkande och vilka skrevos av Euklides omkr. 300 år före vår tidräkning.</footnote>

Men de bokliga skatterna voro tillgängliga endast för ett mindretal. Det
ojämförligt stora flertalet saknade varje möjlighet att — även med tillträde till
boksamlingarna — komma i kontakt med deras innehåll. För de flesta voro
böckerna av intet värde och för många voro de dessutom i hög grad misstänkta
såsom innebärande faror för »det bestående» i religion och i samhällsskick.
Denna rädsla för böckernas innehåll förklarar till en del de skövlingar, som tid
efter annan övergingo Alexandrias bibliotek på föranstaltande än av de kristna,
än av muhammedanerna. Då staden sista gången intogs och härjades (av araberna
år 640), och då fråga framställdes, huruvida biblioteket skulle brännas eller icke,
svarade segerherren kalifen Omar med den enkla och lättfattliga problemställningen:
»Överensstämma böckerna med koranen, då äro de överflödiga, stå de i motsats
till den heliga boken, då äro de syndiga — i båda fallen skola de brännas.»

För allt vad vetenskaplig forskning heter blev medeltiden i Europa en lång,
mörk natt. Den katolska kyrkans välde grundades allt mer icke på inneboende
andlig kraft utan på människornas okunnighet och på tankens bundenhet; kyrkan
ägde också maktmedel att hindra varje försök, som. gick ut på att tända
vetandets facklor och att frigöra tankarna.

Här och var i klostren sysslade skrivkunniga och flitiga munkar med
avskrifter ur äldre litteratur; i omsorgsfull pränt växte sakta men säkert den ena
handskrivna pergamentboken efter den andra fram för att till kommande släkten
bära gångna tiders tankar. Men munken, som skickligt präntade bokstav efter
bokstav, förstod stundom själv icke det han skrev; hade han anat innehållet i en och
annan skrift, så hade han säkerligen med förskräckelse slängt både skrivdon och
pergament, men nu byggde han — utan att veta det — tankens broar från
forntid till framtid, såsom det heter i Viktor Rydbergs dikt »I klostercellen»:
<poem>
»Gamle munken putsar lampan, styrker sig ur fyllda kannan.
Han kan pränta — — —
— — — över pergamentet konstförfarna handen rör sig — — —.
Vad han skriver, vilka tankar, bryr den gamle icke mycket:
riktig avskrift och siratlig är för honom huvudstycket — — —.
Medan så sitt kall han sköter, är den tysta cellen vorden
hylsan kring ett frö, som fälldes av ett ädelt träd till jorden,
handen kring en liten låga, flämtande för vind och drag,
liten låga, som skall varda stor en gång och göra dag.
Om han visste, vad han verkar, kanske skulle då han kasta
pennan med ett »hjälp Maria!» och till bönkapellet hasta.
Ej du vet det, dogmens fånge, att du frälst ur glömskans hand
formeln,  som en dag skall lösa andarna ur dogmens band.

— — — — — — — — — — — — — — — — — — —

Över tusenårig avgrund så en bro du stilla slår
mellan tusen år bakom dig och framför dig tusen år —
bron för tanken, som skall grusa fängseltorn och krossa bojor.
Men i mörker höljas ännu herrars slott och trälars kojor,
genom klostergluggen skimrar gamle munkens lampa matt,
och utöver världen skrider medeltidens stjärnenatt.»
</poem>

Men den nya tiden kom. Renässansen och reformationen, den fria tankens
pånyttfödelse och genombrott, tände de släckta ljusen på nytt, och boktryckerikonsten
skänkte ett medel att sprida ljusets strålar till allt vidare kretsar.

Lång, lång tid sedan boktryckerikonsten gjort det möjligt att mångfaldiga
en bok i snart sagt huru många exemplar som helst, var det dock endast trängre
kretsar förbehållet att genom det tryckta ordet komma i kontakt med det
andliga kulturarbete, som böckerna representera. Så sent som 1871 fann sig Victor
Hugo föranlåten att i en flammande dikt »Vems är skulden?» anklaga de
styrande för att de så helt försummat att genom undervisning göra samhällets
bredare lager delaktiga av den andliga kulturen. Under Pariserkommunens dagar
hade en ung arbetare anlagt eld i ett bibliotek. Victor Hugo skildrar huru
domaren, sedan den anklagade erkänt sig såsom skyldig, håller ett tal fullt av
förebråelser mot den brottslige och genomandat av kärlek till de andliga värden,
som genom branden gått förlorade:
<poem>
» — — — ett gräsligt dåd!
Ett dåd, som du begått emot dig själv, elände!
Det var din egen själ, som då du innebrände!
Du skövlade ditt gods, din egendom, ditt arv
och smälte skatterna från flydda tidevarv!
Har icke boken stått beständigt vid din sida?
De ringes vän, hon gått mot härskarne att strida,
och talat ljungande, de undanskjutnas tolk.
— — — Mot sanningarna — — —
mot ädla mästerverk av åska och av ljus,
mot världshistorien, mot hjältarnas bedrifter,
mot Rom, mot Hellas — — —
mot diktarna, mot Aiskylos — — —
mot tänkarna, mot Kant, mot denna ljusets här,
du slungade ditt bloss — och i den hemska branden
till aska sjönk, o ve, förnuftet, mänskoanden!
Har du förgätit då, att den som gör dig fri
är boken? Boken står på tankens Sinai.
Du läser — — —
de store männens tro din ande genomströmmar,
och för dess dagsljus fly de klosterskumma drömmar.
Och  när den mer och mer får lysa upp din barm,
ditt hjärta vidgar sig, du varder stark och varm,

— — — — — — — — — — — — — — — —

Till mänskan träder först med klarhet vetenskapen.
Se'n kommer friheten. Du ägde redan vapen,
men krossade likväl till skärvor vad du fått!
Det mål, du drömmer om, har boken redan nått.
Hon sovrar tankarna —  — —
Hon är din läkare — — —
Hon är din rikedom, är vetande och tro,
— — — och detta allt har du förstört!»
</poem>
På detta ljungande tal, fyllt av hängiven tro på den andliga kulturen och
dallrande av helig harm, har den anklagade endast fyra ord att svara, endas
fyra ord, som uttrycka den försummade folkundervisningen i det dåtida

Frankrike, endast fyra ord, som visa att den anklagade icke kunde komma i någon
kontakt med bibliotekets andliga rikedomar — han svarar:

<i>»Jag kan ej läsa.»</i>

Vårt nutida svenska folk <i>kan</i> läsa. Men — från de bredare lagren högt
upp i deras leder, som äga alla möjligheter att ur böckerna hämta vidgade vyer,
fördjupade insikter, glädje och skönhetsvärden — hos de flesta har den dagliga
tidningsläsningen trängt undan böckerna; tidningen erbjuder det mångskiftande
och omväxlande, dagsnyheterna, som glömmas i morgon, sensationerna, som pigga
upp för ett ögonblick, under det att boken sida efter sida, tryckark efter tryckark
behandlar samma ämne utan feta rubriker och utan ännu fetare överrubriker.

I »Den borttappade fadern» säger den norske författaren Arne Garborg på
tal om tidningarna:

»allt röra de i hop och de ge oss tre livsåskådningar om dagen — —, <i>men taga eftertanken
ifrån oss;</i> — — — vem kan hålla kvar en allvarstanke, <i>vem kommer ihåg ett kraftigt ord
från i går till i dag!</i> Vi bli urvattnade. Allt går i en ström: gyckel och sanning, nöjen och
mord, kyrka och cirkus, berömliga gärningar och bovstreck — allting är bra, som fördriver
tiden, <i>och allt är glömt,</i> när tidningen är läst.»

Konsten att läsa är icke blott färdigheten att stava, att lägga ord till ord och
sats till sats, utan konsten att läsa är förmågan att använda boken till kunskapsförvärv,
tanketräning eller förströelse. För mången har skolboken, läxboken, som
skulle »kunnas utantill», gjort boklig läsning överhuvudtaget till någonting trögt
och tråkigt, som gör motstånd mot varje försök att fördjupa sig i dylik
sysselsättning. Från de tidigare ungdomsåren framträder boken för mången såsom
bilden av den hotande magistern eller den stränga tanten, som med barsk uppsyn
säger: »allt vad jag säger dig, skall du komma i håg, allt, vad jag låter dig veta,
skall du kunna utantill!» Boken har för dessa icke blivit den kamrat, den vän,
som den kan och bör vara,  sedan läxböckernas innehåll för längesedan är glömt.

Av kemien lära vi oss, att allt i den döda och i den levande naturen —
från myllan i jorden till den doftande, färgrika blomman, från stenarna och
sanden till vår egen hjärna — är uppbyggt av ett 70-tal enkla grundämnen,
vilka i oräkneliga kombinationer åstadkomma allt det, som är tillgängligt för
våra sinnen.

Så ha vi också i de västeuropeiska skriftspråken endast ett 30-tal grundelement,
bokstavstecknen, vilka i oändligt varierande sammansättningar bilda alla de
ord, som möta oss i böckerna — vare sig de innehålla diktarnas och
drömmarnas skapelser eller resultaten av tanke- och forskningsarbete. Allt, som
överhuvudtaget kan uttryckas i skriftspråk, är bundet vid detta fåtal av
bokstavstecken, som i ständig växling passera från öga till öga, från släktled till släktled
för att i varje individs själsliv ingjuta andras tankar och drömmar eller
iakttagelser och händelser.

Boken är rummet med de många fönstren, som skänka den ensamme läsaren
vidsträckta utsikter åt olika väderstreck. Den öppnar, blad efter blad, de stängda
dörrarna till vetenskapernas och de växlande händelsernas, till fantasiens och
drömmarnas riken, och den ensamme kommer i kontakt med naturen och livet,
med människors öden och äventyr, med gångna tiders tänkesätt och med
främmande åskådningar; böcker av detta slag bli för individen de tusen fönstren,
genom vilka han icke blott skådar ut över det, som tillhör nutiden utan också
över det längesedan svunna och över de bilder, som tänkare, profeter och siare
målat av framtiden.

Men andra böcker draga läsaren från det mångahanda och växlande till att
stanna framför en viss punkt. De stänga till för alla de dagliga intrycken och
inbjuda till en fördjupad ensamhets meditationer inför ett visst problem. Eller
locka och hjälpa läsaren fram till den inre samling, som var och en då och då
måste bemöda sig om, därest hans själsinnehåll icke alltför mycket skall splittras
i vår tid, vars överflöd och virrvarr av intryck sällan kristalliserar ut i sådant,
som blir en del av och bidrar till danandet av personligheter. Det jäktande i
tidens ande samt det ständigt stegrade tempot i människornas handel och vandel
hindra denna kristallisation, till den erfordras en och annan stund av ro och
stillhet, av inre samling. Dit lockar boken, som skildrar en människas själsliv
eller som ger stoff till frågor och tankar kring ett problem, dit boken, som
fängslar vårt intresse vid någonting centralt och av vars läsning vi sålunda
fördjupa oss på en punkt.

Den ägda eller lånade boken står ju ständigt till vårt förfogande, den
avvaktar våra lediga stunder och hämtar oss vid arbetets slut till vandring bland
nya intryck eller till samling kring ett enda. Den hjälper oss att lämna
vardagligheten och enformigheten, den vänder vår uppmärksamhet från bekymmer och
från ledsamhet, den fördriver det värsta av allt: känslan av tomhet. Den skänker
färg och rikedom åt de ensamma, lediga stunderna, och hjälper oss dag för dag
i uppbyggandet av vår inre, andliga personlighet. Boken väntar tåligt på oss,
själva få vi bestämma tid och rum för mötet med densamma.

Så är icke förhållandet med föredraget, med det talade ordet, med det
bildningsmedel, som bl. a. de populärvetenskapliga föreläsningarna erbjuda.
Därvidlag måste vi på förut bestämd tid och på förut bestämd plats infinna oss för
att höra ordet, under det att boken följer oss när och var som helst. Under ett
föredrag skulle vi då och då vilja stanna inför ett påstående för att närmare
undersöka dess innebörd, eller vi skulle vilja vända tillbaka och jämföra ett
uttalande med något, som sagts för en stund sedan. Men — man måste följa med,
man måste vidare, det är som att sitta på kurirtåget: man ville stanna vid den
eller vid den utsiktspunkten, man ville jämföra ögonblickets tavla med den som
nyss bredde ut sig för ens ögon, men — taget stannar ej där. Den som ur
boken hämtar det, som föredraget innehåller, han reser i eget ekipage, han kan
stanna var han vill, han kan helt gå upp i utsikten från en viss punkt, han kan
vända tillbaka och gå in på sidovägar för att jämföra, han är oberoende av
tidtabell och klockslag.

Men trots detta erbjuder boken för många ett visst motstånd, bokstäverna,
orden och raderna förefalla så torra och döda och det går så trögt att sida
efter sida genom ögonen mottaga det innehåll, som skriften omsluter. För dessa
är det talade ordet något mera levande, föredragets innehåll blir för dem lättare
att komma åt och mången gång kan nog en populärföreläsare, då han tyckt sig
möta en särskilt intresserad publik, känna sig övertygad om att större delen av
hans åhörare aldrig skulle hunnit mycket över inledningen, därest de i stället
skulle läst hans föredrag i broschyrform. Därför måste de muntliga föredragen
alltjämt ingå såsom hjälpmedel i folkbildningsarbetet vid sidan av böckerna och
biblioteken. Men i stort sett skall föreläsningsrörelsen syfta till den bokliga
läsningen, den skall väcka intresset och leda det fram till böckerna för att ur dem
hämta näring och fördjupning.

Både i fråga om böcker och föreläsningar bör — då de betraktas såsom
bildningsmedel — särskilt erinras om dem, som utgå från andra synpunkter eller som
representera andra åsikter än läsarens och åhörarens. Många av oss vilja ogärna

höra och ännu mindre fördjupa oss i framställningar och resonnemanger, som
löpa längs andra tankebanor än dem vi själva äro invanda vid, och mången
vänder sig helt bort från en bok eller ett föredrag, som innehåller åsikter
motsatta hans egna. Men det är just genom dylika framställningar, som vi erhålla
en (ofta synnerligen välbehövlig) tanketräning, en utvecklande tankegymnastik,
och detta i samma mån, som vi väckas och tvingas till förnyad granskning av motiven
till vår egen uppfattning. En sådan granskning medför stundom, att det mindre
välgrundade i vårt betraktelsesätt undergräves och att det värdefulla i den egna
åsiktsbyggnaden befästes och fördjupas. Intet verkar så uppklarande och så
värdestegrande på egna uppfattningar som den genom motstånd framtvingade
självständiga eftertanken. Låt oss icke se minnesläxan och ej heller förströelsen såsom
enda mätare på behållningen av ett föredrag, av en uppsats eller av en bok, utan låt
oss såsom en vinst även betrakta eggelsen och tvånget till egna, självständiga tankar.

En god bok är såsom en god vän, som än underhåller dig med livliga
skildringar, än skänker dig vetande ur naturen och livet, som än sätter dig i
allvarlig eller glättig sinnesstämning, än tvingar dig till tankearbete, tankeidrott,
tanketräning och än slutligen tvingar dig till inre samling och högre lyftning
inför ett ord, en rad, en sida, som plötsligt ger dig det rikaste stoff till
eftertanke och fördjupning.

En god bok, som man lärt sig att hålla av och som man därför läser om
och om igen, ter sig såsom ett landskap, dit längtan driver en att år efter år
återvända och där man vid varje besök, under varje vandring på gamla vägar
upptäcker nya utsikter och nya skönhetsvärden; boken blir då liksom landskapet
en del av vårt eget jag: där uppstår en växelverkan mellan boken och läsaren
liksom mellan landskapet och åskådaren, varvid de nyvunna värdena äro uttryck
för läsarens eller åskådarens fördjupade betraktelsesätt.

En samling utvalda, goda böcker skänker dig ett förnämt umgänge icke blott
med levande utan även med döda. I den mån en sådan boksamling står till
ditt förfogande kan du på lediga stunder och när det passar dig komma under
det förädlande inflytandet av de tänkare, diktare och skalder, vilkas tankar tagit
sig form i det tryckta ordet. Du kommer inom en sådan krets i den intimaste
beröring med den andliga kulturens skatter, och denna beröring gör ditt eget
livsinnehåll på en gång rikare och djupare.

Folkbibliotekssträvandena gå ut på att bereda allt flera tillträde till detta
förädlande umgänge, att i allt vidare kretsar väcka längtan dit och att göra allt
flera skickade att tillägna sig det, som kan hämtas ur dessa andligt förnäma
kretsar. Det gäller icke blott att under kampen mot okunnigheten breda ut
vetandet utan även att strida mot råheten genom att höja smaken och förädla
tänkesätt och känsloliv.

Vi vilja arbeta för att allt flera skola bliva delägare och känna sig delaktiga
i den andliga kultur, som till sist alltid blir ett folks största och dyrbaraste
rikedom. Må de skrankor falla, som ännu stå hindrande i vägen för ljusets
utbredning till de många, och må de klassgränser så småningom utplånas, som —
bittrast kända bland alla skiljemurarna mellan olika grupper av medborgare —
ännu dela oss i mindretalet, som äga tillträde, och flertalet, som är utestängt
från den andliga kulturens rikedomar, vilka icke minskas utan tillväxa genom att
allt flera bli delägare.

Må böckerna, må biblioteken bli kulturbärare inom allt vidare kretsar av
vårt folk. Må böckerna bidraga att till allt flera och flera sprida det ljus, som
icke blott lyser utan som även värmer.

</chapter>
<chapter name="JÖNKÖPINGS STADSBIBLIOTEK.">
<h2>JÖNKÖPINGS STADSBIBLIOTEK.</h2>
Av stadsbibliotekarien, Lektor <sc>Sigurd Schartau.</sc>

Jönköpings stadsbibliotek, som den 1 september 1916 började sin verksamhet,
är av den art, att det bör kunna påräkna ett visst intresse även utom samhället.

I stadsbiblioteket har uppgått  det bibliotek, som år 1900 grundades av Jönköpings
arbetares biblioteksförening, och  som vid införlivandet bestod av något

<img 1>
<sc>Jönköpings stadsbibliotek. Exteriör.</sc>
</img>
över 2,000 böcker, men det, som framför allt gör biblioteket så värdefullt, är
en storartad bokdonation av statsgeologen Axel Fredrik Lindström. Denne,
som avled i Stockholm den 23 juni 1911, hade nämligen testamenterat hela sin
till omkring 40,000 volymer uppgående boksamling, av vilken dock Kungl.
biblioteket skulle äga att komplettera sina samlingar, till i främsta rummet Jönköping.
Stadens fullmäktige mottogo med tacksamhet gåvan och ställde till det blivande
stadsbibliotekets disposition nedre våningen (fem rum) i den byggnad,

som tjänat som läroverk 1692—1867. Byggnaden, som ligger intill Kristinakyrkan,
har till arkitekt ingen mindre än Erik Dahlberg, som en tid var landshövding i
Jönköpings län.

I december 1915 var den nödvändiga inre renoveringen av byggnaden
färdig, och den 1 mars 1916 tillsatte stadsfullmäktige en biblioteksstyrelse pä sju
personer, som sedan valde till ordförande direktören Ernst L. Hartmann. Sedan denna
styrelse uppgjort förslag till reglemente, stadgar samt utgiftsstat, kom
stadsfullmäktiges godkännande i maj. Staten för 1916 uppgår till 12,000 kr. och
beräknas för kommande år till 5,000 kr., därav 2,000 kr. till inköp och inbindning
av böcker. I juni utsåg biblioteksstyrelsen bibliotekets personal, en manlig

<img 1>
<sc>Jönköpings stadsbibliotek. Låneexpeditionen.</sc>
</img>

bibliotekarie. och ett kvinnligt biträde, vardera med en årslön på 900 kr. Till
bibliotekarie utsågs författaren till denna redogörelse, som i flera år varit
läroverkets bibliotekarie, och till biträde fröken Amelie Nilsson, som förut tjänstgjort
vid arbetarbiblioteket.

Under senare hälften av juli 1916 vistades f. d. riksbibliotekarien Erik W.
Dahlgren i Jönköping för att sätta i gång bibliotekets ordnande. Detta är
visserligen ej fullständigt avslutat, men vad som återstår är huvudsakligen ett mer
systematiskt ordnande av sådan litteratur, som mindre ofta efterfrågas.
Biblioteket består, som ovan sagts, av omkring 40,000 volymer, men härav äro flera
tusen akademiska avhandlingar samt diverse småtryck. Arbetena på över 100
sidor uppgå till omkring  13,000.

Den del av stadsbiblioteket, som är av störst allmänt intresse, är inrymd i
expeditionsrummet, och utlåningen sker här enligt det Browneska systemet.
Biblioteksstyrelsen har ej infört »öppna hyllor», men i stället anskaffat ett synnerligen
rikt referensbibliotek, bland vilket finnas — utom  de vanliga uppslagsböckerna

— många historiska, konsthistoriska, litteraturhistoriska, geografiska och
naturvetenskapliga samt en del skönlitterära verk. I läsrummet finnas dessutom ett
trettiotal tidskrifter och ett femtontal tidningar. — Jönköpings stadsbibliotek har
således blivit en institution, dit både arbetaren och den bildade bokvännen och
vetenskapsmannen med fördel kunna styra sina steg för att hämta vetande ur
böckernas värld. Även den, som av ren nyfikenhet styr sin kosa dit, kan ej
gå därifrån utan att ha intagits av vördnad för bibliotekets samlingar, bland
vilka mänga gamla värdefulla böcker finnas. Glädjande är, att intresset och
vördnaden för böcker i våra dagar tilltagit, så att det ej går med värdefulla
böcker, som det höll på att gå med den Gustav Vasa-bibel, som finnes i
biblioteket. Bibeln är nämligen försedd med följande anteckning: »Denna Bibel
var ämnad till snus och såpestrutar men blifvit räddad utur hökarboden för 1
R. Specie, hvarför han inte bör försäljas, på det han icke framdeles måtte blifva
underkastad samma öde utan förblifva vid sterbhuset. Näsbyholm d. 4 sept.
1790. J. O. U. O. Billberg.»

Biblioteket, som under månaderna september—maj hålles öppet vardagar 11
f. m.—1 e. m. och 5—9 e. m. samt sön- och helgdagar 6—9 e. m., — under
sommaren är tiden något kortare —, har haft att glädja sig åt en stor frekvens,
och det är att hoppas, att så skall bliva förhållandet även i framtiden.

<img 1>
<sc>Jönköpings stadsbiblioteks exlibris.</sc>
Tecknat 1916 av artisten W. Holmgren.
</img>

</chapter>
<chapter name="BIBLIOTEKSNOTISER">
<h2>BIBLIOTEKSNOTISER

UTLÄNDSK KRIGSLITTERATUR I SVENSKA BIBLIOTEK.</h2>
Som var och en torde hava märkt, har det nu pågående kriget givit upphov
åt en oerhörd litteratur. Både här i vårt eget land och naturligtvis ännu
långt mera i de stridande länderna ha representanter för olika politiska
åskådningar i mycket stor utsträckning sökt genom mer eller mindre omfattande och
grundliga arbeten, tidskriftsuppsatser, flygskrifter m. m. påverka den allmänna
opinionen och stämma den förmånligt för egna meningar. Hos oss hava vi i
detta hänseende varit utsatta för livlig påverkan från bägge de stridande
maktgrupperna; särskilt den franska publikationen Meddelanden från Alliance
franchise och den likaledes från franskt håll emanerande serien Studier och
dokument rörande kriget — en rad små blå häften, delvis av författare med mycket
kända namn, tryckta i Paris och klädda i svensk dräkt av en i Paris bosatt
finsk-svensk vid namn Erik Ehrström — torde ha fått en mycket vidsträckt
spridning hos oss. Även svenska författare ha som vi veta i stor utsträckning
tagit del i agitationen, och den krigslitteratur, som uppstått inom våra egna
gränser, är till sitt antal ganska betydande. Från de stora bibliotekens
synpunkt är emellertid den svenska krigslitteraturen mindre ägnad att väcka någon
uppmärksamhet, då den ju i laga ordning avlämnas som tryckleverans. Den
av kriget framkallade litteratur, som utkommit i utlandet, måste däremot vara
föremål för ett oavlåtligt intresse från biblioteksmännens sida, då den givetvis
kommer att få den allra största betydelse för framtidens historiska forskning. Att
kunna samla den med tanke på att uppnå någon fullständighet är emellertid
fullkomligt uteslutet; därtill är den alltför rik och omfattande. Det av
kontinentens bibliotek, som efter tillhandakomna underrättelser att döma bäst och
noggrannast samlat hithörande litteratur, är Königliche Bibliothek i Berlin. Enligt
en uppgift i Literarisches Zentralblatt, årgång 1916, n:r 13 (den 1 april), spalt
348, omfattade den i detta bibliotek förvarade samlingen av litteratur om
kriget vid nämnda tidpunkt 17,442 nummer böcker (kartor och musikalier däri ej
inberäknade), 25,000 bilder, 8,000 fotografier, 1,500 vykort, 500 krigskartör i
detta ords egentliga bemärkelse, samt slutligen omkring 50,000 valda
tidningsurklipp. Och en blick på den av Berlinbiblioteket utgivna accessionskatalogen,
Berliner Titeldrucke, visar oss, att man alltfort med den största iver söker
komplettera sina samlingar. Även ett annat av världens största och rikast
doterade bibliotek, Public Library i New York, samlar krigslitteratur i stor
utsträckning, och i varje nummer av dess Bulletin kan man följa dess inköp och
konstatera rikhaltigheten av dess samlingar. Att något svenskt bibliotek skulle

kunna taga upp tävlan med dessa både i ekonomiskt och administrativt
hänseende utomordentligt rikt utrustade institutioner, är ju redan från början
uteslutet. Intet bibliotek i vårt land äger resurser tillräckliga för att möjliggöra ett
systematiskt anskaffningsarbete sådant som dessa med stora tjänstemannastaber
och rika penningemedel försedda bokcentraler kunna göra det. Svårigheterna
att under kriget upprätthålla bokhandelsförbindelserna de olika länderna
emellan förminska också i hög grad möjligheterna att göra inköp med full
konsekvens och efter ett genomtänkt system. Många viktiga skrifter kunna gå oss
förbi även av det skäl, att de redan efter förhållandevis mycket kort tid ej stå
att anskaffa ens på den ort, där de tryckts och utgivits. Det är ju som bekant
en allmän och ofta bestyrkt erfarenhet, att skrifter av starkt aktuell prägel
vanligtvis hastigt försvinna ur bokmarknaden och ofta visa sig mycket svåra att
anskaffa, trots det att upplagans storlek från början varit högst betydande. Det
är därför en avgjord sak, att de svenska offentliga bibliotekens samlingar av
krigslitteratur måste uppvisa väsentliga luckor; men även om detta öppet bör
medgivas, så kan man likväl med full visshet påstå, att vad som samlats är
ägnat att giva en både mångsidig och riktig bild av de krigförande
ländernas litterära produktion.

För överskådlighetens skull vore det naturligtvis särdeles önskvärt att kunna
åstadkomma en indelning av hela den här ifrågavarande litteraturen, som kunde
giva den intresserade möjlighet att direkt och omedelbart orientera sig inom det
vidlyftiga materialet. Men dels är det nästan alldeles omöjligt att finna någon
lämplig indelningsgrund, dels skulle denna, hur man än valde den, likväl alltid
komma att visa sig otillfredsställande i förhållande till bokmängden och
framkalla tvungna grupperingar och konstlade sammanställningar. Man får därför
åtminstone tills vidare avstå från försöket att bringa krigslitteraturen in under
någon bibliografisk systematik och nöja sig med att annotera några av dess
viktigaste alster, för så vitt dessa äro till finnandes i de svenska biblioteken, främst
Kungliga biblioteket i Stockholm.

Ur historisk synpunkt har man, då man betraktar krigslitteraturen, i första
rummet att fästa sig vid de aktpublikationer rörande krigsutbrottet och dess
diplomatiska förhistoria, som de olika makterna genom sina respektive
utrikesdepartement låtit offentliggöra. Som bekant publiceras dessa verk i olika
länder i omslag av olika färg, och av denna anledning plägar man vanligen
benämna dem efter deras yttre utstyrsel. England har sålunda utgivit en blå bok,
Frankrike en gul, Ryssland en orangefärgad, Tyskland en vit, Österrike en röd,
Italien en grön, Belgien en grå o. s. v. Att ingen av dessa aktpublikationer
innehåller <i>allt</i> vad som rör förhandlingarna före krigets utbrott, är naturligtvis
en given sak, men tills vidare — det vill säga till den tidpunkt, då arkiven
öppnas för den verkliga historieforskningen —- omfatta de dock det material,
som man framför allt har att hålla sig till, om man vill försöka att på allvar
sätta sig in i orsakerna till den väldiga kris, av vilken världen ännu skakas.

Naturligtvis finnes även ett stort antal bearbetningar av det material, som
framlagts i de här omtalade aktpublikationerna; till uppfattning och tendens äro
dessa så skiftande att var och en där allt efter sin egen smak torde kunna finna
sina personliga åsikter bestyrkta, men söker man någon verkligt opartisk och
auktoritativ framställning, söker man förgäves. Lästa med vederbörlig kritik ha
många dock ett ej ringa värde. Som i varje fall särdeles intressanta bidrag till
denna litteratur må nämnas den engelske historikern J. A. Headlams arbete
The history of twelve days, July 24:th to August 4:th 1914, (London, Fisher

Unwin, 1915) och den tyske historikern Ludwig Bergsträssers verk Die diplomatischen
Kampfe vor Kriegsausbruch, publicerad i Historische Zeitschrift 1915
och sedermera även separat utgiven. Hos bägge dessa författare finner man en
verklig strävan efter objektivitet, och för den intresserade erbjuda de därför
bägge en mycket instruktiv läsning, särskilt om man har tillfälle att studera dem
parallelt och jämföra deras framställning.

Ytterst talrika äro de verk, som ur mer eller mindre direkt militär synpunkt
behandla krigshändelserna och skildra stridens gång på de olika
krigsskådeplatserna. Mest spridda äro den franska publikationen Le panorama de la
guerre, den tyska Illustrierte Geschichte des Weltkrieges och den engelska The
Times history of the war, vilka samtliga äro rikt, om också, vad de tvenne
förstnämnda beträffar, ingalunda särdeles förstklassigt illustrerade. En mera
sammanhängande och genomarbetad framställning av krigshändelserna finner man
i den synnerligen vederhäftiga engelska publikationen Nelson's history of the war
(London 1915 ff., verket har uppkallats efter förlaget, där det utkommer), vars
författare är John Buchan. En motsvarande tysk framställning är den af den
bekante och berömde krigshistorikern F. Immanuel författade boken Ein Jahr
Krieg, volkstümliche Darstellung des Weltkrieges (Berlin 1915). Författaren har
i senare upplagor av sitt arbete fört framställningen in på det andra året och
skildrat dess viktigaste tilldragelser, och antagligen kommer han att med tiden
följa även den nu inledda periodens krigshändelser. Ett likartat franskt
arbete är Roussets bok La guerre au jour le jour, vilket började utkomma 1915
och fortfarande är under utgivning.

Som ett lämpligt komplement till dessa fackmilitära verk kan man nämna
de autentiska framställningar av livet vid och bakom fronten, skyttegravskriget
och de stora anfallen, som föreligga i bref från de i striden direkt engagerade
truppförbandens medlemmar till de hemmavarande. Ytterst intressant och
värdefull är den av J. Delbrück utgivna serien Der deutsche Krieg in Feldpostbriefen
(München 1915 ff.), till vilken även sluter sig en liknande serie för Österrike,
utgiven av M. Winter (Der österreichisch-ungarische Krieg in Feldpostbriefen,
München & Berlin 1915 ff.). En annan dylik serie är Lettres de soldats russes,
recueillies et trad. par J. Montvert (Paris 1915). Den som vill lära sig förstå,
hur kriget gestaltar sig, sett på nära håll, kan knappast välja en mera lärorik
lektyr än dessa brevsamlingar. Särskilt bör även framhävas den av Harald
Nielsen offentliggjorda samlingen Sönderjydske Soldaterbreve (København 1915),
där man finner en mängd dokument, som både ur militär och ur psykologisk
synpunkt erbjuda det allra största intresse. För övrigt har man naturligtvis att
välja bland en otrolig mängd krigsskildringar, brev, dagböcker och dylikt av
allehanda slag; men den hithörande litteraturen är för stor och till sin karaktär
för mångskiftande för att man skulle kunna nämna några vissa namn till
ledning för läsaren. De flesta verk av denna beskaffenhet äro ju ytterligt starkt
färgade av vederbörandes personliga ståndpunkt, och det låter sig därför ej
göra att framhålla några som särskilt värdefulla eller läsvärda.

Till skildringarna av tilldragelserna på slagfälten sluter sig även en stor
mängd verk, som låta oss få en aning om det liv, som leves i de delar av de
krigförande länderna, som ej omedelbart beröras av kriget. Flera bland dessa
verk äga ett särskilt intresse av det skäl, att de härröra från författare, vilka
man redan under fredstid vant sig att räkna bland Europas främsta och som
man enstämmigt placerat på framskjutna platser inom den samtida kulturen. En
sådan personlighet är exempelvis Maurice Barrès, den främste bland den moderna,

särskilt under perioden närmast före kriget ytterst livaktiga franska
nationalismens representanter. Under kriget har han publicerat en mängd artiklar av
större eller mindre omfattning i Echo de Paris, vilka sedermera utkommit i
bokform under den gemensamma titeln L'âme francaise et la guerre. Fyra
volymer ha hittills utkommit. För kännedomen om de patriotiska och religiösa
strömningar, som i närvarande stund behärska en stor del av det franska folket,
särskilt ungdomen, är detta arbete av högt värde, vartill även kommer att det är
skrivet med författarens vanliga glänsande framställningskonst. Ett annat arbete
av liknande beskaffenhet är den gamle politikern Joseph Reinachs La guerre de
1914: les commentaires de Polybe, vilket likaledes utgör en fortlöpande
kommentar till krigshändelserna såväl som till den inre politiken. Typiskt för den
franska medelklassens uppfattning av kriget och dess politiska och militära
problem är den som romanförfattare ytterligt populäre Georges Ohnets arbete Journal
d'un bourgeois de Paris pendant la guerre, där man finner återspeglade de
stämningar, som behärskat Paris' befolkning under det stora krigets olika skiften. Som
psykologiskt dokument har det sistnämnda verket stort intresse, men den som
hoppas, att de närmaste åren efter kriget skola medföra någon förbättring av
förhållandena folken emellan, torde knappast kunna läsa det utan starka känslor
av besvikelse.

Bland den hithörande tyska litteraturen må nämnas tvenne serier av smärre
skrifter, den ena utgiven av Leo Colze och betitlad Deutsche Kraft; Kriegskultur
und Heimatarbeit 1914/16, den andra utgörande en underavdelning av den
bekanta, av Volkswirtschaftliche Gesellschaft i Berlin utgivna serien
Volkswirtschaftliche Zeitfragen och bärande titeln Krieg und Volkswirtschaft. I den förra
märkas studier över krigets verkningar på handeln, på statslivet, på de kyrkliga
förhållandena, på skolorna, universiteten, rättskipningen m. m., den senare åter
riktar sig, som dess titel antyder, mest på belysning av krigets verkningar på det
ekonomiska området. Man finner sålunda här undersökningar av den tyska
industriens viktigaste grenar, metallindustrien, den kemiska industrien,
textilfabrikationen o. s. v., för så vitt de påverkats av krigsförhållandena, samt därjämte
likartade studier över andra viktiga företeelser inom samhället, försäkringsväsendet,
bankpolitiken m. m., allt betraktat under krigets synvinkel. Ett stort antal
delvis ytterst värdefulla arbeten, fallande inom denna kategori, finner man även i
den stora, av Ernst Jäckh utgivna serien Der deutsche Krieg; politische
Flugschriften, av vilken i närvarande stund ej mindre än sjuttiosex häften utkommit.
Bland författare, som här lämnat bidrag, må nämnas den bekante och
framstående politikern Friedrich Naumann, filosofen Rudolf Eucken, historikern Erich
Mareks, geografen A. Hettner m. fi. Ett från officiellt håll utgivet arbete, som
ävenledes behandlar Tysklands inre förhållanden under kriget, är La vie
économique allemande pendant la guerre (Berlin 1915), vilket även utkommit på
engelska; som bihang till detsamma finnas publicerade de viktigaste bland delagar
och författningar, varigenom Tysklands ekonomiska liv under krigstiden regleras.

En särskild grupp av verk inom krigslitteraturen omfattar alla de arbeten, i
vilka de respektive krigförande parterna beskylla varandra för omänsklig
krigföring, grymheter, brott mot folkrätten och dylikt. I neutrala länder har man
alltsedan krigsutbrottet till överflöd blivit hugnad med dylika tryckalster; men
då deras sanningshalt i de allra flesta fall är mycket svår att kontrollera, må de
i detta sammanhang lämnas åsido. Att de krigförande ländernas allmänhet
tagit starkt intryck av deras innehåll, kan man emellertid ej betvivla. Som direkta
utslag av ett dylikt, genom otaliga grymhetsskildringar upphetsat tänkesätt har

man säkerligen att betrakta verk som exempelvis Loewen fel ds skrift Über den
National-Charakter der Franzosen und dessen krankhafte Auswüchse (die
Psychopathia gallica) in ihren Beziehungen zum Weltkrieg (Wiesbaden 1914) och
Capitans studie La psychologie des Allemands actuels: alcooliques, fous et Griminels
(Paris 1915), flera andra liknande verk att förtiga.

Ytterst talrika särskilt i England och Frankrike äro de verk, som innehålla
mer eller mindre fantastiska framtidsperspektiv för tiden efter kriget. Man kan
av dem lära ganska mycket om den allmänna folkstämningen i vederbörande
länder. Som prov på genren må det vara nog att nämna ett par av dess
mest typiska alster, Louis Dimiers Les trongons du serpent, där författaren
bifogat en karta, visande Tyskland uppdelat i en otalig mängd småstater — bl. a.
vill han återupprätta alla tidigare mediatiserade furstendömen och fria städer
samt återskänka alla Tysklands grannländer de områden, som de under
tidernas lopp ägt på tysk mark; Sverige får sålunda i förbigående Pommern
tillbaka — och Onésime Réclus' L'Allemagne en morceaux: paix draconienne (bägge
tryckta i Paris 1915). I politisk fantasi står den senare icke Dimier efter. Även
i England ha som nämnt åtskilliga skrifter av liknande art sett dagen, under
det att i Tyskland censuren, vilken ej gärna ser problem sådana som dessa
debatterade inför offentligheten, lagt hinder i vägen för författarnas eventuella
böjelser för att teckna politiska framtidsbilder.

Aven i den direkta skönlitteraturen gör sig krigets inflytande gällande; det
skulle vara lätt att räkna upp titlarna på ett stort antal verk, som direkt tagit
sina ämnen från krigshändelserna och livet bakom fronten. Som exempel må
nämnas Paul Bourgets Le sens de la mort, Marceile Tinayres La veillée des
armes: le depart, août 1914, och Marcel Prévosts L'adjutant Bénoit.

Med hänsyn till utrymmet låter det sig icke göra att mera i detalj redogöra
för den i våra bibliotek befintliga krigslitteraturen. Den intresserade hänvisas
för vidare orientering till den senast utkomna årgången av Accessionskatalogen,
där krigslitteraturen är sammanförd som en särskild avdelning under gruppen
Historia. Avdelningen börjar på sid. 271 och fortsätter till sid. 319. Allt
fortfarande är produktionen på området emellertid lika stor, och även den
bibliografiska översikt, som Accessionskatalogen lämnar, måste av denna anledning
betecknas som provisorisk. Den som önskar en större bibliografi över
krigslitteratur kan emellertid vända sig till F. W. T. Lange & W. T. Berry, Books
on the great war, an annotated bibliography . . ., en mycket värdefull
bibliografi, i vilken en del av boktitlarna åtföljas av kortfattade redogörelser för det
föreliggande arbetets innehåll och tendens, av vilken hittills utkommit tre band
(London 1915 ff.), samt till Berliner Titeldrucke och den tyska årskatalogen, vars
systematiska avdelning på facket krigslitteratur ger värdefulla upplysningar.
Från Norge märkes en av Deichmanske Bibliotek i Kristiania utgiven
systematisk förteckning, Literatur om Verdenskrigen, 1 (Kristiania 1916).

<b>Biblioteket i skolans tjänst.</b> Bland överläggningsämnena vid Skara stifts
folkskollärareförenings 50-årsmöte d. 12—14 juli i Falköping var även frågan om: »Biblioteket i skolans
tjänst». Inledaren, folkskolläraren D. Andersson i Skövde, framhöll (enl. Sv. läraret:s referat)
den oerhört stora betydelsen för främjandet av skolans undervisande och uppfostrande
verksamhet av ändamålsenligt inrättade och väl använda skolbibliotek, samt vikten av att lärarna
intressera sig för denna sak, och där det befinnes behövligt — såsom inom de allra flesta
skoldistrikt är förhållandet — taga initiativet till att få bibliotek till stånd i sina skolor, även
om det till en början skulle ske i den mest blygsamma skala.

Följande av inledaren föreslagna uttalande i frågan antogs enhälligt:

Ett väl ordnat och flitigt använt skolbibliotek icke blott direkt tjänar arbetet i skolan
utan bidrager även till att hos de unga väck,a kärlek till god litteratur samt framkallar behovet
av tillgång till goda böcker även efter skoltidens slut.

Då härtill kommer, att ett skolbibliotek kan grundas och underhållas utan större ekonomiska
uppoffringar från kommunernas sida, bör lärarekåren arbeta för, att ett bibliotek finnes vid varje skola.

<b>Bibliotekskursen i Göteborg.</b> I sammanhang med sommarkurserna i Göteborg den 10
—22 augusti gavs en tjugo timmars kurs i biblioteksteknik, besökt av omkr. 30 personer,
flertalet lärare och lärarinnor. Halva antalet timmar ägnades åt genomgång av
katalogiseringsregler, under den övriga tiden lämnades en kort översikt över bibliotekens, särskilt folk- och
skolbibliotekens organisation, böckernas klassificering och numrering, utlåningssystem och
bibliotekslokalens anordnande.

<b>Dansk och norsk litteratur till halva priser.</b> På grund av visat tillmötesgående från
de stora förlagen i Köpenhamn Gyldendal och Hagerup kan Nordisk förening i Göteborg
förmedla inköp till svenska folkbibliotek av dansk och norsk litteratur på originalspråket till
ytterligt nedsatta priser. De bibliotek, som önska begagna sig av detta enastående tillfälle,
torde snarast möjligt hänvända sig till fil. mag. Herman Kihlman, adr. Ekeberg, Göteborg 8,
som tillhandahåller förteckning (med utsatta priser) över böcker, som på detta sätt kunna
erhållas. De ur denna förteckning gjorda rekvisitionerna måste senast den 1 december ha kommit
Nordisk förening tillhanda. Föreningen kan för framtiden <i>icke</i> utverka en dylik prisnedsättning.

<b>Av Haandbog i Bibliotekskundskab,</b> under Medvirking af en Række Fagmænd udgivet
af Svend Dahl, har nu en andra upplaga börjat utkomma och är avsedd att före årets slut
föreligga komplett i 12 häften om 90 öre. Flera helt nya kapitel ha tillkommit, behandlande
bl. a. nyare tidens handskrifter, bokbinderiets och bokhandelns historia, papper och
biblioteksadministration. I första hand behandlar handboken de vetenskapliga biblioteken men bör
kunna påräkna intresse även utanför de vetenskapliga biblioteksmännens krets. När arbetet
föreligger färdigt, skall det utförligare omnämnas i Biblioteksbladet.

<b>Västra Sveriges folkbildningsförbund</b> har nyligen utgivit ett Tillägg 2 till sin
Förteckning över vandringsbibliotek. Detta tillägg omfattar, utom 3 nya »fasta» vandringsbibliotek,
530 volymer tillhörande den »rörliga», valfria avdelningen. Häri ingå böckerna i det 1914
utkomna Tillägg 1, ehuru <i>med ändrade nummer, vadan Tillägg 1 hädanefter ej torde användas
vid rekvisitioner.</i>

Avd. Vitterhet — i den rörliga samlingen — har blivit betydligt tillökad och har dessutom
erhållit 2 nya underavdelningar, näml.: »Dansk-norsk litteratur på originalspråket» samt
»Berättelseböcker för barn och ungdom».

Därjämte hänvisas alltjämt för rekvisitioner till den år 1913 utgivna huvudförteckningen, som
innehåller 831 n:r populärvetenskaplig litteratur samt 20 fasta bibliotek skönlitteratur.

Dessutom finnas, med särskild förteckning, omkring 125 volymer rörande lantbruket och
övriga näringar.

<b>Kalmar folkskollärarinneseminariums bibliotek</b> har under september månad i år helt
nyorganiserats under ledning av andre bibliotekskonsulenten K. Tynell.

Två kataloger ha utskrivils, en alfabetisk och en systematisk, båda på kort. I katalogarbetet
deltogo utom seminariets bibliotekarie, adjunkt G. Sandahl, ett par av seminariets
lärarinnor samt 6 av dess elever.

Sedan en redogörelse för biblioteksskötsel, framför allt katalogisering, lämnats inför
eleverna i högsta klassens båda parallellavdelningar, fingo dessa under en timmes tid deltaga i
kopierandet av korten för den systematiska katalogen. Härmed vanns ej blott att på en kort stund
några hundra katalogkort hunno kopieras, utan eleverna fingo därjämte något mera aning om
ett katalogkorts utseende än enbart en muntlig framställning kunnat lämna.

Utlåningen har nyordnats i enlighet med det s. k. Newarkska systemet med bokkort och
låntagarekort, ett system, som särskilt för ett studiebibliotek sådant som detta har vissa
företräden framför de andra kortsystem, som användas.

Principen om »öppna hyllor» tillämpas, så att biblioteket under hela eftermiddagen är fritt
tillgängligt för eleverna, alltså även under den tid, då bibliotekarien ej är tillstädes.
Öppethållande under förmiddagen omöjliggöres av de ogynnsamma lokalförhållandena. Biblioteket
är nämligen inrymt i lärarerummet.

Övningsskolans bibliotek har ordnats efter i huvudsak samma grunder som seminariets,
även här med två kortkataloger, en alfabetisk och en systematisk, endast med den avvikelse,
att antalet avdelningar här är färre än i seminariebiblioteket. Vid utlåningen användes en
kombination av bokkort och journalsystem, som visat sig praktisk, då utlåningen som här är
ordnad klassvis.

<b>Malmö stadsbibliotek</b> öppnades den 12 dec. 1905 och har alltså under det gångna året
passerat tioårsdagen av sin tillvaro. Under dessa tio år har biblioteket allt mer arbetat
sig in som en viktig faktor i samhällets kulturella liv. Antalet besökande å läsesalen har
stigit från 8,902 år 1906 till 17,474 år 1915 och alltså nära fördubblats. Hemlånen ha
samtidigt nära fyrdubblats. Deras antal har vuxit från 15,900 till 59,008. Det sista året ha
dessutom genom det i slutet av år 1914 upprättade barnbiblioteket, som kan betraktas som en
filial under stadsbiblioteket, 31,469 band utlånats till barn och ungdom.

Biblioteket har, alltsedan det öppnats, stått under ledning av museiintendenten H. E. Larsson.
Ett bevis på det stora intresse, varmed han grep sig an med den för honom nya uppgiften,
var, att han vågade sig på det ingalunda lätta företaget att i Sverige bryta väg för de
amerikanska, av Dewey och Cutter uppgjorda systemen för bockarnas ordnande.

Under de tio år, H. E. Larsson lett biblioteket, har han på ett förtjänstfullt sätt sökt lösa
den svåra uppgiften att med ganska begränsade medel — stadens anslag till stadsbiblioteket
höjdes 1915 från 12,000 kr. till 15,000, vartill fr. o. m. 1914 kom anslaget till barnbiblioteket,
1915 utgående med 4,000 — tillgodose de vitt skilda krav, som kunna ställas på ett »allmänt
bibliotek» av Malmö stadsbiblioteks typ. Att nog så vägande önskningar därvid måst lämnas
obeaktade,är inte annat än vad man kunnat vänta. Det är därför med glädje man ser, att Malmö
stadsfullmäktige just i dagarna beslutat höja anslaget till stadsbibliotekets huvudavdelning med
5,000 kr. och till dess barnbibliotek med 1,000 kr., för att därigenom möjliggöra en ökad
bokanskaffning och en förstärkning av personalen. Därjämte ha anslagits 5,000 kr. till en ny filial i
någon av de östra stadsdelarna, med vilken filial kommer att införlivas större delen av ett på
1860-talet grundat »Lånbibliotek för arbetsklassen», som för närvarande omfattar 4,264 band. Då
Malmö stad sålunda visat sig behjärta de för tillfället mest trängande behoven för stadsbiblioteket,
är det att hoppas, att det ej heller skall dröja allt för länge, innan det av biblioteksstyrelsen i
dess senaste årsberättelse så starkt framhållna önskemålet om egen byggnad för huvudbiblioteket
blir uppfyllt.

<b>Två nya norska bibliotekstidskrifter</b> ha börjat utkomma från och med innevarande år.
Den ena, »Deichmanske bibliotek», utges av biblioteket med samma namn, den andra,
»Kundskap er magt», utges av Bergens ofientlige bibliotek. Avsikten med tidskrifterna är i
båda fallen den samma: att bilda ett förbindelsemedel mellan vederbörande bibliotek och dess
kundkrets. Tidskrifterna skola utom notiser angående bibliotekets verksamhet innehålla
översikter över den litteratur, biblioteket äger rörande speciella ämnen, som kunna anses vara
aktuella. I det första numret av Deichmanske bibliotek finner man sålunda bl. a. en uppsats
om William Shakespeare, innehållande redogörelse för de arbeten rörande honom, som finnas i
biblioteket. Man har därvid ej begränsat sig endast till böcker, som i sin helhet handla om
honom, utan lämnar också en förteckning över viktigare hithörande uppsatser, som ingå i
tidskrifter eller samlingsverk.

</chapter>
<chapter name="LITTERATUR">
<h3>B. Teologi, kyrkohistoria  och mission. Religiösa berättelser.</h3>
<b>Aulén, Gustaf.</b> Evangelisk kyrklighet. Nbl. 1916. 74 s. (Sv. kristl.
studentrör. skriftser. 50.) <b>1:—.</b>

Samfundsproblemen, icke minst de kyrkliga, stå i våra dagar under debatt. Klart och övertygande
framlägger förf. principerna för det samfundsideal, som föresvävade Luther och som
avgjort skiljer sig både från sekttypens och den katolska kyrkans kyrkoideal. <tab><i>E. M. R.</i>

<b>Brandt, Gustaf.</b> Kristendomsundervisning och skoluppfostran. Några
synpunkter med tanke på de allmänna läroverken. Fri. 1916. 63 s. Litt. <b>1:—.</b>

Kristendomsundervisningens mål anges här vara »att med de rika möjligheter, som stå till
buds, förhjälpa lärjungen till en klar och grundläggande livsåskådning samt att direkt inrikta
sig på utbildandet och befästandet av en sund och stark karaktär». Mer eller mindre träffar
väl denna fixering all undervisning och torde som definition betraktad vara alltför vid. Med
sakligt stark motivering hävdar förf. kristendomsundervisningens rent fostrande uppgift och är
påtagligen icke ense med dem, som vilja ge behandlingen av detta ämne en uteslutande
objektiv karaktär. Med denna tendens hos förf. sammanhänger ett bestämt betonande av det
kyrkohistoriska och etiska lärostoffet, medan det gamla dogmatiserandet, som sig bör, skjutes åt
sidan. Verkligt nya synpunkter bjuder boken knappast, och författarens farhåga för att bli ett
tecken, som varder motsagt, är säkert på det hela taget ogrundad. De framlagda riktlinjerna
äro mycket väl förenliga med den sunda uppfattning av kristendomsundervisningens mål och
medel, för vilken vår gällande läroverksstadga banat väg. <tab><i>H. W.</i>

<b>Clayton, A. C.</b> Gangais pilgrimsfärd. Verklighetsskildring från Sydindien.
Övs. [fr. eng.]. Nbl. 1916. 80 s. Ill. <b>0:75.</b>

En gripande skildring av huru en ung paria och hans hustru föras från djävulsdyrkans
vidskepelse och fruktan till tro på de kristnas Gud, en Gud, som är god, även då han sänder
lidande. <tab><i>Srn.</i>

<b>Eklund, J[ohan] A[lfred].</b> Kyrkans år. Predikningar. Ny uppl. i trenne
årg. 1. De gamla evangeliitexterna. Nst. 1915. 564 s. <b>8:—.</b>

Hur man än bedömer biskop Eklunds oftast mycket temperamentsfulla inlägg i dagens
frågor, därom måste man vara överens, att han är en av kyrkans ursprungligaste och livfullaste
predikanter i våra dagar. <tab><i>E. M. R.</i>

<b>Församlings- och ungdomsaftnar.</b> Program, råd och anvisningar utgivna genom
Svenska kyrkans diakonistyrelse. 1 (2 uppl.), 2. Diak. 1915, 16. <b>1:25, 1:75.</b>

De för församlings- och ungdomsaftnar föreslagna ämnena synas vara väl ägnade att väcka
intresse för församlingens liv och uppgifter. Arbetet innehåller talrika, värdefulla
litteraturanvisningar och grundlinjer till föredrag. I h. 2 ingå bl. a. förslag till program för
ungdomsaftnar för de olika stiften. — I programmen upptagen litteratur och skioptikonbilder med
nödig text erhållas kostnadsfritt till låns från Diakonistyrelsen? byrå i Stockholm. <tab><i>Srn.</i>

<b>Girgensohn, Karl.</b> Tidens längtan. Ett försök att förkunna nutidens
människor den gamla sanningen. Övs. [fr. ty.] av E. We[st]er. W. & W. 1913.
296 s. <b>3:50.</b>

En apologetisk skrift, som ärligt tar upp frågorna till diskussion. Förf. söker icke svaret
hos filosofien, därtill anser han vårt vetandes gränser för trånga; även undersökningarna om
kristendomens historiska grundvalar anser han mynna ut i ett stort frågetecken. Avgörandet
söker han i de personliga religiösa erfarenheterna. »Kyrkans dogmbyggnad är», säger förf., »en
komplicerad byggnad, där det finns många överflödiga sirater och månget litet torn, som kan
undvaras. Endast grundpelarna låta sig icke borttagas, utan att byggnaden sammanstörtar.
Men dessa grundpelare skola aldrig kunna borttagas, enär de med nödvändighet framgå ur den
kristnes innerliv och därifrån oupphörligt förnyas.» <tab><i>Srn.</i>

<b>Pfannenstill, M[agnus].</b> Kristendomen och kriget. Lst. 1915. 99 s. <b>1:50.</b>

Bland den myckna litteratur, som behandlar detta i våra dagar så omskrivna ämne,
intar arbetet i fråga ett bemärkt rum kanske icke så mycket för den lösning, som gives av det
svåra problemet, som för den lugna klarhet, varmed problemet ställes. Förf. framhåller starkt
rättens betydelse för kultur- och folkliv. Det är också först i samband med rätts- och
statsbegreppet frågan om »kristendomen och kriget» får sin udd. <tab><i>E. M. R.</i>

<b>Papke, K.</b> På helig mark. En berättelse ur livet. Övs. [fr. ty.] av Signe
Lyth. Ev. fost. 1915. 269 s. <b>2:—.</b>

»Då jag under min beröring med de djupa synpunkterna i »Hilligenlei» sökte följa
Frenssens tankegång vidare, trädde plötsligt för min inre syn den livsbild, som jag här nedan
skildrat», säger förf. i förordet. Boken vill visa läsaren en verklig Hilligenlei-finnare, »huru han
sökte och <i>fann».</i>    Arbetets svagaste sida utgör den stundom naiva apologetiken. <tab><i>Srn.</i>

<h3>C. Filosofi.</h3>
<b>James, William.</b> Pragmatism. Ett nytt namn för några gamla tankegångar.
Allmänfattliga föreläsningar över filosofi. [Övs. fr. eng.] av Algot Ruhe.
A. B. 1916. 261 s. (Moderna tänkare 14.) <b>4:50.</b>

James, amerikansk psykolog och filosof, framlägger i ifrågavarande arbete sin filosofiska
åskådning. Den har kallats pragmatisk. Med pragmatism menas då en filosofi, som hävdar
viljans centrala betydelse för förståelsen av mänskligt liv och speciellt för vad som anses sant.
»Det nyttiga är det sanna.»

Det personliga och för många — även dem som icke anamma pragmatismens teori om
sant och falskt — sympatiska momentet i den pragmatiska strömningen är dess hävdande av
<i>handlingens</i> betydelse för ett sunt kulturliv. — Av James finnas förut översatta till svenska
Människans odödlighet, Den religiösa erfarenheten och Viljan till tro. <tab><i>M. J.</i>

<b>Ruskin, John.</b> Vad vi skola älska och vårda; tankar om naturen och
uppfostran. Övs. [fr. eng.] av O. H. Dumrath. 3 uppl. B. & B. 1916. 164 s. <b>1:—</b>

Efter att i flera år ha varit omöjlig att uppbringa har Ruskins »Vad vi skola älska och
vårda» blivit tillgänglig i en billighetsupplaga, vilken man har allt skäl att rekommendera
åt varje med vad vi kalla natursinne begåvad person, som ej förut känner närmre till R.
Boken, som innehåller det huvudsakligaste av R:s tankar om naturens skönhet och dennas
betydelse för oss, är inspirerad av förf:s djupa vördnad inför och dyrkan av denna skönhet. I en
rad kapitel karakteriserar han med en poetisk konst, vari få torde ha hunnit honom, de olika
skönhetsvärden, som himlarymden, vattnet, bergen, stenarna och växterna ha att skänka oss.

Det djupast betydelsefulla i R:s naturuppfattning synes mig ligga däri, att han vill lära oss
inse, att allt i naturen, d. v. s. allt som tjänar ett förnuftigt ändamål, egentligen är vackert,
det är blott vi, som ej förstå att uppskatta det. Men detta vill R. lära oss och, framför allt,
han vill ett »tillbaka till naturen» med dess enkla, okonstlade fröjder och därav härflytande

omdaning av människorna, för vilka han ser en stor fara i den i vår tid alltmer växande
stadskulturen med dess benägenhet att göra oss blinda för naturens skönhetsvärden och föryngrande
och förfriskande livsflöden.

Boken är ingen vanlig »läsvärd» bok — den är en skön och rik gåva. <tab><i>M. F.</i>

<b>Windelband, Wilhelm.</b> Preludier. Urval i övs. [fr. ty.]. A. B. 1915.
337 s. (Vetensk, o. bildn. 17.) <b>6:—.</b>

En samling essayer: Vad är filosofi? — Sokrates. — Till Spinozas minne. — Immanuel
Kant. — Efter hundra år. — Förnyandet av Hegelianismen. — Normer och naturlagar. —
Kritisk och genetisk metod. — Historia och naturvetenskap. — Om moralprincipen. —
Kultur-filosofi och transcendental idealism. — Det heliga. — Sub specie aeternitatis.

W., tysk filosof, d. 1915, ser i filosofien framför allt vetenskapen om normerna för
tänkande, viljande och kännande. De högsta sanningsprinciper, de högsta etiska och estetiska
principer, som filosofien kommer till, tyda på ett objektivt förnuft, på något heligt. Vägen till
det gudomliga går med andra ord, enligt W., över dessa normer. — Uppsatsen om »historia
och naturvetenskap» har spelat den största roll i de senaste årtiondenas debatt om historien
och dess förhållande till naturvetenskapen. W. menar, att historien skildrar det en gång
skedda (das einmalige) i motsats till naturvetenskapen, som söker nå det allmänna, lagen, i
händelserna. <tab><i>M. J.</i>

<h3>E. Språkvetenskap.</h3>
<b>Richter [Velander], J[enny].</b> Det svenska språkets byggnad. Kort
framställning. Nst. 1915. 119 s. Ill. Inb. <b>1:—.</b>

Ovannämnda bok skall meddela, säger dess författarinna, »det man alldeles nödvändigt
måste veta för att kunna riktigt handskas med det svenska språket». Den är avsedd som hjälp
dels för de elementära skolstudierna, dels för självstudier. Förf. antyder i sitt företal, att hon
ej blott velat gagna utan även glädja svenska barn; och hennes skrift är verkligen ej blott
lärorik utan även underhållande. På ett mycket lyckligt sätt har fru R. V. förstått ej blott att
anknyta till sådant, som även de små lärjungarna redan känna till, utan även att vädja till och
fängsla barnens fantasi. Anmärkningarna om språk- och byggnadsstil, om vers och prosa, om
olika slag av prosa äro i pedagogiskt avseende förträffliga. Ett par exempel må klargöra förf:s
metod: när hon vill lära barnen den alfabetiska uppställningen, utgår hon från den av dem
kända leken »skeppet är lastat»; då hon vill lära dem skillnaden mellan verbens grundform
och böjningsformer, berättar hon först en historia om en neger, som, då han skäll tala svenska,
icke använder någon annan verbalform än infinitiven. Det är särskilt i arbetets förra hälft som
förf. vädjar till barnens fantasi.

I boken finnas många talövningar och skrivövningar, som driva lärjungarna till
självverksamhet.

I fråga om vissa detaljer måste jag opponera mig mot förf. S. 50 har — väl på grund
av lapsus — fräkne, pl. fräknar upptagits såsom undantag från regeln: flertalsform på <i>-or</i> ha
de flesta ord, som sluta på <i>a;</i> på samma sida säges, att <i>snäsor</i> endast förekommer i pluralis,
fastän Svenska akademiens ordlista — med rätta — upptager singularis av detta ord; <i>bakelse</i>
säges s. 51 vara neutrum; enligt Svenska akademiens ordbok, som hänvisar till Sundén och
Linder, är detta ord oftast denkön eller maskulinum. <tab><i>T. H.</i>

<h3>F. Litteraturhistoria.</h3>
Jfr nedan arbetena om Lucilius, Sapfo och Tagore på avd. <i>J.</i>

<h3>G. Skönlitteratur.</h3>
<b>Ahlström, Eric.</b> Kristian II; historiskt skådespel i fem akter. W. & W.
1915. 205 s. <b>2:75.</b>

Det i många tablåer indelade stycket behandlar Kristian II:s liv från den stund han lät
föra sin älskarinna Dyveke till Köpenhamn, och till hans avsättning. De första akternas

seener gruppera sig kring Dyvekes död och Torbern Oxes avrättning, de följande tablåerna kring
konungens besök i Sverige och Stockholms blodbad, sista akten framställer de danska
herrarnas uppror ocr; tyrannens fall. Kristian är skildrad som en vankelmodig stackare, veklig,
passionerad och uppbrusande men i saknad av verklig handlingskraft. Förf:s mening är att visa
att hämndkänslan, uppammad hos honom av Sigbrit med anledning av hennes dotter Dyvekes
mord, gör honom till en stark och grym man. Men hans dåd ge mest intryck av tillfällighet.
Han saknar renässansmannens praktiska blick på livet och han saknar grymhetens
planmässighet och energi. Intressantare äro en del av de andra huvudpersonerna, såsom Didrik Slaghök,
vilken onekligen äger en saftig galghumor. Stycket är krönikeartat i sin form utan dramatisk
ryggrad och koncentration, men enskilda tablåer äro livaktiga och spänna intresset med ibland
starka om ock brutala effekter och scenen utfylles åskådligt av de uppträdande. Dialogen, som
röjer påverkan av Strindberg, utmärker sig för personlig uttrycksfullhet. <tab><i>S. S—n.</i>

<b>Ahrenlöf, Edit.</b> På underliga vägar; berättelser. W. & W. 1916. 162 s. <b>3:—.</b>

Innehåller en samling historiska berättelser, som röja en viss talang. Förf. förtäljer i raska
drag och undviker sorgfälligt faran av att fördjupa sig i historiska detaljer. Karaktärerna äro
säkert och klart uppfattade, och läsaren följer med oavbrutet intresse handlingens gång. Den
första berättelsen »Broder Andreas sista pilgrimsfärd» för oss tillbaka till medeltiden; hjälten
sonar sin ungdoms missgärning genom att offra sitt liv i slaget vid Brunkeberg. Bland de
övriga må nämnas »Liten Agda och Olov Tyste», där händelsen är förlagd till Gustav Vasas tid,
samt »Onsdagsbröllopet», som ger en lyckad skildring av svenskt adelsliv på hertig Karls och
Sigismunds tid. <tab><i>E. G.</i>

<b>Hertzman-Ericson, Gurli.</b> Av gammal köpmanssläkt; roman. Å. & Å.
1915. 270 s. <b>2:75.</b>

Denna bok handlar om en ung man, som av familjetraditioner förts in på affärsbanan
utan att äga egentlig håg för densamma. Gösta Brants läggning lutar mera åt konst och
litteratur. Efter faderns död blir han chef för firman och slår sig ned i en småstad, där affären i
generationer bedrivits. Här vantrives han emellertid grundligt och lockas av en fantasifull
skolkamrat att övergiva sin lugna ställning för att grunda ett industribolag i huvudstaden. Denna
affär misslyckas emellertid, och Brant blir ruinerad. Romanen visar prov på god berättartalang
och förmåga av karaktärsteckning. <tab><i>E. G.</i>

<b>Kerfstedt, Amanda,</b> [f. Hallström]. Maja; en kärlekshistoria från en
romantisk tid. H. G. 1916. 174 s. <b>2:75.</b>

Maja är en prästdotter, och den romantiska tiden torde vara mitten av förra århundradet.
Med god psykologisk blick har förf. tecknat kärlekens uppvaknande i ett ungt människohjärta.
Karaktärsteckningen är god och skildringen av prästgårdsmiljön är gjord med liv och värme.
Man märker, att förf. är väl förtrogen med de förhållanden och det levnadssätt, som skildras.
Mot kompositionen kunde man nog ha åtskilligt att invända, i det somliga figurer ha fått
komma med blott såsom staffage. Stilen är lättflytande och ledig, och man läser boken med
nöje. <tab><i>E. G.</i>

<b>Lindhé, Wilma.</b> Utan barlast; roman. Å. & Å. 1916. 224 s. <b>3:—.</b>

Denna roman tecknar på ett lyckligt sätt karaktären och utvecklingen av en man, som fått
växa upp under allt för stor frihet och aldrig fått lära sig att visa hänsyn för andra. Han
blir en egoist och saknar fasthet i karaktären. Över sina föräldrar, som i möjligaste mån velat
jämna hans levnadsväg, bringar han blott sorg. På grund av bristande uthållighet kan han
aldrig fullfölja ett arbete. Så blir han ekonomiskt ruinerad och tillbringar sina sista dagar hos
släktingar overksam och led vid allt. Boken är skriven i en lättläst och medryckande stil,
amt är både tankeväckande och underhållande. <tab><i>E. G.</i>

<b>Lundh, Nils Wilhelm.</b> Eusebia, den kanariska skökan; roman. Sv. andelsf.
1916. 278 s. <b>3:75.</b>

Förf. har för någon tid slagit sig ned på Kanarieöarna och gjort sig väl förtrogen med
denna sköna trakt, dit föreliggande berättelse är förlagd. Huvudintresset knyter sig till den

färgmättade, ofta stämningsfulla skildringen av naturen och det brokiga folklivet med dess
gammaldags seder och bruk. Såsom karaktärsteckning är boken ej betydande. Det är ej
hjältinnan och hennes öden, som fängsla läsaren, utan miljön, som är återgiven med saft och värme.
Eusebia är en senfödd ättling av konungastam. Tidigt faderlös får hon växa upp i en
omgivning med många frestelser. Hon dukar under men finner sin räddning hos en gudfruktig herde,
som tager henne till sin hustru. <tab><i>E. G.</i>

<b>Vetterlund, Fredrik.</b> Raderingar och novelletter. Nst. 1916. 128 s. <b>2:50.</b>

I V:s dikter spelar idyllen en framträdande roll och detta drag skönjes även i föreliggande
samling små noveller. Med värme och innerlighet skildrar han barndomsminnen från
den lilla idylliska småstaden vid västkusten med dess trädgårdsomgivna hus och stilla gator.
Det är ej några märkligare upplevelser, som förtäljas: skilsmässan från en kär lekkamrat, som
far långt bort över världshavet och sedan i minnet framstår i förklarad dager, pojkårens
växlingar med läxor och ljusa skona feriedagar och sådant mera. Det ligger något varmt
personligt över denna bok, som gör att man gärna återvänder till förnyad läsning av densamma. <tab><i>E. G.</i>

<b>Huch, Ricarda.</b> Från forna ofredsdagar. Historisk berättelse från
trettioåriga krigets tid. Övs. [fr. ty.] av Hugo Hultenberg. D. 1. Lb. 1915. 413 s.
Ill., portr. <b>2:75.</b>

En betydande bok, som med liv och kraft tecknar en serie bilder från det väldiga kriget
alltifrån dess begynnelse i Prag 1618. Vi få göra bekantskap med ett flertal av de samtida
tyska och österrikiska furstarna och få en god inblick i deras liv, i jesuiternas ränker och den
förödelse, som övergick de av kriget hemsökta nejderna. Arbetet är illustrerat med ett antal
goda reproduktioner av gamla porträtt och gravyrer. <tab><i>E. G.</i>

<b>Roda Roda, [Alexander Friedrich Ladislaus].</b> Svavel över Gomorra.
Satirer och humoresker. Övs. [fr. ty.] av Per Levin. Tiden 1915. 201 s <b>2:50.</b>

En samling ganska underhållande småstycken, där förf. svänger satirens gissel över
konventionalism och dumdryghet, över affärshumbug och andra samhällslyten. Bland de bästa
räknar jag den lustiga historien om elefanten, som vållade sin ägare så ofantligt mycket
bekymmer. Han hade inköpt den på auktion efter en bankrutterad menageridirektör och fick
sedan ingen ro, förrän han blivit det väldiga djuret kvitt. <tab><i>E. G.</i>

<h3>H. Skön konst (med musik och teater).</h3>
Jfr nedan arbetet om Lindberg på avd. <i>J.</i>

<b>Centerwall, Bror.</b> Thespiskärran. Skildringar från landsortsteatern. Framt
1914. 98 s. <b>1:50.</b>

En ung landsortsskådespelares första teaterår, skildrat av honom själv. Den anspråkslösa
lilla boken innehåller en del iakttagelser och skildringar, som icke sakna intresse, och läsaren
får en rätt god inblick i de ambulerande teaterbandens förhållanden. <tab><i>S. S—n.</i>

<b>Norlind, Tobias.</b> Allmänt musiklexikon. W. & W. 1916. 1,095 s. Ill., litt. <b>15:30.</b>

Den i svensk litteratur sedan länge kända bristen på ett fullständigt musiklexikon är med
detta förtjänstfulla arbete avhjälpt. Ehuru redan titeln allmänt musiklexikon ger en antydan om
verkets omfång, så torde dock här några av dess avdelningar böra framhållas, vilka behandla
ämnen, som ej blott fackmusikern utan jämväl varje musikvän bör äga någon kännedom om.
Sådana avdelningar äro: 1. fullständig förteckning med förklaring på förekommande

musikaliska konstord; 2. förklaring på de musikaliska kompositionsarterna och deras skilda former
inom såväl vokal- som instrumentalmusiken (polyfon och homofon sats, fuga, kanon, svit,
sonat, kantat, motett ete); 3. beskrivning av äldre och nyare musikinstrument (delvis med
illustrationer); 4. olika former av tonskrift (neumer, koralnoter, tabulatur ete); 5. förteckning
på ett flertal i Sverige uppförda mera kända operor och sångspel med en del data m. m.

Det musikhistoriska materialet är högst betydande. Över alla musikhistoriskt mera
bemärkta personligheter i utlandet finnas biografier, liksom också kortfattade musikhistoriska
översikter för skilda länder (Norge, Danmark, Finland m. fl.). Den svenska musikhistorien
påkallar ett alldeles särskilt intresse på grund av det utomordentligt rika material, som utgör
resultatet av författarens mångåriga forskningsarbete på området. Detta resultat finnes framlagt
dels i olika specialartiklar, dels i biografier över musikaliskt bemärkta svenskar ända till
nuvarande tid, dels slutligen i särskilda uppsatser för olika svenska landsortsstäder, där tonkonsten
nu eller fordom blivit i framstående grad utövad (Göteborg, Uppsala, Lund, Malmö,
Norrköping, Västerås, Örebro m. fl.).

Ett arbete av denna art torde ej gärna undgå åtskilliga fel samt större eller mindre ofullständighet
särskilt beträffande biografiska uppgifter. Om därför en del anmärkningar i dessa
avseenden kunna göras även mot föreliggande verk, så bör det ingalunda förringa arbetets värde.
Ett flertal rättelser och tillägg äro redan meddelade såsom fortsättning på den lexikaliska delen;
ytterligare sådana i form av ett särskilt tilläggsband utlovas av författaren om ett eller annat
år. <tab><i>C. F. Hbg.</i>

<h3>I. Historia.</h3>
Jfr nedan arbetena om Key och Lloyd-George på <i>J.</i>

<b>Kjellén, Rudolf.</b> Rösträttsfrågan 1869—1909. Ett bidrag till den svenska
statsförfattningens historia. H. G. 1915. 213 s. (Politiska handböcker 2.) <b>3:—.</b>

Efter en framställning av vårt representationsskicks utveckling fram till år 1809 och av
de liberala reformkraven under ståndstiden karakteriserar K. representationsreformen 1866 som
en rösträttsreform åt medelklassen, framför allt bondeståndet. I den därpå följande
framställningen av rösträttsfrågans historia efter 1866 lyckas han att ge en överskådlig överblick över
det kaos av skiftande yrkanden, som avlöste varandra under de 40-åriga rösträttsstriderna, där
»det Billingska skrivelseförslaget» 1902 betecknas som den avgörande vändpunkten. K. hör till
dem, som beklaga den slutliga lösningen, därför att den skedde i ledans tecken i stället för att
vid ett par tidigare tillfällen nationell enighet kunnat vinnas, senast på den av honom förordade
»Mossebolinjen». Han ser också i reformen blott ett förspel i utvecklingen hän mot »en
organisation på de naturliga samhällsgruppernas grund», ett betraktelsesätt, som sammanhänger
med hans med den Boströmska ståndpunkten besläktade uppfattning av representationen som
mindre ett statsorgan än ett organ för de kämpande intressena. <tab><i>K. T.</i>

<b>Aurelius, Bengt.</b> Reflexer från världsbranden; erinringar och anteckningar.
Gle. 1916. 172 s. Ill., portr. <b>3:75.</b>

Denna bok innehåller inga förstahandsiakttagelser från skyttegravar och slagfält. Det är
en fint kultiverad och på samma gång religiös personlighet, som meddelar djuptänkta och
värdefulla reflexioner över världskrisen, dess förlopp och innebörd. Från den utländska
krigslitteraturen lämnas belysande smådrag och episoder, och efter dagboksanteckningar få vi följa de
viktigaste krigshändelsernas förlopp månad efter månad. Särskilt dröjer förf. vid den religiösa
väckelse, som inom alla de krigförande länderna förekommit. Under rubriken »Världskrigets
omvärdering» anföras några uttalanden av framstående personligheter i Sverige och utlandet.
Det kan vara av värde att hava dem på detta sätt sammanförda och infogade i sitt rätta
tidssammanhang. <tab><i>E. G.</i>

<b>Marén, Nils G.</b> Skuggor och dagrar från världskriget. Minnen och stämningar
från en studieresa mot ostfronten sept. 1915. Ask. 1916. 236 s. Ill. <b>3:50.</b>

Förf., en ung läkare från Uppsala, skildrar på ett medryckande sätt sina upplevelser på östra
krigsskådeplatsen, särskilt i Krakau och Lemberg. Värdefulla äro hans iakttagelser rörande
hälsö- och sjukvården i fält. <tab><i>A—d J.</i>

<b>Siösteen, Gustaf.</b> Bakom tyska krigets kulisser; ett svenskt ögonvittnes
iakttagelser från krigsutbrottet till Serbiens fall. A. B. 1916. 381 s. Ill. <b>7:50.</b>

Göteborgs handelstidnings mångårige Berlinkorrespondent har samlat sina intryck från
Tyskland och från fronterna i en mycket intressant volym. Man kan naturligtvis ej vänta sig,
att förf. skall kunna hålla sig fri från påverkan av den uppfattning och de förhoppningar, som
härska i den miljö, han så länge tillhört. Men även om S:s framställning tydligt visar, att
hans sympatier i världsstriden äro på den tyska sidan, så måste man å andra, sidan erkänna,
att han lyckats i sin Önskan att undvika alla hatfulla uttalanden mot Tysklands fiender. — Av
särskilt intresse synas vara skildringarna från förf.s »krigsresor i Tyskland»: från »krigsmässan»
(den stora internationella marknaden) i Leipzig och från konservstaden Braunschweig o. s. v. <tab><i>F. H.</i>

<h3>J. Biografi.</h3>
<sc>Berg, Fridtjuv.</sc> <b>Fridtjuv</b> Berg; några minnesblad. Sv. andelsf. 1916.
94 s. Ill., portr. <b>2:—.</b>

Innehåll: Några data ur Fridtjuv Bergs liv [av N. O. Bruce]. — Fridtjuv Berg i sina
uttalanden [häri ingå jämte ett tal till B. av Karl Staaff några karakteristiska utdrag ur B:s tal
och skrifter vid olika tillfällen dels i politiska, dels i skol- och uppfostringsfrågor]. — In
memoriam [de vid begravningen hållna talen m. m.]. — Manhem [en ungdomsdikt av B.].

<sc>Key, Emil.</sc> <b>Key, Ellen.</b> Minnen av och om Emil Key utgivna och
utfyllda av Ellen Key. [D. 1.] A. B. 1915. 404 s. Ill., portr. <b>7:50.</b>

Ellen Key har påbörjat en mycket brett lagd skildring av sin faders, den kände politikerns
och lantmannapartistens liv, till stor del grundad på hans egna anteckningar. I föreliggande
del tecknas K:s släkt och barndomshem, hans studieår i Lund, hans första stockholmstid som
ung extra ordinarie i verken, hans giftermål och bosättning i födelsebygden på Sundsholm i
norra Kalmar län. Bokens största intresse ligger i de skildringar den ger av herrgårdslivet
i Småland under 1800-talets förra hälft. Bland de personer, som möta i arbetets rika
bildergalleri, förtjänar särskilt att nämnas den gamle originelle smålandskaptenen Måns Hultin.
Av mindre betydelse äro de bidrag, som i denna första del lämnas till kännedomen om
utvecklingen av K:s politiska åskådning. De inskränka sig till ett par något omständliga kapitel om
K:s ställning till skandinavismen och till kvinnans emancipation. Bokens sista kapitel »De
första åren på Sundsholm» ger några förtjusande tavlor ur Ellen Keys egen barndom. <tab><i>F. H.</i>

<sc>Lindberg, August.</sc> Barndoms- och ungdomsminnen. 2 uppl. A. B. 1915.
194 s. Ill., portr. <b>2:50.</b>

Skådespelaren A. L., f. 1846, föremål för så många generationer teaterbesökares varma
beundran, berättar här ganska underhållande några minnen från barn- och ungdomsåren, från
sin uppväxttid i det fattiga Hedemorahemmet och från sina första försök att på egen hand
skaffa sig sitt levebröd som kypare på Blå porten i Stockholm och stadshotellet i Östersund
fram till den tiden, då hans skådespelarbegåvning upptäcktes och han kom in i Kungl. teaterns
elevskola. <tab><i>F. H.</i>

<sc>Lloyd-George, David.</sc> <b>Nordström, Ludvig.</b> Lloyd-George. A. B. 1916.
312 s. <b>5:25.</b>

En med stark sympati tecknad bild av den för närvarande mest betydande och på samma
gång mest intressanta personligheten i Englands politiska liv. Till börden walesare, har L.-G.
tagit bestående intryck av sin hembygds starkt mystiska religiositet, men är på samma gång en
utpräglad realitetsmänniska. Förf. ger en livlig teckning av de olika stadierna i L.-G:s
levnadsbana: den walesiske nationalisten, den radikale parlamentsledamoten och den modige
motståndaren till Englands boerkrig, den på en gång djärve och praktiske socialreformatorn

samslutligen den överlägsne organisatören av Englands ammunitionstilherkning. I L.-G. ser förf.
det bästa uttrycket för den engelska demokratien och med sin starka tilltro till ententemakternas
seger väntar han också av honom lösensordet för det Europa, som skall framgå ur
världskrigets kaos. <tab><i>F. H.</i>

<sc>Lucilius.</sc> <b>Hallström, Alarik.</b> Lucilius. Nst. 1915. 20 s. (Sv.
humanist. förb. skr. 24.) <b>0:50.</b>

En redogörelse för Lucilius' liv och diktning, som tyvärr blott finns kvar i fragment.
Lucilius är en av de äldsta (senare hälften av andra århundradet f. Kr.) intressanta litterära
personligheterna i Rom. Hans diktning var satiriskt samhällsskildrande. <tab><i>M. P. N.</i>

<sc>Sapfo.</sc> <b>Röding, G[ustaf] R[udolf].</b> Den grekiska skaldinnan Sapfo. Nst.
1915. 22 s. Litt. (Sv. humanist. förb. skr. 25.) <b>0:60.</b>

Redogörelse för Sapfos liv och diktning med översättningsprov. Sapfo var en av de förnämsta
forngrekiska lyriska diktarna, i innerlighet och lidelse överträffad av ingen. <tab><i>M. P. N.</i>

<sc>Tagore, Rabindranath.</sc> <b>Roy, Basanta Koomar.</b> Rabindranath Tagore
och hans författarskap. Övs. [fr. eng.] av P. G. Norberg. Nst. 1916. 140 s.
Portr., litt. <b>3:—.</b>

Tagore är ej blott en ovanligt äkta diktare, framför allt är han en enastående överlägsen
människa, denne »hedning», med sin i liv och lära lika starkt framträdande religiositet, denne
natursvärmande drömmare, som är nog praktisk och rättsinnad att t. ex. förklara: »Jag vet inte,
om det socialistiska kravet på egendomsfördelning låter realisera sig eller icke. Men om det
verkligen är alldeles orealiserbart, så måste Guds lagar vara fruktansvärt grymma och människan
hopplöst olycklig.» Själv har han levat ett sällsynt lyckligt liv. I barndomen vantrivs han
som så många poetnaturer i skolans »fängelse» — genast låter hans far honom slippa ut; i
ungdomen lever han ett bon-vivant-liv, utan att ta den skada därav som andra; vid mogna år
skriver han glödande nationalistiska dikter mot Indiens »tyranner» utan att bli hängd som
åtskilliga meningsfränder. Nu delar han sin tid mellan poetiska meditationer och en mönsterskola,
som han grundat. Levnadstecknaren är själv idel beundran, men citerar opartiskt andras kritik.
Rörande och för en svensk mycket glädjande äro de många uttrycken av indisk tacksamhet
över Tagores belöning med Nobelpriset, »en historisk händelse, en vändpunkt i fråga om
förståelsen mellan tvänne skilda hemisfärer.» <tab><i>H. Sg.</i>

<h3>K. Geografi.</h3>
<b>Berg, Yngve.</b> Spanskt. A. B. 1915. 131 s. Ill. <b>5:—.</b>

Med nöje och intresse tager man del av konstnären-författarens teckningar och minnen
från en spansk resa år 1913. Det är visserligen sant, att »skildringarna icke göra anspråk på
planmässighet och fullständighet», utan förf. »har endast berättat och ritat av vad som roat
honom», det är med ett ord icke en skildring av »Spanien» utan av »Spanskt». Men vare sig
det är fråga om spanskt vardagsliv, danslokaler och tjurfäktningar eller Granadas och Sevillas
minnen, tilltalas man av den konkreta enkelheten, den anspråkslösa ledigheten och det goda
humöret i framställningen. För den, som har någon beläsenhet om landet förut, bör boken
vara en angenäm omväxling; så äro exempelvis skildringarna av det kända nationalnöjet
tjurfäktningarna bland det bästa, anmälaren känner därom. En folkbiblioteksbok i egentlig
mening är arbetet icke. Det höga priset torde förklaras av de många och originella
teckningarna. <tab><i>S. S.</i>

<b>Cederschiöld, Gunnar.</b> Infödingarna på Manhattan; studier och
stämningar från New-York. Ljus [Nst] 1916. 246 s. Ill. <b>5:25.</b>

En synnerligen underhållande bok, som meddelar många intressanta upplysningar om
förhållandena i Amerikas största stad, om livet ute och hemma på gator, restauranger och inom
familjen. Vi få ock göra bekantskap med svenskamerikanare i helg och söcken och lyssna till
författarens lugna, vederhäftiga framställning om förhållandena på arbetsmarknaden. Stilen är
lättläst och ledig, ej sällan med en glimt av humor. Förträffliga raskt gjorda teckningar av
författaren själv förhöja bokens värde. <tab><i>E. G.</i>

<b>Fitinghoff, Rosa.</b> Några anteckningar från en lapplandsresa vintern 1915.
2 uppl. Sb. 1915. 165 s Ill. <b>2:25.</b>

Man studerar sig icke till grundlig kännedom om våra nordliga gränsbygder i bok, utan
förvärvar den på ort och ställe, men det är ju ock så, att om man besökt en trakt, är det
angenämt att i andras erfarenheter väcka till erinring sina egna. För en »sörlänning», som
förut känner till något om de nordligaste trakterna av vårt land, är det därför trevligt att läsa
en landsmaninnas små strövtåg i släde eller på skidor bland gränsbor, nybyggare och lappar i
bister vinterkyla och hennes utflykter till och från Narvik o. s. v. Hon berättar hurtigt och
anspråkslöst, och boken lämpar sig väl som familjeläsning och ungdomsbok. <tab><i>S. S.</i>

<b>Odelberg, Herman.</b> På sälfångst och björnjakt i Norra ishavet. En
sommar som förste skytt på fångstfartyget Jopeter. A. B. 1915. 139 s. Ill. <b>2:75.</b>

Förf. deltog sommaren 1914 som frivillig förste skytt på ett norskt sälfångarfartyg i dess
jaktexpedition till de arktiska farvattnen, och det är därför naturligt, om man tycker sig utläsa,
att den lyckliga jakten med många goda träffar och få bomskott är hans huvudintresse. Man får
även en liten inblick i de härdade och duktiga fångstmännens enformiga liv och de bistra förhållanden,
under vilka de arbeta. Ett par kapitel äro ägnade åt tillfälliga besök på Island. <tab><i>S. S.</i>

<b>Roos, Waldemar.</b> En Medelhavsresa. Nst. 1916. 76 s. Ill. <b>2:—.</b>

Erinringar från en av Hamburg—Amerikalinjen (»Hapag») anordnad turistfärd på
Medelhavet februari-mars 1914. De besökta trakterna och platserna äro Alger, Tunis, Egypten med
Kairo och Luxor—Karnak, Syrien med Baalbek och Damaskus, Rodos, Kreta och Korfu med
avslutning i Cattaro. Framställningen är koncentrerad; förf. begränsar sig i allmänhet till att
berätta, vad han sett och hört under färden, och han ger sålunda med ett ord en god
föreställning om det reella utbyte, som en resa under sådana förhållanden kan giva. <tab><i>S. S.</i>

<h3>L. Rätts- och statsvetenskap.</h3>
<b>Aldén, Gustaf A[lfred].</b> Giftas och skiljas. De nya äktenskapslagarna
jämförda med de gamla, ävensom icke ändrad lag om giftorätt, boskillnad m. m.
För menige man. L. H. 1915. 22 s. <b>0:30.</b>

En kort översikt av gällande äktenskapsrätt i samma stil som författarens bekanta »Medborgarens
bok», vartill detta häfte kan anses som ett numera nödvändigt supplement. Utom
en kortfattad historik över den nya lagen innehåller häftet en sammanställning av nu gällande
äktenskapsrätt i allmänhet, alltså även i de delar, som ej undergått ändring genom nya lagen.
Jfr nedan Ekeberg. <tab><i>C. K—a.</i>

<b>Ekeberg, Birger.</b> Äktenskapslagstiftningen. En översikt över de av 1915
års riksdag antagna lagarna. [Allm. valmansförb.] 1915. 84 s. (Allm.
valmansförb. upplysningsskr.) <b>0:75.</b>

Genom lag om äktenskaps ingående och upplösning d. 12 nov. 1915 hava nya bestämmelser
införts i de avseenden, lagens rubrik angiver. Lagen utgör det första resultatet av
lagberedningens i samarbete med danska och norska kommitterade pågående arbete med
omredigering av giftermålsbalken i dess helhet. För normala fall stadgas valfrihet mellan kyrklig och
borgerlig vigsel. Möjlighet har öppnats för ingående med konungens tillstånd av äktenskap
mellan ett syskon och det andras avkomling. Könssjukdom i smittosamt skede är jämte vissa
arter av fallandesot äktenskapshinder. För erhållande av lysning fordras skriftlig försäkran av
kontrahenterna, att dem veterligen vissa äktenskapshinder ej förefinnas. Möjligheten att erhålla
skilsmässa har i en del avseenden underlättats men å andra sidan även försvårats då de
på de s. k. »Köpenhamnsresorna»x grundade snabba skilsmässorna omöjliggjorts. —
Professor Ekeberg angiver syftet med sin bok vara »dels att tjäna till vägledning beträffande nya
lagstiftningens innebörd, dels att framhäva de nyheter, den företer i jämförelse med den äldre
rätten, och i korthet återgiva de huvudsakliga skälen för dessa». Även lagtexten är avtryckt.

Då E. själv såsom ledamot i lagberedningen tagit synnerligen verksam del i lagstiftningsarbetet,
är det givet, att hans kortfattade men utmärkt klara och fylliga framställning är ett
auktoritativt uttryck för lagstiftarens mening. Boken utkom, innan kyrkomötet slutligen antog lagen,
men då detta skedde i oförändrad form, kan boken varmt rekommenderas som en förträfflig
handbok i gällande rätt. Jfr ovan och nedan Aldén, Flensburg o. Stjernstedt. <tab><i>C. K—a.</i>

<b>Flensburg, Ebbe Gustaf.</b> Lag om äktenskaps ingående och upplösning.
Med förklarande anmärkningar, prejudikat och alfabetiskt sakregister. Fri. 1916.
164 s. <b>1:75.</b>

Innehåller först en kortfattad översikt av lagens innehåll och därefter lagtext med
utläggningar och förklaringar under varje lagrum samt slutligen ett bihang med vissa i andra
författningar vidtagna ändringar jämte formulär. Avser endast nu gällande rätt i de stycken, 1915
års lag berör. Blott i de ganska vidlyftiga historiska redogörelser, som återfinnas i början av
de flesta kapitel, beröres den gamla lagen. Anmärkningarna äro huvudsakligen hämtade från
lagberedningens motiv till lagförslag. — Kommentaren är användbar såväl för den praktiske
juristen som för lekmannen. De historiska utredningarna böra kunna intressera även som
»sträckläsning». Jfr ovan Ekeberg. <tab><i>C. K—a.</i>

<b>Forsberg, Erik Aug[ust].</b> Industriell ekonomi. Allmänna grunder och
principer jämte tillämpningar på praktiskt viktiga fall. H. G. 1916. 234 s.
Litt. <b>3:75.</b>

Riktar sig i första hand till tekniska och kommersiella ledare av storindustriella företag
och torde delvis icke kunna tillgodogöras av andra. Vissa partier av arbetet torde emellertid
förtjäna att beaktas i vidare kretsar. Detta gäller framför allt det utförliga kapitlet om
självkostnadsberäkningar, i fråga om vilka den svenska industrin av alla branscher torde tillämpa
mycket primitiva och vilseledande metoder. Den erfarne praktikerns redogörelser för modern
verkstadsorganisatiön, avlöningssystem och rationell arbetsledning komplettera den torftiga
svenska litteraturen i dessa ämnen. De viktigaste bidragen till denna förtecknas i slutet av
skriften, med undantag likvisst för de bekanta skrifterna om arbetsintensiteten i Sverige. <tab><i>E. S—n.</i>

<b>Stjernstedt, Georg.</b> Den nya äktenskapslagen. Lag den 12 nov. 1915
om äktenskaps ingående och upplösning med tillhörande promulgationslag.
Översikt och handbok jämte lagtexter. Tiden 1916. 200 s. <b>1:25.</b>

Ett i första hand till allmänheten riktat arbete, som avser att giva en populär översikt av
den nya äktenskapslagstiftningen mot bakgrunden av den förut gällande och samtidigt utgöra
en användbar handbok. Förf. har på ett lyckligt sätt löst sin föresatta vanskliga uppgift och
i en lättläst, som det synes, även för lekmannen fullt njutbar form åstadkommit en saklig och
korrekt framställning av sitt ämne. På vissa punkter uppenbarar S. en från lagstiftarens
skiljaktig ståndpunkt ifråga om en del bestämmelsers lämplighet, beroende, som S. själv i förordet
antyder, på hans allmänna livsåskådning och uppfattning. Han är bl. a. anhängare av
principen om fri skilsmässa. Bokens värde ökas genom det vidlyftiga registret. Jfr ovan
Ekeberg. <tab><i>C. K—a.</i>

<b>Wallengren, Sigfrid.</b> Tvåkammarsystemet i belysning av den danska
författningsrevisionen 1912—15. Gle. 1915. 155 s. <b>3:75.</b>

W. för här fram till principiell belysning en hel rad av problem sammanhängande med
det moderna tvåkammarsystemet och dess utformning i olika länder, varvid den senaste radikala
danska författningsrevisionen fått tjäna som utgångspunkt. Jämte frågan om övre kammarens
sammansättning och dess allmänna uppgift är det framför allt 4 spörsmål, som diskuteras:
förstakammarupplösningen, den »gemensamma behandlingen» (varvid W. kommer i tillfälle att
sätta in vår gemensamma votering i dess allmänt statsrättsliga miljö), referendum och kvalificerad
majoritet. Förf. inskränker sig ej till att typologiskt behandla dessa institut utan uppvisar de
olika framförda ståndpunkternas sammanhang med de särskilda politiska partiernas
grundåskådningar, varvid det ej minst intressanta är att lägga märke till hur å ena sidan principiella och
å andra sidan dagspolitiska och partitaktiska synpunkter sammanvävas med varandra (t. ex. i
partiernas ståndpunkt till folkomröstningsinstitutet). <tab><i>K. T.</i>

<h3>M. Teknologi.</h3>
<b>Baltiska</b> ingeniörskongressens industribok, utg. af dess redaktionskommitté.
[Sv. teknol. fören.] 1914. 4:0. 312 s. Ill. Inb. <b>5:—.</b>

Bland många andra attraktioner vid Malmöutställningen 1914 var även en baltisk
ingenjörskongress. Till denna utgavs en svensk industribok med rikt illustrerade monografier över
tekniskt-industriella företag i Sverige. Allehanda industrigrenar äro representerade och boken
erbjuder därför inom en jämförelsevis liten ram ett representativt genomsnitt av svensk industri
vid tiden för det stora världskrigets utbrott. <tab><i>E. P. W.</i>

<b>Hubendick, E.</b> Min motors konstruktion och skötsel. En handbok för automobil-,
motorbåt- och andra motorägare. W. & W. 1915. 128 s. Litt. Inb. <b>2:25.</b>

Explosionsmotorerna äro i vår tid farliga konkurrenter till motsvarande elektriska maskiner
om ledareställningen som »tidens drivande kraft». Överallt finna dessa lätta och bekväma
maskiner en allt mer ökad användning. Föreliggande arbetes titel är därför väl funnen och
innehållet svarar väl mot titeln: det är en bok för varje motorägare. Den kännetecknas av absolut
vederhäftighet, av lagom grundlighet och av lämpligt omfång. <tab><i>E. P. W.</i>

<b>Lindh, Ejnar.</b> Om skyldighet att ombesörja och bekosta anläggning och
underhåll av gatu-, väg- och ledningsnät samt gaturenhållning i svenska och
utländska städer. Redogörelse utarbetad inom kommunala centralbyrån. N. bokh.
1915. 204 s. Litt. (Sv. stadsförb. skriftser. 9.) <b>3:—.</b>

Begreppet vägfråga får väl i vårt land anses innebära sammanfattningen av landsbygdens
olika vägfrågor. Jämsides med denna den egentliga vägfragan och delvis ingripande i denna
ha även städerna och de stadsliknande samhällena sin vägfråga. Lindhs utredning, som
tillkommit i anledning av vägkommitténs arbeten, utgör en intressant studie över skyldigheten att
hålla väg och gata i svenska städer sedan forna tider och fram till våra dagar. De gamla,
tämligen enhetliga bestämmelserna om gatuhållningsskyldigheten hava på 1860-talet efterträtts
av högst skiljaktiga bestämmelser, beroende pä de olika former, under vilka stadskommunernas
samtliga invånare helt eller delvis övertogo fastighetsägarnas hittillsvarande skyldighet att hålla
gata var och en utanför sin fastighet. Detta övertagande skedde genom s. k.
likställighetsöverenskommelser genom beslut på allmän rådstuga eller av stadsfullmäktige.

Som en bakgrund till Sveriges förhållanden på detta område har till utredningen fogats en
redogörelse för likartade förhållanden i några tyska städer, visande den större principfasthet och
reda, som där råder i hithörande lagstiftning. Denna sammanställning av svenska och tyska
förhållanden ökar bokens intresse och gör den ännu mera läsvärd. <tab><i>E. P. W.</i>

<b>Några</b> af nobelpristagaren Dalens uppfinningar. Samlade uppsatser ur
Teknisk tidskrift 1911, 1912, 1913. Sv. teknol. fören. 1913. 81 s. Ill., portr.
(Tekn. bibl. 2.) <b>2:—.</b>

Ingenjör Nils Gustaf Dalens uppfinningar av gasackumulatorer m. m. äro numera spridda
över hela jordklotet. Denna den förädlade och tämda acetylengasens segertåg efter svenska
riktlinjer skildras i korta rikt illustrerade kapitel. Den av Dalens uppfinningar, som förskaffade
honom 1912 års Nobelpris i fysik, själfverkande d. v. s. av dagsljuset styrda regulatorer för
fyrbelysning med gasackumulatorer, ägnas huvudutrymmet. Samma systems tillämpning på
järnvägssignaler och belysning skildras därjämte. <tab><i>E. P. W.</i>

<h3>N. Ekonomi.</h3>
<b>Bakning.</b> Bröd, kakor och småbröd samt bakelser och tårtor m. m.
utgiven av Göteborgs nya husmoderskola. Å. & Å. 1914. 118 s. (Å & Å:s
specialböcker för hushållet 2.) <b>1:—.</b>

Boken innehåller som redan dess titel anger en god del uppgifter om bakverk, såväl
enklare som finare, alla väl avvägda och utprövade. Beskrivningarna äro tydliga och utförliga, och

när nu, som man så gärna vill hoppas, varje husmor mer och mer inser vikten och glädjen
av att själv baka brödet för hemmet, så är denna bok för henne en stor hjälp, såväl vid
tillredningen av enkelt matbröd, som ock då det gäller bakelser och  krämfyllda, garnerade tårtor. <tab><i>L. A.</i>

<b>Bergström, Hilding,</b> o. <b>Wesslén, Gösta.</b> Om träkolning. Till tjänst för
undervisningen vid skogs- och kolarskolor samt tekniska undervisningsanstalter
och för praktiskt bruk. [Jernkontoret, Sthm] 1915. 337 s. Ill., litt. Inb. <b>4:—.</b>

I föreliggande arbete lämnas för första gången i den svenska litteraturen en mera fullständig
och sammanfattande framställning av träkolningen i alla dess olika former. Efter en
kortare historik och statistik redogöres för vedens byggnad och sammansättning, dess förhållande
vid upphettning, dess upphuggning, uppläggning, torkning och transport, de olika sätten för
vedens kolning (kolning i mila, kolning i ugn och kolning av töre). Härefter lämnas en
ingående redogörelse för de vid kolningen erhållna produkterna och de hittills använda metoderna
för dessa produkters analyserande beskrivas. Uppgifter lämnas om bränslevärdet hos trä, kol
m. m., varefter redogöres för vedens och träkolets uppmätning och träkolets utfrakt samt för
omkostnader och utbyte av träkol vid milkolning. I ett slutkapitel har samlats en mängd
bilagor, såsom uppgifter om fraktsatser för järnvägs- och sjötransporter av träkol, gällande
förordningar rörande kolhandel, tabeller över milors rymd, exempel på kontrakt om
kolningsarbeten, kolleverans m, m.

Icke minst genom sina talrika och instruktiva illustrationer — fotografier, ritningar och
grafiska tablåer — är boken lättläst och underhållande samt väl lämpad till såväl lärobok som
självstudium. <tab><i>N. S.</i>

<b>Hansson, Nils,</b> o. <b>Nanneson, Ludvig.</b> Husdjurslära för de lägre lantbruksläroverken.
D. 1. Nanneson, Ludvig, Husdjurens anatomi och fysiologi. Fri.
1915. 100 s. Ill. <b>1:50.</b>

De båda förfina äro så väl kända, att deras namn borga för, att det samlade verket kommer
att intaga en rangplats bland vår ingalunda rika lärobokslitteratur på lanthushållningens
område. Föreliggande del gör också, såväl vad innehåll som utstyrsel angår, en god början.
Har sin givna plats i biblioteken, men bör kunna påräkna spridning även till
lantmannahemmen. <tab><i>A. Ö—n.</i>

<b>Juhlin Dannfelt, H[erman].</b> Handbok i jordbrukslära. Under medverkan
av flere fackmän utarbetad. D. 1. 2 omarb. uppl. Fri. 1915. 4:0. 486 s.
Ill., kart., litt. (Lantbrukets bok 1.) <b>12:—.</b>

Inom vår jordbrukslitteratur intager samlingsverket »Lantbrukets bok» främsta platsen, och
detta helt naturligt, då våra förnämsta fackmän på de olika områdena där sammanfört allt
väsentligt av den fackkunskap, som vetenskaplig forskning och praktisk erfarenhet i förening
förmått uppbygga. Och inom detta stort anlagda verk intages den centrala platsen lika
naturligt av handboken i jordbrukslära, utarbetad som den är av vår obestridligt främste
lantbruksförfattare, professor Juhlin Dannfelt. Handboken sönderfaller i två delar, och det är den förra
delen, som nu föreligger i en andra omarbetad upplaga. Ett gott bevis därpå, att den
innevarande tiden kännetecknas av en rastlös utveckling inom jordbruket, är, att väsentliga
omarbetningar varit nödvändiga, trots att den första upplagan icke är äldre än femton år.
Innehållet sönderfaller i följande avdelningar: 1) Om jordarternas uppkomst och egenskaper samt
dessas förbättring genom jordblandning; 2) Om jordens uppodling och bearbetning; 3) Om
jordens torrläggning och bevattning; 4) Om jordens gödsling. — Fullständigheten i
framställningen har så långt möjligt förenats med begränsning i omfattningen (boken utgör 486 sidor)
och litteraturhänvisningar finnas till ledning för den, som vill ytterligare fördjupa sig i vissa
detaljer. Särskilt avdelning 3) Om jordens torrläggning och bevattning är dock mycket
utförlig och, liksom boken i sin helhet, rikt illustrerad, bl. a. med flera kartor och planer.

Författarens lika klara och enkla som på omfattande kunskap, rik erfarenhet och stor
beläsenhet grundade framställning gör arbetet tillgängligt ej blott för den agronomiskt bildade
utan även för den stora jordbrukande allmänheten, till vilken det ock vänder sig, fastän i första
hand avsett till handledning vid undervisningen vid de högre lantbruksläroverken. Bör finnas
i varje bibliotek på landsbygden. <tab><i>A. Ö—n.</i>

<b>Lundberg, Gustaf.</b> Handbok i skogsdikning. Fri. 1914. 4:0. 144 s. Ill. <b>3:75.</b>

Med jägmästare L:s ovanstående handbok har vår skogslitteratur erhållit en välbehövlig,
värdefull tillökning. I arbetets första — allmänna — del behandlas orsakerna till skogsträdens
vantrevnad å de vattensjuka markerna, de på markfuktigheten inverkande faktorerna, de
viktigare torvbildande växterna, olika sankmarkstyper och deras lämplighet för avdikning m. m.
I den senare — speciella — delen redogör L. för det tekniska förfarandet vid avdikningars
utförande. Arbetet rekommenderas till alla, som önska erhålla en mera ingående kännedom
om den för vårt land så viktiga skogsdikningsfrågan. <tab><i>N. S.</i>

— Om stubbrytning. N. bokh. 1915. 40 s. Ill. <b>0:75.</b>

Skildrar stubbrytningen, varvid redogöres för de olika arbetsmaskiner och sprängämnen,
som kunna anses vara de bästa och allmännast använda. Som slutord framhåller L. med stöd
av förut angivna värden för kostnader vid brytning av stubbved, att, då 15 à 20 % av trädens
kubikmassa befinna sig i rötterna, det måste betecknas som en stor misshushållning att lämna
stubbarna kvar att ruttna. — Ingår även som supplementhäfte i Skogsvårdsföreningens tidskrift
1915. <tab><i>N. S.</i>

<b>Täppan.</b> Skånska trädgårdsföreningens tidskrift. Red. av G.
Hyltén-Cavallius. 12 h. Pr årg. <b>2:35.</b>

Med sakligt, alltid väl valt och väl skrivet innehåll förenar denna lilla förträffliga publikation
fördelarna av ovanligt behändigt format och en synnerligen vacker utstyrsel, varför den
såväl till större som mindre bibliotek är ett mycket gott tillskott. <tab><i>E. N.</i>

<b>Ullman, Anna.</b> Leva billigt i dyra tider. Hushållsekonomi jämte kokbok.
W. & W. 1915. 169 s. Inb. <b>2:25.</b>

Bland bokens olika kapitel må nämnas: bosättning, inkomsternas fördelning, livsmedel,
prislista, matsedlar, kläder, lyse och bränsle, tvätt och rengöring, babyutstyrsel m. m.; vidare
en rätt omfattande kokbok med recept för en del sylter och safter, något om inläggningar och
korvberedning. Författarinnan söker visa hur ett hushåll på 4 personer bör ställa sin ekonomi,
då inkomsten belöper sig till 2,800 kr. pr år, och hennes erfarenhet och intresse synes
försäkra om ett gott resultat, även om man med en viss reservation måste upptaga en del
uppgifter såsom att man numera i Stockholm kan få riktigt bekväma tvårumslägenheter med kök,
utrustade med duschrum, balkong o. s. v. för en hyra av 600 kr. pr år! <tab><i>L. A.</i>

<b>Wærn, Cecilia.</b> Italiensk mat. Anvisningar från det italienska köket med
ett hundra matrecept. 2 uppl. Nst. 1915. 125 s. <b>2:50.</b>

En ganska enastående kokbok, med lustiga kulturhistoriska inlägg, snarare ett trevligt kåseri
om det italienska köket, men därför icke mindre välkommen för de husmödrar, som vilja
ha litet omväxling i matlagningen. Urvalet är lyckligt gjort både ur svensk smaksynpunkt och
med hänsyn till vad som finns att få här hemma. Särskilt lämpliga för oss att begagna mera
än hittills äro blandningarna av kött och grönsaker, där ett gott tillfälle gives att betydligt
dryga ut köttet. Flera utmärkta rätter med ris (risotto) och makaroner finnas förstås, men
först och sist är det grönsaker och grönsaksrätter av alla slag och i alla former. <tab><i>L. A.</i>

<b>Åkerström, Joh.</b> Konstbevattning. Nst. 1915. 27 s. <b>0:50.</b>

En kort, redig och intressant redogörelse för betydelsen av och sätten för bevattning av
såväl åker- som ängsjord, där bevattning är av nöden. Stöder särskilt på amerikansk
erfarenhet. Redogör för såväl större och dyrbarare som enklare och billigare
bevattningsanläggningar. Förtjänar att läsas och begrundas. <tab><i>A. Ö—n.</i>

<h3>O. Krigsväsen.</h3>
<b>Frosterus, Sigurd.</b> Moderna vapen, deras uppkomst och utveckling.  A. B.
1915. 197 s. Ill. <b>3:50.</b>

Innehåller sakkunniga, lättlästa och illustrerade artiklar om tillverkning av kanoner och
sprängämnen samt översikter av lanthärens eldvapen, slagskeppens grova bestyckning, torpeden,
undervattensbåten, luftskeppet och flygmaskinen. <tab><i>O. K—a.</i>

<b>Stjernstedt, L[eonard] V[ilhelm].</b> Svenska härens utbildning och
övningar. Å. & Å. 1915. 80 s. <b>1:50.</b>

Huvudsakligen preussiske generalen v. Beselers åsikter, kortfattat och lättläst tillämpade på
svenska förhållanden. <tab><i>O. K—a.</i>

<h3>P. Naturvetenskap.</h3>
<b>Adlerz, Gottfrid.</b> Grävsteklarnas liv. Bv. 1916. 318 s. Ill. <b>6:—.</b>

I ett tidigare arbete (Myrornas liv) har lektor Adlerz lämnat en uttömmande skildring av
de statbildande steklar, som på grund av den skiftande men dock ändamålsenliga och skenbart
intelligensstyrda mångfalden av verksamhetsyttringar städse åtnjutit människornas intresse. Men
steklarnas stora grupp innesluter även andra insekter, vilka just med hänsyn till de nyssnämnda
egenskaperna ej äro mindre märkliga, ehuru de blivit föga uppmärksammade, därför att de föra
ett solitärt levnadssätt och ej bilda samhällen. Hit höra rovsteklar, vägsteklar, spindelsteklar
m. fl., vilka alla sammanfattas under benämningen grävsteklar. Samtliga lägga ägg i särskilt
utgrävda kamrar i marken och förse larverna med levande byte, anskaffat på olika sätt.

Med utomordentligt tålamod har förf. i naturen följt enstaka individers dagliga göromål
och t. o. m. själv deltagit en smula i dem, som framgår av de försök, han anställt med vissa
arter. Så väl innehållets vederhäftighet som den mästerliga framställningen gör arbetet till ett
av dem, som den naturintresserade gärna vill se i folkbiblioteken. Smärre partier av arbetet
ha tidigare förelegat i bokform i Verdandis småskrifter n:r 175 och 176, varjämte det delvis
ingått i en vetenskaplig avhandling i Vetenskapsakademiens handlingar. <tab><i>P—n.</i>

<b>Bulow, Waldemar.</b> Svampar; för hem och skola; med inledning av
professor Karl Petrén. Gle. 1916. 258 s. Ill. <b>6:50.</b>

Redaktör B:s svampbok äger alla förutsättningar att kraftigt bidraga till höjandet av
intresset för de ätliga svamparna. I korthet uttryckt äro dess förtjänster: ett absolut tillförlitligt
innehåll, ett värdefullt fotografiskt illustrationsmaterial och ett särdeles angenämt
framställningssätt. Denna bok är den första i vårt land, som försetts med svampfotografier. Dessa ge en
säkrare uppfattning av en svamp än de mer eller mindre lyckade teckningar, som man tidigare
haft att hålla sig till vid bestämningarna. <tab><i>R. L.</i>

<b>Erikson, Johan.</bv> Djurvärlden i ord och bild. Ett hundra djur ur ryggradsdjurens
provins med representanter ur alla dess klasser med text. Gle. 1913.
4:0. 100 pl. Inb. <b>15:—.</b>

100 fotografier i stort format av djur i fångenskap. Bilderna äro i allmänhet så starkt
retuscherade, att deras värde i hög grad förminskats. Texten är späckad med citat ur mestadels
äldre förf., vilket ger den mer kuriositetsintresse än verkligt varde. <tab><i>P—n.</i>

<b>Grenander, Max.</b> Populärvetenskapliga uppsatser. Saml. 2. Nst. 1915. 88 s. <b>1:50.</b>

I ovanstående samling populärvetenskapliga uppsatser visar rektor Grenander åter sin, redan
från första samlingen kända, förmåga att kunna beskriva ett ämne så enkelt och lättfattligt, att
även den minst skolade utan svårighet kan följa med framställningen. En föreställning om
från vilka många olika områden författaren denna gång hämtat sina artiklar, ger oss följande
utdrag ur innehållsförteckningen: stereoskopet, om färger och färgblandningar, om astronomiska
företeelser, flytande luft, om entropilagen, om avdunstning, om elektriska fenomen, strålande
energi och optisk resonans. Till sist må dock anmärkas, att man vid genomläsandet av
artiklarna, vilka alla äro fullt modernt och sakligt skrivna, likväl får den känslan, att författaren vid
behandlingen av sitt ämne ej alltid riktigt lyckats få fram det mest intressanta och fängslande
i detsamma. <tab><i>I. B.</i>

<b>Larsson, Robert.</b> Nyare mendelistiska rön. Med förord av H.
Nilsson-Ehle. A. B. 1916. 76 s. Litt. <b>1:25.</b>

Med föreliggande häfte har Robert Larsson fortsatt det berömvärda och som man bör
förmoda tacksamma arbete han inledde för några år sedan med översättandet av Punnetts
»Mendelismen»: nämligen att hålla den svenska allmänheten i kontakt med en av samtidens mest
resultatrika vetenskapsgrenar, ärftlighetsforskningen. Hans hängivna intresse för ämnet —
tidigare demonstrerat i ett par volymer naturvetenskapliga uppsatser — och hans klara
framställningskonst göra honom synnerligen lämpad för den åtagna uppgiften. Av de för allmänheten
tillgängliga naturvetenskapliga frågorna finnes för närvarande ingen så fängslande som
ärftlighetsspörsmålet. Man har därför anledning vara tacksam för varje popularisering av denna
vetenskaps resultat, och detta i skärskild grad när förmedlandet ombesörjes av en så kvalificerad
hand som Robert Larssons. — Som titeln anger, innehåller föreliggande häfte de senaste
erfarenheterna inom området. Det utgör en både spännande och givande läsning för den, som
överhuvudtaget har intresse för exakt forskning. <tab><i>K. L.</i>

<h3>Q. Medicin.</h3>
<b>Skrifter,</b> utgivna i samband med Hygienisk revy. 1—9. Gle. bokh.
1914—16.

1. <sp>Norgren, Arvid</sp> [m. fl.]. Homöopatien i kritisk belysning av Arvid
Norgren, C. G. Santesson o. T. Thunberg. 1914. 140 s. <b>1:—.</b>

Boken inledes med en uppsats av professor Santesson om homöopatiens historia och
innebörd, varefter ett antal artiklar av doktor Norgren följer, handlande om hur homöopati
under den sista tiden bedrivits i vårt land. Slutligen skriver professor Thunberg om
homöopatiens ställning i Förenta Staterna. Även meddelas några uttalanden av våra svenska medicinska
läroanstalter rörande denna läkemetod. — Vi behöva ej säga, att boken anser homöopatiens
läror alldeles oförenliga med nutida vetenskap.

2. <sp>Thunberg, T[orsten].</sp> Hur skydda vi oss mot flugor och mygg? 1914.
32 s. <b>0:30.</b>

3. <sp>Klercker, Kj[ell] Otto af.</sp> Om Rachitis eller den s. k. Engelska
sjukan. 1914. 24 s. Ill. <b>0:30.</b>

En populär framställning av den engelska sjukans orsaker, yttringar och behandling med
särskild hänsyn till allmänna missuppfattningar. Jfr ovan.

4. <sp>Petrén, Gustaf.</sp> Några ord om kirurgiens utveckling, krigskirurgi och
Röda-kors-verksamheten under krig. 1914. 26 s. <b>0:40.</b>

En sakkunnig framställning av de i bokens titel angivna ämnena, återgivande ett för
den stora allmänheten hållet föredrag.

5. <sp>Sjövall, Einar.</sp> Om döden. En biologisk överblick. 1915. 24 s. <b>0:40.</b>

En för allmänheten avsedd framställning av de rubbningar i cellernas verksamhet, vilka
anses betinga den med åldrandet förenade nedsättningen i livskraft, så småningom resulterande
i död. Återger förf:s installationsföreläsning vid tillträdandet av professuren i patologisk anatomi
vid Lunds universitet.

6. <sp>Rietz, Torsten.</sp> Sjukvårdens verksamhet i det pågående kriget.
Intryck från Tyskland. 1915. 31 s. <b>0:50.</b>

Boken återger författarens intryck som läkare vid den tyska sjukvården och innehåller en
del på hans därvid förvärvade erfarenhet byggda förslag rörande organisationen av vårt lands
militära sanitetsväsen.

7. <sp>Thunberg, T[orsten].</sp> I maltdrycksfrågan (jämte ett tillägg »Om
alkoholsvaga läskedrycker»). Utredningar och inlägg. 1915. 94 s. <b>1:—.</b>

Behandlar frågan om de olika maltdryckernas farlighet ur nykterhetssynpunkt. I skriften
förordas, att de lagrade drickor (lagerdricka, pilsnerdricka etc.), som redan tillkämpat sig en ej
obetydlig spridning som ersättningsdrycker för öl, genom en lämplig lagstiftning avskiljas som
en klass för sig (under nuvarande förhållanden äro de legalt jämställda med öl) och att genom
däråt syftande bestämmelser deras förmåga att konkurrera med ölet stärkes.

8. <sp>Essen-Möller, E[lis].</sp> Semmelweis, ett 50-årsminne. 1916. 24 s. <b>0:50.</b>

En kulturhistoriskt intressant, medryckande skriven biografi över förlossningsantiseptikens
fader.

9. — Gonorrén och dess betydelse för individen och samhället. 1914. 24 s. <b>0:30.</b>

Professor Essen-Möller ger här en sakkunnig och gripande bild av allt det elände, som
framalstras av den mest spridda könssjukdomen, gonorrén. <tab><i>T. T.</i>

<h3>u. Böcker för barn och ungdom.</h3>
<b>Wahlenberg, Anna.</b> Lyckokatten jämte flera sagor. Med teckningar av
Aina Stenberg-Masolle. A. B. 1915. 118 s. Inb. <b>3:75.</b>

En ny samling sagor av Anna Wahlenberg, vars strålande berättarförmåga när det gäller
sagor ju nu är känd sedan ett par decennier. <tab><i>G. L.</i>

<b>Walkey, S.</b> Jagande vargen. En äventyrsskildring från indianstridernas tid.
Övs. [fr. eng.] av Karin Jensen. Fah. 1915. 241 s. Inb. <b>2:50.</b>

Samma ämne och liknande förtjänster som Sträng, Bob Somers' äventyr (se föreg. häfte
s. 144). <tab><i>G. L.</i>

<b>Wranér, Henrik.</b> Gutenberg i Hönslösa och andra folklivsskildringar. Sv.
l.-t. 1915. 217 s. Ill. (Saga 51.) Inb. <b>1:50.</b>

Denna samling ger ett nytt bevis på vilken äkta folklivsskildrare Henrik Wranér i själva
verket var. Den innehåller en serie varmhjärtade, delvis allvarliga, delvis humoristiska
berättelser från Skåne och författarens hemsocken där. <tab><i>G. L.</i>

<b>Örnulf, G[unnar].</b> Hjältedåd. Berättelse för ungdom. B. W. 1915. 175 s. Inb. <b>1:—.</b>

Fortsättning på en 1914 utkommen krigsbok: Unga hjältar. Den handlar om några tyska
scouters deltagande i kriget, denna gång på ostfronten. Boken är i och för sig ganska bra
ihopkommen. Men som biblioteksbok är den att rekommendera endast för dem, som ha råd att
hålla sig med ett mycket stort urval av äventyrsböcker. <tab><i>G. L.</i>

<b>Missionsberättelser</b> för barn. 1—4.  [Nbl.] 1915. Ill. à <b>0:10.</b>

1. Fristedt, Alfhild. Kulutya. En zulugosses historia.
2. Clayton, A. C. Lilla Kámatchi. Livsbild från Indien.
3. Segerbrand, Gertrud. Gull-Britta bland de svarta. Skildring från Natal.
4. Peterson, Ester. Oxpojken Manikam och springoxen Völlappen. Berättelse från Indien.

Enkla berättelser, förträffligt ägnade att intressera barn för missionsarbetet. <tab><i>Sm.</i>

</chapter>
<chapter name="OM ANVÄNDNINGEN AV DE STÖRRE BIBLIOTEKENS DUPLETTER.
(Diskussion vid S. A. B:s andra årsmöte.)">
<h2>OM ANVÄNDNINGEN AV DE STÖRRE BIBLIOTEKENS DUPLETTER.</h2>
(Diskussion vid S. A. B:s andra årsmöte.)

Inledningsföredrag av Överbibliotekarien <sc>Lars Wåhlin.</sc>

I folkbiblioteken och vissa andra bibliotek, t. ex. nationsbiblioteken vid
universiteten, både kan och bör det finnas dupletter av många böcker, ja
åtskilliga exemplar av de mest använda. Annat är förhållandet vid större
bibliotek och framför allt vid dem, som ha mera vetenskaplig karaktär. Där brukar
man, och det på goda grunder, ej ha mer än ett exemplar av varje arbete, om
man ej för referensbiblioteket eller för arbetet inom biblioteket behöver ett
dubbelexemplar eller ett inom biblioteket befintligt exemplar på grund av sin
dyrbara utstyrsel eller sin proveniens bör uteslutas från utlåning, så att man därför
önskar ha en duplett.

Men de flesta bibliotek erhålla ju under tidernas lopp en hel del dupletter,
genom gåvor av stora samlingar eller enstaka arbeten, genom inköp av hela
bibliotek och i enstaka fall genom »olyckshändelser». Det gäller då att på bästa
sätt använda dessa dupletter.

Vid Göteborgs stadsbibliotek har man haft en rik erfarenhet i detta fall.
Det har fått mottaga ett mycket stort antal gåvor och däribland flera rika
samlingar, varigenom naturligtvis en mängd dupletter tillförts biblioteket. Den
utväg vi använt har varit att försälja dem på auktion och använda därvid
influtna medel till anskaffande av andra böcker eller till inbindning. Biblioteket
har sedan år 1903 försålt över 16,000 nummer (ej band), och de ha inbringat
över 30,000 kr.

Det är från dessa bokförsäljningar, som jag skulle vilja nämna några
erfarenheter.

Det har i allmänhet visat sig mycket lämpligt att på auktion försälja äldre
svensk litteratur, framför allt sällsynta arbeten, och likaledes sådan litteratur, som
hör till av bokälskare eftersökta grupper. Även på detta område är det något
växlande moder. Än är ett ämne eftersökt och än ett annat.

Däremot har det visat sig, att nyare, ofta mera gångbara arbeten och
framför allt utländsk vetenskaplig litteratur egentligen icke ha betalt sig. De ha
slumpats bort, och särskilt sorgligt har det varit att se, hur stora serier, ofta av
ganska högt värde, ha gått för så gott som ingenting. Anledningen är ganska
lätt att finna. En enskild person drager sig för att belasta sitt bibliotek med
en serie av kanske 50 eller 100 volymer, och antikvariaten hos oss röra sig
framför allt med saker, som äro eftersökta av bibliofiler.

Det skulle då ligga nära till hands att använda en annan utväg att avyttra
dessa dupletter, som ej med större fördel kunna säljas på auktion. Så
småningom växer det upp allt flera stadsbibliotek, som delvis ha en vetenskaplig
uppgift vid sidan om den populära. Om man lyckades få till stånd en
bytesförbindelse mellan de olika biblioteken, skulle man på detta sätt å ömse håll
lättare få full valuta för böckerna. Man kunde kanske också tänka sig, att ett
bibliotek skulle vilja inköpa en bok från ett annat och även då torde arbetet
bli bättre betalt, än om det ginge på auktion.

Det borde kunna bli praxis, att då ett bibliotek fått ett antal dupletter
av den beskaffenhet, att de ej lämpade sig för försäljning på auktion, men som
dock skulle kunna vara av värde för andra bibliotek, vederbörande genom
utsändande av listor förhörde sig, om något av dessa skulle vara villigt att
förvärva dem genom byte eller inköp.

Jag tror mig veta, att statens bibliotek ej ha rätt att avyttra böcker utan
särskild tillåtelse. I och för sig är detta naturligtvis rimligt, men jag har svårt
att förstå, varför biblioteken ej kunna få göra sig av med dupletter, då de
därför kunna få fullgod ersättning. Jag föreställer mig, att det ej borde vara
alldeles omöjligt att få till stånd en växelverkan på detta område även med
statsbiblioteken.

<tab><tab><tab><tab><tab><tab><tab>*

Överbibliotekarien <i>C. af Petersens</i> meddelade, att beträffande
universitetsbiblioteken f. n. gällde, att överbibliotekarien hade rätt att använda dupletterna
för byte, men för försäljning fordrades universitetskanslerns medgivande, och innan
försäljningen ägde rum skulle hembjudan ske till Kungl, biblioteket och det andra
av de båda universitetsbiblioteken. För Kungl, bibliotekets vidkommande gällde
samma bestämmelser, endast med den olikhet, att det vore Kungl. Maj:t, som
lämnade tillstånd till försäljning och att hembjudan skulle ske till »andra svenska
staten tillhöriga bibliotek». Med dessa bestämmelser vore det ej omöjligt att nå
de resultat, som överbibliotekarien Wåhlin åsyftade. Byte vore i alla händelser
tillåtet och även försäljning, sedan föreskriften rörande hembjudan blivit uppfylld.
Lunds universitetsbibliotek hade emellertid f. n. ej mycket dupletter att avyttra.

Herr <i>D. Hellmér</i> instämde i inledarens förslag och påpekade att även de
mindre stadsbiblioteken ofta ha åtskilliga dupletter av t. ex. äldre svensk litteratur,
som ej sakna värde. Han hemställde därjämte, att vid utsändandet av duplettlistor
måtte särskilt för utländsk litteratur lämnas en antydan om arbetenas innehåll.

Förste bibliotekarien <i>S. Aberstén</i> föreslog, att de bibliotek, som önskade
avyttra dupletter, måtte annonsera därom i Biblioteksbladet, och att katalog över
duplettsamlingarna uppgjordes och tillhandahölls spekulanter. På samma sätt
borde bibliotek, som önskade inköpa dupletter, insätta annons i Biblioteksbladet.

På förslag av inledaren hänsköts frågan till föreningens styrelse.

</chapter>
<chapter name="»ÖPPNA HYLLOR.»
(Diskussion vid S. A. B:s andra årsmöte.)">
<h2>»ÖPPNA HYLLOR.»</h2>
(Diskussion vid S. A. B:s andra årsmöte.)

Inledningsföredrag av <sc>Fredrik Hjelmqvist.</sc>

Uttrycket »öppna hyllor» liksom i viss mening även det begrepp, som
därmed betecknas, leder sitt ursprung från Amerikas Förenta Stater,
föregångslandet i all modern för den stora allmänheten avsedd biblioteksverksamhet.
»Open shelves», öppna hyllor, eller som man tidigare mera fullständigt
uttryckte sig: »free access to the shelves», fritt tillträde till hyllorna, betyder
egentligen sådan anordning i ett bibliotek, att de besökande ha rätt att själva taga
fram böckerna från hyllorna. Fattar man uttrycket i denna vidsträckta betydelse,
kan det ej sägas beteckna någon enbart amerikansk idé. Långt innan man
började diskutera frågan om de öppna hyllorna på Amerikas bibliotekskongresser,
hade man i större bibliotek både i Europa och Amerika tillämpat principen om
allmänhetens fria tillträde till bokhyllorna i fråga om de större eller mindre
samlingar, som voro uppställda i bibliotekens läsesalar, och som voro avsedda att
användas på platsen. Sedan långa tider tillbaka har det nog också varit
brukligt i de flesta bibliotek, att av en eller annan anledning särskilt gynnade
personer haft rättighet att gå in i boksamlingarna och forska bland böckerna på
hyllorna. Och säkerligen har mången föreståndare för ett litet bibliotek för att
förenkla arbetet för sig tillåtit de lånesökande att själva taga fram de böcker de
önskade ur bibliotekets lilla boksamling, utan att han någonsin hört talas om att
någon principdebatt om det »fria tillträdet till hyllorna» existerat.

När man talar om öppna hyllor, tänker man dock i regel inte på tillåtelsen
att fritt använda de från hemlån undantagna böckerna i läsesalarna eller på
rättigheter, beviljade vissa enskilda forskare eller klasser av forskare, utan på det
åt alla biblioteksbesökande medgivna tillträdet till bibliotekets för hemlån avsedda
bokförråd, antingen i dess helhet eller inom vissa, av olika förhållanden
betingade gränser. Och öppna hyllor i denna betydelse kan med allt skäl kallas en
amerikansk idé, ty det är först i Amerika, som man börjat tillämpa detta
system fullt planmässigt som ett medel att göra bibliotekets utlåningsverksamhet
mera fruktbärande.

Det var år 1887 på en av den amerikanska biblioteksföreningens (»American
Library Association») kongresser, som Mrs Sanders från Pawtucket i Rhode
Island för första gången uppvisade betydelsen av att lämna tillträdet till
bokhyllorna öppet för alla biblioteksbesökarna. I förbigående må nämnas, att hon
också är en av de första, om ej den första i Amerika, som har börjat med en
särskild biblioteksavdelning för barn. I tio års tid hade Mrs Sanders låtit
bibliotekets kunder komma in bland böckerna, taga ner dem från hyllorna och titta i
dem, som de behagade, och hon hade funnit, att detta i hög grad ökat intresset
för biblioteket.

De skildrade erfarenheterna voro hämtade från ett litet bibliotek, men redan
1890 genomfördes den nya principen i Cleveland's Public Library, ett bland de
större biblioteken i Förenta Staterna, vars chef då som nu var Mr William H.
Brett. Har man någon kännedom om det utmärkta sätt, varpå denne leder sitt

stora bibliotek, hur angelägen han varit och är att låta bibliotekets arbete knyta
an vid varje bildningssträvande, som han funnit växande eller spirande i
Cleveland, finner man det ej förvånande, att just han var den förste, som grep sig
an med en omarrangering av boksamlingen, så att allmänheten kunde få
tillträde till bokskåpen i ett av de verkligt stora biblioteken.

Vid en enquéte, som Library Journal — Amerikas förnämsta bibliotekstidskrift
— anställde samma år 1890 angående lämpligheten av de öppna hyllorna
var det emellertid endast ett par av de tillfrågade biblioteksmännen, som mer
avgjort uttalade sig för dem, alla de övriga ställde sig avvaktande eller avvisande.
Men redan några år därefter hade tron på fördelarna av det nya systemet
spritt sig vida omkring, och för närvarande torde det vara ganska få bibliotek i
Amerikas Förenta Stater, där ej allmänheten har tillträde antingen till hela det
för utlåning avsedda bokförrådet eller till en del därav, vald så att den
innehåller alla arbeten, som kunna påräkna något mera allmänt intresse, och ofta
rymmande 10,000 volymer. T. o. m. New Yorks kolossala offentliga
bibliotek, New York Public Library, har i sin palatslika huvudbyggnad vid Femte
avenyen, jämte bokmagasinen, den allmänna stora läsesalen och studielokaler för
speciella fack m. m. en särskild hemlårieavdelning anordnad med öppna hyllor
i en synnerligen hemtrevligt och vackert arrangerad lokal. Det behöver knappt
sägas, att systemet öppna hyllor är genomfört i alla staden New Yorks många
filialbibliotek, bland vilka några av de största äro belägna i immigrantkvarteren
och ha en kundkrets, som nog är mer än vanligt blandad och växlande.

Det dröjde ej länge, förrän frågan om öppna hyllor började debatteras i den
engelska biblioteksvärlden. Motståndet var från början mycket skarpt, men det
nya systemet trängde så småningom in och tillämpas för närvarande på ej så
få ställen. De engelska öppna hyll-bibliotekarierna bruka i allmänhet framhålla,
att de vid tillämpningen av den amerikanska idén vidtagit en del förbättringar,
avsedda att möjliggöra starkare kontroll och att även i övrigt motverka de med
metoden förenade olägenheterna.

I Tyskland har man i regel ställt sig mycket avvisande mot öppna hyllor
eller »Freihandbibliothek», som det tyska uttrycket är. Det enda bibliotek, där
man hittills åtminstone delvis övergått därtill, är Hamburgs Öffentliche
Bücherhalle, där man låter allmänheten få fritt tillträde till den icke-skönlitterära
avdelningen. I fråga om de yttre anordningarna står dock detta öppna hyll-rum
ej på samma höjd som de amerikanska.

Även i Tyskland synas emellertid de öppna hyllorna hålla på att vinna terräng.
I sin 1913 utgivna Bibliothekstechnischer Ratgeber ställer Bennata Otten,
föreståndarinna för Lübecks Bucher- und Lesehalle, sig ganska kritisk mot
systemet, som hon anser svårligen kunna lämpa sig för tyska bibliotek. Redan
två år därefter har hon emellertid kommit till en annan uppfattning. Hon
förklarar sig övertygad om fördelarna av öppna hyllor och säger, att det är hennes
avsikt att göra ett försök därmed i fråga om den kunskapsgivande litteraturen i
den nya byggnad, som skall inredas för Lübecks Bücherhalle.

Folkbiblioteksväsendet i Danmark och ännu mer i Norge har utbildats under
starkt inflytande av amerikanska förebilder, och flerstädes i såväl större som
mindre bibliotek har man också där infört öppna hyllor.

I Sverige tillämpas detta system, så vitt jag vet, i fyra bibliotek i Stockholm,
nämligen Gustav Vasa församlingsbibliotek, Stockholms barn- och ungdomsbibliotek,
i Katarina och delvis även i Maria folkbibliotek. Dessutom har det införts
i Falu allmänna bibliotek, Kristianstads stadsbibliotek samt Malmö och

Göteborgs barn- och ungdomsbibliotek. Härtill kommer ett antal folkskole- och
seminariebibliotek jämte några andra för mera begränsad kundkrets avsedda bibliotek.

Under de knappt trettio år, som förflutit, sedan frågan om öppna hyllor
första gången fördes fram till diskussion i bibliotekskretsar, har detta system
alltså gjort synnerligen stora landvinningar, och då det gäller att väga fördelar
och olägenheter mot varandra, kan man nu stödja sig på mångårig praktisk
erfarenhet från olika trakter och från bibliotek av olika storlek.

Om man vill i ett enda uttryck söka samla det gemensamma i de olika
bibliotekens uppgifter, för så vitt de ej äro rent privata, så kanske man bäst kan
göra det i följande form: de äro institutioner avsedda att förmedla undervisning
— detta ord fattat så vidsträckt som möjligt — genom det tryckta ordet. Ser
man biblioteksväsendet i vårt land som en helhet eller tänker på de stora
amerikanska offentliga biblioteken, kan man med skäl säga, att det ej finnes någon
annan undervisningsinstitution, som famnar så vida som biblioteket. Det lämnar
material för vetenskapsmännens forskningar, det kan hjälpa affärsmannen eller
hantverkaren, som behöver någon upplysning rörande sitt yrke, och det öppnar
för barnen vägen in i böckernas värld. Ju friare biblioteket kan meddela sin
undervisning, ju lättare och bekvämare var och en kan få just den litteratur, som han
önskar, ju mer biblioteket — där så behöves — kan verka väckande och
intresserande, desto bättre fyller det sitt ändamål, så länge man ej överskrider vissa
gränser, olika för olika bibliotek. Det måste å ena sidan — detta gäller alla
bibliotek — finnas vissa inskränkningar i den frihet, varmed en person får
begagna biblioteket, för att även andras rimliga anspråk skola kunna tillfredsställas.
Å andra sidan får man ej beträffande sådana bibliotek, som i större eller mindre
utsträckning hava till uppgift att för kommande generationer bevara en bild av
gångna tiders andliga kultur, driva tillmötesgåendet mot de besökande så långt,
att man hindrar fyllandet av denna uppgift.

Det händer ibland, att man i bibliotekshandböcker finner det fria tillträdet
till hyllorna huvudsakligen betraktat som ett medel att göra bibliotekariens
arbete med utlåningen lättare, därigenom att de besökande själva i regel taga fram
de böcker de önska låna. Även om det kan vara sant, att denna metod
befriar bibliotekspersonalen från en del mekaniskt arbete för att i stället kräva så
mycket mer av densamma i andra hänseenden, så är det dock ej i detta
förhållande, som man har att söka den bärande principen och förklaringen till de
öppna hyllornas framgångar. Det väsentliga ligger däri, att genom dem
bibliotekspubliken på ett mera direkt och levande sätt föres samman med böckerna.
Och vad detta betyder, det kanske vi lite var haft tillfälle att erfara. Om man
är aldrig så van att handskas med kataloger, så har man ändå i regel större
behållning, då man jämte katalogen har tillgång till böckerna själva, där de stå
på hyllorna, naturligtvis under förutsättning, att böckerna äro någorlunda
förståndigt ordnade i fack.

Bland de fördelar, som de öppna hyllorna i detta avseende erbjuda, vill jag
särskilt erinra om några, som äro av värde framför allt för de för den stora
allmänheten avsedda biblioteken.

De erbjuda större garanti för att en lånesökande verkligen skall få en bok,
som han har intresse av eller, med andra ord uttryckt, det är mindre risk, att
han skall låna ett arbete endast därför att titeln kan förefalla lockande. Man
behöver dessutom mindre befara, att han skall behöva gå från biblioteket utan
att ha funnit någon bok, som kan synas honom läsvärd, något som ju ej är så
sällsynt, när tillträdet till hyllorna är förbjudet och den lånesökande förgäves

frågat efter en eller flera böcker, vilkas titlar av någon anledning varit honom
bekanta. Viktigare än allt detta är dock, att man tydligen kan se, att allmänhetens
tillträde till hyllorna har en avgjord inverkan på utlåningens karaktär. Det är
ju alltid en synnerligen delikat sak att i ett folkbibliotek giva råd och
anvisningar till de biblioteksbesökande. Det är nog i regel bäst, om man kan ställa
det så, att den besökande har en känsla av att det är han själv som väljer.
Personer, som förut endast känt till — låt oss säga — Marie Sophie Schwartz, J.
O. Åberg, Stein Riverton o. s. v., upptäcker kanske, att det finns även andra
författare, vilkas arbeten se roande ut och dock stå på ett högre litterärt plan.
Och en bibliotekskund, som hittills i all sin tid endast slukat romaner eller
indian- och detektivhistorier, får kanske tag i ett historiskt eller biografiskt arbete,
bläddrar däri och får intresse för det.

Från Katarina folkbibliotek i Stockholm föreligga några siffror, som äro
ganska talande. I oktober 1914 flyttades några avdelningar — historia,
levnadsteckningar, ekonomi och hälsovård — ut på öppna hyllor, och man kunde
genast märka en betydligt ökad utlåning från just dessa fack. Fr. o. m. 1915
fick allmänheten tillträde till alla Övriga avdelningar utom skönlitteratur samt
barn- och ungdomsböcker. Resultatet blev ganska märkligt. Utlåningen steg i
det hela från 27,691 band år 1914 till 27,884 år 1915, alltså blott med ett par
hundra volymer, men i fråga om facklitteraturen ensamt höjdes siffrorna från
4,544 till 7,059, alltså med över 2,500. Fr. o. m. början av innevarande år
står även skönlitteraturen på öppna hyllor. Under årets tre första månader —
de enda angående vilka jag haft tillgång till statistik — hade facklitteraturen
alltjämt mycket höga siffror i jämförelse med samma månader år 1914, under
det att skönlitteraturen i det hela gått något tillbaka. Man bedömer kanske
ibland väl ensidigt ett biblioteks betydelse efter förhållandet mellan
skönlitteraturens och facklitteraturens utlåningssiffror, men till en viss grad är det
berättigat att däri söka en mätare på djupet av bibliotekspublikens intresse.

Det synes mig alltså ej kunna förnekas, att när det gäller att väcka och
egga biblioteksbesökarnas intresse, då har man en utmärkt hjälp i de öppna
hyllorna. Och likaså, när det gäller att skaffa sig en översikt över vad
biblioteket äger inom en viss avdelning. Man bör endast i det senare fallet komma
ihåg, att ofta de värdefullaste böckerna kunna vara utlånade. Det bör därför
vara en uppgift för bibliotekarier i öppna hyll-bibliotek att på ett eller annat sätt
bringa i åtanka hos publiken, att den ej bör försumma katalogen.

Gentemot de nämnda obestridliga fördelarna ha de öppna hyllornas motståndare
framfört en del invändningar, som huvudsakligen kunna sägas gå ut på att
dessa vålla sådana förluster genom ökad slitning och stöld, att de dels hindra
biblioteken i deras uppgift att förvara det litterära arv vår tid lämnar efter sig,
dels göra dem mindre skickade att tillgodose <i>allas</i> berättigade intressen i den
nuvarande generationen. Av dessa invändningar är det endast den senare som
här har intresse, då det ej gärna kan komma i fråga att genomföra öppna
hyllor i någon större utsträckning beträffande sådana bibliotek eller delar av
bibliotek, som äro avsedda att vara bokmuseer, t. ex. våra fyra stora vetenskapliga
bibliotek eller den lokalhistoriska avdelningen i ett stadsbibliotek.

Motståndarna av de öppna hyllorna bruka först och främst säga, att
böckerna fara illa och slitas ut mycket fortare genom det ständiga hanterandet.
Här föreligger ingen statistik och kan väl svårligen anskaffas, men jag tror, att
de flesta bibliotekarier, som haft med öppna hyllor att göra, äro färdiga att
underskriva det yttrande av en amerikansk biblioteksman, att om böckernas

livstid förkortades därigenom, att de stodo på för allmänheten tillgängliga hyllor,
så inte vore det med mer än högst en à två veckor.

Vidare anmärkes, att böckerna ställas i oordning och att det därför
synnerligen lätt kan hända, att en person som önskar en viss bok måste gå med
oförrättat ärende, därför att boken blivit felaktigt uppställd och ej kan genast
hittas. Detta är en otvivelaktig olägenhet och om den också inte är alldeles
obekant i bibliotek med »slutna hyllor», så gör den sig naturligtvis oftare känd
i sammanhang med de öppna. Det finns dock utvägar att i någon mån
förminska den. I engelska bibliotek brukar man, för att göra det lättare att
observera, om böckerna kommit på orätt hylla, förse bokryggarna med små
målade märken av olika färg och placering allt efter fack och hyllbräda. I
Hamburg är det föreskrivet, att varje besökande, som tar ut en bok skall sticka in
en träkloss på platsen, där den stod. I Kristianstad få de besökande väl taga
fram men ej själva sätta upp böckerna igen, utan dessa skola läggas på den
nedersta hyllan, en metod, som naturligtvis förutsätter att ej de från hyllorna
uttagna böckerna få hopa sig allt för mycket. I vilket fall som helst böra
givetvis avdelning och nummer (om sådant användes) tydligt utmärkas på bokens
rygg jämte titeln. Det brukar också i detta sammanhang framhållas av
motståndarna till de öppna hyllorna, att dessa betydligt öka bibliotekspersonalens
besvär, då man blir tvungen att så ofta ställa böckerna i ordning. Man måste dock
därvid komma i håg, att samma system, såsom redan nämnts, i ett annat
hänseende betecknar en lättnad för de i biblioteket tjänstgörande, då de
lånesökande i regel själva taga fram böckerna.

Huvudanmärkningen mot de öppna hyllorna kommer dock alltid att bli, att de
i hög grad underlätta och därför kanske rent av locka till bokstölder. För
några år sedan gjorde Miss Lord vid Pratt Institute's bibliotek i Brooklyn en
undersökning över bokförlusterna såväl i bibliotek med öppna hyllor som i
sådana med slutna. Hon kom till det i sig själv helt naturliga resultatet, att om
nian också kan konstatera förluster genom stöld även i bibliotek med huvudsakligen
slutna hyllor, dylika förluster dock äro avgjort större, där man infört
öppna hyllor. Det minsta antalet förlorade band hade inrapporterats från
kommuner med mindre än 25,000 invånare. Här växlade de mellan praktiskt taget
inga och 9 band på 10,000 utlånade band. I städer med mellan 25,000 och
100,000 invånare voro gränssiffrorna 6 och 48, i gruppen med mellan 100,000
och 300,000 8 och 134 och i den högsta gruppen 7 och 39, allt på en
utlåning av 10,000 band.

Vad Sverige angår, har jag skaffat mig en liknande statistik från Stockholms
barn- och ungdomsbibliotek och Gustav Vasa församlingsbibliotek. I det förra
utgjorde »stöldtalet», om jag så får uttrycka mig, år 1912 2, 1913 30, 1914 9
och 1915 13 band pr 10,000 utlånade band. I det senare ha, sedan biblioteket
började (i slutet av år 1909), förlorats från de öppna utlåningshyllorna 63 och
från läsrummet 37 band. Av dessa förluster höra till år 1915 40 band, därav
2 från det större läsrummet och 9 från barnens läsrum. Då utlåningen sista
året utgjorde 32,829 band, utgör förlusten alltså 13 band pr 10,000 utlånade
band. Om man undantager siffran från 1913 för Stockholms barn- och
ungdomsbibliotek, förete de svenska biblioteken ingalunda några höga siffror i
jämförelse med de amerikanska. Det är dessutom att märka, att 1915 års siffror
möjligen kunna komma att sjunka något, då det ju ej är alldeles uteslutet, att
några av de bortkomna böckerna kunna komma till rätta.

Om ett bibliotek övergår till tillämpning av öppna hyllor, så ökas givetvis

risken för bokförluster genom stöld, men att döma av de anförda stockholms-siffrorna
är den dock ej större här än i Amerika. Det är emellertid klart, att
alla säkerhetsåtgärder, som kunna vidtagas med bibehållande i det stora hela av
det fria tillträdet till hyllorna, de böra vidtagas. Man bör först och främst
undvika att ha några särskilt dyrbara eller sällsynta verk stående på de för hemlån
avsedda öppna hyllorna. Man bör också vara försiktig med vanliga i skolorna
använda läroböcker, då dessa överallt visat sig vara mycket utsatta. Man bör
ej heller sätta på öppna hyllor små böcker, som lätt kunna smusslas undan, t. ex.
parlörlexikon och andra fickordböcker.

Vidare böra alla bibliotekets böcker vara tydligt stämplade ej blott på
pärmen och titelbladet utan också inne i texten på en bestämd sida. Bäst är
därvid att använda perforeringsstämpel av det slag, som begagnas i fråga om de i
statsbidrag utgående böckerna.

Utlåningsdisken bör placeras så, att alla, som skola in eller ut från rummet
med öppna hyllor, måste en och en i sänder passera den vid disken
tjänstgörande biblioteks funktionären. Rummet, där de öppna hyllorna anbringas, bör
vara något så när stort och väl belyst. Hyllorna böra ej vara höga och böra
vara ställda så, att de kunna övervakas från utlåningsdisken. Bäst är givetvis,
om de kunna stå längs väggarna.

Slutligen är det naturligtvis mycket nyttigt, om en eller flera av de tjänstgörande
äro stationerade bland publiken vid de öppna hyllorna, först och främst
för att hjälpa till rätta, när så behövs, men också för att ha ett vakande öga
på de besökande, med undvikande — det är självklart — av allt, som kan få
sken av spioneri.

Så vitt dylika säkerhetsåtgärder vidtagas, så kan man — det är min övertygelse
— räkna med övervägande goda verkningar av att »öppna» hyllorna för
allmänheten.<footnote>Bland litteraturen angående öppna hyllor vill jag här nämna uppsatser i Library Journal
1887, s. 395 ff. (Sanders), 1890, s. 197 f., 229 ff., 296 (Access to the shelves), 1900, s. 113
ff. (Willcox, motståndare), 1901, s. 65 ff. (Lord), W. H. Bretts föredrag vid den andra
internationella bibliotekskongressen i London 1897 över Freedom in public libraries (Transactions
and proceedings of the second internat, library conference, s. 79 ff.), diskussionen över de
öppna hyllorna vid American Library Associations trettionde årsmöte 1908, inledd av Isabel E.
Lord och E. S. Willcox (Papers and proceedings of the 30th annual meeting of the A. L. A.,
s. 231 ff.), Blätter für Volksbibliotheken und Lesehallen 1915 s. 69 ff. (Otten), 1916, s. 18
ff. (Herrigel, motståndare), s. 73 ff. (Plate). Dessutom behandlas naturligtvis frågan om öppna
hyllor och skälen för och emot i flertalet moderna bibliotekshandböcker.</footnote>

<tab><tab><tab><tab><tab><tab><tab><tab>*

Överbibliotekarien <i>Wåhlin</i> var ej säker på, att öppna hyll-systemet hade alla
de stora fördelar, som dess anhängare förmenade. En person utan litterär
bildning kunde nog ej på ett ögonblick avgöra, om en bok passade honom eller
ej. Den ökning, som man konstaterat beträffande användningen av avdelningar,
som placerats ut på öppna hyllor, kunde kanske ibland bero på ren nyfikenhet.
Olägenheterna med systemet vore däremot iögonenfallande. I stadsbiblioteket i
Göteborg hade man i något över ett år gjort försök att lämna allmänheten
tillträde till vissa delar av bokmagasinen, men tillträdeskorten till dessa hade måst
indragas, då böckerna synnerligen ofta felplacerats. T. o. m. i de väl bevakade
referensbiblioteken komma böcker ej så sällan bort, men hur mycket starkare
blir ej frestelsen, om man i större utsträckning tillämpar öppna hyll-principen.

Man borde alltså ställa sig avvaktande. I mindre städer och mindre boksamlingar
samt i skolbiblioteken kunde man göra försök med öppna hyllor, men
det vore ej säkert, att anordningen vore lämplig på alla håll, därför att den på
vissa ställen visat sig fungera tillfredsställande, och särskilt vore den beroende
av lokalförhållandena. Möjligt vore ju, att utvecklingen kunde gå emot ökad
användning av öppna hyllor, men det berodde på, om befolkningen kunde få
»biblioteksuppfostran», och detta vore en sak för skolorna.

Prof. <i>Steenberg</i> framhöll, att även till folkbiblioteken kommo åtskilliga, som
hade förutsättningar att bedöma, om de hade användning för en viss bok eller
ej. För övrigt gjorde just öppna hyll-systemet det möjligt för bibliotekarien att
ägna mera tid åt dem, som verkligen behövde hjälp. Vad lokalsvårigheterna
anginge, ville han erinra om att man i många bibliotek med fördel lyckats
anordna gamla lokaler för öppna hyllor, även om det givetvis vore lättast, då
biblioteket inrymdes i en ny lokal, som kunde inredas speciellt för detta ändamål.

Bibliotekarien <i>A. Kildal</i> lämnade upplysningar om erfarenheterna från Norge,
där man på senare år med framgång börjat använda öppna hyllor. Utlåningen
i det hela hade stigit, och särskilt gällde detta den värdefullare litteraturen,
klassikerna o. s. v. För att undvika felplaceringar kunde man, som flerstädes
praktiserats i Förenta staterna, förbjuda låntagarna att själva ställa böckerna
tillbaka på deras platser. Den viktigaste fördelen med de öppna hyllorna vore,
att biblioteken i större utsträckning än förut komme att uppfattas som folkets
egendom, dit alla hade fritt tillträde, och ej blott som bokmuseer.

Bibliotekarien <i>F. Nilsson</i> var teoretiskt anhängare av de öppna hyllorna men
menade, att de framför allt för bibliotek, inrymda i gamla lokaler, ofta stötte
på väsentliga svårigheter, i synnerhet på grund av det stora utrymme, som
erfordrades. Även från den synpunkt medförde de öppna hyllorna ökade
kostnader, att i regel ökad arbetskraft var behövlig. Det krävdes uppfostran av
bibliotekspubliken, innan man kom därhän, att man kunde ge allmänheten full
frihet utan alltför stor kontroll eller alltför stora förluster.

Prof. <i>Steenberg</i> ansåg, att det ej fanns någon annan möjlighet att uppfostra
publiken än att öppna hyllorna på vid gavel.

D:r <i>Hjelmqvist</i> anförde mot invändningarna, att lokalförhållandena ofta
omöjliggjorde öppna hyllor, att det i Stockholm var gamla och flerstädes
synnerligen olämpliga lokaler, som inretts för ändamålet. Om man ibland behövde
ökad personal efter införandet av öppna hyllor, berodde detta nog snarast på
den ökade frekvens, som brukade bli följden av ändringen.

Fröken <i>H. Lundberg</i> hade gjort den erfarenheten, att bokstölderna kommo
periodiskt och att det i regel blott var en enda person, man då hade att göra
med. För sin del kunde hon ej tänka sig något annat system använt i ett
bibliotek än öppna hyllor, och det hade visat sig, att om man vid något enstaka
tillfälle måst avstänga bokmagasinet, låntagarna känt sig mycket besvikna.


</chapter>
<chapter name="FOLKBIBLIOTEKSVÄSENDETS UTVECKLING I SVERIGE ÅREN 1913—16.">
<h2>FOLKBIBLIOTEKSVÄSENDETS UTVECKLING I SVERIGE ÅREN 1913—16.</h2>
Några siffror, meddelade av <sc>Knut Tynell</sc>.

Sedan nu 1916 års statsanslag till folk- och skolbibliotek hunnit utdelas, kan
det vara motiverat att kasta en blick tillbaka på utvecklingen under de fyra
år, som förflutit sedan 1912 års författning trädde i kraft.

Hela antalet bibliotek, som första året (1913) erhöllo anslag (tab. 1 och diagr. 1),
var 834. 1914 års siffra visar emellertid en ökning med över 300 bibliotek,
under det att 1915 ökningen inskränkte sig till 40. I själva verket måste det
emellertid betecknas som glädjande, att siffran detta år över huvud taget kunde
behållas på samma nivå som förut, då man betänker, att frågan om de
kommunala anslagen för året avgjordes under de allra första krigsmånaderna. 1916 års
siffra,  1,292, innebär emellertid en ytterligare ökning om något över 100 bibliotek.

Beträffande alla arter av bibliotek återfinner man samma utvecklingstendens
— i stad och på land, för folkbibliotek lika väl som för skolbibliotek. 1914
visar en stark ökning av samtliga olika slag av bibliotek. 1915 års siffror
däremot visa stagnation, i vissa fall rent av en lägre siffra än föregående är. En
större ökning visa blott folkskolebiblioteken på landet, men här är höjningen till
stor del blott skenbar, i det att åtskilliga skolbibliotek, som tidigare utgjort
underavdelningar av folkbibliotek, nu helt utbrutits ur dessa. 1916 har emellertid
stagnationen beträffande alla arter av bibliotek avlösts av en ökning. Vill man
särskilt fästa uppmärksamheten på en siffra, skulle det vara de kommunala
mellanskolornas bibliotek, där året 1916 innebär ett starkt uppsving, som följd av en
cirkulärskrivelse från läroverksöverstyrelsen med påpekande av möjligheterna till
statsanslag.

Anslagssumman har ökats i ungefär samma proportion som antalet bibliotek,
med något över 50 %, från 82,000 kr. år 1913 till 124,000 kr. år 1916.

Som redan tidigare påpekats, kunna emellertid ofta på landsbygden folk- och
folkskolebiblioteken ersätta varandra; folkbiblioteken ha i regel, där ej särskilt
skolbibliotek finnes, en avdelning för skolungdom, och ej så sällan händer det
också, att skolbibliotekens böcker lånas även av vuxna. Den siffra som har
allra störst intresse, blir därför den, som anger antalet »bibliotekskommuner»,
kommuner som ha statsunderstött bibliotek av något slag, vare sig folk- eller
folkskolebibliotek. Även denna siffra visar en ökning motsvarande de övriga
(tab. 2 och diagr. 2), från 65 städer och 620 landskommuner första året till 80
städer och 876 landskommuner innevarande år. Om man räknar med relativa
tal, har antalet »bibliotekskommuner» bland städerna ökats från bortåt 2/3 (eller
64,4 %) av samtliga till inemot 4/5 (eller 78,4 %), under det att motsvarande tal
för landsbygden äro 1/4 (eller 25,8 %) och 3/8 (eller 36,3 %).

Särskilt påfallande är ökningen av antalet kommuner med såväl folk- som
folkskolebibliotek, vilka nu stigit till mer än det dubbla mot år 1913, från 121
(eller 5 %) till 273 (eller 11,3 %).

Alltjämt är emellertid skillnaden mellan olika landsändar vad landsbygden
angår synnerligen skarpt i ögonen fallande (tab. 3). Det relativt största antalet 
<img 1></img>

<b>Tab. 1. Antalet statsunderstödda folk- och skolbibliotek och deras
anslagssumma åren 1913—16.</b>
<table b>
<td><td c 4><sp>Antal</sp><td c 4><sp>Anslagssumma</sp>
<td><td c>1913<td c>1914<td c>1915<td c>1916<td c>1913<td c>1914<td c>1915<td c>1916
<td>Folkbibliotek:<td r><td r><td r><td r><td r><td r><td r><td r>
<td><tab>stad . . . <td r>41<td r>55<td r>58<td r>67<td r>11,440:—<td r>15,937:5<td r>17,160:55<td r>20,512:57
<td><tab>land . . . <td r>511<td r>671<td r>668<td r>697<td r>51,543:02<td r>66,503:24<td r>65,953:—<td r>67,664:83
<td>Folkskolebibliotek:<td r><td r><td r><td r><td r><td r><td r><td r>
<td><tab>stad . . . <td r>38<td r>48<td r>47<td r>51<td r>4.342:50<td r>5,536:—<td r>5,564:—<td r>5,907:50
<td><tab>land . . . <td r>218<td r>340<td r>376<td r>427<td r>12,521:71<td r>20,276:76<td r>22,224:15<td r>24,456:94
<td>Högre folkskolors bibl. . . . <td r>3<td r>3<td r>3<td r>4<td r>205:40<td r>225:—<td r>225:—<td r>275:—
<td>Kommunala mellanskolors bibl. . . . <td r>2<td r>2<td r>3<td r>15<td r>187: —<td r>200:—<td r>350:—<td r>1,648:25
<td>Folkhögskolebibl. . . . <td r>17<td r>23<td r>27<td r>29<td r>2,145:—<td r>3,127:—<td r>3,620:—<td r>3,850:—
<td>Småskoleseminariebibl. . . . <td r>1<td r>2<td r>2<td r>2<td r>100:—<td r>175: —<td r>12:—<td r>140:—
<td r>S:a<td r>831<td r>1144<td r>1184<td r>1292<td r>82,484:63<td r>111,980:50<td r>115,221:70<td r>124,455:09
</table>

<b>Tab. 2. Kommuner med statsunderstödda folk- eller folkskolebibliotek
åren 1913—16.</b>
<table b>
<td><td 4 c><sp>Absoluta tal</sp><td 4 c><sp>I   procent</sp>
<td><td r>1913<td r>1914<td r>1915<td r>1916<td r>1913<td r>1914<td r>1915<td r>1916
<td c><i>Städer:</i><td r><td r><td r><td r><td r><td r><td r><td r>
<td>Kommuner med folk- och folkskolebibliotek . . .<td r>14<td r>27<td r>28<td r>35<td r>13,9<td r>26,7<td r>27,7<td r>34,3
<td>Kommuner med folkbibliotek . . . <td r>27<td r>28<td r>29<td r>29<td r>26,7<td r>27,7<td r>28,7<td r>28,4
<td>Kommuner med folkskolebibliotek . . . <td r>24<td r>20<td r>18<td r>16<td r>23,8<td r>19,8<td r>17,8<td r>15,7
<td r>S:a bibliotekskommuner <td r>65<td r>75<td r>75<td r>80<td r>64,4<td r>74,3<td r>74,3<td r>78,4

<td c><i>Landsbygd:</i><td r><td r><td r><td r><td r><td r><td r><td r>
<td>Kommuner med folk- och folkskolebibliotek . . . <td r>121<td r>204<td r>234<td r>273<td r>5,0<td r>8,4<td r>9,7<td r>11,3
<td>Kommuner med folkbibliotek . . . <td r>400<td r>484<td r>451<td r>440<td r>16,7<td r>20,0<td r>18,7<td r>18,2
<td>Kommuner med folkskolebibliotek .  . . <td r>99<td r>143<td r>150<td r>163<td r>4,1<td r>5,9<td r>6,2<td r>6,7
<td r>S:a bibliotekskommuner <td r>620<td r>831<td r>835<td r>876<td r>25,8<td r>34,4<td r>34,6<td r>36,3
</table>




<b>Tab. 3. Kommuner med statsunderstödda folk- eller folkskolebibliotek
i % av samtliga kommuner åren 1913—16.</b>
<table b>
<td c>Landsbygd.<br>Län. <td c>1913 <td c>1914 <td c>1915 <td c>1916
<td>Stockholms . . . <td c>24,8      <td c>33,6      <td c>32,7      <td c>33,0
<td>Uppsala . . . <td c>11,8      <td c>32,9      <td c>30,6      <td c>31,8
<td>Södermanlands . . . <td c>29,9      <td c>45,5      <td c>45,6      <td c>47,8
<td>Östergötlands . . . <td c>20,9      <td c>29,6      <td c>31,5      <td c>31,1
<td>Jönköpings . . . <td c>18,8    <td c>26,5      <td c>25,6      <td c>24,8
<td>Kronobergs . . . <td c>19,7      <td c>19,7    <td c>20,9      <td c>25,3
<td>Kalmar . . . <td c>32,4      <td c>37,1      <td c>41,0      <td c>40,0
<td>Gottlands . . . <td c>21,8      <td c>40,2      <td c>40,2      <td c>44,6
<td>Blekinge . . . <td c>34,2      <td c>45,6      <td c>40,0      <td c>40,0
<td>Kristianstads . . . <td c>47,9      <td c>56,8      <td c>54,9      <td c>25,3
<td>Malmöhus . . . <td c>43,8      <td c>50,0      <td c>51,0      <td c>52,7
<td>Hallands . . . <td c>12,8      <td c>16,2      <td c>14,0      <td c>16,3
<td>Göteborgs o. Bohus . . . <td c>10,3      <td c>14,9     <td c>11,5      <td c>13,8
<td>Älvsborgs . . . <td c>12,7      <td c>18,5      <td c>20,4      <td c>22,3
<td>Skaraborgs . . . <td c>15,6      <td c>21,2      <td c>21,0      <td c>21,4
<td>Värmlands . . . <td c>20,2      <td c>38,2      <td c>39,3      <td c>39,3
<td>Örebro . . . <td c>54,2      <td c>67,7      <td c>55,9      <td c>62,7
<td>Västmanlands . . . <td c>31,8     <td c>44,9      <td c>46,4      <td c>62,3
<td>Kopparbergs . . . <td c>65,3      <td c>71,5      <td c>76,0      <td c>76,5
<td>Gävleborgs . . . <td c>39,6      <td c>55,1      <td c>55,1      <td c>55,1
<td>Västernorrlands . . . <td c>20,3      <td c>29,6      <td c>35,9      <td c>31,2
<td>Jämtlands . . . <td c>11,9      <td c>14,2      <td c>20,6      <td c>20,6
<td>Västerbottens . . . <td c>33,3      <td c>42,3     <td c>42,3     <td c>46,2
<td>Norrbottens . . . <td c>14,3     <td c>22,7     <td c>18,2     <td c>20,8
<td r>Summa landsbygd <td c>25,8     <td c>34,4    <td c>34,6      <td c>36,3

<td c>Städer.<td c><td c><td c><td c>
<td r>0—500 inv. . . . <td c>100,0       <td c>0,0       <td c>0,0       <td c>0,0
<td r>501—1,000 inv. . . . <td c>75,0    <td c>75,0     <td c>50,0       <td c>50,0
<td r>1,001—2,000 inv. . . . <td c>69,2    <td c>69,2    <td c>69,2      <td c>66,7
<td r>2,001—5,000 inv. . . . <td c>56,7    <td c>72,4    <td c>69,0      <td c>80,0
<td r>5,001—10,000 inv. . . . <td c>73,9  <td c>83,3    <td c>82,6      <td c>87,5
<td r>10,001—25,000 inv. . . . <td c>63,2     <td c>84,2    <td c>85,0      <td c>84,2
<td r>25,001—50,000 inv. . . . <td c>75,0  <td c>75,0    <td c>75,0      <td c>87,5
<td r>50,001—100,000 inv. . . . <td c>0,0     <td c>0,0        <td c>—        <td c>0,0
<td r>över 100,000 inv. . . . <td c>0,0       <td c>0,0     <td c>66,7     <td c>66,7
<td r>Summa städer <td c>64,4     <td c>74,3     <td c>74,3      <td c>78,4
</table>

bibliotek ha de mellersta Svealandslänen (Örebro med 62,7 %, Västmanlands
med 62,3 % och Kopparbergs, högst av alla, med 76,5 %), de båda Skånelänen
(Kristianstads med 58,3 % och Malmöhus med 52,7 %) samt i Norrland
Gävleborgs (55,1 %) och Västerbottens län (46,2 %). Lägst stå västkustlänen
(Göteborgs och Bohus län med 13,8 % och Hallands med 16,3 %), och de därtill
gränsande (Skaraborgs med 21,4 %, Älvsborgs med 22,3 %, Jönköpings med 24,8 %
och Kronobergs med 25,3 %) samt i norr Jämtlands (med 20,6 %) och Norrbottens
län (med 20,8 %).

Vid en återblick på de gångna årens procentsiffror visar det sig, att i
flera län det första krigsårets tillbakagång ej ännu hunnit repareras. 1914
års siffra hade i jämförelse med föregående års inneburit en ökning i alla län
utom ett enda, där siffran förblev oförändrad. 1915 föll däremot siffran i 10
län, i 3 var den lika med förra årets och endast i 11 steg den. 1916 är bilden
helt omkastad. I 16 län finner man en större eller mindre ökning, i 4 fall är
siffran oförändrad och i blott 4 län kan man konstatera en ytterst obetydlig
minskning. Vid en jämförelse med 1914 års siffror visar det sig dock, att
alltjämt bortåt 1/3 av hela antalet län eller 7 stå på lägre siffra än detta år,
under det att något över 2/3 eller 17 ha att uppvisa en större eller mindre
ökning.

Även för städernas vidkommande iakttager man en tydlig ökning av bibliotekens
antal, utom beträffande de allra minsta städerna. Särskilt påfallande är
ökningen av antalet städer med både folk- och skolbibliotek (från 14 första året
till 35 det sista). Vid bedömandet av dessa siffror måste man emellertid komma
ihåg, att åtskilliga av framför allt våra större städer äga bibliotek utan att dessa
söka statsanslag, synbarligen därför att de anse det anslag, som kan erhållas av
staten, allt för litet för att spela någon roll i bibliotekets budget. På senare år
ha emellertid även de större biblioteken börjat att i allt större utsträckning
använda sig av anslagsmöjligheterna.

Att folk- och skolbiblioteksverksamheten i vårt land går framåt, är uppenbart.
Statistiken lämnar oförtydbara vittnesbörd därom. Och en rad av siffror sådana
som t. ex. Västmanlands läns visa, att blott ett par års målmedvetet arbete kan
uträtta mycket (se ang. ökningen där föreg. häfte s. 127). Men ännu återstår
mycket att göra, innan Sveriges samtliga kommuner fått för allmänheten fritt
tillgängliga bibliotek. Det är ännu åtskilligt över hälften av vårt lands kommuner,
som ej äga statsunderstött bibliotek av något slag.

</chapter>
<chapter name="REGEMENTSBIBLIOTEK.">
<h2>REGEMENTSBIBLIOTEK.</h2>
Av Kapten <sc>Max Schürer von Waldheim.</sc>

I allmänhet ha regementenas officerskårer egna boksamlingar, ibland av
betydande värde, någon gång, såsom vid Svea artilleriregemente, innehållande
stora sällsyntheter. Det vore av allmänt intresse, att fackmässigt uppgjorda
tryckta kataloger funnes tillgängliga över dessa bibliotek.

Men det är icke om dem, det här är fråga. Här skall, på redaktionens
önskan, några ord sägas om manskapsbiblioteken vid regementena. Dessa

boksamlingar äro i allmänhet icke så gamla, ej heller så betydande, men manskapsbibliotek
torde numera finnas vid alla våra regementen. Deras befintlighet och
deras tillstånd är dock helt och hållet beroende av det personliga intresse för
saken, som tilläventyrs vid varje truppförband är till finnandes.

Medel finns det nog överallt att skapa ett rätt aktningsvärt bibliotek.
Antingen har man enskilda lägerkassan att för ändamålet tillgå, eller ock, såsom
vid kavalleriregementena, där denna kassa helt naturligt är mindre på grund av
den lägre manskapsnumerären, den allmänna lägerkassan. Något statsanslag

<img 1>
<sc>K. Skånska husarregementets bibliotek i Hälsingborg.</sc>
</img>

åtnjutes veterligen icke för något manskapsbibliotek. Men de nämnda kassorna äro
som bekant än så länge lyckligtvis regementena själva tillförsäkrade. Också
bero ju deras inkomster till stor del på personligt initiativ och omtanke vid
respektive regementen.

Det torde vara överflödigt att här ingå på någon mer detaljerad utredning
rörande manskapsbibliotekens uppgift. Säkert är emellertid, att denna har blivit
större och mer vittomfattande med den nya härordningens införande. Man tanke
blott på den jämförelsevis långa tid, som den bildade ungdomen är inkallad till
tjänstgöring och det behov av intellektuell läsning, som måste för densamma
förefinnas. Det finns ju för övrigt fristunder för alla, och en god bok är ofta
den vän, till vilken man i kasernlivets enformighet helst tar sin tillflykt. Ibland
är den nog rent av en räddning för den, som i brist på något annat att
»fördriva tiden» med, lätt låter sig lockas till sådant, som man efteråt finner sig
hava bort undvika. Manskapsbiblioteket bör också i möjligaste mån vara dem

behjälpligt, som vilja med dess bistånd fortsätta sina studier eller inhämta för
sina yrken nyttiga kunskaper. Jag tänker t. ex. på mängden av våra åkerbrukande
värnpliktige. Det faller av sig självt, att i biblioteket bör finnas en
avdelning för religiös uppbyggelselitteratur. Det svenska folket är lyckligtvis ännu
icke »avkristnat». Avdelningarna för levnadsteckningar och historia, framför allt
fäderneslandets, böra ju även vara rikhaltiga. Det är likaledes klart, att
biblioteket skall vara en källa till utsträckta militära studier för dem som önska
därmed sysselsätta sig. Biblioteket bör slutligen kunna locka även de mindre
boksynta att vid en »rolig» bok tillbringa sin afton. Biblioteket kan på detta sätt,
rätt skött, ge folk håg och sinne för läsning, och kanske åt en och annan
t. o. m. för studier.

Men uppgiften bör göras vidare än att avse endast manskapets direkta
behov för studier och nöjen. Där bör också finnas litteratur för officerare och
underofficerare, som önska göra studier för föredrag för manskapet. Denna
uppgift sträcker fordringarna vida, framför allt över krigsvetenskapliga, historiska och
andra humanitära områden. Här bör det finnas medel för anskaffning av vad
som för tillfället erfordras.

Biblioteket måste vara levande. Det måste följa med sin tid något så när.

Men ännu en av dess uppgifter vill jag i korthet vidröra. Det är samlandet
av gammal militärlitteratur i en alldeles särskild avdelning, gamla militära
reglementen, läroböcker, instruktioner m. m., med ett ord sådant som just ingen läser
vidare och som just ingen sätter värde på. Sådant kommer bort, ty det kastas
bort. Intressera i stället folk att lämna in all sådan litteratur till regementsbiblioteket,
och så småningom har man en allt fullständigare samling. En sådan
kan bliva av största värde, bl. a. t. ex. för studiet av krigslagar under olika tider,
det militära undervisningsväsendets utveckling m. m. Var finnas nu Karl XI:s
långa smala krigsartiklar och var äro Karl XII:s många reglementen? Borta ej
endast i de ryska stäppernas mull utan lika mycket försvunna genom svenska
skorstenar eller i svenska sopbackar! Tag till vara allt sådant, som kan fås,
från svunnen eller närvarande tid, och framtiden skall vara tacksam.
Regementsbiblioteket är en naturlig depå för allt dylikt.

Biblioteket bör också, därigenom markerande sin vidare uppgift och sin större
vederhäftighet, heta: <i>»Kungl. N. N. regementes bibliotek»</i> (icke
manskapsbibliotek).

Regementsbiblioteket bör även ha till uppgift att bland manskapet sprida
småskrifter t. ex. om sparsamhet, om hälsovård, om emigrationen m. m. Vidare
kan och bör biblioteket lämpligen ha hand om andra bildningssträvanden bland
manskapet. Där böra finnas regementets skioptikon och skioptikonbilder, samling
av historiska och moderna kartor o. s. v. Vad som rör regementets egen
historia bör ju på biblioteket finnas så fullständigt som möjligt. Lämpligt är att
lägga upp en samling avskrifter av urkunder rörande regementet. Kortfattade
broschyrer över regementets egen historia böra från biblioteket utdelas. Vykort
med bilder från regementet böra tillhandahållas.

Regementsbiblioteket har som man ser av de sålunda skisserade uppgifterna
en ganska vidsträckt verksamhet. Det fordrar också med nödvändighet sitt eget
ganska stora rum, försett med praktisk skåp- och hyllinredning (med rygg och
fasta hyllor!) från golv till tak. Där bör nog finnas plats för en 5,000 böcker.
Så småningom bli vät platserna fyllda.

Det måste finnas väl bunden tryckt katalog och tryckta stadgar, allt för gratis
utdelning.


Biblioteket bör vara öppet minst ett par gånger i veckan på manskapets
ledigtid. Ingen avgift för lån. Men varje lån måste i en eller annan form
kvitteras, och alla bortkomna böcker eller av vårdslöshet uppkomna skador ersättas
kontant genom avdrag å avlöningen. Det är det enda sättet att få ordning.
För varje låntagare bör dessutom utskrivas ett lånekort, på vilket antecknas hans
nummer och namn, in- och utryckningsdag samt lånade böckers nummer och
data för utlåning och återlämnande.

Man får vara beredd på att sådana böcker, som lånas mycket, slitas hårt
och bli rätt smutsiga och därför ofta måste omsättas. Av de mest lånade
böckerna bör det naturligtvis finnas åtskilliga exemplar. Alla böcker måste bindas
starkt med skinnrygg. Inga trasiga eller häftade böcker få lånas ut.

Biblioteket måste förestås av en för saken intresserad och i övrigt lämplig
officer, t. ex. regementsintendenten, eller ock av regementspastorn, men denne
har väl i allmänhet ej tillfälle att så ofta, som för bibliotekets skötsel önskligt
vore, vara på kasernen. Bibliotekarien bör (mot ersättning) såsom biträden
anställa lämpliga frivillige av manskapet, vilka på fritid tjänstgöra vid biblioteket.

Det har visat sig, att väl skötta regementsbibliotek mycket flitigt anlitas av
manskapet. Framför allt lånar man gärna lättare historiska romaner, men också
krigslitteratur och historia. Bibliotekarien kan vara en god hjälp vid valet av
litteratur och han kan ofta lätt leda smaken över från det mindre till det mer
gedigna. Men det är klart, att redan på så sätt är regementsbiblioteket till ett
slags ledning, att där ju ej får finnas plats för något olämpligt.

De finnas, som säga, att det icke bör finnas något <i>centralt</i> manskapsbibliotek
vid regementena, utan endast mindre boksamlingar vid varje kompani,
skvadron eller batteri. Ett sådant påstående visar, att vederbörande ej satt sig
tillräckligt in i frågan. Det centrala biblioteket är absolut nödvändigt. För det
första är det mer antagligt, att man vid ett regemente kan träffa på <i>en</i> person,
som med kunskaper och intresse kan ägna sig åt biblioteksverksamheten, än att
man kan finna på lika många dylika personer som antalet kompanier etc. För
det andra är det så, att många böcker, som böra finnas vid ett regementsbibliotek,
äro så dyra, att de endast kunna skaffas i ett exemplar. Sådana böcker
måste ju då hållas tillgängliga i ett centralt bibliotek. Andra skäl finnas nog
också, men de sagda två äro redan avgörande.

Men <i>utom</i> det centrala regementsbiblioteket bör det vid varje kompani,
skva-dron och batteri finnas en mindre boksamling på t. ex. omkring 200 böcker.
Dessa äro lämpligen av litet mer »populär» natur, sådana som i det centrala
biblioteket skulle finnas i flera exemplar. Denna kompaniets boksamling bör
hållas lätt tillgänglig inom kompaniet etc. och bör under kompaniadjutanten förestås
av någon därtill lämplig bland manskapet. Den har också till uppgift att vara
disponibel de tider på året, då det centrala biblioteket för inventering etc. måste
vara stängt. Det kan även lätt helt eller delvis medföras vid tillfällig
förläggning till annan ort.

Regementets sjukhus bör vidare tillgodoses med en mindre boksamling, till
undvikande av att böcker från de andra biblioteken dit medföras.

Till arresterna böra biblar och psalmböcker och sådan litteratur, som i övrigt
kan tillåtas, utlämnas under vård av regementsväbeln.

För gudstjänsterna vid regementet lämpade andaktsböcker böra gratis utdelas
från det centrala biblioteket.

I samlingsrummen kunna i mån av tillgång lämpliga uppslagsböcker, såsom
t. ex. Nordisk familjebok, uppställas.


Vad bibliotekets skötsel beträffar, så erbjuder det ju inga väsentliga olikheter
mot skötseln av ett vanligt bibliotek. Den tryckta katalogen bör vara
systematiskt uppställd, alla böcker numrerade och bokbanden med numren tydligt
tryckta längst ned på ryggen, och uppställda i nummerordning, så att de olika
böckerna äro lätta att finna. Särskild katalog bör föras med alla böcker införda
i nummerordning, då det ofta är av vikt att veta vad ett utevarande nummer är
för en bok. Om boksamlingen är någorlunda stor, bör dessutom finnas en
alfabetisk katalog. Begränsad tid måste fastställas för boklån. Erforderliga
uppslagsböcker måste finnas i biblioteket, såsom svenska bokhandelns
årskataloger m. fl.

Högst önskligt vore, om vi hade att tillgå en verkligt praktisk bibliotekshandbok
för katalogisering och skötsel av bibliotek m. m. En sådan behövs
mer än väl för alla smärre bibliotek, både militära och andra. Tyvärr fattas
den ännu. Men det måste den blivande författaren av en dylik komma ihåg,
att allt måste göras <i>så enkelt som möjligt,</i> lättfattligt, men också effektivt
kontrollerande. En sådan handbok borde också innehålla en förteckning över
befintliga bokkataloger, som lämpligen böra såsom uppslagsböcker tillhöra
bibliotekets expedition.

Är det roligt att ha hand om ett regementsbibliotek? Ja visst är det det.
Fast där nog får höras anmärkningar, ibland gående ut på tvivel om hela
institutionens lämplighet. Men det är roligt, när där står en lång kö av kanske
60 till 70 och flera lånesökande, många med lästa böcker, som skola lämnas
igen, alla med avsikt att i biblioteket finna en ny källa till nytta och nöje för
några annars kanske rätt ensamma fristunder.

Säkert hava också regementsbiblioteken sin icke så oansenliga uppgift i den
allmänna folkbildningens tjänst.

</chapter>
<chapter name="»JÄMTLANDS BIBLIOTEK.»">
<h2>»JÄMTLANDS BIBLIOTEK.»</h2>
Av Lektor <sc>S. J. Kardell.</sc>

Ett hundra år hava förflutit, sedan grunden lades till Jämtlands bibliotek.
Den 31 maj 1816 bestämde nämligen medicine professorn Carl Zetterström i
Uppsala i då upprättat testamente, att hans boksamling skulle efter hans död
tillfalla, såsom orden lydde, Frösö skola till ett bibliotek för Jämtland. Han
testamenterade även ett kapital, vars avkastning skulle användas dels till bokinköp,
dels till bibliotekariearvode, och ställde detta kapital under förvaltning av
domkapitlet i Härnösand. Han framställde tillika en önskan, att detta senare måtte
utarbeta ett reglemente för Jämtlands bibliotek, såsom han själv kallade sin
donation, och föreslog grunderna för ett sådant genom sitt uttalande, att lånerätt
borde stå öppen icke blott för skolans lärare och lärjungar utan även för
provinsens innevånare i allmänhet, ävensom att man vid bokinköp borde i främsta
rummet söka förvärva sådana arbeten, som utkommit av trycket i Sverige.

Vad beträffade lokal för bibliotek, föreskrev donator, att boksamlingen
skulle förvaras i ett särskilt hus av sten, vilket skulle uppföras på trivialskolans
tomt högst upp på Stockehöjden på Frösön. Nådigt tillstånd att få göra detta
erhöll Z. genom en kunglig resolution av d. 18 dec. 1816, genom vilken hans

biblioteksinrättning även erhöll kunglig stadfästelse och blev bunden vid nämnda
plats. Tack vare regeringens välvilliga tillmötesgående lyckades Z. samla en
byggnadsfond. Bibliotekshusets uppförande tog sin början år 1826, avbröts ett
par gånger till följd av brist på medel och fullbordades först år 1833, fyra år
efter Z:s död. Byggnaden, som ännu finnes kvar, är uppförd i enkel dorisk stil
med ingång från gaveln. Den är byggd av kalksten med en meter tjocka
murar, vitrappad och stor som en mindre landskyrka. Den innehåller en enda stor
rektangelformig sal. I den voro uppställda åtta väldiga från golv till tak nående
bokpelare, fyra på vardera sidan.

Samma år, 1833, ditfördes böckerna från Uppsala. Enligt traditionen
utgjorde antalet band och häften omkring 12,000. De särskilda arbetenas antal
var långt större, då där funnos långa serier av samlingsband med etiketter
sådana som Strödda skrifter, Miscellanea, Varia historica, Likpredikningar,
Dissertationer etc. De värdefullaste avdelningarna voro de historiska och de
naturhistoriska. De medicinska verkens antal var naturligtvis stort; de äro dock
föga anlitade i våra dagar, ehuru visserligen bibliografiska rariteter
finnas bland dem. — Visingsborgstrycken voro väl representerade.<footnote>På Visingsö anlade riksdrotsen Per Brahe d. y. 1666 ett tryckeri, som 1688 flyttades till
Jönköping. De på Visingsö tryckta skrifterna ha vunnit ryktbarhet som stora sällsyntheter.
</footnote>

Prof. Z., vilkens ordningsinne var stort, hade upprättat flera kataloger
över böckerna, försett dem med nummer och med märket »Jämtlands
bibliotek». På vad sätt de ordnades i sin nya lokal känner jag icke.
Något reglemente för biblioteket blev aldrig av domkapitlet utarbetat
och stadfäst.

Det var ett missgrepp av Z., då han, driven av sin förkärlek för den vackra Stockehöjden på
Frösön, band biblioteket vid denna plats. Ty starka krafter voro redan då i
rörelse för att få trivialskolan inflyttad till Östersund, och det var uppenbarligen
blott en tidsfråga, när dessa bemödanden skulle krönas med framgång. Skolans
inflyttning till nämnda stad ägde rum år 1847. Det gamla skolhuset och de
gamla kontuberniebyggnaderna eller skolbarackerna såldes samt bortflyttades.

Nu stod bibliotekshuset ensamt kvar på skolbacken därute. En ansökan om
tillstånd att föra boksamlingen in till staden inlämnades visserligen till regeringen
men blev avslagen, då man icke kunde skaffa lämplig lokal i Östersund.

Nu följde en tid, under vilken tillsynen om biblioteket lämnade mycket
övrigt att önska. Vintertiden var visserligen intet att göra, då hopade snömassor
gjorde den långt ifrån landsvägen liggande byggnaden så gott som otillgänglig.
Men bibliotekarien, som bodde i det 8 kilometer avlägsna Östersund, var icke

<img 1>
<sc>Jämtlands bibliotek i Östersund.</sc>
</img>

just någon, daglig gäst därborta under den varmare årstiden heller. En tid lär
biblioteksnyckeln ha varit anförtrodd åt en person, som bodde i närheten, och denne
lär sedan i sin ordning ha utlånat den till personer, som önskade »titta litet» på
böckerna därinne. Ett faktum är, att under det första kvartseklet efter skolans
förflyttning en mängd dyrbara och sällsynta böcker utlämnades på långlån
mot lånesedel eller också låntes av besökande utan sådan. Under samma tid
köptes för räntemedel från fonden en del nyare verk, företrädesvis skönlitteratur,
men dessa fingo sin plats i skolbiblioteket i Östersund.

Sedan jag kort efter mitten av 1870-talet blivit bibliotekarie i såväl Jämtlands
bibliotek som skolbiblioteket, återbördades från det senare till det förra de böcker,
som tillhörde detsamma. Det lyckades även att efterhand återfå de flesta
arbeten som blivit lånta, dels genom annonsering dels genom vidtagande av andra
åtgärder. Så återställdes en dag Palmstruchs Botanik, 10 band, och Zoologi, 2
band; för dessa verk hade ingen lånesedel funnits. Sist — i början av
1900-talet — återförvärvades Rudbecks Atlantica, sedan den i mera än 40 år —
likaledes utan lånesedel — haft sin plats i en privat boksamling.

I slutet av 1870-talet och början av 1880-talet tillbragte jag flera somrar vid
Stocke, sysselsatt med att ordna boksamlingen samt att över densamma upprätta
dels en nominalkatalog på lappar, dels en realkatalog. Den senare är dock
numera föråldrad.

Vid samma tid började allmänheten visa sitt intresse för biblioteket genom
att lämna gåvor till detsamma. Bland andra märkes lektor Dalen, som
överlämnade sin avlidne morfaders, prosten Nordenströms, till större delen av
teologisk litteratur bestående boksamling, artisten J. A. Winqvist, som i tidens lopp
skänkte flera tusen porträtt, och greve Rudolf Adlersparre i Arvika, som skänkte
en mängd manuskript och de grevliga Adlersparreska familjeporträtten, vilka till
större delen äro i kroppsstorlek  samt målade i olja av fröken Adlersparre.

Emellertid gjorde biblioteket ringa nytta i sin lokal därborta på skolbacken.
Men, som framgår av det förut sagda, kunde dess isolering och avlägsenhet även
medföra faror för dess bestånd eller åtminstone för allvarsamma förluster. Av
dessa skäl måste man med kraft upptaga arbetet på dess inflyttande till
Östersund. Någon hjälp för förverkligandet av detta syfte kunde dock icke påräknas
från domkapitlets eller skolans sida, då dessa institutioner icke hade några till
uppförandet av ett tidsenligt bibliotekshus disponibla medel. För övrigt hade
Östersunds läroverk sitt eget i rask utveckling stadda bibliotek, som där minskade
behovet av Jämtlands bibliotek.

Tack vare landstingets ingripande blev emellertid frågan löst. Det var
närmast två donationer, som därvid inverkade. År 1885 överlämnade grosshandl.
Fr. Bünsow i Sundsvall till landstinget 5,000 kr., med vilkas avkastning ett
länsbibliotek i Östersund skulle bildas, i det att räntan skulle användas till inköp av
böcker och andra värdefulla verk, ägnade att befrämja allmän bildning och
länets ekonomiska utveckling. Sedan grosshandl. Bünsow 1897 avlidit, donerade
hans sterbhus ytterligare 10,000 kr. till en fond, benämnd Fredrik och Aflöna
Bünsows donationsfond. Hälften av denna skulle användas för samma ändamål
som den förra donationen, medan den andra hälften skulle utgöra grundplåten
till en byggnadsfond.

Nu fanns det redan ett länsbibliotek, nämligen Jämtlands bibliotek, till vars
utveckling de Bünsowska donationerna kunde användas, om det finge sin plats
i Östersund. För den skull föreslog borgmästare I. von Stapelmohr vid 1898
års landsting, att en kommitté skulle tillsättas med uppdrag att utreda, huruvida

och under vilka villkor Jämtlands bibliotek finge till Östersund inflyttas och där
utvecklas till ett länsbibliotek i det syfte som de Bünsowska donationerna hade.
Med bifall till detta förslag utsåg landstinget till kommitterade borgmästare von
Stapelmohr, direktör J. F. Broman och lektor S. J. Kardell.

Efter verkställd utredning hemställde denna kommitté, att landstinget måtte
ingå till Kungl. Maj:t med en underdånig anhållan, att Jämtlands bibliotek måtte
få på vissa villkor förläggas till Östersund. Efter att hava inhämtat yttranden av
Östersunds läroverkskollegium, läroverkets inspektor och domkapitlet i Härnösand,
vilka myndigheter visserligen avstyrkte bifall till framställningen, bestämde Kungl.
Maj:t i nåd. brev av d. 21 juli 1905, att det av biblioteket disponerade huset på
Frösön med tillhörande tomt finge överlåtas på Jämtlands läns landsting mot villkor:

att genom landstingets försorg och utan kostnad för staten eller allmänna
läroverket i Östersund det Zetterströmska biblioteket flyttas till Östersund samt
där inrymmes och för framtiden förvaras i en särskild å välbelägen tomt efter
ritning, som av överintendentsämbetet godkännes, uppförd lämplig stenbyggnad
av den storlek, att i densamma må kunna jämväl förvaras andra boksamlingar,
som redan blivit eller kunna under den närmaste framtiden förväntas bliva skänkta
eller eljest lämnade till ett bibliotek för Jämtland;

att i nyssnämnda byggnad förvarade boksamlingar, med ett gemensamt namn
kallade Jämtlands bibliotek, skola stå under överinseende och förvaltning av en
styrelse, bestående av tre ledamöter, utav vilka landstinget utser en,
stadsfullmäktige i Östersund en och domkapitlet i Härnösand den tredje; samt

att detta bibliotek kostnadsfritt hålles tillgängligt för lärare och lärjungar vid
allmänna läroverket i Östersund, ävensom för Jämtlands läns innevånare i övrigt,
allt i överensstämmelse med instruktion, som utfärdas av bibliotekets styrelse,
vilken jämväl förordnar bibliotekarie, därtill hälst utses någon bland lärarna vid
nämnda läroverk, med rätt att av landstinget uppbära en årlig avlöning av minst
500 kronor.

Den stora frågan kunde nu anses hava vunnit sin lösning. Byggnadsfonden
förstärktes med frikostiga anslag av landstinget, stadsfullmäktige i Östersund och
Jämtlands läns sparbank, varjämte stadsfullmäktige uppläto byggnadsplats i
kyrkoparkens sydöstra hörn. Ritning uppgjordes av arkitekten Wallberg. Sedan
denna efter åtskilliga ändringar omsider blivit stadfäst av överintendentsämbetet, tog
uppförandet sin början hösten 1910. År 1912 avslutades arbetet. Kostnaden för
det hela belöpte sig till omkring 40,000 kr. Byggnadens stil är gammalnordisk
renässans liksom stilen i det snett emot belägna rådhuset, som utförts efter
ritning av samme arkitekt. Den är av sten och har två våningar eller tre, om man
så vill, då det i nedre våningen belägna bokmagasinet egentligen består av två
genom ett mellangolv av armerad betong skilda salar.

Man inträder i huset genom en i dess sydöstra hörn anbragt loggia. Den
nedre våningen innehåller ett större med kapprum sammanhängande väntrum,
bibliotekariens rum, läsesal och det nämnda bokmagasinet. Den övre våningen
utgöres av förrum och förrådsrum samt en stor över bokmagasinet varande sal
med en läktare ovanpå förrummet. Denna våning är uthyrd åt Jämtlands
läns fornminnesförening med undantag av förrådsrummet, i vilket bibliotekets
dupletter och de sig hopande tidningsmassorna förvaras. Uppvärmningen sker med
varm ånga. Till maskinhus är inredd en mindre källare under läsesalen. En
större källare sträcker sig under bokmagasinet. Elektriskt ljus är inlett.

Den första förän med böcker avgick från Stocke till staden redan hösten
1911. Sedan följde lass på lass under loppet av år 1912. Samtidigt flyttades

även den Meijerbergska boksamlingen till det nya bibliotekshuset. Denna hade
efter folkskoleinspektören C. J. Meijerbergers död år 1903 av dennes testamentsexekutör
i överensstämmelse med den avlidnes önskan skänkts till Jämtlands län.
Då den icke fått föras ut till Frösön, hade den, inpackad i lårar, provisoriskt
förvarats på riksbankshusets vind, tills den nu omsider sammanslogs med
Jämtlands bibliotek. Den tillväxt, som detta sålunda nu erhöll, utgjorde omkring 5,000
volymer, huvudsakligen tillhörande avdelningarna Encyklopedier, Pedagogik,
Filologi, Naturvetenskap, Skönlitteratur och Historia.

Reglemente för biblioteket antogs av styrelsen d. 20 aug. 1912. Stadgar för
detsamma fastställdes av konungens befallningshavande d. 23 dec. s. å. En tid
förut, nämligen d. 30 oktober, hade det öppnats för allmänheten.

Det har även efter denna tidpunkt tillvuxit betydligt dels genom inköp, dels
genom gåvor. Under vartdera av de två sista åren har det i statsbidrag
erhållit böcker till ett värde av 400 kr.

Ursprungligen ett lärt bibliotek har det på senare tider utvecklat sig så, att
det nu kan anses tjäna även en större allmänhets behov av litteratur.

Boksamlingen är ordnad efter det Deweyska decimalsystemet. Den består
för närvarande av c:a 42,000 verk och skrifter; volymernas antal är omkring
20,000. Biblioteket uppbär anslag till avlöningar av landstinget. Utgifterna för
uppvärmning, lyse, städning m. m. bestridas dels med anslag av staden
Östersund, dels med hyresmedel, dels med räntemedel. Biblioteket äger nämligen
fonder till ett sammanlagt belopp av 19,600 kr., vilkas avkastning huvudsakligen
skall användas till bokinköp.

Biblioteksbestyren ombesörjas av en bibliotekarie och en amanuens, av vilka
den senare sköter låneexpeditionen.

</chapter>
<chapter name="NORDISKA KOMPANIETS PERSONALS BIBLIOTEK.">
<h2>NORDISKA KOMPANIETS PERSONALS BIBLIOTEK.</h2>
I Nordiska kompaniets ståtliga nybyggnad vid Hamngatan i Stockholm har
också inrymts lokaler för ett bibliotek, avsett för bolagets hela personal.
Biblioteket, som är beläget i sjätte våningen, i omedelbar närhet till
personalens »intressekontor» och dess matsalar, är avsett såväl för hemlån som för
läsning på stället. Hemlån utlämnas kl. 10—12 samt 3,15—4,15, men det prydliga
läsrummet, som är möblerat med bekväma korgstolar, är tillgängligt från kl. ½ 9
på morgonen till kl. 6, då affärslokalerna stängas för dagen.

I läsrummet äro flera svenska dagliga tidningar samt ett antal in- och
utländska tidskrifter framlagda. Böckerna äro uppställda i skåp längs ena
långväggen. Man använder sig av »öppna hyll-systemet», så att var och en själv
får från hyllorna utvälja den bok, som han önskar låna, men för att undvika
risken av felplacering har man föreskrivit, att böckerna ej få ställas tillbaka på
hyllorna av låntagaren, utan de skola efter användningen läggas på bibliotekariens
bord. Hela bokbeståndet uppgår f. n. till 869 band. Jämte skönlitteratur
samt lättare historiska och geografiska arbeten o. s. v. har man anskaffat en ej
så obetydlig samling av ekonomisk litteratur.

Biblioteket har tre kataloger, en systematisk katalog, en alfabetisk författarekatalog
och en särskild alfabetisk titelkatalog, alla utskrivna på kort.

Vid utlåningen tillämpas en metod, som i allt väsentligt överensstämmer med
det s. k. Newarkska utlåningssystemet. Lånet antecknas dels på ett bokkort, dels
på ett låntagarekort, och dessa ordnas i olika serier på bibliotekariens bord.
Som personalen emellertid är förbjuden att från varuhuset medtaga paket,
erhåller låntagaren ej boken direkt uppe i biblioteket, utan får där endast ett
nummer, varefter boken omedelbart, inslagen i papper och försedd med samma
nummer, nedsändes till portvakten, där låntagaren sedan vid utgåendet från
lokalerna erhåller boken mot företeende av nummerblanketten.

<img 1>
<sc>Nordiska kompaniets bibliotek.</sc>
</img>

Alla lån äro kostnadsfria. Lånetiden är 14 dagar, efter vilken tid lånet kan
förnyas, om ingen annan önskar boken. Försummar låntagare att återlämna
bok inom föreskriven tid, skall han erlägga en plikt av 2 öre pr dag och bok.

Biblioteket förestås av fröken Willy Hedin, som även är föreståndarinna för
personalens »intressekontor».

Biblioteket har under det år, som förflutit sedan dess tillkomst, visat sig fylla
ett verkligt behov. Läsesalen besökes synnerligen flitigt under de lediga
stunder, som personalen har under lunchrasten o. s. v., och det är ej mindre än 784
av de något över 2,000 personer, som äro anställda i affärskomplexet, som
använt sig av rätten att erhålla hemlån.

</chapter>
<chapter name="BIBLIOTEKSNOTISER">
<h2>BIBLIOTEKSNOTISER</h2>
<b>Utnämningar vid Kungliga biblioteket.</b> Till förste bibliotekarie har utnämnts andre
bibliotekarien Gustaf Adde samt till andre bibliotekarier andre bibliotekarien vid Uppsala
universitetsbibliotek frih. Gustaf Rudbeck och biblioteksamanuensen C. J. Efvergren.

<b>Kungliga biblioteket och de båda universitetsbiblioteken</b> ha nu utsänt sina
årsredogörelser för 1915. En sammanställning av några av de där meddelade siffrorna har sitt
stora intresse, även om siffrorna på vissa punkter ej äro fullt jämförliga, då olika
beräkningsgrunder i somliga fall användas i de särskilda biblioteken.

<table b>
<td><td c>Kungl. biblioteket<br>i Stockholm.<td c>Universitetsbiblioteket<br>i Uppsala.<td c>Universitetsbiblioteket<br>i Lund.
<td>Besök . . . <td c>57,601<td c>17,853<td c>24,248
<td>Begagnade band . . . <td c>129,854<td c>122,262<td c>68,995
<td>Hemlånade band . . . <td c>14,890<td c>32,392<td c>21,794
<td>Tillväxt (antal tryckalster):<br><tab>Leveranser för svenska avdeln. . . . <td c>47,971<td c>47,792<td c>ungf. = K. bibl.
<td><tab>Köp och gåvor för svenska avdeln. . . . <td c>3,757<td c>657<td c>197
<td><tab>Köp för utländska avdeln. . . . <td c>7,384<td c>3,741<td c>4,461
<td><tab>Gåvor och byte för utländska avdeln. . . . <td c>2,950<td c>10,371<td c>5,962
<td>Kostnad för bokinköp . . . Kr.<td c>31,379:88<td c>46,229:31<td c>32,346:01
<td>Kostnad för inbindning . . . Kr.<td c>23,620:12<td c>8,194:20<td c>8,986:44
</table>

Kungl, biblioteket framhåller, att såväl besökssiffran som antalet framtagna band betydligt
ökats och att läsesalen ofta varit nästan alldeles fullsatt. Särskilt påpekas det stora antalet
utlänningar, som besökt biblioteket mindre för forskningsarbete än för att genom läsning fylla
ledigheten från andra sysselsättningar. Bland gåvorna omnämnes framför allt herr Fr. Vult von
Steijerns stora donation av Goethelitteratur. Det påpekas, att inköpen av utländsk litteratur
ha gått ner, delvis på grund av försvårade förbindelser men framför allt beroende på
minskningen i den vetenskapliga produktionen inom de krigförande länderna. . På grund av de
minskade utgifterna för inköp av utländsk litteratur ha antikvariska förvärv kunnat göras mera
än eljest.

Uppsala universitetsbiblioteks omfattande om- och nybyggnad har under året fortgått enligt
fastställd plan, varjämte ur universitetets reservfond beviljats ett belopp av 10,000 kr. för





återställande av byggnadens monumentala vestibul till dess ursprungliga skick. Ett nytt
amanuensarvode har tillskapats av donationsmedel. Biblioteket har under året bland andra gåvor
erhållit en av frih. Carl de Geer af Leufsta sammanbragt dyrbar naturvetenskaplig och
geografisk boksamling.

Även Lunds universitetsbiblioteks bokinköp ha måst minskas, vilket gjort, att en del
länge planerade inredningsarbeten kunnat påbörjas. Bland gåvorna märkes större delen av
framl, professor Skarstedts stora brevsamling samt en intressant samling i Ryssland utgivna
mestadels färglagda bilder och karrikatyrer rörande världskriget, tillsammans 242 blad.

Under året har ett nytt biblioteksreglemente för de båda universitetsbiblioteken fastställts,
väsentligen överensstämmande med det av K. Maj:t 1910 fastställda reglementet för Kungl. bibl.

<b>Svenska akademiens Nobelbibliotek.</b> 1914 års litterära nobelpris utdelades icke, utan i
stället beslöt Svenska akademien i enlighet med § 5 i Nobelstiftelsens grundstadgar, att
prisbeloppet, som detta år uppgick till 146,900 kr., skulle avsättas till en särskild fond, som
förvaltas av Nobelstiftelsen men vars avkastniug användes efter av akademien fattat beslut.
Akademien har nu beslutat, att denna fond skall kallas »Svenska akademiens nobelbiblioteksfond»
och att dess avkastning skall användas till främjande av Nobelbibliotekets utveckling.

<b>Statsbidrag till riksförbund för bedrivande av biblioteksverksamhet.</b> K. Maj-:t har
för år 1916 beviljat Godtemplarorden 20,029:04 kr. samt Arbetarnas bildningsförbund 5,579:65
kr. för vederbörande förbunds biblioteksverksamhet.

<b>Centralbyrån i Lund för populära vetenskapliga föreläsningar.</b> (Redogörelse för
arbetsåret 1915—16, meddelad av byråns föreståndare F. Pontén.) Under sitt i8:e
verksamhetsår har Centralbyrån icke, såsom under de närmast föregående sex åren, kunnat öka
antalet av per år förmedlade föreläsningar: summan har tvärtom <i>minskats</i> med 327
föreläsningar, så att Centralbyrån under <i>läsåret</i> 1915—1916 förmedlat endast 1,695 föreläsningar mot
2,022 under läsåret 1914—1915. För <i>kalenderår</i> ställa sig siffrorna så, att under år 1914
förmedlades 2,009 föreläsningar, under 1915 blott 1,744. Orsaken är naturligtvis uteslutande att
söka i de nu rådande förhållandena, ty då statsanslaget till statsunderstödda föreläsningsföreningar
minskats, har antalet föreläsningar i proportion därtill nedgått — intresset ute i bygderna för
denna art av folkbildningsarbete har icke minskats. Visserligen ha flera föreningar på grund
av dyrtiden nedlagt sin verksamhet, men nya ha bildats, så att i Malmöhus län f. n. arbeta
51 föreningar, i Kristianstads 30. Ett par nya äro under bildning, och några, som nedlagt
arbetet, äro betänkta på att åter börja. Utom till dessa föreningar har Centralbyrån förmedlat
föreläsningar inom Skåne till ett flertal ungdomsföreningar, två socialdemokratiska föreningar,
två arbetareinstitut samt fem regementen. Utom Skåne har Centralbyrån stått i direkt
förbindelse med ett flertal föreningar i olika län. I Centralbyråns katalog upptagna föreläsare ha
dessutom kallats att företaga längre eller kortare turnéer inom föreläsningsförbund i Hallands,
Blekinge, Kronobergs, Jönköpings, Kalmar, Östergötlands, Kopparbergs, Värmlands, Jämtlands
samt Norr- och Västerbottens län. Förmedlingsavgifterna för dylika turnéer ha enligt
överenskommelse uppburits av Centralbyrån, som vid varje termins slut till resp. föreläsningsförbund
inreverserat dem tillkommande andel av förmedlingsavgiften.

Under läsåret har Centralbyrån anordnat tolv gratisföreläsningar. Dessutom har Centralbyrån
ekonomiskt understött nybildade föreningar, intill dess de erhållit statsbidrag, samt
enligt styrelsens beslut utjämnat honoraret för föreläsningar inom vissa föreningar, som ligga
längre bort från Lund, utan kostnad för föreningarna. Under hela sin verksamhetstid har
Centralbyrån förmedlat 23,182 föreläsningar, av vilka 136 varit gratisföreläsningar.

Enligt styrelsens beslut ha föreläsningar anordnats för i Lund förlagda trupper, när så av
befälet begärts, dock har dessas antal ej blivit så stort som under föregående läsår. Såsom
ovan sagts, ha ock föreläsningar förmedlats till fem regementen och lägerplatser utom Lund. 

Efter skrivelse från svenska stadsförbundets livsmedelskommitté ang. lämpligheten av att
föreläsningar och demonstrationer ang. dyrtiden och hemmets ekonomi anordnades, utsändes
enligt styrelsens beslut av Centralbyrån cirkulär till föreningarna i saken med uppmaning att
på programmen upptaga dylika föreläsningar i den utsträckning det kunde befinnas lämpligt.
Ett 20-tal föreläsningar i dylika ämnen höllos under vårterminen 1916 i olika föreningar.
Dessutom inköptes lämplig litteratur, som medsändes utgående vandringsbibliotek.

Centralbyråns vandringsbibliotek, som i främsta rummet avse att tillhandahålla föreningarna
litteratur till belysning av terminens föreläsningsprogram, ha använts ungefär i samma
utsträckning som under förra läsåret: under v. t. 1915 utsändes nio bibliotek, under läsåret 1915—16
19, under innev. termin äro f. n. sju bibliotek rekvirerade. Katalogarbetet är nu avslutat, och
den nya katalogen torde snart nog kunna utsändas. Det är Centralbyråns avsikt att under
detta läsår uppsätta ett antal vandringsbiblioték  med litteratur om hembygd och hembygdsvård.

Bildserierna med text  (de s. k. skioptikonföredragen) ha varit avgiftsfritt utlånade 69 gånger.

Från och med höstterminen 1902 har Centralbyrån förmedlat utbetalningen av arvoden
till herrar föreläsare. Sammanlagt har under tiden h. t. 1902—h. t. 1915 utbetalats i honorar
585,370 kr. 49 öre, därav tör år 1915 45,702 kr. 31  öre.

I statsanslag har Centralbyrån för år 1915 uppburit 2,500 kr. samt 1,500 kr. för sin
förmedlingsanstalt för vandringsbibliotek.

<b>Biblioteksverksamheten i Karlskoga socken.</b> Den för tillfället fungerande föreståndaren
för Karlskoga centralbibliotek, apotekare Åke Wikander, har i Karlskoga nyheter
lämnat en historik över biblioteken i Karlskoga. Han har lyckats följa verksamhetens historia
tillbaka till den av biskop Hedrén 1835 stiftade »Föreningen till utspridande av nyttig folkläsning
i Karlstads stift». Inom 10 år hade tack vare denna förening sockenbibliotek upprättats i 38
av stiftets 42 pastorat, och bland de tidigare av dessa var Karlskoga. Man har emellertid
endast ytterst sparsamma underrättelser om biblioteket från de tidigare åren. Först fr. o. m.
1860 kan man följa utlåningens växlingar år från år. Man finner, hur siffrorna regelbundet
stiga mycket hastigt varje gång en ny katalog tryckts, för att sedan efter en tid åter sjunka.
Växlingarna ha dock under 1900-talet blivit allt mindre och utlåningen har efter 1902 hållit
sig vid omkring 1,000 band pr år. 1915 utgjorde den något under 1,200. Allt sedan 1875
synes biblioteket haft årligt anslag från kommunen, växlande mellan 50 och 237 kr. Fr. o. m.
1914 utgår kommunanslaget med 200 kr.

Utom det gamla Karlskoga sockenbibliotek, numera kallat Karlskoga centralbibliotek,
finnas i Karlskoga stora kommun tre andra folkbibliotek, vilka dock alla äro av jämförelsevis sent
datum. Äldst är Degerfors bibliotek, som upprättades år 1904 och där man första året hade
en utlåning på nära 3,000 band. Siffran sjönk sedan ganska hastigt, men har efter 1912 åter
börjat stiga och uppgick sista året till c:a 1,350 band. Degerfors bibliotek är liksom Karlskoga
centralbibliotek, under vilket det är en filial, kommunalt och åtnjuter för närvarande 200
kronors anslag från kommunen.

De återstående två biblioteken äro av enskild natur: Logen Pehr Lagerhjelms
studiecirkelbibliotek och Karlskoga arbetarbibliotek.

Genom alla dessa fyra bibliotek utlånades år 1915 tillsammans mellan 3- och 4,000 band,
en alltför låg siffra, då man betänker, att det är fråga om en kommun med över 17,000
invånare. Det är klart, att man skulle kunna genom- samarbete mellan biblioteken komma
längre i tillgodogörandet av deras resurser. Från kommunalbibliotekets sida har också förslag
framställts om en specialisering av de olika biblioteken, så att vart och ett av dem valde ut
vissa ämnesgrupper, vilka de särskilt skulle tillgodose. Det är dessutom tal om samarbete vid
uppgörande av förslag till bokinköp och om utgivande av en gemensam tryckt katalog. I hög
grad behövligt vore naturligtvis dessutom, att biblioteken lade an på utsändande av boklådor
till de avlägsnare trakterna av kommunen.

STATISTIK ÖVER VERKSAMHETEN ÅR  1915  VID NÅGRA AV STÄDERNAS
STÖRRE  ALLMÄNNA BIBLIOTEK.
<table b>
<td><td c>Bokbestånd<br>31/12<br>1915.<td c 3>Antal utlånade band 1915.<td c>Antal<br>utlånade<br>band av<br>facklitte-<br>ratur i %<br>av hela<br>antalet<footnote>Uppgifterna ang. fördelningen av utlåningen på facklitteratur och skönlitteratur äro ej
fullt jämförliga, då man följer något olika principer i de olika biblioteken vid uppgörandet av
denna statistik.
</footnote><td c>Utgifter<br>1915.<br><br>Kr.
<td>Stockholm:<br>Folkbildningsförbundets bibliotek:<br><tab>Johannes folkbibliotek . . . <td c>— <td c>30,706 <td c>7,659  <td c>38,365 <td c>19,9 <td c>—
<td><tab>Maria folkbibliotek . . . <td c>— <td c>30,313 <td c>4,189 <td c>34,502 <td c>12,2 <td c>—
<td><tab>Katarina folkbibliotek . . . <td c>— <td c>20,825 <td c>7,059 <td c>27,884 <td c>25,3 <td c>—
<td><tab>Holmia folkbibliotek . . . <td c>— <td c>5,413 <td c>463 <td c>5,876 <td c>7,9 <td c>—
<td><tab>Arbetarinstitutets bibliotek . . . <td c>— <td c>7,012 <td c>13,521<td c>20,533 <td c>65,9 <td c>—
<td><tab>Folkbildningsförb:s bibliotek summa . . . <td c>— <td c>94,209 <td c>32,891 <td c>127,160 <td c>25,9 <td c>22,624
<td>Kungsholmens församlingsbibliotek . . . <td c>12,000 <td c>51,922 <td c>17,596 <td c>69,518 <td c>25,3 <td c>13,500
<td>Gustav Vasa församlingsbibliotek . . . <td c>6,207 <td c>21,313 <td c>11,516 <td c>32,829 <td c>35,1 <td c>13,607<footnote>Dessutom i statsbidrag böcker för 400 kr.</footnote>
<td>Östermalms församlingsbibliotek . . . <td c>6,337 <td c>20,153 <td c>9,900 <td c>32,053 <td c>33 <td c>8,065
<td>Matteus församlingsbibliotek . . . <td c>5,230 <td c>21,514 <td c>7,467 <td c>28,981 <td c>25,8 <td c>3,728
<td>Adolf Fredriks församlingsbibliotek . . . <td c>8,413 <td c>13,017 <td c>7,829 <td c>20,846 <td c>37 <td c>6,567
<td>Stockholms barn- och ungdomsbibliotek . . . <td c>3,633 <td c>19,200 <td c>13,135 <td c>32,335 <td c>40,6 <td c>6,617
<td>Arbetarbiblioteket . . . <td c>29,730 <td c>— <td c>—  <td c>81,215 <td c>c. 25 <td c>21,771

<td>Göteborg:<br>Dicksonska folkbiblioteket . . . <td c>13,041 <td c>57,283 <td c>17,362 <td c>74,645 <td c>23,2 <td c>—
<td>Redbergslids folkbibliotek . . . <td c>4,500 <td c>16,240 <td c>4,548 <td c>20,788 <td c>21,8 <td c>—
<td>Landala folkbibliotek . . . <td c>2,694 <td c>12,500 <td c>3,223 <td c>15,723 <td c>20,5 <td c>—
<td>Majornas folkbibliotek . . . <td c>4,236 <td c>11,859 <td c>912 <td c>12,771 <td c>7,1 <td c>—
<td>Lundby folkbibliotek . . . <td c>2,018 <td c>6,099 <td c>1,121 <td c>7,220 <td c>15,5 <td c>—
<td r>Göteborgs folkbibliotek summa <td c>26,489 <td c>103,981 <td c>27,166 <td c>131,147 <td c>20,7 <td c>—

<td>Malmö stadsbibliotek . . . <td c>18,693 <td c>43,1771 <td c>15,831 <td c>59,008 <td c>26,8 <td c>11,729
<td>Malmö barn- och ungdomsbibliotek . . . <td c>2,283 <td c>19,102 <td c>12,367 <td c>31,469 <td c>39,2 <td c>2,757
<td r>Malmö bibliotek summa <td c>20,976 <td c>62,279 <td c>28,198 <td c>90,477 <td c>31,1 <td c>14,486

<td>Norrköpings stadsbibliotek . . . <td c>— <td c>— <td c>— <td c>30,388 <td c>— <td c>13,485
<td>Falu allmänna bibliotek . . . <td c>2,056 <td c>8,475 <td c>2,367 <td c>10,842 <td c>22 <td c>1,465<footnote>Dessutom i statsbidrag böcker för 400 kr.</footnote>
<td>Luleå folkbibliotek . . . <td c>9,641 <td c>17,734 <td c>2,529 <td c>20,263 <td c>12,5 <td c>—
</table>


</chapter>
<chapter name="LITTERATUR">
<h2>LITTERATUR</h2>
<h3>B. Teologi.</h3>
<b>Fogelklou, Emilia.</b> Förkunnare; en bok för lekmän om Israels profeter.
A. B. 1915. 148 s. <b>3:—.</b>

Världskrisen har, framhåller förf., gett gamla testamentets profeter en ny aktualitet. »De
voro ej drömmare, utan sannsägare och gärningsmän, som under världsmakternas strider och
småstaternas finurlighetspolitik för folken såväl som för de enskilda i djärv tro visade på en enda
väg: rättfärdighetens.» Det är »människor, som vår tid behöver träffa», anser förf. Hon har
också dels genom sin förtrogenhet med det vetenskapliga arbetet på ifrågavarande område, dels
genom sitt psykologiska grepp på de personer hon velat skildra förmått framställa dem så
levande, att man förnimmer makten av deras personligheter, t. ex. Hosea, som blir »banbrytare
för alla väsen, som intill blods kämpa för att bringa sina bitterheter upp i det eviga ljus, där
de alla kunna befria sig i livsuppgifter, för vilka de varit en födslovånda», eller Jeremia, en av
de »människor, över vilkas smärtor det trots allt vilar en sådan glans inifrån, att de kunna
trösta mera än glada människors soliga leenden». <tab><i>Srn.</i>

<b>Kolmodin, Adolf.</b> Inledning till Nya testamentets skrifter. D. 1, 2. Nst.
1915. (Handböcker i teologi 3.) <b>10:—, 8:—.</b>

Med stor lärdom och vidlyftig grundlighet behandlar förf. sitt ämne, införande läsaren i
hela den vetenskapliga diskussionen ang. de olika frågorna. I resultaten ställer sig förf. i
allmänhet på den konservativa ståndpunkt, som den frejdade forskaren Theodor Zahn, till vilken
arbetet också är dedicerat, intager. <tab><i>E. M. R.</i>

<h3>C. Filosofi.</h3>
<b>Richet, Charles.</b> Försök till allmän psykologi. Övs. [fr. fra.] av O. H.
D[umrath]. H. G. 1915. 247 s. Ill. <b>3:75.</b>

R., professor i medicin, nobelpristagare 1913, förstår med allmän psykologi ett studium av
själslivets utveckling från enklaste form upp till ett komplicerat mänskligt medvetande, den är,
menar R., ett kapitel ur den allmänna fysiologien, vilket skulle kunna kallas »de intellektuella
företeelsernas allmänna fysiologi». R. visar hur omöjligt det är att sätta någon bestämd gräns
för var själslivet börjar. Mellan människa och djur kan denna gräns icke sättas, mellan djur
och växt finnes knappast heller någon gräns, >psykologiens ursprung ligger i livets ursprung».
Mellan medveten viljehandling och instinkthandling och mellan instinkter och reflexrörelser och
mellan reflexrörelser och den elementära retbarheten hos en nervcell råder full kontinuitet. —
Värdefullast är R:s framställning av det psykologiska livets ursprungsformer. Den är klar
och medryckande. Däremot är hans karakterisering av de högre själsformerna (särskilt
medvetandet) icke alltid djupgående. — Angående förhållandet mellan kropp och själ nöjer sig R.
i regel med att blott påvisa den intima samhörigheten; här och var finnas emellertid även rent
materialistiska uttalanden, och principiellt menar R., att »medvetandet är resultatet av en
materiell kraft».

»Allmän psykologi» har även en mera vedertagen betydelse, helt olika R:s, nämligen som
en rent filosofisk (kunskapsteoretisk) analys av det som utmärker själ i motsats till kropp. <tab><i>M. J.</i>

<h3>D. Uppfostran.</h3>
<b>Gustafsson, A[ugust] Stef[anus].</b> Hembygdskunskap. Ett bidrag till
hembygdsundervisningens metodik. 2 uppl. A. V. C. 1916. 178 s. <b>1:65.</b>

I våra barndomsskolor av alla slag gör sig f. n. det kravet allt starkare gällande, att
undervisningen mera än förr bör ta hänsyn till barnanaturen och till det liv, som leves utanför
skolrummets väggar — tvenne krav, som, när de skola omsättas i praktiken, lyckligtvis peka åt samma
håll. Försök med undervisningens omläggning i dylik riktning ha under senare år gjorts i ett
stort antal småbarnsskolor i olika delar av vårt land, och mera i stort har saken tagits upp av
folkundervisningskommittén, som föreslagit, att den första undervisningen i geografi, naturlära
och historia samt småskolans s. k. åskådningsundervisning ersättas genom ett nytt ämne:
hembygdskunskap. I stället för att <i>läsa</i> mer eller mindre torra utredningar om de grundläggande
geografiska, historiska och naturhistoriska begreppen få barnen på ett både praktiskt och
hälsobringande sätt inlära dessa begrepp under vandringar i hembygden, förenade med samtal,
teckning, modellering, kartritning m. m. på lärorummet. Men för att barnen skola ha avsedd
nytta av dylik undervisning, måste densamma noggrant förberedas och planläggas av läraren,
och det är en hjälpreda vid dylik förberedelse och planläggning, som G. med sitt arbete velat
giva. Om boken behöver endast sägas, att redan dess första upplaga tillvunnit sig en sådan
ställning, att arbetet lugnt kan betecknas som oumbärligt för varje bibliotek, som i högre grad
anlitas av lärare och övriga för barnundervisning intresserade personer. <tab><i>L. L.</i>

<h3>E. Språkvetenskap.</h3>
<b>Auerbach, Carl.</b> Svensk-tysk ordbok under medverkan av D. M.
Blomqvist (ark 1—46) och John Holmberg (fr. o. m. ark 47). [Även med tysk
titel.] Nst. 1907—16. 1,536 s. <b>18:25,</b>  inb. <b>23:—.</b>

Om A:s svensk-tyska ordbok kan det i sanning sägas, att den fyller ett länge och djupt
känt behov. Vilka förtjänster de äldre svensk-tyska ordböckerna än hava, är ingen av dem på
långa vägar så innehållsrik som A:s. Grundlig, praktiskt uppställd, synnerligen rik på fraser
är den en utmärkt hjälpreda vid författandet av uppsatser och stilar. Lärjungarna vid våra
högre allmänna läroverk ha all anledning att glädjas åt att de, såsom Överstyrelsen meddelat,
få lov att begagna den vid studentskrivningen.

Det är helt naturligt, att ett ordboksarbete av den art som A:s ej är absolut fullständigt
och ej alltid ger rätt besked. Ett exempel. I den senaste tyska studentstilen förekom frasen
»stå sig bra» (inför examinatorerna). Såsom översättning på »stå sig bra» finnes hos A. endast
»sich gut stehen», men på ifrågavarande ställe passar ej denna tolkning. »Gut bestehen» är
det riktiga, se Moderna språk 1916. — Man saknar en del numera rätt vanliga förtyskningar
av till tyskan lånade ord. Under sv. <i>chapeau-claque</i> meddelas ej förtyskningen <i>Klapphut,</i> som
Klmt ansett sig böra upptaga; under <i>kontraband</i> står som översättning blott <i>Konterbande</i> och
ej även <i>Banngut</i> (jfr <i>Schmuggelwaare</i>) o. s. v.

Men låt vara att man i fråga om detaljer kan göra berättigade anmärkningar, såsom
helhet betraktad är Auerbachs svensk-tyska ordbok mycket förtjänstfull och vard den varmaste
rekommendation. <tab><i>T. H.</i>

<h3>F. Litteraturhistoria.</h3>
<b>Hedén, Erik.</b> Eros och Polemos. Litterära hyllnings- och stridsartiklar.
Fram 1916. 191 s. <b>4:—.</b>

Föreliggande arbete innefattar ett flertal smärre uppsatser, nedskrivna vid olika tillfällen
och bärande aktualitetens prägel. Samtliga ha ursprungligen offentliggjorts i pressen.
Författaren, vilken som bekant räknas bland de mera framskjutna medlemmarna av det
socialdemokratiska partiet, låter i sin kritiska verksamhet sina politiska åsikter i ganska hög grad
påverka sitt omdöme: dock går han ej till några ytterligheter utan söker i allmänhet klokt och
måttfullt låta olika synpunkter och uppfattningar motväga varandra. Av innehållet bör

framhävas uppsatsen De tigande diktarna, där han till behandling upptager frågan om våra stora
diktares hållning till storstrejken och därmed sammanhängande företeelser, studierna över
Strindberg, burna av en varm beundran, som dock ej utesluter befogad och välgrundad kritik,
samt de bägge korta, starkt sympatiskt hållna artiklarna om Per Hallström. Åt den numera
nästan bortglömde Skåne-diktaren Ola Hansson har han ägnat tre uppsatser, som emellertid i
sin helhet bära en något för stark prägel av panegyrik. — Ledigt skriven och rik på synpunkter,
om än ibland något ensidiga, försvarar boken sin plats i vilket bibliotek som helst, varmed
naturligtvis ej må vara sagt, att den icke bör läsas med vederbörlig kritik. <tab><i>O. W—n.</i>

<h3>G. Skönlitteratur.</h3>
<b>Ahlman, Axel.</b> Hav och himmel. Blad ur min dagbok. Nst. 1916. 215 s. Ill. <b>4:—.</b>

En serie skildringar av förf:s upplevelser under resor i Sverige och Finland, under jakter
och segelfärder, berättade i en frisk och målande stil och illustrerade med synnerligen vackra
etsningar av Ernst Nordlind. <tab><i>F. H.</i>

<b>Dahllöf, Sigurd.</b> Otyg och äventyr. Framt. 1915. 201 s. <b>2:25.</b>

Dessa äventyr äro byggda på folkliga sägner. Vi finna här berättelser om Blåkulla-färder,
om trollkarlar och förgörning, tomtar och mera dylikt. Motiven äro sålunda icke nya, men
förf. har givit dem en självständig och personlig form. Det ligger en kraft och märgfullhet i
hans framställningssätt och ordval, som gör att man med stort nöje läser dessa äventyr. Såsom
allmogeskildring är boken också av verkligt värde. <tab><i>E. G.</i>

<b>Sparre, Erik.</b> Där alfågeln sjunger. Skisser från havsbandet. Å. & Å.
1916. 188 s. <b>2:75.</b>

Det blåser en frisk saltmättad vind genom dessa friluftsskisser. Förf. för oss ut på fisketurer
i havsbandet och gör oss bekanta med skärgårdens genuina typer. På ett målande och
livfullt sätt skildrar han naturens skiftande stämningar i storm och stiltje. Men förf. är också
ivrig jägare. Med smittande gott humör berättar han t. ex. om en ripjakt i norska fjällen och
om Gammelharen i Hagerstadsskogen. Boken kommer säkert att bli synnerligen omtyckt av
alla naturvänner. <tab><i>E. G.</i>

<b>Gunnarsson, Gunnar.</b> Borgsläkten. Övs. [fr. da.] av Ernst Lundqvist.
1, 2. Lj. [Nst] 1915. <b>3:50, 3:25.</b>

1. Ormarr Örlygsson. Den danska frun på Hof. — 2. Gäst den enögde. Den unga örnen.

En släkthistoria av egenartat och storvulet slag. Det är en påtaglig återklang av de forna
isländska berättelserna från stormansgårdarna på den ryktbara ön i det sätt, varpå den nye
isländske författaren berättar om nutidsättlingar av medeltidens mäktiga islänningar. Som
motbild och motsats ges även storstadsliv och konstnärsskildringar från Köpenhamn. Hela
romanen bäres upp av den ärvda storhets- och pliktkänsla, varmed far, son och brorson av en
ätt fatta och fylla sin uppgift i livet, till gagn för socken och land, till hjälp och hugnad för
de fattiga, och till ära för sig själva och sitt namn. En brottslig sons bestraffning och
självomdaning till förkunnare och rådgivare, till ett slags kringvandrande religiös siare (»Gäst den
enögde») visar säregna sidor av fromhetslivet på Island. <tab><i>R. G. B.</i>

<b>Heichen, Walter.</b> Under Hindenburgs fanor. Berättelse från ryska
krigsskådeplatsen. Övs. [fr. ty.] av Hanna Grip. Bv. 1915. 191 s. <b>2:—.</b>

En välskriven skildring från fälttåget i Ostpreussen 1914. Huvudpersonen är en lantvärnssoldat,
som vid flera tillfällen utmärker sig för mod och rådighet, företager en svår men lyckad
patrulltjänst, avvärjer ett attentat mot fältmarskalken och deltager i det berömda slaget vid
Tannenberg, där han erövrar järnkorset. Förf. har i Tyskland blivit särskilt värderad för sina
ungdomsböcker, och detta arbete jävar ej ett sådant omdöme. <tab><i>E. G.</i>

<b>Kallas, Aino.</b> De farande skeppens stad. Noveller. Övs. [fr. fi.] af Holger
Nohrström. A. B. 1915. 173 s. <b>3:—.</b>

Innehåller en samling smärre berättelser från Estland, sällan eller aldrig föremål för skildringar,
som komma till vår svenska allmänhets kännedom. Aino Kallas — en syster till den
kände finske Kalevala-forskaren professor Kaarle Kron och gift med en est — har lyckats
förläna sina dystra bilder ur den estniska bondebefolkningens liv en gripande stämning, och
med avsevärd gestaltningskraft låtit oss lära känna öden och kynnen hos dessa i århundraden
förtryckta människor. Ett par motiv återgå till de revolutionära rörelserna i Estland för ett
årtionde sedan; en berättelse behandlar en sektrörelse av fantastisk karaktär, en annan skildrar
spetälskas elände; i »Ösels pris»  levandegör hon kustlandskapets poesi. <tab><i>R. G. B.</i>

<b>Rolland, Romain.</b> Jean-Christophe. Övs. fr. fra. av Louise Åkerman.
1 (3 uppl.), 2—5 (2 uppl.), 6. A. B. 1915, 16. Tills. <b>22:25.</b>

Detta den världsbekante franske författarens största och främsta verk, en musikerroman i
10 volymer, kan i sin helhet sägas skildra en typisk konstnärspersonlighets bildnings- och
befrielsekamp och den universella konstens triumf över vår tids skarpa nationella och sociala
motsatser. Romanens titel med sitt egendomliga dubbelnamn torde anspela på den store
Johann Sebastian (Bach), men eljest visar hjälten — i synnerhet är det fallet i skildringarna av
hans barndom och tidigare ungdom — en alldeles slående, fullt avsiktlig och ganska effektfull
överensstämmelse med Beethoven. Liksom denne är han även född och uppvuxen i
Rhentrakterna, gränsområdet mellan fransk och tysk civilisation, ett uppslag, som förf. skickligt
använder för sin intressanta framställning av brytningarna mellan tysk och fransk nationalitet med
deras slutliga sammansmältning i humanitetens högre enhet. Händelserna i romancykelns fyra
första, kanske jämnaste och mest sammanhängande delar försiggå endast i Tyskland; sedan
förflyttas man med huvudpersonen till Paris, varefter handlingen omväxlande utspelas dels i
Frankrike, dels i Schweiz och Italien. Rolland har alltså ej skänkt oss en dussinroman utan rent
av ett slags modernt Faust-epos. Nutidslivet med sina segrar och nederlag brusar majestätiskt,
ej sällan i orkanens tempo genom denna bok, som myllrar av reflexioner och sarkasmer över
snart sagt allt mänskligt (och omänskligt) och vimlar av de mest levande personer, tillhörande
olika åldrar, kön, yrken, klasser och folk, i snabbt skiftande, ofta förträffligt målade miljöer
och situationer. Stilens mäktigt böljande rytm och många praktfulla, blixtrande bilder vädja
verkligen till fantasien, till öga och öra, och om än romanens väldiga omfång och dess alltför
täta utvikningar och utläggningar ej kunna undgå att trötta, lönar dock läsningen i ovanlig
grad mödan. — Ang. Rolland jfr nedan s. 232.

1. Daggryningen. <b>3:—.</b>

Ett präktigt förspel till den konstnärssaga, som förtäljes. Buren av en poetisk stämning,
tolkad med en psykologisk djupsinnighet och ömsinthet, som ovillkorligen fängsla, drar
barndomsepisodernas brokiga följd förbi. Man får bevittna ett genis uppvaknande ur kaos' sköte,
vid sorlet av den stora flodens vågor och klangen av klockorna i en liten tysk furstestad vid
Rhen. Man får vara med om Christophes lekar och löjen, hans vackra drömliv i ensamheten,,
hans strövtåg med sina närmaste in i musikens och naturens riken. Mästerligt skildras även
hans första bekantskap med livets mörka makter: inbillningens fasor, den bittra erfarenheten
av klassfördomarnas, förtryckets och orättvisornas avgrunder och upptäckten av nödens, lastens
och dödens fruktansvärda verkligheter. Gossen uppfostras till musikaliskt underbarn, och första
delen slutar med berättelsen om hans paraduppvisning med egna kompositioner för det
storhertigliga hovet och om hans brådmogna unga själs trots och raseri över förnedringen och
slaveriet.

2. Morgonen. <b>3:—.</b>

Berättelsen om Christophes första, glädjefattiga ungdomsöden, år av feberaktigt jäktande
arbete för bröd och bildning. Glanspunkterna äro skildringarna av den första hänryckta,
svartsjuka goss vänskapen och det olyckliga svärmeriet för en ganska obetydlig ung flicka, hans elev
i ett rikt patricierhem, där han i lika mån får erfara förfiningens både ljuvhet och grymhet.
Friska, innerliga naturskildringar sluta sig smidigt som ram och ackompanjemang till
själshistorien, som mynnar ut i Christophes sorgevaka vid faderns bår.

3. Ynglingen. <b>3:50.</b>

Kärnpunkten i denna del är framställningen av den unge Christophes själskris, som plötsligt
mognar honom till man. Bildspråket är härvid betecknande nog företrädesvis valt från.

sådana naturföreteelser som översvämningar och vulkanutbrott. Kring hjältens revolutionära
själsutveckling grupperar sig en mängd åskådliga skildringar, såsom interiörerna ur tyskt
vardags- och familjeliv, med flera fyndigt iakttagna och återgivna figurer, och karakteristikerna
dels av den unge konstnärens två bröder i motsats till honom själv och varandra, dels av
morbrodern, en humoristiskt tecknad, trohjärtad gårdfarihandlare, som lär Christophe att ödmjukt
lyssna till naturens röst och hjälper honom i hans förtvivlan med sin egen levnadsvisdom »att
aldrig tröttna på att vilja och leva». Kvinnogalleriet är synnerligen rikt. Så t. ex. moderns
utmärkta gestalt, en av hela bokens yppersta. Och kärleksepisoderna med Sabine och Ada,
som var på sitt sätt ingripa i Christophes historia, överflöda av målande detaljer och nyanser
jämte naturstämningar och lantlivsbilder av mycket värde, allt påminnande om Tolstoj och
Turgenev. Härtill komma förtjänsterna i dialogen med dess ofta rappa och salta ordskifte.

4. Upproret. <b>5:50.</b>

Huvudinnehållet antydes redan av underavdelningarna: Flygsand — Försumpningen —
Befrielsen. Christophe vill bryta sig en väg som självständigt skapande tondiktare. Många av
de stora mästare, som förut fyllt hans drömmar, finna ej längre nåd för honom, och i sin
musiktidskrift »Dionysos» förfäktar han dristigt men förgäves sina egna, nya idéer och
hudflänger obarmhärtigt anhängarna av en dålig, förlegad smak. Den bitande kritik förf. just i
denna del av verket ägnar åt vissa drag i nutida tyskt musik- och samhällsliv liksom över
huvud åt yverboren och utmanande eller underdånig tysk anda har väckt ond blod i det
ortodoxa tyska högkvarteret men är ofta både rolig och träffsäker, fastän ur konstnärlig synpunkt
ibland oproportionerligt bred. F. ö. gör han även full rättvisa åt allt det ädlaste i tyskt väsen
och tysk odling. Därom vittnar bl. a. den själfulla episoden om gengångaren från Tysklands
andliga storhetstid, den gamle musikprofessorn (Schulz), vars kärleksfulla förståelse och osjälviska
beundran verka som solsken på Christophe, just då han bäst behöver det efter att ha fått sina
manuskript refuserade och sina kompositioner utvisslade. Beslutet att överge fosterjorden för
Frankrike, som Christophe tror vara ljusets och frihetens förlovade land, blir en nödvändighet,
då han ridderligt uppträder mot ett rått övergrepp av tyska soldater i ett slagsmål vid ett
lantligt dansgille. Upproret är proklamerat. Han flyr över gränsen.

5. Marknadstorget. <b>4:75.</b>

I än högre grad än förra delen är denna en stor kritisk-polemisk samhälls- och
sedeskildring, men här svänges satirens gissel över nutida franska, särskilt parisiska, förhållanden. En
sådan upprepning, om också på annat sätt, av det närmast föregående är nog en konstnärlig
svaghet, som dessutom sticker än bjärtare i ögonen genom hela apparatens vidlyftighet. Eljest
är här mycket att taga vara på. Spännande är redan den dramatiska inledningen om
Christophes resa och ankomst till Paris med sin fullödiga lokalfärg och sin övertygande betoning
av främlingskapet i världsstaden. Den unge konstnären möter besvikelsernas anlopp med
okuvlig energi, och efter en hårt prövande period av ensamhet, armod och sjukdom, varunder
hans ande småningom befrias från sina grövre beståndsdelar i ett den allmän-mänskliga
samkänslans renande bad, återfår han spänstighet och framtidshopp tack vare sympatiens makt,
förkroppsligad i en ny, sann vän, den med fin konst skildrade unge franske entusiasten Olivier
Jeannin. Slutsidornas parisiska friluftsmalningar med hymnen till ljusstadens must och märg,
dess verkliga arbetare och drömmare, och profetian om ett nytt, ärorikt Frankrike i Orleanska
jungfruns spår äro för resten en välbehövlig motbild till Rollands för fransmännen allt annat
an smickrande dystra panorama över det moderna Babylons många sjukliga utväxter och
vattenskott.

6. Antoinette. <b>2:50.</b>

Med »en stilla ö i ett brusande hav» har denna ganska fristående del av romancykeln
jämförts. Idyll och tragik äro här fast sammangjutna till ett litet konstverk utan vank och
lyte, ädelt och formfulländat som modern fransk medaljgravyr. Raskt fortlöpande episoder
tavla med finkänsligt utpenslade miniatyrer att fånga intresset. Slutligen samlar sig detta som
i en brännpunkt på den gripande skildringen av ett präktigt syskonpar, Olivier Jeannin och
hans syster Antoinette, en liten renhjärtad och tapper hjältinna, befryndad med några av de
upphöjda kvinnogestalterna i Frankrikes historia. <tab><i>E. A—ie.</i>

<h3>H. Skön konst (med musik).</h3>
Jfr nedan arbetet om Beethoven på avd. <i>J.</i>

<h3>I. Historia.</h3>
Jfr nedan arbetet om Kitchener på avd. <i>J.</i>

<b>Erichsen, Erich.</b> Den stumme dansken. En bok om dem, som gjorde sin
plikt. Övs. fr. 14:de uppl. av Artur Möller. Sv. andelsf. 1916. 136 s. <b>2:25.</b>

De i tyska hären kämpande sönderjyderna ha marscherat och stritt modigt och pålitligt
sida vid sida med tyskarna. De ha visat sig och känt sig som kamrater med dem. Men de
ha aldrig glömt att de äro danskar. Deras fosterland är ej det stora Tyskland, utan den
smala remsan land invid gränsen mot Danmark, där man trots trycket från tyska myndigheter
alltjämt håller fast vid danskt språk och dansk kultur. De ha gjort sin plikt mot det land,
de numera tillhöra, men de ha gjort detta utan att kunna känna den nationella berusning,
som för den, som kämpar för sitt eget land, kan fördunkla känslan av krigets meningslöshet
och vederstygglighet. Ett levande och starkt intryck av dessa sönderjydska soldater fick man
i de i svensk översättning i början av detta år utgivna »Brev till hemmet från Sönderjyllands
söner vid fronterna» (jfr Bibl.-bl. h. 2, s. 98). Ett komplement till dessa brev, vilka
givetvis alltid måst avfattas så att de kunnat passera krigscensuren, får man i ovanstående
arbete, en gripande skildring av en sönderjydsk soldats upplevelser under kriget, på grundvalen
av dennes muntliga berättelse nedskriven av en dansk författare och utgiven i Danmark.
Sagesmannen var med om det tyska inbrottet i Belgien, som för honom står som »en missgärning,
för vilken intet försvar gives». Han deltog sedan i striderna både på väst- och östfronten,
blev slutligen svårt sårad och återkom till hemmet som invalid och djupt i själen märkt av
kriget. <tab><i>F. H.</i>

<b>Kipling, Rudyard.</b> U-båtsbragder. Övs. [fr. eng.] av Sten Granlund,
Richard Melander. Lb. & O. 1916. 63 s. Ill. <b>0:60.</b>

På grundvalen av de officiella rapporterna berättar K. om de engelska undervattensbåtarnas
arbete i Östersjön och i de turkiska farvattnen. Han visar därvid bl. a., »att under all brådska
och all stridsnetta, som varit oskiljaktiga från dessa handlingar, vid vilka sekunder varit
avgörande om liv och död och förstörelse, icke vid ett enda tillfälle några icke-stridande avsiktligt
dödats».  <tab><i>F. H.</i>

<b>König, Paul.</b> Handels-u-båten Deutschlands färd. Övs. [fr. ty.]. 3 uppl.
A. B. 1916. 121 s. <b>1:50.</b>

Den skildring befälhavaren på Deutschland ger av den första handelsundervattensbåtens
resa från Tyskland till Baltimore och åter, vari han enkelt och okonstlat berättar om färden
med de faror, som hotade från engelska bevakningsfartyg och Atlantens stormar, hör till de
samtidshistoriska dokument, som säkert knappt behöva någon rekommendation. <tab><i>K. T.</i>

<b>Paasche, Hans.</b> Legionären Kirsch. Huru en tysk-afrikan tog sig hem till
fronten. Övs. [fr. ty.] av Valdemar Langlet. H. G. 1916. 182 s. Ill., kart. <b>2:50.</b>

En sällsynt spännande äventyrsskildring, som hurtigt och anspråkslöst berättar om en ung
tysks vågsamma och växlingsrika färd från Kamerun till sitt hemland efter världskrigets utbrott.
Läsaren får bevittna, hur bokens hjälte faller i händerna på engelsmännen vid Guldkusten men
flyr därifrån, därpå fångas av fransmännen i Dahome, där han emellertid utger sig för att vara
schweizare och så lyckas komma till Europa, till en början som kollämpare, men sedan, då
intet annat återstår, som frivillig i franska främlingslegionen. På fransk botten gör han
misslyckade flyktförsök till Spanien och Schweiz och kommer till sist till franska fronten,
där han slutligen efter en synnerligen våghalsig flykt tar sig över till den tyska sidan. <tab><i>K. T.</i>

<h3>J. Biografi.</h3>
<sc>Beethoven, Ludwig van,</sc> <b>Rolland, Romain.</b> Beethoven. Övs. [fr. fra.].
Nst. 1916. 98 s. <b>2:50.</b>

Förf. har, sorn bekant, utgivit en serie levnadsteckningar över .stora män i det uttryckligen
angivna syftet att i synnerhet, för alla lidande och olyckliga framställa bilder av sådana

personligheter, som kunna tjäna till föredöme i själsadel och som tröst i varjehanda olyckor och
motgångar. Därmed är också arten av storhet angiven: icke de, som enbart genom börd,
samhällsställning eller någon lycklig tillfällighet blivit kransade med ärans lager, utan endast
sådana hjältar, vilka genom hjärtats storhet under otaliga svårigheter och motgångar gått
segrande fram genom livet, hava ansetts värdiga att upptagas i den nämnda serien. Främst i
denna »légion héroïque» sätter förf. »den starke och rene Beethoven». Först genom anförande
av de viktigaste biografiska fakta och data och därefter genom ett urval av Beethovens brev
jämte dennes uttalanden om sig själv och sin konst låter förf. oss blicka in i samme konstnärs
liv, där man får en förnimmelse av det namnlösa lidandet (B. hemsöktes, som bekant, ej blott
av fattigdom och varjehanda motgångar, utan till råga på allt förlorade han sin hörsel redan i
början av sin konstnärsbana) samt av den rörande hjärtegodhet, som B. mitt under sina olyckor
lade i dagen mot alla sina medmänniskor liksom också av den oerhörda energi, vilken till
resultat, lämnat dessa oförlikneliga tonskapelser, som åt otaliga människor berett och allt
fortfarande bereda den ädlaste glädje och njutning. — Föreliggande översättning synes vara
förtjänstfullt utförd. I originalet förekommer på slutet en bibliografi över Beethoveniana (biografier,
analyser över olika tonverk, porträtt o. d.). Denna avdelning är här utesluten, och däremot torde
intet vara att invända. För den, som närmare vill studera B:s liv och verk äro utförliga
bibliografier lätt tillgängliga exempelvis i vanliga musiklexikon. <tab><i>C. F. Hbg.</i>

<sc>Kitchener, Horatio Herbert.</sc> <b>Nyblom, Erik</b> [pseud.:] <i>(Mac).</i> Lord
Kitchener. Ett världsväldes hjärna och arm. Sv. andelsf. 1916. 86 s. Ill.,
portr. <b>1:50.</b>

En ledigt skriven populär karakteristik av lord Kitcheners imponerande gestalt, hans storslagna
organisationstalang, som togs i anspråk i alla delar av det engelska världsväldet, och
hans intima kännedom om orientalens natur och åskådning. I engelsk kolonialhistoria
under senare år spelade han en framträdande roll: det var bl. a. han, som slog ned
mahdiströrelsen i Sudan och bragte boerkriget till avslutning. Efter ett oavlåtligt arbete som
arméorganisatör i Indien, Australien och Egypten utsågs han vid världskrigets utbrott till
krigsminister och arbetade på organiserandet av de engelska arméerna. Vad K:s personlighet betytt,
visade sig tydligast vid budskapet om att den kryssare, på vilken han befann sig på väg till
Ryssland, gått under. <tab><i>K. T.</i>

<h3>K. Geografi.</h3>
<b>Ambrosiani, Sune.</b> Riktlinjer för uppteckningar om allmogens materiella
kultur. Nst. 1916. 84 s. Ill. (Svenska landsmål ock svenskt folkliv. B. 15.) <b>1:50.</b>

Vid Svenska fornminnesföreningens sommarmöten ha sedan många år diskuterats av fackmän
och lekmän hur man skulle kunna draga det största utbytet av sådana kulturhistoriskt
intresserade personers arbete, som, ofta bosatta på landet med gott om tid, möjligen skulle
vilja gagna våra vetenskapsgrenar genom att insamla material ur första hand. Man har begärt
handböcker, vägledningar för insamlandet! Med dessa Riktlinjer är nu gjort ett första försök
att på ett område lämna den önskade hjälpen. Häftet omfattar utom en inledning med några
korta anvisningar endast en del av den materiella kulturen, nämligen byväsendet,
byggnadskulturen, värme och ljus samt husgeråd, och meningen vore att med tiden fortsätta med andra
avdelningar.

Med sitt rika bildmaterial från olika områden av det vidsträckta arbetsfältet är häftet
nästan en bilderbok i hembygdskunskap. Biblioteken på landsbygden ha säkerligen bland sina
vänner mången för vilken en dylik bok kan vara till nytta och glädje ej blott som en tillfällig
förströelse utan som en utgångspunkt för att närmare studera den trakt, där han levat sitt liv.
Som nämnt är häftet att betrakta som ett experiment. Författaren är därför tacksam att från
skilda håll få upplysningar om, hur pass användbar skriften visat sig vara för den uppgift man
tänkt sig med densamma. <tab><i> —a —i.</i>

<b>Rasmussen, Knud.</b> Nomadblod. Jägarliv på Nordgrönland. Övs. [fr. da.]
av Axel Ahlman. Nst. 1916. 166 s. Ill., kart. <b>4:—.</b>

Från »det jökelfårade Grönland», som han »utvalt till sin präktiga anpart av den stora världen»,
har R. givit ett nytt arbete av säregen och intressant natur. Det är bilder och

stämningar från den nordvästra, utanför de danska kolonierna belägna delen av Grönland. Närmare
nordpolen än några andra människor på jorden leva här eskimåer, tämligen oberörda av
kulturen och delvis ännu hedningar. Härifrån var det, som R. startade sin Thuleexpedition,
skildrad i »Över Grönlands inlandsis» (jfr Bibl.-bl. h. 2, s. 90), och här har han vistats icke blott
i dagens ljus utan även under mörktiden.

»Nomadblod» är en samling skildringar och berättelser från ett land, som förf. alltså känner
och älskar, och med vars av naturen som sällan annorstädes präglade liv han trätt uti intim
beröring. Det är berättelser om jägarglädje vid det fällda villebrådet, därför att det ger varma
fällar till britsarna under det långa, kalla mörkret och mat till överflöd, om det vaknande livet
inför »dagens öga» eller den första gryningen i öster, men också om dysterheten »inför
polarnatten» och havets faror för dem, »som leva på det smala landet vid havet».

Goda illustrationer. <tab><i>S. S.</i>

<h3>M. Teknologi.</h3>
<b>Schubert, H.</b> Metallers dekorering. Praktisk handbok i alla slags metallers
förskönande genom gravering, etsning [m. m.]. Övs. av C. A. Ålander. 3 uppl.  
A. B. 1915. 104 s. (Allmännyttigt handbibl. n:o 138.) <b>1:25.</b>

En samling förträffliga recept och anvisningar för allt som rimligen kan inbegripas i titeln. <tab><i>E. P. W.</i>

<b>Westerlind, Albert,</b> [m. fl.].  Porjus kraftverk och riksgränsbanans elektrifiering 
af Albert Westerlind, W. Borgquist och Ivan Öfverholm.  Sv. teknol.-fören.  
1915. 4:0. 32 s. + 13 pl.  Ill.  (Särtr. ur Teknisk tidskrift 1915.)  <b>1:—.</b>

Den svenska statens stora vattenkraftbygge vid Porjus utgör ett av de senare årens vackraste
inrepolitiska minnen. Inom rimlig tid efter förslagets framställande greps verket an och
fördes till ett lyckligt slut. Det är i hög grad intresseväckande, åtminstone för personer från
södra hälften av landet, att läsa om de olika faserna av detta stora byggnadsföretag, som även
omfattade vattenkraftens tillgodogörande genom elektrifiering av riksgränsbanan. <tab><i>E. P. W.</i>

<b>Öhrvall, Hjalmar.</b> Om knutar. 2 uppl. A. B. 1916. 262 s. Ill. <b>7:50.</b>

Att inom åtta år en andra, till omfånget mer än fyrdubblad uppl. kunnat utkomma av en bok
med till synes så speciellt ämne, torde tillräckligt visa, att den verkligen fyller ett behov.

Förf. beskriver klart och med en mängd upplysande illustrationer, hur knutar, från de enklaste
och till de mest sammansatta och invecklade, skola göras så att de fylla sitt ändamål.
I en översikt anges, vilka knutar som kunna användas i olika fall, såsom för att förbinda två tåg
eller snören, binda om ett paket, knyta en halsduk, fästa en metkrok, knyta nät m. m. Ett i
denna upplaga tillagt kapitel om »magiska knutar, knutar med rituell och symboliskt betydelse»
lämnar en mängd kulturhistoriskt och etnografiskt intressanta upplysningar om knutarnas
utbredning och historia. Till slut meddelas i en tabell namn på knutar i de viktigaste väst-europeiska
språken. — Mindre bibliotek, för vilka denna bok ställer sig väl dyr, kunna få en god ersättning
i samme förf:s lilla översikt av De viktigaste knutarna i Verdandis småskrifter 185. <tab><i>B. M.</i>

<h3>N. Ekonomi.</h3>
<b>Friberg, Hildegard.</b> Billig mat. Fullständig kokbok för det enkla
hushållet. 4 uppl. Å. & Å. 1915. 221 s. (Å. & Å:s billiga handböcker för
hushållet.) <b>1:—.</b>

Innehållet utgöres av närmare 400 recept å maträtter och bakverk, vilka, utan att
egentligen bjuda på något nytt, dock ge en omtänksam och sparsam husmor god hjälp vid
tillagning av god, omväxlande och billig mat. Vid val och sammansättning av matsedlar finnes
också ett förslag till matordning för 2 veckor under vinter, vår, sommar och höst. <tab><i>L. A.</i>

<h3>O. Krigsväsen.</h3>
<b>Leijonhufvud, Karl K:son.</b> Kungl. Södermanlands regementes historia.
1771—1915. D. 1, 2. A. & W. 1914, 15. Ill., kart. <b>9:—, 7:—.</b>

En av de fullständigaste och mest tillförlitliga regementshistorier, som utkommit.
Kulturhistoriskt intressanta notiser och bilder. Ett bidrag även till landskapets historia. D. 1
behandlar tiden till 1815, d. 2 tiden efter detta år. <tab><i>O. K—a.</i>

<h3>P. Naturvetenskap.</h3>
<b>Berg, Bengt.</b> Tåkern. En bok om fåglarnas sjö. 2 uppl. Nst. 1916.
159 s. Ill. <b>3:—.</b>

»Måseskär» (1912) var visserligen i och för sig ett förträffligt arbete, men det var först
med »Tåkern» (1913) Bengt Berg slog riktigt igenom som djurfotograf och djurlivsskildrare.
Det kostar emellertid pengar att trycka en så stor bok som »Tåkern», och många fingo avstå från
att anskaffa den. Författaren och förlaget ha nu haft den goda idén att ge ut en förkortad
upplaga till ett synnerligen billigt pris. Alla de bästa bilderna äro med, och av texten har allt
det viktigaste omtryckts. <tab><i>R. L.</i>

<b>Kolthoff, Gustaf.</b> Ur djurens liv; valda uppsatser ur författarens förut
utgivna arbete med samma namn. 1. Sk. 1915. 221 s. Ill. <b>1:—.</b>

Gustaf Kolthoffs natur- och djurlivsskildringar torde numera få räknas som klassiska. Detta
gäller särskilt det stora arbete i två delar, som bär ovanstående titel, och ur vilket förlaget valt
det dussin uppsatser, som här föreligga i ett band.

Skildringarna, som företrädesvis beröra vårt lands fågelliv, äro skrivna med den enastående
sakkunnighet, som Kolthoff under sina mångåriga strövtåg i naturen förvärvat. I förordet
framhåller förf. sin förhoppning att med denna form av upplysningsverksamhet kunna väcka och
underhålla intresset för vårt djurliv. Typisk för Kolthoffs egen känsla för detta är den sista
uppsatsen, där han polemiserar mot de på ömhet men samtidigt på okunnighet grundade
åsikter om djurskydd i naturen, som stundom framföras. Det förträffliga arbetet bör ej saknas i
något folkbibliotek. <tab><i>P—n.</i>

<b>Larsson, Robert.</b> Ärftlighet. Populärbiologiska uppsatser. A. B. 1916.
140 s. (Pop.-vetensk. avhandl. 42.) <b>2:25.</b>

Ärftlighetsproblemet behandlas av författaren i en serie förträffliga populära uppsatser, vilkas
rika och skiftande innehåll borde locka var och en som har intresse för denna unga och livskraftiga
forskningsgren. Av särskilt allmänt intresse äro uppsatserna i bokens första hälft, som behandla
några ärftlighetsfenomen hos människan. Boken utgör ett värdefullt tillskott till författarens
föregående populära arbeten i samma ämne. För den som önskar ta del av den moderna
ärftlighetslärans resultat och arbetsmetoder äro dessa vederhäftiga och lyckligt utformade arbeten
goda vägjämnare. <tab><i>L. N.</i>

<b>Sandqvist, Håkan.</b> Kemien och dess studium. Nst. 1915. 79 s. Litt.
(Handledn, f. självstudier, utg. av Tidskr. f. d. sv. folkbildningsarb.) <b>1:—.</b>

I »Kemien och dess studium» lämnas mindre en handledning för dem, som på egen hand
vilja studera ämnet, än en fängslande och intressant skriven, populär redogörelse för kemien,
dess arbetsmetoder och resultat samt användning i det praktiska livet. Författaren har på ett
förtjänstfullt sätt löst sin ingalunda lätta uppgift, att inom det knappa utrymme, det lilla
häftet erbjuder, få med de flesta och aktuellaste rönen inom kemien, utan att dock arbetet
därigenom blivit tungläst. Endast mot litteraturförteckningen må en anmärkning tillåtas: den är
ofullständig och upptager för många föråldrade böcker. Varför ej även medtaga någon utländsk
litteratur? För alla dem, som utan förkunskaper vilja få en överblick över kemien och dess
forskningsfält, rekommenderas boken på det varmaste, — Som bihang har redaktionen av Tidskrift
f. det sv. folkbildningsarbetet meddelat fordringarna för betyget <i>godkänd</i> i kemi i fil.
kand.- och ämbetsexamen, upplysningar om de folkvetenskapliga föreläsningarna, förslag till kursplaner
vid bygdekurs i kemi och möjligheter för erhållandet av boklån. De meddelade fordringarna
för betyget godkänd äro tyvärr alldeles för kortfattade, för att man skall kunna hava någon
egentlig nytta av dem; kursplanerna för hembygdskurserna äro däremot alldeles utmärkta och
mycket instruktiva. <tab><i>I. B.</i>

<b>Stockholmstraktens</b> växter. Förteckning över fanerogamer och
kärlkryptogamer med fyndorter och frekvensuppgifter utg. av Botaniska sällskapet i
Stockholm genom Gunnar Andersson, Joh. Berggren, J. W. Hamner, Govert Indebetou
och Nils Sylvén. Nst. 1914. 217 s. Kart. <b>3:75.</b>

Då ovanstående växtförteckning berör ett växtgeografiskt sett så egenartat område som
trakten kring vårt lands förnämsta kulturcentrum, torde ett omnämnande därav förtjäna plats
jämväl i denna tidskrift. Stockholmstrakten, sådan den här behandlas, omfattar ej mindre än
70 socknar med en sammanlagd areal av något mera an Bohusläns yta och en
nordost-sydvästlig utsträckning av omkring 16 mil, från Norrtälje i norr till Trosa i söder. Förteckningen
upptager 1,156 arter, 103 varieteter, 50 former och 118 hybrider. Arbetet inledes med en 61
sidor stark allmän del, vilken bl. a. innehåller en av Selim Birger lämnad skildring av
Stockholmstraktens botaniska utforskande alltifrån 1668 intill våra dagar samt en av Gunnar
Andersson och Selim Birger författad, av kartskisser bely t redogörelse för traktens nuvarande
naturförhållanden och florans utvecklingshistoria efter istiden samt för de växtgeografiska
grupper, som finnas representerade inom området.

»Stockholmstraktens växter» är närmast avsedd att bliva en handbok för alla dem, som
älska hembygdens växtvärld, ävensom för den botaniserande skolungdomen. Mot ett allt för
hårt skattande av områdets botaniska sällsyntheter vända sig försättsbladets manande ord:
»Skydda och vårda växtvärlden! Samla ej mera och annorlunda, än vad dess studium
erfordrar!» <tab><i>N. S.</i>

<h3>Q. Medicin.</h3>
<b>Klercker, Kj[ell] Otto af.</b> Engelska sjukan, rachitis. En allmänfattlig
framställning. W. & W. 1915. 91 s. <b>1:—.</b>

Är en, utöver motsvarande broschyr i Hygienisk revy's serie av samme förf., utvidgad
framställning  av engelska sjukan. <tab><i>T. T.</i>

</chapter>
<chapter name="DE BÅDA SENASTE NOBELPRISTAGARNA.
Några bibliografiska uppgifter.">
<h2>DE BÅDA SENASTE NOBELPRISTAGARNA.</h2>
Några bibliografiska uppgifter.<footnote>Denna förteckning åsyftar naturligtvis ej att lämna någon fullständig bibliografi. — Förkortningen
Grkat. hänvisar till vederbörande avdelning i Katalog över böcker, som folk- och
skolbibliotek kunna erhålla i statsbidrag.

I sammanhang härmed må erinras om den i många bibliotek med framgång använda metoden
att på en anslagstavla i biblioteket uppsätta förteckningar över i biblioteket tillgänglig
litteratur (såväl särskilda böcker som uppsatser ingående i tidskrifter och essaysamlingar)
rörande ämnen, som av någon anledning äro aktuella.</footnote>

<h3>Verner von Heidenstam.</h3>
<i>Utgivna arbeten.</i>

<i>1888.</i> Vallfart och vandringsår. Dikter. 3 uppl. 1909. <b>1:50.</b>
Rec: Levertin, Svensk litteratur 1 (1908); Wirsén, Kritiker (1901). Grkat.: <i>Gb.</i>

<i>1888.</i> Från Col di Tenda till Blocksberg. Reseskizzer. 2 uppl. 1911. <b>1:50.</b>
<i>1889.</i> Endymion. 3 uppl. 1910. <b>2:—.</b>
Rec: J. C[enterwall] i Nord. tidskr. 1889; Wirsén, Kritiker. Grkat.: <i>Gb.</i>

<i>1889.</i> Renässans. Några   ord om en annalkande ny brytningstid inom
litteraturen. 1889. <b>0:75.</b>
Även i Stridsskrifter, se nedan 1912.

<i>1890.</i> (Tills. med O. Levertin.) Pepitas bröllop. En literaturanmälan 1890. <b>0:75.</b>
Rec: Wirsén, Kritiker. — Jfr Söderhjelm i Ord och bild 1914.

<i>1802.</i> Hans Alienus. 1—3. 2 uppl. 1910. <b>3:50.</b>
Rec: Alkman i Nord. tidskr. 1912; Wirsén, Kritiker. Grkat.: <i>Gb.</i>

<i>1894.</i> Modern barbarism. Några ord mot restaurerandet af historiska
byggnader. 2 uppl. 1894. <b>0:75.</b>
Även i Stridsskrifter, se nedan 1912.

<i>1893.</i> Dikter. 6 uppl. 1915. <b>1:50.</b>
Rec: Wirsén, Kritiker. Grkat.: <i>Gb.</i> — Jfr ang. »Den nioåriga freden» Böök, Svenska
studier (1913).

<i>1896.</i> Om svenskarnas lynne. 1914. (Svenska tal och tankar 4.) <b>0:30.</b>
Även i Tankar och teckningar, se nedan 1899.

<i>1897.</i> Karolinerna. Berättelser. Saml. 1. 5 uppl. 1914. <b>2:—.</b>
Rec: Agathon Hammarskjöld i Nord. tidskr. 1897; Levertin, För och mot (1910);
Lindgren i Ord och bild 1897; Wirsén, Kritiker. Grkat.: <i>Gb.</i>

<i>1898.</i> Karolinerna. Berättelser. Saml. 2. 4 uppl. 1914. <b>2:—.</b>
Rec: H. E. Larsson i Nord. tidskr. 1899. Grkat: <i>Gb.</i>

<i>1898.</i> Klassicitet och germanism. Några ord om världsstriden. 1898. <b>1:25.</b>
Även i Stridsskrifter, se nedan 1912.
Rec: Mortensen, Likt och olikt (1908).

<i>1899.</i> Tankar och teckningar. 2 uppl. 1912. <b>1:50.</b>
Rec: Mortensen, Likt och olikt; Runström i Nord. tidskr. 1900; Wirsén, Kritiker.
Grkat.: <i>Ac.</i>

<i>1900.</i> Sankt Göran och draken. Berättelser. 2 uppl. 1916. <b>1:—.</b>
Rec: R. G. Berg (Lennart Hennings) i Nord. tidskr. 1900; Hedberg, Ett decennium 1
(1912); Lidforss, Ur Bengt Lidforss' kvarlåtenskap (1916); Lindgren i Ord och bild 1900;
Wirsén, Kritiker. Grkat.: <i>Gb.</i>

<i>1901.</i> Heliga Birgittas pilgrimsfärd. Berättelse. 4 uppl. 1912. <b>1:50.</b>
Rec: A. M. Roos i Ord och bild 1901; Söderman, Böcker och  författare (1914); Wirsén,
Kritiker. Grkat.: <i>Gb.</i>

<i>1902.</i> Ett folk. Med ill. av Gunnar Hallström. 5 uppl. 1911. <b>0:25.</b>
Även i Nya dikter, se nedan 1915. Grkat.: <i>Gb.</i>

<i>1904.</i> Skogen susar. Berättelser och sagor. 2 uppl. 1912. <b>1,50.</b>
Rec: Böök i Ord och bild 1905; H. E. Larsson i Nord. tidskr. 1904; Söderman, Böcker
och författare. Grkat.: <i>Gb.</i>

<i>1905.</i> Folkungaträdet. Folke Filbyter. Berättelse. 4 uppl. 1911. <b>2:—.</b>
Rec: Levertin, Svensk litteratur 1; Marcus i Nord. tidskr. 1905; Mortensen, Likt och
olikt; Söderman, Böcker och författare. Grkat.: <i>Gb.</i>

<i>1907.</i> Folkungaträdet. Bjälboarvet. Berättelse. 3 uppl. 1911. <b>2:—.</b>
Rec: Hedberg, Ett decennium 1; Landquist i Ord och bild 1907: Marcus i Det nya
Sverige 1907; Artur Möller i Nord. tidskr.  1907; Söderman, Böcker och författare. Grkat.: <i>Gb.</i>

<i>1908.</i> Svenskarna och deras hövdingar. Berättelser för unga och gamla.
Bd 1. 1915. (Läseböcker för Sveriges barndomsskolor 3.) Inb. <b>1:50.</b>
Rec: Sv. tidskr. 1911, Grkat.: <i>uGm.</i>

<i>1909.</i> Dagar och händelser. Tal, uppsatser och fantasier. 2 uppl. 1912. <b>1:50.</b>
Överensstämmer ej helt med första uppl. Bl. a. har ett par av de i denna ingående
essayerna överflyttats till Stridsskrifter, se nedan  1912.
Rec: Lidforss, Ur Bengt Lidforss' kvarlåtenskap. Grkat.: <i>Ac.</i>

<i>1910.</i> Svenskarna och deras hövdingar. Berättelser för unga och gamla.
Bd 2. 1916. (Läseböcker för Sveriges barndomsskolor 3.) Inb. <b>2:—.</b>
Grkat.: <i>uGm.</i> Jfr Kylén, Heidenstams Svedenborg (1911; Smärre skr. utg. af
Boströmsförb. 30:1).

<i>1911.</i> Proletärfilosofiens upplösning och fall. Några ord vid det nya
århundradets tröskel. 1911. <b>0:50.</b>
Även i Stridsskrifter, se nedan 1912.

<i>1912.</i> Stridsskrifter: Renässans. — Modern barbarism. — Klassicitet och
germanism. — Rafaels »La disputa». — Om stil. — Proletärfilosofiens förfall.
1912. <b>1:50.</b>

<i>1912.</i> Inträdestal i Svenska akademien [över Carl David af Wirsén] den 20
dec. 1912. I: Svenska akademiens handlingar ifrån år 1886: 25. 1914. <b>5:—.</b>

<i>1914.</i> Vad vilja vi? Tal till studenterna på Grand hotel. Tal vid
ankomsten till Uppsala. Föredrag i föreningen Heimdal. Tal på Gillet. Tal vid
Östgöta nations uppvaktning. 1914. <b>0:25.</b>

<i>1915.</i> Nya dikter. 1915. <b>6:—.</b>
Rec: R. G. Berg i Ord och bild 1916; Nordling i Nord. tidskr. 1916; Rabenius i Det nya
Sverige 1916; Ugglas i Forum 1915; Wieselgren i Sv. tidskr. 1916. Bibl.-bl. 1916, s. 43.

<i>1915.</i> Svenska akademien i psalmboksfrågan. Med särskilda yttranden av
Verner von Heidenstam [m. fl.]. 1915. <b>1:—.</b>

Jfr urval av Heidenstams arbeten i bl. a. Sveriges nationallitteratur 21;
R. G. Berg, Moderna svenska författare 1; Bergstedt, Nyare svenska författare 2;
Rodhe, Thomée o. Zimmerdahl, Ur svenska litteraturen 2.

<i>Skrifter om Heidenstam.</i>

<sp>Berg,</sp> R. G. Fröding och Heidenstam i Ord och bild 1911.
—  Svenska skalder från nittitalet, 1915, s. 7—32.
—  Till Verner von Heidenstams femtioårsdag i Ord och bild 1909.

<sp>Bergh,</sp> J. T. A. Rimmen hos Heidenstam, 1912. (Uppsala univ. årsskr.)

<sp>Bolander,</sp> C. A. Svenska diktare just nu, 1915, s. 45—83.

<sp>Böök,</sp> F. Några ord om Fröding  och Heidenstam i Ord och bild 1902.
—   Skald och skolmästare; ett svar till lektor Linder, 1902.

<sp>Fröding,</sp> G. Grillfängerier 1, 1898.

<sp>Gagner,</sp> M. L. Svenska författare 1, 1909, s. 23—38.
Avsedd för ungdom.

<sp>Geijerstam,</sp> G. af. Nya brytningar, 1894, s. 109—139.

<sp>Geijerstam,</sp> K. af. Efterlämnade skrifter, 1899, s. 177—221.

<sp>Hedén,</sp> E. Eros och Polemos, 1916, s. 72—88.

<sp>Heidenstam,</sp> V. v. [Barndomsminnen] i När vi började, 1902,8. 155—158.

<sp>Landquist,</sp>  J. Verner von Heidenstam; en essay, 1909. (Svenskar 8.)

<sp>Levertin,</sp> O.  Diktare och drömmare, 1908, s. 248—262.
— För och mot, 1910, s. 138—-148.
Mot Linder, jfr nedan.

<sp>Lindblad,</sp> G. Verner von Heidenstam, 1913. (Verd. småskr.  189.)

<sp>Linder,</sp> N. Svenska språket i modern diktkonst, 1902.
Kritik av Heidenstams språk.

<sp>Söderberg, Hj.</sp> Verner von Heidenstam i Ord och bild 1895.

Jfr <sp>Söderhjelm,</sp> W. Oscar Levertin 1, 1914.

<h3>Romain Rolland.</h3>
<i>Utgivna arbeten, översatta till svenska.</i>

Beethoven. 3 uppl. 1916. 2:50.
Bibl.-bl. 1916, s. 225.

Jean-Christophe. 1—6. 1—3 uppl. 1915—16. 22: 25.
Bibl.-bl. 1916, s. 223.

Michelangelo. Övs. av Hugo Hultenberg. 1916. 4:25.

Ovan stridsvimlet. 3 uppl. 1916. 2:75.
Rec: J. Gustayson i Forum 1916; Laurin i Studiecirklarna 1916. Bibl.-bl. 1916, s. 97.

<i>Skrifter om Romain Rolland.</i>

<sp>Key,</sp> E. Romain Rolland i Ord och bild 1913.
— Romain Rolland i Studiecirklarna  1916.

<sp>Laurin,</sp> C. Folklynnen, 1916, s. 296—311.

<sp>Söderman,</sp> S. Romain Rolland. 1916.

<h3><sp>Anmälan för år 1917.</sp></h3>
Biblioteksbladet kommer att under år 1917 utgivas efter samma plan
som hittills.

Olika sidor av <sp>bok- och biblioteksväsendet</sp> skola belysas i korta,
populärt hållna uppsatser, med skärskild vikt lagd vid sådana frågor, som
kunna vara av intresse och till nytta för stads- och folkbiblioteken samt
för läroverkens, seminariernas, folkhögskolornas och folkskolornas bibliotek.

Med uppmärksamhet kommer tidskriften att följa biblioteksverksamheten
i dess samband med <sp>folkbildningsarbetet i övrigt</sp> och särskilt den
inbördes växelverkan mellan folkbibliotek och <sp>föreläsningsrörelse.</sp> Bl.
a. komma föreläsningskonsulenten och de tre centrala föreläsningsbyråerna
att här offentliggöra meddelanden angående föreläsningsverksamheten.

I varje häfte skola under rubriken »biblioteksnotiser» lämnas kortfattade
redogörelser för bibliotek och biblioteksverksamhet i in- och utlandet.

Slutligen skall Biblioteksbladet söka att underlätta bokurvalet för
bibliotekens styrelser och föreståndare genom en omfattande litteraturavdelning,
innehållande kortfattade notiser om nyutkomna arbeten, varvid
redaktionen har försäkrat sig om biträde av fackmän på olika områden, i
allmänhet desamma, som lämnat bidrag till ecklesiastikdepartementets
katalog för folk- och skolbibliotek. Med större utförlighet skola arbeten
i biblioteks- och folkbildningsfrågor omnämnas.

Även mera sammanfattande redogörelser för äldre och nyare litteratur
på olika områden komma att lämnas. Särskilt må härvid framhållas en serie
uppsatser angående litteratur rörande de särskilda landskapen.

Biblioteksbladet utges i 5 häften om året, växlande mellan 2 och 4
ark med tillsamman omkring 15 ark. Vid prenumeration å posten eller
i bokhandeln är priset 3 kr. för helt år. Medlemmar av Sveriges
allmänna biblioteksförening (årsavgift 2 kr.) erhålla tidskriften utan särskild
avgift. Bidrag till tidskriften i form av uppsatser och notiser sändas till
redaktionen under adress Jakobsgatan  32, Stockholm.

FREDRIK HJELMQVIST. <tab><tab><tab><tab><tab>KNUT TYNELL.

<table b>
<td><h3>A.=B. Bokhandlarnes
Prisnedsättning:, Stockholm,</h3>
<b>har utgifvit sin Katalog N:r 2, upptagande 648
nummer. Bland dessa framhållas särskildt följande värdefulla
verk till nedanstående priser</b>
(de ursprungliga prisen äro angifna inom parentes):

<b>Adelsköld,</b> Mitt dagsverkskonto, inb. i 2 bnd <b>15.—</b> (30. — ). <b>Bellessort,</b>
Sverige, inb. <b>3.25</b> (5.50). <b>Bismarck,</b> Tankar och minnen, inb. i 2 bnd <b>10.—</b>
(18.—). <b>Björlin,</b> Finska kriget, inb. <b>3.—</b> (5.—), Kriget mot Norge, inb. <b>3.50</b>
(6.—), Kriget mot Danmark, inb. <b>2.50</b> (4.75). <b>Block,</b> Döden, inb. <b>5.—</b> (10.—).
<b>Brehm,</b> Däggdjurens lif, inb. <b>7.50</b> (12.50), Fåglarnas lif, inb. <b>8.50</b> (14.50), De
ryggradslösa djurens lif, inb. <b>6.—</b> (10.—), Från Nordpolen till Eqvatorn, inb.
<b>6.—</b> (10.50). <b>F. Carlson,</b> Sveriges Historia under kon. af Pfalziska huset, inb.
i 8 bnd <b>27.—</b> (52.—). <b>Cornelius,</b> Kyrkohistoria, inb. i 3 bnd <b>13.50</b> (25.—).
<b>Lotten Dahlgren,</b> En svensk herrgårdssläkt, inb. <b>3.—</b> (5.25). <b>L. De Geer,</b>
Minnen, inb. i 2 bnd <b>6.—</b> (10.—). <b>Eneroth,</b> Pomologi, inb. i 2 bnd <b>14.50</b>
(28.—). <b>Fallström,</b> Stockholm och skärgården, inb. <b>6.50</b> (12.—). <b>Fries,</b> Carl
von Linné, inb. i 2 bnd <b>11.50</b> (21.—). <b>Goethe,</b> Faust med v. Krelings teckn.,
inb. <b>15.—</b> (27.—). <b>Hellwald,</b> Jorden och dess folk, inb. i 2 bnd <b>17.—</b> (32.—).
<b>Hochschild,</b> Memoarer, 3 dlr, <b>6.75</b> (13.50). <b>Hesse-Wartegg,</b> Indien, inb.
<b>6.50</b> (11.—). <b>Kleen,</b> Ströftåg och irrfärder, 2 dlr, <b>3.—</b> (6.50), Konst och
konstnärer 1910—14, inb. i 2 bnd <b>20.—</b> (42.—). <b>Lecky,</b> Englands historia,
inb. i 8 bnd <b>30.—</b> (64.80). <b>Legran,</b> I franska städer och bondbyar, inb. <b>3.75</b>
(6.50), Paris förr och nu, inb. <b>4.50</b> (8.—). <b>Malmström,</b> Sveriges polit.
historia, inb. i 6 bnd <b>24.—</b> (45.—), Musiken i målarkonsten, inb. <b>5.—</b> (10.—).
<b>Rose,</b> Napoleon, inb. i 2 bnd <b>10.50</b> (21.50). <b>Panum,</b> Människans sjukdomar,
inb. <b>6.50</b> (12.—), Scenisk konst 1902—1915, inb. i 6 bnd <b>60.—</b> (168.—).
<b>Shackleton,</b> Antarktis hjärta, inb. i 2 bnd <b>15.—</b> (30.—). <b>Sjögren,</b> Nittonde
århundradets historia, inb. i 2 bnd <b>10.—</b> (20.—). <b>Sjöstedt,</b> Bland storvildt i
Ostafrika, inb. <b>8.—</b> (16.—). <b>Smitt,</b> Skandinaviens fiskar, inb. i 3 bnd <b>150.—</b>
(225.—), Svenskt Konstgalleri, inb. <b>12.—</b> (24.—). <b>Es. Tegnér,</b> Frithiofs Saga
med teckn. af Malmström, inb. <b>12.—</b> (18.—). <b>Elof Tegnér,</b> Valda skrifter, inb.
i 6 bnd <b>24.—</b> (42.50). <b>Upmark,</b> Svensk Byggnadskonst, inb. <b>18.—</b> (30.—).
<b>Vallentin,</b> London, inb. <b>7.50</b> (15.—). <b>Warburg,</b> Viktor Rydberg, inb. i 2 bnd
<b>7.—</b> (12.50). <b>Wrangel,</b> Handb. för hästvänner, inb. i 2 bnd <b>16.50</b> (25.—),
Världshist. panorama, inb. <b>12.50</b> (25.—).

<b>Många af dessa arbeten finnas blott i ett fåtal exemplar. Rekvirera därför genast!
Fullständig katalog erhålles gratis och beställningar mottagas i alla boklådor.</b>
</table>




</chapter>
<chapter name="BIBLIOTEKSBLADET
Organ för Sveriges Allmänna Biblioteksförening
Årg. 1 1916 Häfte 1">
<h2>BIBLIOTEKSBLADET</h2>
<i>Organ för Sveriges Allmänna Biblioteksförening</i>

<h3>Årg. 1 <tab><tab>1916 <tab><tab>Häfte 1</h3>
<i>Redaktion: Fredrik Hjelmqvist och Knut Tynell, Jakobsgatan 32, Stockholm.</i>

<sc>Utkommer i 5 häften om året</sc> <tab><sc>Prenumerationspris 3 kr.</sc>

<sc>Utdelas kostnadsfritt till medlemmar av Sveriges
Allmänna Biblioteksförening (årsavgift 2 kr.)</sc>

STOCKHOLM -- P. A. NORSTEDT & SÖNERS FÖRLAG



</chapter>
<chapter name="INNEHÅLL.">
<h3><sp>INNEHÅLL.</sp></h3>
<table>
<td><sp>Anmälan</sp> . . . <td r>1.
<td><sp>Upprop</sp> från S. A. B:s styrelse . . . <td r>2.
<td><sp>Berättelse</sp> över S. A. B:s första årsmöte . . . <td r>3.
<td><sc>Samuel Landtmanson.</sc> Stiftsbiblioteket . . . <td r>16.
<td><sc>Fredrik Hjelmqvist.</sc> Biblioteket och samhället . . . <td r>20.
<td><sp>Samverkan</sp> mellan folk- och studiecirkelbibliotek. (Diskussion, inledd av<td r>
<td><tab><sc>Oscar Olsson</sc> och <sc>D. Hellmér.</sc>) . . . <td r>23.
<td><sc>Fredrik Hjelmqvist.</sc> En svensk bibliotekshandbok. (Recension av Sandberg,<td r>
<td><tab>Bibliotek och biblioteksskötsel) . . . <td r>30.
<td><sc>Knut Kjellberg.</sc> Vandringsbibliotek . . . <td r>35.
<td><sc>Nils Lundahl.</sc> Den populärvetenskapliga föreläsningsverksamheten . . . <td r>37.
<td><sp>Biblioteksnotiser</sp> . . . <td r>38.
<td><sp>Litteratur:</sp> Recensioner av fröken Lilly Arfvedson (L. A.), docenten R. G:son<td r>
<td>Berg (R. G. B.), seminarieadj. Elisabet Eurén (<sc>E—n</sc>), seminarieadj. Marie<td r>
<td>Louise Gagner (M. L. G.), fil. dr Axel Gauffin (<sc>A. G—n</sc>), fil. dr Fredrik<td r>
<td>Hjelmqvist (F. H.), Fru Karin Hjelmqvist (K. H), docenten Malte Jacobsson<td r>
<td>(M. J.), fil. dr Alfred Jensen (<sc>A—d J.</sc>), kand. Robert Larsson (R. L.), fru<td r>
<td>Gurli Linder (G. L.), docenten Nils Heribert-Nilsson (N. H. N.), fru Ellen<td r>
<td>Nordenstreng (E. N.), professor Edvard Rodhe (E. M. R.), läroverksadj. Sixten<td r>
<td>Samuelsson (S. S.), professor Torgny Segerstedt (T. S.), fil. dr Harald Svanberg<td r>
<td>(H. Sg), lektor Nils Sylvén (N. S.), fil. dr Sven Söderman (<sc>S. S—n</sc>),<td r>
<td>skriftställaren E. H. Thörnberg (E. H. T.), andre bibliotekarien Oscar Wieselgren<td r>
<td>(O. W.), ingenjören Paul Wretlind (E.P.W.), statskonsulenten Aug. Östergren (A. Ö.) . . . <td r>41.
<td><sc>Knut Tynell.</sc> Litteratur om världskriget. (Fortsättes.) . . . <td r>52.
</table>
</chapter>
——————————
<i><sp>ALL SLAGS</sp></i>
<h3>BIBLIOTEKSMATERIELL</h3>
<i>såsom Kortlådor,  Bokfickor, Kortpåsar,
Ledningskort, Katalog- och Utlåningskort,
Journaler ock Kataloger samt alla för bibliotek
behövliga blanketter erhållas hos undertecknade till mycket moderata priser.</i>
<table>
<td>Specialavdelning vid vår<br>fabrik i Nässjö fr tillverkning<br>av biblioteksmateriell.<td>Begär vår nyutkomna priskurant<br>å Biblioteksmateriell<td>Tryckning av Bibliotekskataloger<br>utföres i såväl Arlöv som Nässjö
</table>
<i>Skriv- och Ritboksaktiebolaget Arlöv-Nässjö.</i>

Adress: Arlöv. Rikstel. Malmö 1589.  <tab><tab>Adress: Nässjö. Rikstel. Nässjö 95.




<table b>
<td><b><i>TREDJE UPPLAGAN
6:e—7:e tusendet</i></b>
<h3><sp>FOLKLYNNEN</sp></h3>
AF CARL G. LAURIN
Pris 7:50  <tab><tab>Inb. 9 kr.

»Genom hela Lautins bok går en anda af rättvisa och välvilja, egenskaper som i sig
själfva höra till de högsta, och som i dessa vargatider äro sällsyntare och kostbarare än
någonsin.» <tab><i>Fredrik Böök i Svenska Dagbladet.</i>

»Här och hvar tycker man sig ha författaren midt emot sig och höra honom med lif
och intresse lägga fram sina åsikter. Boken får på detta sätt en viss högeligen
tilltalande likhet med renässansens på en gång glada och tankerika bordsamtal.»
<i>O. Wieselgren i Stockholms Dagblad.</i>

»Fängslande och tankeväckande.» <tab><i>John Landqvist i Dagens Nyheter.</i>

». . . förmågan att slå hufvudet på spiken, att träffa hjärtpunkten, att få fram den
belysande parallellen, att i anekdoten inlägga en kultur- eller lynnesbild äger han i
sällsynt grad.» <tab><i>Nils Erdmann i Nya Dagligt Allehanda.</i>

». . . ger i om möjligt ännu högre grad än hans tidigare böcker det intrycket att han
<i>lefver</i> med mera intensivt än de flesta. — Lifvets egen skrift på tidens dunkla grund
har han ofta lyckats dechiffera med intensiv säkerhet.» <tab><i>Erik B. Rinman i Stockholms-Tidningen.</i>

»Trots denna kosmopolitism är han genomsvensk — och det är att sätta värde på
i dessa dagar, då en hel del godt folk, som man kunnat vänta bättre af, gå så upp i
entusiasm för den ena eller andra af de krigförande staterna, att de nästan glömma
bort, att de äro svenskar.» <tab><i>Hallandsposten.</i>

»Jeg har vanskelig for at tro, at nogen anden nulevende Forfatter i disse kritiske
Tider skulde ha bedre Betingelser som eleveret og fint forstaaende Verdenscicerone
end netop Laurin.» <tab><i>Hjalmar Christensen i Morgenbladet.</i>

P. A. NORSTEDT & SÖNERS FÖRLAG
</table>


<i>GUSTAF HELLSTRÖM:</i>
<h3>KULTURFAKTORN</h3>
<i>Franska stämningar under världskriget</i>

Pris 3 kronor<tab><tab>A.-B. LJUS FÖRLAG



<table b>
<td><h3>Praktverket
VÅR UNDERBARA VÄRLD</h3>
föreligger nu komplett i två band, pris tills. 39 kr. De med skinnrygg
och d:o hörn försedda pärmarna äro komponerade av konstnären
<sp>Sigge Bergström.</sp> I 52 häften kr. 25:75. Lösa pärmar à kr. 4:50.

<b>PRESSUTTALANDEN:</b>
"Ett verkligt standard work. Innehåll och utstyrsel ställa sig värdigt bredvid
varandra. De statliga häftena i kvartformat äro tryckta på ett förträffligt
illustrationspapper. De Innehålla ett tusental förträffliga fotografireproduktioner och åtfölja»
dessutom ofta av vackra färgplanscher." <tab><i>Dagens Nyheter.</i>

"Redan en blick på det gedigna och roande innehållet och den frikostiga utstyrelsen
förkunnar oss att här bjudes på ett arbete som inte bör saknas i något hem
— ett naturkunnighetens Pantheon." <tab><i>Stockholms Dagblad.</i>

"Ett arbete bland de allra främsta i sitt slag." <tab><i>Afton-Tidningen.</i>

"Ett verk av värde både för undervisningen och den enskilde" <tab><i>Göteborgs H.- & Sj. T.</i>

"Det är med uppriktig glädje vi hälsa detta arbete välkommet. <tab><i>Hallandsposten.</i>

<b>A.-B. LJUS.</b>
</table>

<table b>
<td><b>FREDRIK BÖÖK:</b>
<h3>RESA TILL FRANKRIKE 1915</h3>
<i>Andra upplagan Pris 2:50

P. A. NORSTEDT & SÖNERS FÖRLAG</i>
</table>

</chapter>
<chapter name="BIBLIOTEKSBLADET
Organ för Sveriges Allmänna Biblioteksförening
Årg. 1 1916 Häfte 2">
<h2>BIBLIOTEKSBLADET</h2>
Organ för Sveriges Allmänna Biblioteksförening
<h3>Årg. 1 <tab><tab>1916 <tab><tab>Häfte 2</h3>

<i>Redaktion: Fredrik Hjelmqvist och Knut Tynell, Jakobsgatan 32, Stockholm.</i>

<sc>Utkommer i 5 häften om året</sc> <tab><sc>Prenumerationspris 3 kr.</sc>

<sc>Utdelas kostnadsfritt till medlemmar av Sveriges
Allmänna Biblioteksförening (Årsavgift 2 kr.)</sc>

STOCKHOLM -- P. A. NORSTEDT & SÖNERS FÖRLAG

</chapter>
<chapter name="INNEHÅLL.">
<h3>INNEHÅLL.</h3>
<table>
<td><sp>Kallelse</sp> till S. A. B:s andra årsmöte . . . <td r>57.
<td><sc>Fredrik Hjelmqvist.</sc> Fridtjuv Berg och folkbiblioteken . . . <td r>57.
<td><sp>Samarbete</sp> mellan bibliotek för att underlätta boklån till forskningsintresserade.<td r>
<td><tab>(Diskussion inledd av <sc>Gustaf Adde</sc>) . . . <td r>59.
<td><sc>Lizzie Moll.</sc> Några erfarenheter från arbetet vid Stockholms barn- och ungdomsbibliotek . . . <td r>65.
<td><sc>Nils Lundahl.</sc> Den statsunderstödda populärvetenskapliga föreläsningsverksamheten . . . <td r>70.
<td><sc>Elsa Björkman.</sc> Läsning i krigsfångelägren . . . <td r>71.
<td><sc>Odal Ottelin.</sc> Ett standardwork om folkbildningsarbetet. (Recension av Key,<td r>
<td><tab>Folkbildningsarbetet) . . . <td r>72.
<td><sc>Knut Tynell.</sc> En handbok för studiecirklarna. (Recension av Olsson,<td r>
<td><tab>Studiecirkelbibliotek och biblioteksskötsel) . . . <td r>74.
<td><sp>Biblioteksnotiser</sp> . . . <td r>77.
<td><sp>Litteratur:</sp> Recensioner av intendenten vid Nordiska museet Sune Ambrosiani<td r>
<td><sc>(—a—i),</sc> fröken Lilly Arfvedson (L. A.), docenten R. G:son Berg (R. G. B.),<td r>
<td>fil. lic. Iwan Bolin (I. B.), redaktör August Brunius <sc>(A. B—s),</sc> bibliotekarien<td r>
<td>C. F. Hennerberg <sc>(C. F. Hbg),</sc> docenten Malte Jacobsson (M. J.), fil. d:r<td r>
<td>Alfred Jensen <sc>(A—d J.),</sc> kapten Oswald Kuylenstierna <sc>(O. K—a),</sc> redaktör Nils<td r>
<td>Lundblad (N. L.), kand. Robert Larsson (R. L.), fru Gurli Linder (G. L.),<td r>
<td>professor Martin P. Nilsson (M. P. N.), fra Ellen Nordenstreng (E. N.), fil.<td r>
<td>lic. T. Pehrsson <sc>(P—n),</sc> professor Edvard Rodhe (E. M. R.) läroverksadj.<td r>
<td>Sixten Samuelsson (S. S.), professor Torgny Segerstedt (T. S.), fil. d:r Harald<td r>
<td>Svanberg <sc>(H. Sg),</sc> docenten Wilhelm von Sydow (W. v. S.), lektor Nils Sylvén<td r>
<td>(N. S.), rektor Herman Söderbergh <sc>(H. Sgh),</sc> fil. d:r Sven Söderman <sc>(S. S—n),</sc><td r>
<td>fil. lic. Knut Tynell (K. T.), kyrkoherde Lars Tynell (L. T.), andre<td r>
<td>bibliotekarien Oscar Wieselgren <sc>(O. W—n),</sc> ingenjören Paul Wretlind (E. P. W.),<td r>
<td>statskonsulenten Aug. Östergren <sc>(A. Ö—n)</sc> . . . <td r>82.
<td><sc>Knut Tynell.</sc> Litteratur om världskriget. (Fortsättning och slut) . . . <td r>96.
</table>
</chapter>

——————————

Anmälan om inträde i
<h3>Sveriges Allmänna Biblioteksförening</h3>
göres hos dess kassaförvaltare bibliotekarien <sc>Fredrik Nilsson,</sc>
Barnhusgatan 14, Stockholm, eller hos dess sekreterare förste
bibliotekskonsulenten <sc>Fredrik Hjelmqvist,</sc> Jakobsgatan 32,
Stockholm.
Medlemsavgift 2 kr. Medlemmarna erhålla Biblioteksbladet kostnadsfritt.


<table b>
<td><b>Ny fågelbok
av Bengt Berg!</b>
<h3>Sällsynta fåglar</h3>
<i>Långnäbban.</i>
Pris 3:75.
<td>»Man längtar efter mer.»
<i>Prof. Einar Lönnberg
i Svenska Dagbl.</i>

»Kan värdigt ställas vid
sidan av Tåkern och
Stora Karlsö.»
<i>Wald. Swahn
i Stockholms Dagbl.</i>

<b><i>P. A. Norstedt &  Söners förlag.</i></b>
</table>

<table b>
<td><h3>Svenska minnen
i Tyskland</h3>
Samlade och utgivna
av
<b>OTTO RAAB:</b>
<b>Rügen</b>
Pris  2:25.
<b>P. A. Norstedt & Söners Förlag.</b>
</table>

<table b>
<td><b>Ny Tagorebok!</b>
<i>Skriven av en vän och
landsman till den berömde
diktaren. Vännen ger bilden många
intima drag, vilka på ett
välkommet sätt fylla ut
kunskapen om Tagores utveckling,
författarskap och strävanden,
orientalen ger ett högst
lärorikt nytt perspektiv.</i>

<b>Rabindranath
TAGORE</b>
<i>och hans författarskap</i>
av
<b>KOOMAR ROY.</b>
Övers. av P. G. NORBERG.
<i>Pris 3 kr.</i>

»En framställning av
Tagores person och författarskap
enligt indisk uppfattning, som
emellertid icke är ensidigt
nationell utan därjämte söker
anlägga ett allmänt och
principiellt betraktelsesätt och vid
skildringen av den indisko
diktarens verk gör bruk av
jämförelser med europeiska
litteraturvärden.
. . . Boken skänker därjämte
upplysning om Tagores
ställning till många av livets
viktigaste frigör . . . Av intresse
äro hans uttalanden om
skillnaden mellan den indiska och
den europeiska musiken.»
<i>Olof Rabenius
i Stockholms Dagblad.

<b>P. A. Horstedt &  Söners förlag.</b></i>
</table>


<table b>
<td><h3>NOMADBLOD</h3>
<b>Jägarliv på Nordgrönland</b>
av
<b><i>Knud Rasmussen.</i></b>
Övers. av <b>Axel Ahlman.</b>
Pris 4 kr.

»Ej blott äventyrsrik och spännande utan även trots sin populära och
underhållande, ofta humoristiska form av vetenskapligt värde.»
<i>Carl Forsstrand i Svenska Dagbl.</i>

»En bok av det slag som gör en läsare glad . . . En skildringskonst, som
står på höjden av det bästa.» <tab><i>Stockholms-Tidningen.</i>

<b>P. A. Norstedt & Söners förlag.</b>
</table>

ALL SLAGS
<h3>BIBLIOTEKSMATERIELL</h3>
<b>såsom Utlåningsjournal, Journal för låntagare,
Förvärvskatalog, Blanketter för statistik,
Kortlådor av trä och papp, Utlånings- och Katalogkort,
Register-, Datum- och Månadskort, Bokfickor,
Bokkort och Kortpåsar m. m.</b> av prima beskaffenhet
levereras av oss till billigaste priser.

Vårt tryckeri utför tryckning av <b>bibliotekskataloger</b> såsom specialitet.
Priskurant gratis på begäran.

<b>Skriv- och Ritboksaktiebolaget Arlöv-Nässjö.</b>
<table><td c>Adress: <b>Arlöv.</b> <td c>Adress: <b>Nässjö.</b>
<td c>Rikstel. Malmö 1589. <td c>Rikstel. Nässjö 95.
</table>

</chapter>
<chapter name="BIBLIOTEKSBLADET
Organ får Sveriges Allmänna Biblioteksförening
Årg. 1 1916 Häfte 3">
<h2>BIBLIOTEKSBLADET</h2>
Organ får Sveriges Allmänna Biblioteksförening
<h3>Årg. 1 <tab><tab>1916 <tab><tab>Häfte 3</h3>
<i>Redaktion: Fredrik Hjelmqvist och Knut Tynell, Jakobsgatan 32, Stockholm.</i>

<sc>Utkommer 1 5 häften om året <tab>Prenumerationspris 3 kr.</sc>

<sc>Utdelas kostnadsfritt till medlemmar av Sveriges
Allmänna Biblioteksförening (årsavgift 2 kr.)</sc>

STOCKHOLM -- P. A. NORSTEDT & SÖNERS FÖRLAG

</chapter>
<chapter name="INNEHÅLL">
<h3>INNEHÅLL</h3>
<table><td><sp>Program</sp> vid S. A. B:s andra årsmöte . . . <td r>105.
<td><sp>Anslag</sp> till studieresor för personer anställda vid stads-, folk- och skolbibliotek.<td r>
<td><tab>(Diskussionen inledd av <sc>I. Andrén</sc>) . . . <td r>106.
<td><sc>Bert Möller.</sc> Litteratur om Halland . . . <td r>109.
<td><sc>Fredrik Hjelmqvist.</sc> Dewey's klassificeringssystem och Cutter's namntabeller . . . <td r>112.
<td><sc>Andr. Sch. Steenberg.</sc> De nordiske Ländes Folkebiblioteker og amerikanske<td r>
<td><tab>Systemer . . . <td r>115.
<td><sc>Gösta O:son Blomberg.</sc> Sverige och svensk litteratur i Liverpools allmänna<td r>
<td><tab>bibliotek . . . <td r>119.
<td><sc>J. Viktor Johansson.</sc> Göteborgs biblioteksförhållanden . . . <td r>122.
<td><sp>Biblioteksnotiser</sp> . . . <td r>124.
<td><sp>Litteratur:</sp> Recensioner av mtendenten vid Nordiska museet Sune Ambrosiani<td r>
<td><sc>(—a—i),</sc> fröken Lilly Arfwedson (L. A.), docenten R. G:son Berg (R. G. B.),<td r>
<td>fil. lic. Iwan Bolin (I. B.), lektor E. Grip (E. G.), fil. d:r Fredrik<td r>
<td>Hjelmqvist (F. H.), docenten Theodor Hjelmqvist (T. H.), docenten Malte Jacobsson<td r>
<td>(M. J.), fil. d:r Alfred Jensen <sc>(A—d J.),</sc> kapten Oswald Kuylenstierna<td r>
<td><sc>(O. K—a),</sc> kand. Robert Larsson (R. L.), fru Gurli Linder (G. L.), redaktör Nils<td r>
<td>Lundblad (N. L.), professor Robert Malmgren (R. M.), professor Martin P.<td r>
<td>Nilsson (M. P. N.), fru Ellen Nordenstreng (E. N.), fil. lic. T. Pehrsson <sc>(P—n),</sc><td r>
<td>professor Edvard Rodhe (E. M. R.), läroverksadj. Sixten Samuelsson (S. S.),<td r>
<td>professor Torgny Segerstedt (T. S.), docenten Emil Sommarin <sc>(E. S—n),</sc><td r>
<td>fil. d:r Harald Svanberg (H. Sg), lektor Nils Sylvén (N. S.), fil. d:r Sven<td r>
<td>Söderman <sc>(S. S—n),</sc> professor Torsten Thunberg (T. T.), skriftställaren E. H.<td r>
<td>Thörnberg (E. H. T.), fil. lic. Knut Tynell (K. T.), andre bibliotekarien<td r>
<td>Oscar Wieselgren <sc>(O. W—n),</sc> ingenjören Paul Wretlind (E. P. W.),<td r>
<td>statskonsulenten Aug. Östergren <sc>(A. Ö—n)</sc> . . . <td r>130.
</table>
</chapter>
<table b>
<td>Anmälan om inträde i
<h3>Sveriges Allmänna Biblioteksförening</h3>
göres hos dess kassaförvaltare bibliotekarien <sc>Fredrik Nilsson,</sc>
Barnhusgatan 14, Stockholm, eller hos dess sekreterare förste
bibliotekskonsulenten <sc>Fredrik Hjelmqvist,</sc> Jakobsgatan 32,
Stockholm.
Medlemsavgift 2 kr. Medlemmarna erhålla Biblioteksbladet kostnadsfritt.
</table>


<table b>
<td><i>ROMAIN ROLLAND:</i>
<h3>OVAN STRIDSVIMLET</h3>
<i>Andra upplagan.</i> <tab>Pris 2: 75.

»Hans övertygelse och hans geni ha gett hans bok liv och kraft.»
<i>John Landquist i Dag. Nyh.</i>

»En ljusglimt i det mörker som sedan mer än ett och ett halft år övertäcker världen.»
<i>Stockholms-Tidningen.</i>

»Världskrigsårets största andliga bedrift i idealisk riktning.» <tab><i>Ellen Key i Forum.</i>

»Kan man vara annat än tacksam mot en man, som vågat antaga sig förnuftets sak
i en tid, då dunkla instinkter förmörka tanken även inom de klaraste huvuden, och som
predikat rätt och billighet för människor blott alltför villiga att följa hatets och våldets
röster?» <tab><i>Olof Rabenius i Stockh. Dagbl.</i>

<b>P. A. Norstedt & Söners förlag.</b>
</table>

<b><i>För alla naturvetenskapligt intresserade!</i></b>
MODÄRNT OCH ULTRAMODARNT UR BIOLOGIENS
VÄRLD av BIRGER KAJANUS. <tab>Pris 2 kr. 50 öre.

»Författaren har visat sig besitta en ovanlig förmåga att på ett populärt och i hög grad fängslande
sätt behandla den modärna biologiens mest intressanta frågor. Föreliggande bok jävar
ingalunda detta omdöme.» <tab><sp>Svenska Morgonbladet.</sp>

»Framställningen är lättfattlig och intresseväckande.» <tab><sp>Stockholms-Tidningen.</sp>

POPULÄRVETENSKAPLIGA UPPSATSER av <sc>Max Grenander.</sc>
Andra saml. Pris 1 kr. 50 öre.

»Uppsatserna kunna livligt rekommenderas.» <tab><sp>Stockholms-Tidningen.</sp>

»Den nu utkomna samlingen bereder nöje och nytta i lika hög grad som den förra.» <tab><sp>Halland.</sp>

<b><i>P. A. NORSTEDT & SÖNERS FÖRLAG.</i></b>


<table b>
<td><b>En bok om kriget</b>
som bör läsas i dessa dagar är
<b>GUSTAF JANSONS</b>
berömda krigsskildringar
<h3>LÖGNERNA</h3>
<b><i>Pris 1:50.</i> <tab>A. B. LJUS.</b>
</table>

<table b>
<td><b>KARL ERIK FORSSLUND:</b>
<h3>Till Budom och sommarens glädje.</h3>
<b>En fäbohistoria med låtar och visor</b>
samlade av CARL GUDMUNDSSON och andra.
<b>Pris 1:50.</b>

»Fylld av kärlek till den gamla goda tiden, då fäbolivet florerade. Denna »den högsta
och finaste blomma av bygdens liv», över vilken fiolen klingade och hornlåtar skallade.»
<i>Svenska Dagbladet.</i>

<b><i>P. A. NORSTEDT & SÖNERS FÖRLAG.</i></b>
</table>

<b><i>ALL SLAGS</i></b>
<h3>BIBLIOTEKSMATERIELL</h3>
<b>såsom Utlåningsjournal, Journal för låntagare,
Förvärvskatalog, Blanketter för statistik,
Kortlådor av trä och papp, Utlånings- och Katalogkort,
Register-, Datum- och Månadskort, Bokfickor,
Bokkort och Kortpåsar m. m.</b> av prima beskaffenhet
levereras av oss till billigaste priser.

Vårt tryckeri utför tryckning av <b>bibliotekskataloger</b> såsom specialitet.
Priskurant gratis på begäran.

<b>Skriv- och Ritboksaktiebolaget Arlöv-Nässjö.</b>
Adress: <b>Arlöv.</b> Rikstel. Malmö 1589. <tab>Adress: <b>Nässjö.</b> Rikstel. Nässjö 95.



</chapter>
<chapter name="BIBLIOTEKSBLADET
Organ för Sveriges Allmänna Biblioteksförening
Årg. 1 1916 Häfte 4">
<h2>BIBLIOTEKSBLADET</h2>
Organ för Sveriges Allmänna Biblioteksförening
<h3>Årg. 1 <tab><tab>1916 <tab><tab>Häfte 4</h3>
<i>Redaktion: Fredrik Hjelmqvist och Knut Tynell, Jakobsgatan 32, Stockholm.</i>
<sc>Utkommer i 5 häften om året</sc> <tab><sc>Prenumerationspris 3 kr.</sc>
<sc>Utdelas kostnadsfritt till medlemmar av Sveriges
Allmänna Biblioteksförening (årsavgift 2 kr.)</sc>

STOCKHOLM -- P. A. NORSTEDT & SÖNERS FÖRLAG

</chapter>
<chapter name="INNEHÅLL.">
<h3>INNEHÅLL.</h3>
<table><td><sp>Berättelse</sp> över S. A. B:s andra årsmöte . . . <td r>145.
<td><sc>Gustaf Adde.</sc> Chefsbytet vid Kungliga biblioteket. E. W. Dahlgren. Isak<td r>
<td><tab>Collijn. (Med 2 porträtt) . . . <td r>156.
<td><sc>Knut Kjellberg.</sc> Böckerna som kulturbärare . . . <td r>161.
<td><sc>Sigurd Schartau.</sc> Jönköpings stadsbibliotek. (Med 3 illustrationer) . . . <td r>167.
<td><sp>Biblioteksnotiser.</sp> (Bl. a.: Utländsk krigslitteratur i svenska bibliotek) . . . <td r>170.
<td><sp>Litteratur:</sp> Recensioner av fröken Lilly Arfwedson (L. A.), fil. lic. Iwan Bolin<td r>
<td>(I. B.), rektor Mathias Feuk (M. F.), lektor Elias Grip (E. G),<td r>
<td>bibliotekarien C. F. Hennerberg <sc>(C. F. Hbg),</sc> fil. d:r Fredrik Hjelmqvist (F. H.),<td r>
<td>docenten Theodor Hjelmqvist (T. H.), docenten Malte Jacobsson (M. J.),<td r>
<td>fil. d:r Alfred Jensen <sc>(A—d J.),</sc> jur. kand. C. W. U. Kuylenstierna<td r>
<td><sc>(C. K—a),</sc> kapten Oswald Kuylenstierna <sc>(O. K—a),</sc> kand. Robert Larsson<td r>
<td>(R. L.), fru Gurli Linder (G. L.), med. kand. Knut Ljunggren (K. L.),<td r>
<td>professor Martin P. Nilsson (M. P. N.), fru Ellen Nordenstreng (E. N.), fil. lic.<td r>
<td>T. Pehrsson <sc>(P—n),</sc> professor Edvard Rodhe (E. M. R.), läroverksadjunkten<td r>
<td>Sixten Samuelsson (S. S.), docenten Emil Sommarin <sc>(E. S—n),</sc> fil. d:r<td r>
<td>Harald Svanberg <sc>(H. Sg),</sc> lektor Nils Sylvén (N. S.), fil. d:r Sven Söderman<td r>
<td><sc>(S. S—n),</sc> seminarieadjunkten Anna Sörensen <sc>(Srn),</sc> professor Torsten Thunberg<td r>
<td>(T. T.), fil. lic. Knut Tynell (K. T), läroverksadjunkten Henning Wijkmark<td r>
<td>(H. W.), ingenjören Paul Wretlind (E. P. W.), statskonsulenten Aug.<td r>
<td>Östergren <sc>(A. Ö—n)</sc> . . . <td r>177.
</table>
</chapter>
<table b>
<td>Anmälan om inträde i
<h3>Sveriges Allmänna Biblioteksförening</h3>
göres hos dess kassaförvaltare bibliotekarien <sc>Fredrik Nilsson,</sc>
Barnhusgatan 14, Stockholm, eller hos dess sekreterare förste
bibliotekskonsulenten <sc>Fredrik Hjelmqvist,</sc> Jakobsgatan 32,
Stockholm.

Medlemsavgift 2 kr. Medlemmarna erhålla Biblioteksbladet kostnadsfritt.
</table>


<table b>
<td><h3>Valda Noveller</h3>
av
<i>CERVANTES</i>
<b>Don Quijotes förf.</b>
Från spanskan
av
LEONARD WISTÉN.
<i>II. Pris 3:50.</i>

»Det är roligt att Cervantes' noveller
kommit att föreligga i dessa
temperamentsfulla tolkningar . . . Dr Wisténs
översättning har sökt det lediga och
levande vardagsspråk, som utan tvivel
lämpar sig bäst för Cervantes.»
<i>Fredr. Vetterlund i Aftonbl.</i>

»Denna dyrbara novellskatt . . . Man
har samma odelade tillfredsställe av att
göra bekantskap med dessa sex noveller
som med allt annat Cervantes berättar.
. . . Själva berättandets konst är i
Cervantes' noveller mästarens.»
<i>"Johan Wising i Svenska Dagbl.</i>

<b>P. A. Norstedt & Söners förlag</b>
</table>

<table b>
<td><b>Rabindranath Tagore</b>
<h3>POSTKONTORET</h3>
(övers. fr. engelskan)
av
<sp>H. Heyman</sp>
Pris 1:75, inb. 3 kr.

»Tagores lilla dialogiserade stycke
vidrör det stora och djupa som med
en blomma, och man kunde säga,
att det blir en idyll om  döden.»
<i>Fredrik Vetterlund  i Aftonbladet.</i>

<b>P. A. Norstedt & Söners Förlag</b>
</table>

<table b>
<td><b>Andra upplagan</b>
av
<h3>Romain Rolland:
<i>Beethoven.</i></h3>
Pris 2:50.

»Den uppgift han ställt sig, att
låta andens heroer i deras
oförvanskliga och över alla tids- och
nationalitetsgränser höjda storhet
framträda för människornas
skymda blick, har i dessa onda dagar
en betydelse, viktigare och
giltigare än tillförene.
. . . Med rätta visar Rolland i
Beethoven bilden av en hjälte.
. . . Romain Rolland har i sin
bok gjort en sammanställning av
drag ur Beethovens liv och
personlighet, som forma en särdeles
verkningsfull bild.»
<i>O. R—s i Stockh. Dagblad.</i>

»För den, som intresserar sig
för den store utätens liv och
levverne men ej haft tillfälle läsa
Rollands arbete på franska, står
alltså denna sällsynt fängslande och
medryckande skildring tillgänglig
på vårt modersmål.
Rolland har med hängivenhet
gått till verket. Han är besjälad
av uppgiften, han har också
nödiga förutsättningar att gå i land
med den.
— och han har här lyckats ge en
bild av Beethoven i hans olika
tillstånd och perioder, som helt
enkelt etsar sig in i minnet.»
<i>Stockholms-Tidningen.</i>

<b>P. A. Norstedt & Söners förlag</b>
</table>

<table b>
<td><b><i>BENGT BERGS</i></b>
berömda bok om
<h3><i>TÅKERN</i></h3>
i folkupplaga endast 3 kronor

»En glänsande bok . . . Det är en återklang av den oändliga
naturens egen vilda sång, som slår emot oss från dessa boksidor,
och det lyser luft och ljus från hvarje blad. Bilderna, tagna av
författaren, äro över kritik . . .» <tab><i>Stockholms Dagblad.</i>

<i>P. A. Norstedt & Söners förlag.</i>
</table>

<b><i>ALL SLAGS</i></b>
<h3>BIBLIOTEKSMATERIELL</h3>
<b>såsom Utlåningsjournal, Journal för låntagare,
Förvärvskatalog, Blanketter för statistik,
Kortlådor av trä och papp, Utlånings- och Katalogkort,
Register-, Datum- och Månadskort, Bokfickor,
Bokkort och Kortpåsar m. m.</b> av prima beskaffenhet
levereras av oss till billigaste priser.

Vårt tryckeri utför tryckning av <b>bibliotekskataloger</b> såsom specialitet.
Priskurant gratis på begäran.

<b>Skriv- och Ritboksaktiebolaget Arlöv-Nässjö.</b>
Adress: <b>Arlöv.</b> Rikstel. Malmö 1589. <tab>Adress: <b>Nässjö.</b> Rikstel. Nässjö 95.


</chapter>
<chapter name="BIBLIOTEKSBLADET
Organ för Sveriges Allmänna Biblioteks förening
Årg. 1 1916 Häfte 5">
<b><i>Härmed följer en postanvisningsblankett.</i></b>
<h2>BIBLIOTEKSBLADET</h2>
Organ för Sveriges Allmänna Biblioteks förening
<h3>Årg. 1 <tab><tab>1916 <tab><tab>Häfte 5</h3>

<i>Redaktion: Fredrik Hjelmqvist och Knut Tynell, Jakobsgatan 32, Stockholm.</i>

<sc>Utkommer i 5 häften om året <tab>Prenumerationspris 3 kr.</sc>

<sc>Utdelas kostnadsfritt till medlemmar av Sveriges
Allmänna Biblioteksförening (årsavgift 2 kr.)</sc>

STOCKHOLM -- P. A. NORSTEDT & SÖNERS FÖRLAG

</chapter>
<chapter name="INNEHÅLL.">
<h3>INNEHÅLL.</h3>
<table><td>Om användningen av de större bibliotekens dupletter. (Diskussion, inledd av<td r>
<td><tab><sc>Lars Wåhlin</sc>) . . . <td r>193.
<td><sp>»Öppna hyllor.»</sp> (Diskussion, inledd av <sc>Fredrik Hjelmqvist)</sc> . . . <td r>195.
<td><sc>Knut Tynell.</sc> Folkbiblioteksväsendets utveckling i Sverige åren 1913—16.<td r>
<td><tab>Några siffror. (Med diagram) . . . <td r>202.
<td><sc>Max Schürer von Waldheim.</sc> Regementsbibliotek. (Med 1 ill.) . . . <td r>206.
<td><sc>S. J. Kardell.</sc> »Jämtlands bibliotek.» (Med 1 ill.) . . . <td r>210.
<td><sp>Nordiska</sp> kompaniets personals bibliotek. (Med 1 ill.) . . . <td r>214.
<td><sp>Biblioteksnotiser</sp> . . . <td r>216.
<td><sp>Litteratur:</sp> Recensioner av intendenten Sune Ambrosiani <sc>(—a—i),</sc> fil. lic. E.<td r>
<td>Apiarie <sc>(E. A—ie),</sc> fröken Lilly Arfwedson (L. A.), docenten R. G:son Berg<td r>
<td>(R. G. B.), fil. lic. Iwan Bolin (I. B.), lektor Elias Grip (E. G.),<td r>
<td>bibliotekarien C. F. Hennerberg <sc>(C. F. Hbg),</sc> fil. d:r Fredrik Hjelmqvist (F. H.),<td r>
<td>docenten Theodor Hjelmqvist (T. H.), docenten Malte Jacobsson (M. J.),<td r>
<td>kapten Oswald Kuylenstierna <sc>(O. K—a),</sc> kand. Robert Larsson (R. L.),<td r>
<td>folkskolinspektören Lars Levander (L. L.), andre bibliotekarien Bert Möller<td r>
<td>(B. M.), fil. kand. Ludwig Nilsson (L. N.), fil. lic. T. Pehrsson <sc>(P—n),</sc><td r>
<td>professor Edvard Rodhe (E. M. R.), läroverksadj. Sixten Samuelsson (S. S.),<td r>
<td>lektor Nils Sylvén (N. S.), seminarieadj. Anna Sörensen <sc>(Srn),</sc> professor<td r>
<td>Torsten Thunberg (T. T.), fil. lic. Knut Tynell (K. T.), andre bibliotekarien<td r>
<td>Oscar Wieselgren <sc>(O. W—n),</sc> ingenjören Paul Wretlind (E. P. W.) . . . <td r>220.
<td>De båda senaste nobelpristagarna. Några bibliografiska uppgifter . . . <td r>229.
</table>
<table b>
<td>Medlemsavgift för år 1917 i
<h3>Sveriges Allmänna Biblioteksförening</h3>
insändes till dess sekreterare förste bibliotekskonsulenten <sc>Fredrik
Hjelmqvist,</sc> Jakobsgatan 32, Stockholm, varvid närslutna
postanvisningsblankett kan användas.
Medlemsavgift 2 kr. Medlemmarna erhålla Biblioteksbladet kostnadsfritt.
</table>
</chapter>


<table b>
<td><h3>Valda Noveller</h3>
av <i>CERVANTES</i>
<b>Don Quijotes förf.</b>
Från spanskan
av LEONARD WISTÉN
<i>II. Pris 3:30.</i>

»Det är roligt att Cervantes' noveller
kommit att föreligga i dessa
temperamentsfulla tolkningar . . . Dr Wisténs
översättning har sökt det lediga och
levande vardagsspråk, som utan tvivel
lämpar sig bäst för Cervantes.»
<i>Fredr. Vetterlund i Aftonbl.</i>

»Denna dyrbara novellskatt . . . Man
har samma odelade tillfredsställe av att
göra bekantskap med dessa sex noveller
som med allt annat Cervantes berättar.
. . . Själva berättandets konst är i
Cervantes' noveller mästarens.»
<i>Johan Wising i Svenska Dagbl.</i>

<b>P. A. Norstedt & Söners förlag</b>
</table>

<table b>
<td><b>Rahindranath Tagore</b>
<h3>POSTKONTORET</h3>
(övers. fr. engelskan)
av H. Heyman
Pris 1:75, inb. 3 kr.

»Tagores lilla dialogiserade stycke
vidrör det stora och djupa som  med
en blomma, och man kunde säga,
att det blir en idyll om döden.»
<i>Fredrik Vetterlund i Aftonbladet.</i>

<b>P. A. Norstedt & Söners Förlag</b>
</table>

<table b>
<td><b>Andra upplagan</b>
av <b>Romain  Rolland:</b>
<h3><i>Beethoven.</i></h3>
<i>5:e uppl.</i>
Pris 2:50.

»Den uppgtif han ställt sig, att
låta andens heroer i deras
oförvanskliga och över alla tids- och
nationalitetsgränser höjda storhet
framträda för människornas
skymda blick, har i dessa onda dagar
en betydelse, viktigare och
giltigare än tillförene.
. . . Med rätta visar Rolland i
Beethoven bilden av en hjälte.
. . . Romain Rolland har i sin
bok gjort en sammanställning av
drag ur Beethovens liv och
personlighet, som forma en särdeles
verkningsfull bild.»
<i>O. R—s i Stockh. Dagblad.</i>

»För den, som intresserar sig
för den store utätens liv och
levverne men ej haft tillfälle läsa
Rollands arbete på franska, står
alltså denna sällsynt fängslande och
medryckande skildring tillgänglig
på vårt modersmål.
Rolland har med hängivenhet
gått till verket. Han är besjälad
av uppgiften, han har också
nödiga förutsättningar att gå i land
med den.
— och han har här lyckats ge en
bild av Beethoven i hans olika
tillstånd och perioder, som helt
enkelt etsar sig in i minnet.»
<i>Stockholms-Tidningen.</i>

<b>P. A. Norstedt & Söners förlag</b>
</table>


<table b>
<td><b><i>BENGT BERGS</i></b>
berömda bok om
<h3><i>TÅKERN</i></h3>
i folkupplaga
<i>endast 3 kronor</i>
»En glänsande bok . . . Det är en återklang av den oändliga
naturens egen vilda sång, som slår emot oss från dessa boksidor,
och det lyser luft och ljus från hvarje blad. Bilderna, tagna av
författaren, äro över kritik . . .» <tab><i>Stockholms Dagblad.</i>

<i>P. A. Norstedt år Söners förlag.</i>
</table>

<b><i>ALL SLAGS</i></b>
<h3>BIBLIOTEKSMATERIELL</h3>
<b>såsom Utlåningsjournal, Journal för låntagare,
Förvärvskatalog, Blanketter för statistik,
Kortlådor av trä och papp, Utlånings- och Katalogkort,
Register-, Datum- och Månadskort, Bokfickor,
Bokkort och Kortpåsar m. m.</b> av prima beskaffenhet
levereras av oss till billigaste priser.
Vårt tryckeri utför tryckning av <b>bibliotekskataloger</b> såsom specialitet.
Priskurant gratis på begäran.

<b>Skriv- och Ritboksaktiebolaget Arlöv-Nässjö.</b>
Adress: <b>Arlöv.</b> Rikstel. Malmö 1589. <tab>Adress: <b>Nässjö.</b> Rikstel. Nässjö 95.

