
<img>Jämtlandssägen.
Efter en tafla af <sc>J. Tirén</sc>. (<i>Landskapet från Storbofallet</i>.)</img>
<h1>I JÄMTEBYGD.</h1>

<h3>STUDIER OCH SKILDRINGAR</h3>

<sc>af</sc>

<h2>JOHAN LINDSTRÖM</h2>

<h3>(SAXON).</h3>

*


<sc>Stockholm.</sc>

<sc>Albert Bonniers förlag.</sc>

STOCKHOLM.

ALB. BONNIERS BOKTRYCKERI 1888.
<b>S</b>åväl då jag gjorde de bokliga studier, hvilka
delvis här, delvis i minnesbladet »Östersund
1786—1886» bragts till användning, som
då jag, vid färderna Jämtland rundt, personligen
lärde känna land och folk, trodde jag, att jag
skulle bli bofast där, att jag skulle få fortsätta
det verk, hvaraf detta är en ringa början.

Det vardt icke så.

Dock har jag velat befordra detta till trycket,
då boken, genom den utstyrsel min förläggare
gifvit den, icke allenast torde äga något värde för
Jämtlands folk, utan också bli ett minne för
turisten samt möjligen bidraga till att locka en eller
annan sådan dit upp.

Sundsvall i april 1888.

<tab><tab><tab><tab><sc>Författaren.</sc>

—

<img>

1.

<b>Jämtland för turisten.</b></img>

<b>N</b>är vi i utländska böcker läsa om Sverge och
svenska förhållanden, så ha vi ofta
högtidsstunder af skratt och tycka, att utlänningen
är bra dum och okunnig, som kan hugga i
sten så erbarmligt. Och lite festligt blir det
onekligen, när man fått fatt i sådana sublima saker,
som följande, hvilket läses i en spansk
vederbörligen godkänd och gillad geografi:

»— — —  Det officiela språket (i Sverge och Norge) är
svenskan, men man talar också norska, hvilka båda tillhöra den
slaviska stammen — — —»

»— — — Öfriga anmärkningsvärda städer (i Sverge,
med undantag af Stockholm) äro Göteborg, Upsal, Torne, Lule,
Kalmar och Ræshull, den store naturforskaren Linnés
födelsestad — — —»

Men å andra sidan, hvad veta vi själfve om
vårt eget land, om Norrland isynnerhet? Ganska

litet. — Det är fara värdt, att utlänningarne skulle
kunna sätta oss lika mycket på kneken, om vi
skulle yttra oss om dem, som vi göra, när de
uttala sig om oss. Ty den, som inte känner sitt
eget land, lär väl inte känna andra.

Ett motsatt antagande vore sorgligt, och det
har häller icke stöd för sig. Visserligen är det
vanligt, att när bagare Snutstedt knådat ihop
några tusen riksdaler mer än han behöfver eller
när författarinnan von Blå skall »ta studier», så
blir det resa af till utlandet. Men på grund af
bristande språkkunskap och andra samverkande
orsaker, veta de efteråt oftast inte mer än magister
Pluggstedt, som bara läst Bædeker och icke anser
det vara någon vidare ära att ha varit utrikes,
om man icke därmed lärt sig något, skaffat sig
nya jämförelsepunkter.

På senare tiden har också stoltserandet öfver
att ha sett främmande land på betänkligt sätt
sjunkit i värde. Man har börjat resonera som så,
att vårt eget land har så mycket att bjuda på i
alla afseenden, att det är väl värdt att närmare
lära känna. Man har särskildt fått klart för sig,
att hvad vacker och storslagen natur beträffar,
kunna vi täfla med hvilket land som hälst.

Och så ha blickarne vändts åt Norrland,
»Sverges Amerika»,  om hvilket Carlgren kväder:

<poem>
Häfdens blad ditt namn ej fyller,
föga minnets glans förgyller
seklers lif i skuggan gömdt!
Aldrig du om storhet drömt
Ej ditt hvita månsken skiner
på troféer och ruiner.
</poem>

Då högg skalden — i förtjusning öfver
Sundsvallsutställningen, för hvilken dikten »Norrland»
skrefs, och hvarur denna vars tagits — till lite
för mycket. Ty äfven Norrland har varit platsen
för blodiga bardalekar, det har nog också drömt
om storhet, drömt om, att här kan man »inom
Sverges gräns erövra Finland åter» — och
drömmer, fullt rättmätigt, därom än — det har nog
minnen så stolta och ärofulla som hälst, och det
har bragt fram män, som äfven i vida kretsar
vunnit rättvist erkännande. Men förbisedt har
Norrland varit, jämmerligt förbisedt. Jag mins så
väl, huru en norrländsk yrkeskamrat sade, då jag
for hit upp för att här börja tidningsverksamhet:
»Ett skola och måste vi vara ense om, i hvad vi
än skilja oss: att arbeta för att göra denna glömda,
okända, styfmoderligt behandlade landsdel känd
och erkänd».

I mångt och mycket te sig de norrländska
landskapen olika, men genom den mera storslagna
uppfattningen, den större handlingslusten och
handlingskraften skiljer dess befolkning sig från
»sörlänningarne», såsom norrlänningarne kalla dem,
som bo nedan norrlandsgränsen.

Af de norrländska landskapen är Jämtland
det mest kända och förtjänar att vara det. Intet
svenskt landskap kan på så kort sträcka bjuda på
en sådan omväxling som Jämtland — man tänke
blott på den åtta timmar långa järnvägsresan från
Östersund med den nästan sydsvenskt blida
naturen upp till Storlien, högfjället.

Civilisation och vild natur mötas också här
så förunderligt. Järnvägsnätet har dragits midt in
i ödemarken och gjort det lätt för den, som vill
studera säregna förhållanden och njuta af väldig,
skön natur att bli tillfredsstäld. Blott en kort
väglängd från den präktiga gästgifvaregården, där
äfven högt drifna anspråk bli fylda, stiger
blånande rök ur lappens kåta och ljuder klapprandet
af renarnes klöfvar.

Det är märkligt, huru väl jämten i allmänhet
är rustad för att ta mot turisten. Han är stolt
öfver, att det land, vid hvilket han är fästad med
så starka band, blir uppmärksammadt, och det är
för honom en hederssak att bidraga därtill.

Jag mins en gång, jag var på väg till ett
fjäll, som jag mycket gärna ville bestiga. Jag hade
vandrat »en fjärndel» öfver en myr och plöjde
nu med »gransegel» en sjös yta. Men kvällen
föll på, och jag fann rådligast att lägga till på en
ö, där ett par, tre bondgårdar funnos. I den ena
tog jag in och sjönk uttröttad ner på mitt läger,
där jag snart sof turistens sömn, mot hvilken den
»rättfärdiges» blott är en tuppslummer.

På morgonen öfverraskades jag af att finna
mig i ett icke blott smakfullt, utan nästan lite
luxuöst möbleradt rum. Då jag gaf några
lifstecken i form af mera grundliga gäspningar ifrån
mig, kom en flicka in och frågade, om jag till
frukost önskade kaffe, té eller choklad. Och medan
jag, af flathet öfver att här — hit fans ingen väg
annat än vintertiden, då kölden gjorde sjön
farbar — finna invånarne så välförsedda, icke kom
mig för att svara ett ord, ljuder en vacker
flickröst, ackompanjerad af piano!

Ja, nog fins det »möjligheter» här alltid! 
Jämtarnes artighet har blifvit ett ordspråk,
och medan jag är i farten, kan jag icke underlåta
att därom anföra ett karaktäristiskt drag ur min
erfarenhet.

Jag steg af vid en station och stod på
perrongen med en kappsäck, som genom sin tyngd
var tämligen besvärande för den arm, som icke
tränerats genom annat än att föra pennan. Till
en man, som stod och njöt af, att solen sken på
honom, vände jag mig med en höflig förfrågan
om, hvar gästgifvaregården var belägen.

»Däröppna», svarade han, i det han trögt
lyfte armen för att peka på en samling bygnader.

»Jag skall visa er», svarade en annan, som
skyndade fram. Och han icke allenast följde mig
till gästgifvaregården utan halp mig ock att bära
kappsäcken.

Och då jag vid afskedet tackade honom, sade
han, som var veritabel jämte:

»Det var en sörlänning, den andre.»

*

Sol skiner in genom fönstren i
Riksbiblioteket — eller Kungliga biblioteket, såsom det heter
i vårt land, där alt är kungligt, utom statsskulden
— och faller på de många och digra volymerna
i detta vetandets tempel.

Här är han samlad, den icke obetydliga insats,
som vårt lands författare gjort i utvecklingen.
Min uppgift är blott att studera Jämtland och
hvad därtill hör. Och källorna äro rikare än
man tror.
Och när jag har läst alt som fins skrifvet
om Jämtland, skall jag få se det, färdas genom
detsamma i alla riktningar, pr bantåg, ångbåt,
ekstock, kärra och apostlahästar.

Båda delarne höra för mig till det förflutna.
De bokliga och personliga studierna har jag i det
följande adderat ihop, alt för att summan skulle
te sig något behagligare för den gunstbenägne
läsaren.
</chapter>
<chapter name="2. De äldste.">
<h1>2. De äldste</h1>

<img></img>

Innan väg var bygd och mark bruten, var
Jämtland befolkadt, men af sådana i hvilkas
planer det ej ingick att röja den mark, hvari den
nuvarande odlingen gror och växer.

Det var lapparne.

Mycken stridföring med ord behöfver ej föras för
att visa, att lapparne äro urinvånare hos oss. Man
behöfver endast erinra om ett så enkelt faktum
som det, att vårt språk äger en myckenhet lapska
ord, hvilket däremot andra germaniska språk sakna.
När våra stamfäder invandrade, stötte de samman
med lapparne och undanträngde dem så småningom.
Men all beröring med dem kunde de ej undvika,
och en del namn på ställen, som lapparne
uppkallat, vordo bibehållna. I Jämtland och det öfriga
Norrland äro dylika fall talrika.

*

Far du väster ut från Hjärpens station, skall
snart nog ett litet hvitt hus blicka emot dig från
en höjd. Det är lappbarnhemmet vid Änge,
hvarifrån så månget kunskapens frö satts ut i
lappens kåta.

Som så ofta är fallet med filantropisk
verksamhet, är det den religiösa offervilligheten, som
bygt upp denna bildningshärd. För insamlade
medel är stället inköpt. Underhållet af
läroanstalten däremot bestrides hufvudsakligen af Svenska
missionssällskapet.

Du skall få se, hur fint och propert och
trefligt allting är. Gossarne ha sitt sofrum i öfra
våningen, flickorna i nedra. Små vackra sängar
med filtar. Aldrig ha de väl förr legat så mjukt
och rent! — I huset är för öfrigt bostad åt
läraren och hemmets husmor.

*

Vid nyårstid hvartannat år är här lif och
rörelse. Det är då afgångs- och inträdesexamen i
läroanstalten, där kursen är tvåårig.
<img>Lappgosse, som brutit af sin ena skida.
Efter en tafla af <sc>Gerda Tirén</sc>.</img>


På nyårsafton komma fjällmännen ner till
Änge. Är det godt väder, färdas de efter ren,
eljes på skidor, tills de nå odlad bygd. Sedan
är det nämligen icke med deras värdighet förenligt
att använda sitt vanliga fortskaffningsmedel,
skidorna. Bantåget eller gästgifveriet anlitas.

Nyårsaftonen är det fest med julgran i
hemmet. På nyårsmorgon, innan sol gått upp,
gudstjänst därsammastädes, och senare på förmiddagen
deltaga gästerna i gudstjänsten i kyrkan.

Dagen därpå är det afgångsexamen, hvarefter
lärjungeskaran — hemmet mottager omkring 16 —
hemförlofvas. Nu blir det fråga om, hvilka af de
plantor, som lapparne haft med, skola mottagas
här till vård. Vanligen är det en rikhaltig
samling att välja på. Förtroendet för hemmet är stort
nu, men när det — på annat ställe — för
omkring 40 år sedan började sin verksamhet, fick
man fara i fjällen och söka barn.

Nu faller valet på de äldste. De yngre ha ju
alltid utsigt att få komma nästa kurs. Åldern på
de antagna växlar mellan 14—17 år. Man tar
ungefär hälften af hvardera, gossar och flickor.

Och så draga fjällens söner med sina i
hemmet vårdade barn åter till snöigt fjäll. Och skolan
har fått en ny uppsättning för två år.

*
<img></img>

Far du hit till bygden i sommartid, så
underlåt icke att göra ett besök vid Änge.
Barnen ha ferier på sommaren, men flere
bli dock kvar. De ha här så mycket,
som påminner om sina hem: kamraterna
och renarne <footnote>Lapparne pläga till hemmet skänka renar, som där
vårdas och sedan säljas för hemmets räkning.</footnote>, o. s. v. Ofta ha de något
slöjdarbete, som håller dem kvar, De tala <footnote>Lappen är stolt öfver att, kunna två språk: sitt eget
och svenskan. Hans svenska är ofta ovanligt grammatikalisk, en
naturlig följd af att han mången gång lärt den efter bok.</footnote>
gärna
med den besökande. Många af barnen se
intelligenta ut, och en eller annan flicka är nästan
vacker, trots de inflammerade ögonen, lappens
vanligaste onda. <footnote>Till följd af röken i kåtan.</footnote>

Gör ett besök vid hemmet, säger jag. Du
skall sedan förstå dess betydelse för lappen. Det
lilla hvita huset med syrenhäcken står säkert för
honom såsom hans vänligaste hågkomst — ett
minne för lifvet — då vinden tjuter kring kåtan
och vargens ögon glänsa därutanför i vinternatten.

*

Och vill du göra en färd uppför Ströms
vattudal — »den märkeligaste däld, som uti riket
är», såsom gamle Hulphers utlåter sig — så
mötes ditt öga, då du kommer till Hillsand, af en
ståtlig bygnad.

Det är Hillsands lappbarnhem.

För ett tiotal år sedan kom till dess nuvarande
vårdare en lappkvinna med ett barn. Då upprann
hos denne — som är präst — tanken på ett
barnhem för lappar. Denna vackra tanke står nu här
på ett lysande sätt realiserad, och det lilla
lappbarnet blef hans första skyddsling.

Här är ordnadt på ungefär samma sätt som
vid Änge, fastän i större skala — hemmet
mottager 30 barn — och lite mindre reglementeradt.
Hemmets vårdare, som uppehåller inrättningen
genom insamlade bidrag, har naturligtvis friare
händer att handla, än fallet är vid Änge.

*                                                                                         
»Sörlänningen» är väl icke så sällan böjd att
tro, att lappen är ett slags halfvilde, som möjligen
kan ta sig bra ut på taflor (och att det senare är
fallet, har Tirén mer än väl visat). Att detta är
en missuppfattning, har jag här velat antyda.
Genom beröringen med de bofaste har han
tillegnat sig icke så litet af dessas vanor.
Undervisningsanstalterna — den medvetna uppfostrans
härdar — ha gifvit honom en viss kunskapsgrad.
Men den omedvetna uppfostran — den som det
dagliga lifvet och de omgifvande förhållandena
ge — har äfven på honom utöfvat sin makt,
tyvärr ofta till ondo. Kaffetåren är för
lappkvinnorna en större nödvändighet än för
svenskorna <footnote>Lapparne skilja på lappar och svenskar.</footnote>. Dryckenskapen har gjort lappen stor
skada. Ju mindre andlig motståndskraft, ju mindre
ersättning för rusdrycken han har, dess lättare
skall han naturligtvis bli en slaf för begäret. I
detta fall hvilar skuld på en och annan, mindre
samvetsöm bland den bofasta befolkningen. Vid
köp af renar <footnote>Lefvande renar säljer lappen icke, om de icke få stanna
i hans eller annan lapps vård. Den bofaste har dock insett, att
dylikt köp vanligen är en klen affär, ty hans renar ha en
märkvärdig otur att bli utsatta för vargen, och renkorna kalfva sällan,
eller ock dö kalfvarne. Att det är »stäldt på skrufvar» med
dessa missöden, är tydligt.</footnote> eller renkött ha nämligen sådana
ofta berusat lappen för att sedan få hans vara för
billigt pris. Men har det onda kommit in, så har
äfven botemedlet följt efter. Det är icke alldeles
ovanligt, att lappar äro goodtemplare. Och vi
minnas den vackra historien om »Blå bandet i
fjällen». En lapp kom en afton hem till sin hustru
med ett blått band i sin rock. Hon frågade, hvad
det var för ett slags ny grannlåt.<footnote>Lapparne äro mycket svaga för grannlåt och kunna
hänga på sig silfverpjeser för hundratals kronors värde.</footnote> »Jo,»
svarade han, »detta betyder, att jag aldrig skall
dricka mer, och att bränvin hädanefter aldrig skall

<img>Vilsegångna lappgossar
Efter en tafla af J. Tirén</img>.

finnas i min kåta.» Då tryckte hon hårdt hans
hand och sade, att detta var hans vackraste
smycke.

De religiösa strömningarna — »läseriet», som
det kallas, jag hoppas nu mera icke i förhånande
bemärkelse — ha anmärkningsvärd utbredning
bland lapparne.

*

Skall den lappska befolkningen gå under?

Om man härmed afser den <i>nomadiserande</i>lappen, så är jag för min del böjd att besvara
frågan jakande.

Men lappen har tagit sitt parti i kampen för
tillvaron. Han tjurhåller icke mot civilisationen,
utan följer med den. Och därför skall han
reda sig.

Jag tänker nu icke på fiskare- eller
sockenlapparne. De äro denna ras' parias.

Fjällappen skickar ofta sina söner eller döttrar
ner till bygden för att taga tjänst.
(Lappbarnhemmen bidraga också härtill.) De äro omtyckta
såsom uthålliga, djärfva och villiga. Så småningom
antaga dessa den bofasta befolkningens vanor,
nästan alltid dess drägt. De vilja då inte veta af
sin börd — de ha varit tillbakasatta så länge,
och vants vid att anses för något sämre. <footnote>Det duger inte att säga »lapp» äfven åt en nomadiserande
lapp, då han kommer ned till bygden. »Fjällman» skall det vara!</footnote>
Härigenom komma icke så sällan giften mellan lappar
och svenskor till stånd, liksom, ehuru icke så ofta,

mellan lappkvinnor och svenskar. Och så är han
eller hon en af de bofaste.

Också öfverge icke så få lappar det stränga
lifvet på fjällen och bli nybyggare. Om vintern
slöjda de — skidor, skedar o. s. v. — och om
vår, sommar och höst idka de åkerbruk. När du
far uppför en fjällsjö, och det »lyser» på en liten
afröjd plats i skogen, så är det ofta en
nybyggarlapps hem.

*

Lapparne ha sina särskilda kapell med
begrafningsplatser. De ha gudstjänst en gång om
året. Då firas bröllop, och dagen är i öfrigt
betydelsefull för dem, såsom utgörande en under ett
helt år väntad och efterlängtad omväxling i deras
enformiga lif. Turisten gör klokt, om han ställer
sin färd så, att han kan få vara med om en sådan
högtidlighet. Han skall inte snart glömma den.

*

Lappen visar ofta intresse för allmänna ting,
läser tidningar och följer med händelserna. Jag
känner bolag, hvari lappar äro intresserade —
ja, de ha till och med kommit så långt, att de
kunna — skrifva växlar! Detta hör dock till
undantagen, begripligtvis.

*
Lapparne ha ibland ordentliga folkmöten, där
de öfverlägga om för dem vigtiga frågor och
antaga resolutioner. De sakna, som bekant, rösträtt,
hvilket förefaller dem tungt, men ännu orättvisare
tycka de det vara, att man ibland lagstiftar för
dem, utan att ens höra dem. Lagstiftningen
har på senare tiden visat sig välvillig mot dem,
men man kan skada, äfven då man menar som
mest väl!
</chapter>

<img></img>

<chapter name="3. I sagans natt">
<h1>3. 
I sagans natt.</h1>

<img></img>Dalin vet
berätta, dels att
»Jätne- eller
Jämteland var
liksom Jättsrike
eller Gästrikeland 
den gamla
Jotuna- och
Otiniska eller
Jätte- och
Gätnebygd, som
bland de första
i Scandien fådt
invånare», dels att
»Hälsinge-Riket, 
hvarunder bör
begripas Ångermanland,
Medelpad, Jämteland, med Heruldalen, Gästrikeland,
Väster-, Norr- och Öster Botn, som alla haft
gemensamme lagar, har af ålder haft månge
Fylkis-Konungar», dels ock att »Hälsingelands äldsta 
lagar, i träd skurne, gömdes ännu A 1374 i
Selångers kyrka, fäste i järnkädior.»

En sägen förtäljer, att Jämtland befolkades af
jättar, hvilka på Kristi tid af Oden utdrefvos ur
Sverge.

Snorre Sturlason har ock mycket att säga
om Jämtland. Större delen af den tid, han skildrar
i Konungaboken (åren 821—1184), lydde också
Jämtland under Norge.

Så omtalar han, att under Harald Hårfagers
tid (861—930) »odlades Jämtaland och
Helsingaland; dock voro bägge dessförinnan något odlade
af norrmän».

I Håkan Godes saga (Håkan reg. 935—960)
skildrar han Jämtlands och närliggande landskaps
bebyggande. Det heter: »Ketil Jämte, en sonson
till Anund jarl på Sparabo, drog öster om Kölen
och en stor folkmängd med honom; de hade med
sig sitt bohag. De rödde markerna och bygde
där stora härad, som sedan fingo namnet
Jämtaland. Ketils sonson, Tore Helsing for, i följd af
ett dråp, från Jämtaland genom de östra markerna
och odlade där bortom; med honom följde ock
en stor folkmängd. Deras land kallas Helsingaland
och går i öster ända till hafvet. Östra delen
utmed hafvet odlade svearne. Då sedermera konung
Harald Hårfager rödde riket åt sig, flydde under
honom en stor mängd ur landet, Tronder och
Nömdalsbor, hvilka odlade landet öster om
Jämtaland och någre drogo ända till Helsingaland.
Helsingarnes köpfärder gingo till Svitiod och de lydde
själfva i alt under detta, men jämtarne voro mycket
midtemellan, men ingen gaf akt därpå, förr än
konung Håkan gjorde frid och inledde köpfärder
till Jämtaland och ingick vänskap med dess
stormän. De kommo sedan till honom, lofvade honom
lydnad och skatter och blefvo hans män, ty de
hörde godt om honom, och de ville hällre vara
under hans konungsdöme än under sveakonungens,
efter som de voro komne af nordmännaätt. Håkan
gaf dem lag och landsrätt. Sammalunda gjorde
alla helsingar, som voro ättade från norra sidan
af Kölen.»

Jämtarne voro ock sjöfarare. Olaf
Tryggvason tog — 975 tror Hildebrand — vid Gotland
köpskepp tillhöriga jämtar. Härom kvad Hallfred
Vandrådeskald:

<poem>En  gång lät Jämtaslägter
en herskarn i strid falla,
vandes han — och Venders —
vi-brytarn <footnote>Tempelnedrifvarn.</footnote> — vid det snarligt.
Skadlig var för hersars drotten,
svärds-djärf, för Gutafolket. <footnote>Götar, Gotlands invånare.</footnote>
Guldhminskarn ör jag gjorde
ger-tö å Skån-ö-kusten.</poem>

Härvid anmärker Hildebrand: Jämtar måste
för att kunna företaga vikingafärder ha sina skepp
stående, när de icke behöfdes, inom något annat
område. I Harald Gråfälls saga berättas, att Håkan
jarl hade sina skepp stående i Helsingland. I
Droplaugarsona-saga talas om Vedom jarls i 

Jämtland bröder, som  företogo  stora vikingafärder i
västern.

Mångfaldiga äro de prof på samfärdsel mellan
Sverge och Norge, hvilka Snorre anför. När
jäm-;arne icke voro nöjde med sin norske konung,
sade de, att de skulle betala skatt till
sveakonungen. När så den norske konungen sökte utkräfva
skatten med våld, slogo de ihjäl indrifvarne. Det
var således ingen annan råd än att tala väl med
dem. Och så vardt det också. Så anför Snorre
om konung Östen (reg. 1104—1123), en berättelse,
som för öfrigt är bragt i sammanhang med andra
dylika, tidigare förhållanden till jämtarne, att han
bjöd de förnämste af Jämtlands invånare till sig,
föreställande dem, »huru mycken omak det var
för dem att gå till sveakonungen, när de behöfde
något. Och sålunda kom det sig, att jämtarne
gåfvo sitt land under konung Östen.» Det var
själfständighet, och känslan däraf sitter ännu i
jämtarne!

<img>Vikingaflotta.</img>
Af intresse är Snorres berättelse om
kristendomens införande i Jämtland: Då Olaf den helige
stod i akt och mening att återtaga Norge, erbjöds
han vid Stiklastad hjälp af en man, som icke
var lik dem, som förut kommit till konungen.
Han var så lång, att ingen annan räckte högre
än till hans axlar; han hade dessutom ett fridt
anlete och fagert hår, var väl väpnad med frid
hjälm och ringbrynja, med röd sköld och ett
smyckadt svärd vid sidan; i handen hade han ett
stort guldbelagdt spjut, hvars skaft var så tjockt,
att det fylde hela handen. Mannen gick fram till
konungen och helsade honom, spörjande, om
konungen ville hafva hans hjälp. Konungen sporde
efter hans namn och ätt och hvad för landsman
han var. Han svarade: »Jag har ätt i Jämtaland
och Helsingaland och heter Arnliot Gellina. Jag
kan förtälja er, att jag halp de män, som du hade
sändt till Jämtaland att upptaga skatten; dem
lemnade jag för eder räkning ett silfverfat, till
järtecken, att jag ville vara er vän.» Konungen
sporde då, om han var kristen eller icke. Han
sade, att hittills hade han trott på sin makt och
styrka, och haft alldeles nog af denna sin tro;
»men nu vill jag hällre tro på dig, konung».
Konungen svarade: »Om du vill tro på mig, skall
du tro det som jag lär dig, nämligen att Jesus
Krist har skapat himmel och jord och alla
människor, och att alle, som äro gode och rättrogne,
skola efter döden fara till honom.» Arnliot
svarade: »Jag har hört talas om Hvite-Krist, men
jag känner intet om hans gärningar, eller hvad
han råder före. Men jag vill tro allt du säger mig
och lemna dig att styra för allt mitt.» Sedan
vardt Arnliot döpt, och konungen undervisade
honom i så mycket af tron, som tycktes honom
vara nödvändigast, och stälde honom sedan i
spetsen af sin fylking framför märket.

Hvad Snorre här senast berättar, skulle
egentligen ha hört till en senare afdelning. Men det
var så godt att få i en klump allt af allmännare
intresse, som han anfört.

I sammanhang härmed må nämnas, att i
Vestra Grimnäsfjärden, Räfsunds socken, fins en
låg klippa, Skepparhällen kallad, hvilken skall ha
fått sitt namn af de inskärningar, som Olaf den
heliges järnskodda skepp gjorde, då han seglade
fram här på sitt tåg till Norge 1031.

På den lika kvistiga som stridiga frågan, om
Jämtland först blef befolkadt af svenskar eller
norrmän, skall jag icke inlåta mig. Att båda
landen i äldsta tid bidragit till invandringen, är
emellertid säkert. Här var genomfartsvägen från Sverge
till Norge.

Talrika minnen från hedenhös eger Jämtland
i sina ättehögar. Tyvärr ha de, såsom
oundersökta, hittills icke fått lemna sitt historiska
vitnesbörd. Den nystiftade fornminnesföreningen för
Jämtlands län har här en vigtig mission att fylla.

En del fornsaker af sten och brons äro hittade
i olika delar af landskapet eller »landet», såsom
jämtarne ännu i dag säga.

Att flere offerplatser och tempel funnits,
liksom att det gemensamma templet legat på Frösön
— som allt från historiens gryning varit landets
hufvudplats — är säkert.
Huru Jämtland fått sitt namn? Ja, här vid
lag har jag lika måttlig tro på sägnerna som på
Dalin och Snorre. En sägen må dock anföras:

När Ketil på sitt tåg från Norge från höjderna
såg storsjötrakten, utbrast han: »Det här är ju
ett jämt land!» Och därifrån skulle namnet
Jämtland ha kommit. Sämre förklaringar gifvas, hvaraf
naturligtvis icke följer, att denna bör tagas för
kontant.

Säkert är emellertid, att den, som stafvar
Jämtland med <i>ä</i>, har icke blott uttalet utan ock
härledningen för sig, liksom att formen jämtlänning
är alldeles afvita. Ty det är folket, som ger namn
åt landet och icke tvärtom.
</chapter>
<img>Runstenen på Frösön.</img>


<img>Bron mellan Frösön och Östersund.</img>

<chapter name="4. I dagbräckningen.">
<h1>4.
I dagbräckningen.</h1>

Om vi gå öfver den bro, som förbinder Frösön
och Östersunds stad, så träffa vi på en
runsten, ituslagen och hopfästad. Stenen
upptäcktes 1819 och hade så när blifvit använd
till knutsten i ett hus i Östersund. Räddad från
detta öde återupprestes stenen — som skall ha
sönderslagits och nedgräfts af en rymmare, hvilken
därmed trott sig kunna undgå att ertappas — år
1820. Det är Jämtlands enda och Sverges
nordligaste minnesmärke af detta slag.
Inskriften lyder i öfversättning:

Austmodr Gudfastarson lät resa sten denna och göra bro
denna, och han lät kristna Jämtland. Esbjörn gjorde bro. Örjan
ristade dessa stenrunor.                                               •            -
Här omtalas kristendomens införande i
Jämtland såsom ett fullbordadt faktum. Runstenen är
från midten af 1000-talet.

För öfrigt tyder allting på, att kristendomen
införts här kort före det nämda århundradets
ingång. Jämtar, som reste till Norge, lärde känna
kristendomen och utbredde den vid sin hemkomst,
liksom ock norrmän kommo till Jämtland och
utbredde den nya läran, o. s. v.

Jämtlands äldsta kyrkor datera sig från slutet
af 1100-talet.

Den å runstenen nämde Austmodr tillhörde
en mycket inflytelserik slägt, som i flere
mansåldrar bodde å Frösön. Den stod i liflig
förbindelse med Trondhjem. Detta styrker berättelsen
om att Erik IX:s jarl Guttorm — en son till den,
öfver hvilken runstenen rests — var en man, som
gaf den kristna läran kraftigt stöd äfven i
Helsingland, sedan den helige Staffan aflidit.

1120 hade konung Östen i Norge — såsom
redan nämdt är — förmått jämtarne att förena
sig med Norge. Guttorm, hvarom nyss talats,
lyckades emellertid 40 år därefter att få landet
lagdt under Sverge. Då man härtill fogar, hvad
nyss anförts om kristendomens införande, får man
en tämligen naturlig förklaring på det egendomliga
förhållandet, att Jämtland, ehuru det i verldsligt
afseende omväxlande lydt under Sverge och Norge,
alltid i kyrkligt afseende lydt under Upsala stift.

*
Lagmansämbetet omtalas såsom tidigare
infördt i Jämtland än i någon annan del af riket.
Lagmannen hade äfven domsrätt öfver Härjedalen.

Lagtinget, kalladt jämtemot, hölls å Frösön
och bestod af 24 bönder. Den norska landtlagen
gälde, och den civila förvaltningen utöfvades af
en enda person.

Tinget hölls i veckan efter Gregorii dag (då
det ännu är marknad i Östersund).

Lagmannen bevistade de särskilda bygdetingen,
då ofta också uppbörd skedde. Så omtalas ting
i Mörsil 1413, Aspås 1434, Räfsund flere gånger,
men tidigast 1435, »vapnating» i Ovik (nu Oviken)
1472, »skatting» i Undersaker (nu Undersåker)
1493 o. s. v.

Jorden var i äldre tider uppskattad i
»sættungsland». Troligt är, att skatten redan under
1300-talet utgick i jordbruksalster, ty åkerbruket
hade gjort stora framsteg i storsjötrakten. Största
delen af landet var naturligtvis skog, och all skatt
till kronan utgick intill reformationstiden i
hermelinskinn.

Digerdödens härjningar voro svåra. »År 1315
dog tredjedelen af landets invånare; 1345 dog
hälften och 1350 än flere», säger Hagström.
Befolkningen synes likväl hafva varit i jämn tillväxt.
Vid reformationstiden voro nämligen kyrkorna flere
än före digerdöden. I andra delar af Norge var
förhållandet motsatt.

Det svenska språket har sedan länge varit
förherskande i Jämtland, särskildt skriftspråket.

År 1314 voro kyrkorna i Jämtland 33.
Socknarne uppräknas af Styffe — som jag här
ofta följt — såsom nämda under de inom parentes
anförda åren:

Aas eller As (1431); Afflodal (1314, 1460) eller
Offlodal, sällan Offirdal (1420); Alnsö (1314) eller 
Alznae (1424), nu Alsen; Ara (1428), nu Åre;
Aspas (1314, 1413); Botsio (1425), nu Bodsjö;
Brekka (1343); Brunflo (1314, 1422); Baergh (1428);
Fors (1347) eller Forsa (1451); Frösöö (1429);
Hakas (1394) eller Hakaas (1450); Hallin (1316);
Hamardal (1423), förut Hambradal (1314); Hasio
(1347), nu Håsjö; Helsyo (1455) eller
Hiaelsioasasokn; Karl (1316) eller Karlasokn, nu Kall;
Kirkoaas (1470), nu Kyrkås; Lith (1314) eller List
(1427); Lopna (1443) eller Lupna (1316), nu Lockne;
Marghaby (1447); Myske (1418) eller Mösköö (1438);
Möresil (1413); Naes (1440); Naesgata (1407, 1413),
nu Näskott; Oviik (1481); Rafundhe (1316), eller
Räfunda, nu Ragunda; Raefsunda (1420) eller
Refsunda (1428); Rööd (1416) eller Rödhen (1413);
Ström (1422); Sunda (1425), förut Ropsunda (1314);
Sundasio (1406); Undisaker (1429) eller Undansaker
(1474) och Vesterussa (1300), som mot slutet af
medeltiden räknades som kapell (1481), nu en del
af Frösö socken.

Forbergh, kungsgård på Frösön och det
vanliga stället för landstinget, var troligen äfven
höfvidsmannens bostad.
</chapter>
<chapter name="5. Från ofredens dagar.">

<h1>5.
Från ofredens dagar.</h1>

<img></img>

Det är förut omtaladt, huru jämtarne 
själfve bestämde, om de skulle 
höra Sverge eller Norge till. Men en annan tid
skulle komma — en tid, då Jämtland skulle bli
slitet emellan de båda makterna, då krigets
dämon förhärjande skulle draga fram öfver de
härligaste bygder, ett öga kan få se.

Genom Guttorms bemödanden hade Jämtland
öfvergått till Sverge. Att bandet var skäligen löst
och att jämtarne hade en naturlig förkärlek till
Norge, är icke att undra på — de hade ju fått
sin mesta odling därifrån och stodo därmed i den
lifligaste samfärdsel.

När det kom till kritan visade de ock prof
härpå. Jag syftar nu på sägner om det slag, som
svenske konungen Sverre under 13:de århundradet
hade på Frösön med jämtarne. Då han — på
sin färd till Norge — kom till Jämtland, höllo
jämtarne ting och beslöto att dräpa Sverre. Slaget
stod under natten, och Sverre, hvars här var
betydligt underlägsen, begagnade sig af ett svek, så
att han vann seger. Han tog nämligen jämtarnes
egen lösen och drog sig sedan så småningom med
sitt folk ur striden. Striden fortgick dock blindt
till morgonen, då jämtarne märkte, att de hållit
på med att slå ihjäl hvarandra. Utmattade och
fåtalige, som de nu voro, kunde Sverre, då han drog
fram med sitt folk, vinna en lätt seger på dem.

De fingo dyrt betala sitt »uppror».

Sedan kastades Jämtland -— hvarmed
Härjedalen alltid följde — mellan Sverge och Norge
(eller rättare Danmark). Det blodigaste minnet är
emellertid Baltzarfäjden, hvarom många sägner
ännu gå. Med freden i Brömsebro 1645 vardt
landet slutligen en svensk provins och har så allt
sedan varit. Ett par öfverfall från danskarnes sida
skedde visserligen, men därmed vans ingenting
vidare.

*

Frösö skans anlades af Baltzar Beck 1611,
förstördes af danskarne, återuppbygdes 1643, togs
påföljande år af danskarne, återvans genom
Brömsebrofreden 1645, föll åter i danskarnes händer 1657,
återlemnades 1658, eröfrades ånyo af danskarne
1677 och återficks ändtligen 1679 genom freden
i Lund. Sedan dess iståndsattes den ej mera.

»Cronstadts skans» anlades i närheten häraf,
år 1700, af kapten P. Riddercrona. Den har delat
den förras öde.

Mattmar var under 1600-talets krig
hufvudkvarter för danskarne.

Mörsils äldsta skans anlades af Baltzar 1611,
förstördes af danskarne 1644, men iståndsattes
1646. »Såsom mindre gagnelig» öfvergafs den, och
ny anlades på Byomsåkern, men äfven denna
ödelades snart.

Vid Bräcke kyrka finnas äfven spår efter en
dylik skans.

Tibrandshögen i Rödön är icke något egentligt 
krigsminne. Högen, som skall vara »100 alnar»
— jag har sett den, men icke varit i tillfälle att
kontrollera den tryckta uppgiften om storleken — 
uppkastades af en dansk fogde Tibrand — hitsatt
efter danska eröfringen år 1612 — hvilken
jämtarne måtte ha funnit förhatlig, ty han ihjälslogs
julottan 1616 i Ås kyrkas vapenhus.

Gällö skans uppfördes ock af Baltzar, togs af
danskarne 1644, men iståndsattes 1657.

Befästningens å Skansholmen i Sunne ålder
torde icke vara känd. Men det vet man, att 1650
fick hvarje mantal till skansens iståndsättande
framföra fyra stockar.

Hjärpe skansar befästades 1649 och 1677.
Den ena skansen är ännu väl bibehållen. Vallarne
synas tydligt, och en bygnad, som ännu skall
trotsa århundraden, kvarstår. Det är Jämtlands
bäst bibehållna minne i den vägen.

Dufeds skans i Åre socken anlades 1658,
men förstördes 1734 på höga vederbörandes 
befallning, antagligen för att icke komma förargelse
åstad.

Kallströms skans anlades 1659 å ett näs
mellan Kallsjön och Jufveln, af generalmajor
Stjernsköld.

Jordvallarne efter den befästning, som gjordes
i Oviken vid infallet i Sverge 1677, äro bra
bibehållna.

I trängslet mellan Stugubärget och Indalsälfven
har varit en skans, hvarifrån en lönngång ledt
ner till älfven.

Dessa äro de kända, tydliga vitnena från
ofredens dagar. Ty om mindre befästningar från
yngre tiders gränsbevakningar talar jag ej.

*

Man skall, som sagdt, genom att studera
förhållandena, lätt finna, att jämtarnes håg för Sverge
icke var så synnerligt stor. De voro bundna med
så starka band vid Norge. Ännu i denna dag
tala jämtarne om striderna med <i>danskarne</i>, och
trots rent af simpel behandling från dansk sida
— såsom efter Baltzarfäjden, då de svenskar, som
varit danskarne trogne, miste sina hemman och
måste återlösa dem af danska kronan — hängde
motviljan för Sverge i. Ett bevis härför är
böndernas och kyrkoherde Rahms i Ragunda
anslutning till danskarne under deras infall 1677,
Gyldenlöwesfäjden, hvarvid just en annan prästman,
Ahlstadius i Räfsund, framgångsrikt anförde motpartiet.
Det slöt med, att Rahm och 13 bönder
halshöggos vid Rödö färja, såsom förrädare.

En ful sägen berättades mig af en man i
Mörsil. 50 svenskar voro utkommenderade för
att försvara en skans. En vida större styrka
danska och tyska knektar kom, men vågade ej
anfalla svenskarne. Allehanda finter försöktes,
men svenskarne läto ej lura sig. Slutligen funno
de främmande knektarne ett villigt redskap i en
bondhustru, som bodde ej långt ifrån skansen.

Svenskarne hade under lägertiden blifvit fulla
af ohyra. Kvinnan erbjöd sig nu att ordna
»badstu» åt dem i sin stuga, medan hon rengjorde
deras kläder.

Utan att ana sveket, gingo de i fällan. Så fort
de kommit i »badstun», nalkades danskarne, och
utan nåd och förbarmande nedslagtades samtliga
svenskarne. En hade gömt sig i skorstenen, men
han blef äfven neddragen och dödad.

»Men sedan dess har det alltid hvilat ofrid och
olycka öfver den gården», tillade min sagesman.

<img></img>
</chapter>
<img></img>
<chapter name="6. Bland böcker.">

<h1>6. 
Bland böcker.</h1>

Den literatur, som är skrifven om Jämtland, är
ej liten.

Snorre Sturlason redan anför ju Jämtland 
på ett tjogtal ställen.

Den äldsta egentliga beskrifningen daterar sig
emellertid från 1575. Eftersom den icke är längre
än den är och då den, såsom mycket sällsynt,
har intresse icke allenast genom sin höga ålder,
anför jag den i sin helhet. Och jag tar med också
Jämtlands i nöd och lust trogna broderlandskap,
Härjedalen.

<h3>Jemptelandz Beskrifning</h3>
<b>til sine Tingzlagh, Sockner
och Konungzgårder, etc.</b>

Af <i>Erasmo</i> Ludwiksson författat åhr 1575,
den tijd han på Kongl. M:tz af Swerige wegner
der oppe wistades.

<h3>Jempteland är delt vthi 12 tingelagh.</h3>
<b>I. Ouike Tingelagh.</b>

Ther vthi är 4. Sockner.

<table>
<td>Ouiken <td>}
<td>Hakos <td>} <td>Sockner.
<td>Bergx <td>}
<td>Mysköö <td>}
</table>

<table>
<td>Räthan <td>}
<td>Klöfzsiö <td>} <td>Gapelle Geld.
</table>

<b>2. 3. Sunda Tw Tingelag.</b>

Ther vdi äre 5. Sockner.

<table>
<td>Sunda <td>}
<td>Fröszön <td>}
<td>Närderön <td>} <td>Sockner.
<td>Marieby <td>}
<td>Hallan <td>}
</table>

Iüj Westerhus Capellegield, äre 3. Gårdar,
som lyde Sweriges Crone til, och hafwe legat
vnder Vpsale Domkyrcke. 

<h3>4. Vndersåkers Tingelag.</h3>

Ther vti äre 4. Sockner.

<table>
<td>Vndersåker <td>}
<td>Åre <td>}
<td>Mörsild <td>} Sockner.
<td>Karll <td>}
</table>

<h3>5. 6. Öfwerdals Tw Tingelagh.</h3>

Ther vti äre 3. Sockner.

<table>
<td>Öfverdal <td>}
<td>Alsnöön  <td>} <td>Sockner.
<td>Markemar <td>}
</table>

<h3>7. Rödens Tingelagh.</h3>

Ther vti äre 4. Sockner.

<table>
<td>Röden <td>}
<td>Åss <td>}
<td>Aspåås <td>} <td> Sockner.
<td>Nässgatu <td>}
</table>

<h3>8. Lydz Tingelagh.</h3>

Ther vti äre 4. Sockner.

<table>
<td>Lydz <td>}
<td>Kyrckieås <td>}
<td>Häggennås <td>} <td> Sockner.
<td>Fyllinge <td>}
</table>

<h3>9. Hammerdals Tingelag.</h3>

Ther vti äre 2. Sockner.

<table>
<td>Hammerdal <td>}
<td>Ström <td>}<td>Sockner.
</table>

<h3>10. Rauundz Tingelagh.</h3>

<b>Ther vti äre 4. Sockner.</b>

<table>
<td>Rauund    <td>}
<td>Forsz     <td>}
<td>Håsziö    <td>} <td> Sockner.
<td>Hellesziö <td>}
</table>

<h3>11. Räfzsunda Tingelagh.</h3>

<b>Ther vti äre 4. Sockner.</b>

<table>
<td>Räfzsunda <td>}
<td>Sundsziö  <td>}
<td>Bodsziö   <td>} <td>Sockner.
<td>Bräcka    <td>}
</table>

<h3>12. Lopne Tingelagh.</h3>

<b>Ther vti äre 4. Sockner.</b>

<table>
<td>Brundflo <td>}
<td>Lopne    <td>}
<td>Näs      <td>}  <td>Sockner.
<td>Merieby  <td>}
</table>

<h3>Summa</h3>

Tingelagh 12. vti hvart Tingelagh
är en Ländzman.

Sockner 38.

Cappellegield 3.

<h3>Konungsz Gårdar i Landet.</h3>

En på Frösszöön heter Westanåker: I förtijden
heet han Förberga.

Then andre i Vndersåker heter Hårdstadh.
På förne Konungzgård på Fröszöön pläger åhrligen
stå en Marknadt Måndagen näst epter S. Gregrorij
dagh, som kallas Jemptemotet.

<h3>Häredals Beskrifning</h3>

af

<i>Erasm.</i> Ludwiksson

giord.

Ther vdi äre Tw Tingelagh

<b>Först Sweg Tingelagh.</b>

Ther vti äre 2. Sockner.

<td>Sveg <td>}
<td>Lislehäredals <td>}Sockner. 

<b>Heede Tingelagh.</b>

Ther vti äre 2. Sockner.

<table>
<td>Heede <td>}
<td>Wemedal <td>} <td>Sockner.
</table>

*

Denna beskrifning utgör dock, såsom tryckt
bok, icke något helt för sig, utan är inrymd i
Hadorphs år 1675 utgifna »Sanct Olaffs saga på
Swenske Rim. Fordom öffver 200 år Sedan 
uthdragin af then gambla och widlyftige Norske
sagan». På den här anförda beskrifningen följa
»någre Jemptelandz Stadger och Bref ther af man
see kan huru then orten fordom vnder Vpsala
Erckebiskop lydt hafver».

Lustigt nog anför Lénström i sin literatur- och 
konsthistoria detta arbete två gånger, ena
gången tillhörande reformationsseklets literatur och
benämdt »Rasmus Ludvigssons rimmade beskrifning 
öfver Norge, Jemtland samt Heredal 1575,
upptagande fördelningen i tingslag, socknar och
kungsgårdar», andra gången såsom tillhörande
sjuttonde seklets literatur och betitladt »Olaf den
heliges saga jämte några Norriges förbund med
Sverige samt Jemtlands stadgar och bref».

Han narrade mig att ådraga herrarne i
Riksbiblioteket mycket hufvudbry. Ty jag rekvirerade
dessa bägge böcker på en gång.

Ett i Jämtland så godt som okändt och för
öfrigt, efter hvad jag tror, tämligen »rart» arbete
är Hagströms 1751 tryckta, på personliga studier
och lefvande kännedom om Jämtland grundade
arbete »Jemtlands Oekonomiska beskrifning Eller
Känning». I det följande skall jag utförligare yttra
mig härom.

I Jämtland är af ortsbeskrifningarne Hülphers
1775 i Vesterås tryckta beskrifning mest känd.
Det utlåtande, som Vetenskapsakademiens
sekreterare Per Wargentin inkom med, att åtskilliga
af akademiens ledamöter, som genomläst arbetet,
däri »funnit många nyttiga underrättelser och
anmärkningar», passar tämligen bra i stycke med 
nutidens dom öfver arbetet. Detta har tillkommit
så, att Hülphers dels studerat tryckta källor och
dels fått upplysningar från ortens prästerskap,
hvilka han, med ett sällspordt och erkännansvärdt
nit, sammanfört. Men då han aldrig besökt Jämtland, 
kan arbetet icke visa någon lefvande kunskap
om förhållandena, och många af uppgifterna bli
felaktiga.

Tilläggas må, att arbetet slutar med en
»välment önskan» — författarens egna ord — af
följande storståtliga innehåll:

<poem>Att Jämtlands ägor mer upodlas och tiltaga!
Att större vinning fås af nya Närings- sätt!
At Hög och Låg der trifs, och ingen nödgas klaga:
Ej saknad märks af det som verld och tid gjör lätt!
Ja GUD! i nådigt hägn den täcka Ort insluta!
Och låt dess Folk förnöjt med frid sin bergning njuta.</poem>

Doktor Risslers beskrifning är väl icke alltid
i fråga om uppgifter så tvärsäker, men intressant
såsom skrifven af en person, som kände orten.

Legio äro de arbeten, hvari Jämtland mer eller
mindre nämnes: reseskildringar (särskildt Arndt
och Engström) samt vetenskapliga skrifter (särskildt
äldre årgångar af Vetenskapsakademiens handlingar)
o. s. v. Flere författare ha hit förlagt »handlingen» 
i skönliterära arbeten: Onkel Adam (som
länge vistats i landet och grundat dess tidningspress), 
G. H. Mellin <footnote>Kolfinnarne i Fjellskogen. En skogsfärd genom
Jemtland. 2:a uppl. 1876. </footnote>, Claude Gerard, Pehr
Thomasson, »Gubben Noach» — och J. O. Åberg icke att 
förglömma. Jag nödgas dock säga honom, att, till
följd af åtskilliga mer än lofligt hemska geografiska
bockar, verkar hans »I hålvägen» på jämtarne lika
komiskt som en Shakspearestragedi på
femteradspubliken.

Skalderna ha häller icke glömt Jämtland.
Tännforsen är till och med besjungen af
Sehlstedt.

Bland nyare arbeten om Jämtland märkas
folkskoleinspektör Nordströms »Jemtlands kyrkliga
ställning», lektor Kardells »Minnen från Fjällbygden 
och Fyrisvall», kronolänsman Behms »Anteckningar 
om Näs och Hackås socknar» (ett arbete,
som fortsättes), »Beskrifning öfver Rätans socken»
af kyrkoherde Scherdin (som i manuskript ock har
färdig en beskrifning öfver Klöfsjö socken), docenten 
Högboms resehandbok »Jemtland» <footnote>I Hofbergs resehandbok »Dalarne och Norrland» har
afdelningen Jämtland, redigerad af fullt sakkunnig person, ett
framstående rum. </footnote> och — 
jag kan ju tillägga det, eftersom jag icke besväras
af öfverdrifven blygsamhet — Johan Lindströms
»Östersund 1786—1886».

På en akademisk afhandling »Om staden
Östersund» disputerade Olof Wikström (norrlänning) 
till sig graden i Upsala den 22 maj 1857.

</chapter>

<img></img>
<chapter name="7. En tidsbild från 1749">
<h1><7. En tidsbild från 1749/h1>

Jag har lofvat återkomma till 
Hagströms beskrifning över Jämtland 
och jag gör det mycket hällre,
då hans arbete är föga kändt och
den tidsbild, han tecknar, är af högt intresse.
Han var en sådan där praktisk man, som det än
i dag är ondt efter, en sannskyldig realist, som tog
verlden sådan den var och ej stod och ojade sig,
utan sökte göra den bättre.

År 1748 begärde Jämtlands prästerskap hos
landshöfding Erik Odelström — Jämtland,
Härjedalen, Gestrikland, Helsingland, Medelpad och
Ångermanland utgjorde då ett län med Gefle till
landshöfdingesäte — att han måtte utverka, att
någon vid akademien studerad person sommartid
finge resa genom Jämtland för att iakttaga:
1)  Landets tillstånd och beskaffenhet i gemen.

2)  Invånarnes hushållning, bygnad, näring, utskylder, handel, seder.

3)  Jordmånerne och åkerbruket.

4)  Skogs-, ängs- och boskapsskötsel.

5)  Om några surbrunnar och mineralvatten finnas i landet.

6)  Medicinal- och färgeörter som i landet växa vildt.

7)  Hvad slag fiskar, fåglar, fyrfotade djur och insekter där gifvas.

Tillika föreslog prästerskapet, att han i
ersättning därför måtte få ett års dubbelt stipendium
regium (120 daler silfvermynt) samt vid tillfälle
ihågkommas med »beställning, antingen vid
lektorat eller annan anständig syssla i riket».

Prästerskapets önskan vardt uppfyld, och lotten
föll på den 33-årige medicine doktorn Johan Otto
Hagström, ett af Jämtlands egna barn. Han
var nämligen född på Frösön, där fadern,
regementsfältskär Per Hagström, var bosatt.

Det var icke utan en viss tvekan, Hagström
gick till sitt arbete. Han yttrar nämligen i
företalet följande ord, som mer än tydligt röja mannen
med framtidsblicken:

»Om mig den lyckan händt, att jag vid uppfostringen vid
skolorna blifvit van att tänka själf samt hafva uppmärksamhet
på mitt fosterland, mer än pålagd att läsa främmande språk,
jämte en hop auktorer om grekiska och romerska krigen; då
hade läsaren kunnat förmoda större frukt af denna resan och
följaktligen ett mognare och utförligare arbete än detta.»

Frasernas man var han icke. »Jag håller
angelägnare att skrifva tydligt än sirligt», säger han.

Hans forskningsresa var mycket mödosam.
Ofta fick han sofva under träd i skogen, då
»klippan var hans hårda hufvudgärd». För att komma
öfver strömmarne hade han ofta ingen annan råd
än att  vada  (och det brukas för öfrigt än i dag.
När jag var och såg det vackra Hellingsåfallet i
Frostviken, bar mig min vägvisare, en handfast
värmlänning, öfver vattendragen). Sjöarne fingo
ofta  med  verklig lifsfara passeras i dåliga båtar.

Emellertid kom på detta sätt till stånd
»Jämtlands Oekonomiska beskrifning Eller Känning, I
akt tagen På en resa Om Sommaren 1749». Och
det är ett verk, som Jämtland bör ta vara på!

Låtom oss då se något af hvad han har att
förkunna.

*

Det sätt, hvarpå jorden behandlades, var förf.
ej nöjd med. <i>Stenrösor</i>, som funnos i betydlig
mängd, bortfördes ej, hvadan snö, som länge
kvarlåg, samlades där och gjorde jorden sur.

Ganska få visste att lägga jorden i »vinterfår»,
en gyllene regel. <i>Såningen</i> skedde samma dag
som <i>plöjningen</i>, utan att jorden fick ligga något
för att »skjänas» af solen. För öfrigt plöjde man
oklokt, i det man år efter år började på samma
ställe, hvarigenom jorden blef däldig och kvarhöll
vatten och snö: näring åt frosten.

För litet <i>dragare</i> funnos. Man fick därför
ofta börja för bittida och sluta för sent.
Jordbruksarbetet förrättades med enbetshäst. Det
ansågs nesligt att bruka oxar, hvilket författaren
skarpt uttalar sig öfver. På detta sätt utgingo
årligen ur Jämtland till Norge 24,000 daler
kopparmynt, hvarje häst värderad till 60 daler. Jämtarne
borde söka få till stånd en egen hästras.

<i>Åkerbruksredskapen</i> bestod af plog, harf och
vält, hvarjämte rist användes, då ny mark upplöjdes.
<i>Diken</i> voro sällsynta i all sin hjärtans
behöflighet.

<i>Gödselstacken</i> lades ofta på sanka ställen
och skyddades aldrig medels betäckning för sol
och vind.

<i>Gärdesgårdarne</i> voro i regel 10 kvarter höga.
Förf. tyckte illa om dessa snöbevarare.

Af <i>sädesslag</i> odlades <i>korn</i> mest. Detta utgjorde
den egentliga brödfödan. Rågbröd brukades endast
vid högtider. Barkbröd var i hårda tider icke
ovanligt. För <i>rågodling</i> hade man dock börjat få
smak, hälst som den förkväfde det besvärliga ogräset
landhafren. (De vanligaste ogräsen voro annars
trädlök å trädesåkrar, tjärkraf, gråbo, åkersliftet,
blätt, som var okänd före hvetets införande, och
hästhof.) Likaså hade man med framgång börjat
odla <i>hvete</i>. <i>Ärter</i>, mest gråärter, såddes, men ej
så mycket. De »risades», och detta betecknar
förf. såsom oklokt, dels för att därigenom
växtligheten vardt sämre, dels emedan det tog hårdt på
skogen. <i>Hafren</i> trifdes oförlikneligen väl. Den
blandades med korn och gaf sålunda en halm,
som var lika god som hö.

Af <i>rotfrukter</i> voro <i>rofvor</i> vanligast.
<i>Potatisen</i> — som enligt en uppgift i
Vetenskapsakademiens handlingar för år 1750 infördes i Jämtland
af en inspektor med det betecknande namnet
Sparman — gaf godt hopp om sig. När odlingen
däraf blir allmännare, behöfva invånarne ej frukta
för hårda år, menade Hagström. Ett från Norge
infördt mjöl, kalladt <i>skottmjöl</i>, trodde han vara
potatismjöl.
<i>Lin</i> odlades med framgång somligstädes.
Efter 1 lisp. bekom man i Åre och Kalls socknar
12 skålp, rent, häckladt lin. Det sibiriska linet
ansåg förf. ha framtid för sig.

<i>Hampa</i> hade i alla tider såtts med fördel.

<i>Humle</i> odlade man vid de fleste hemman till
husbehof. Särskildt i Hammerdal hade man
utmärkt humle. Öfverallt användes ris-humlegårdar.
Förf. ansåg, att man borde uppmuntra
beredningen af <i>humlebast</i>, hvaraf i Jämtland gjordes
lintyg, säckväf, rep, släpkläder, hästtäcken m.  m.

<i>Sådden</i> skedde i april och maj. Den 16 maj
anför förf. som sen såningstid. A hvarje hemman
sådde man årligen 9 à 10 tunnor, hvaraf man
erhöll 5 à 8 kornet.

Efter 15 å 16 veckor började sädes<i>skörden</i>.
Man skar med handskaror (»sigdar»). En mäling
(12 kvadratstänger) uppskars om dagen af hvarje
hjon, som därför erhöll 18 öre kopparmynt och
kost. Ett band (nek) vägde intill 16 skalp. 10
band sattes i hvarje skyl. Råg och ärter hässjades.

Innan säden fick inköras från åkern, skulle
den emellertid »<i>proftröskas</i>» ute på åkern i
närvaro af en officer och två fjärdings- eller sexmän.
Om regn hotade eller säden var så torr, att den
ville rasa ur, halp det ej. Försök att föra in säden,
innan proftröskning skett, gjordes af kände, ärlige
män, hvilka med ed ville styrka, att de icke
undanhållit ett enda band, men försöken slöto med, att
säden af »profvarne» — utkastades. Ja, icke nog
därmed. Man fick stå riktigt väl hos dem för att
icke få vänta till sist med proftröskningen. »Af
dessa och flere omständigheter ser man», säger
förf., »hvad ansenlig förmån skulle tillflyta landet
af en viss och jämkad tiondesättning.»

All säd infördes från åkern på släde. Ärter
förstörde man fjärdedelen af genom att tröska
med för tunga slagor. För öfrigt tröskade man ej
mer än i mån af behof för huset, oaktadt säden, ju
längre den ligger, blir allt mer »skryp» (odryg).

<i>Rior</i> funnos ej.

Sädens <i>rensning</i> skedde med kastskofvel.

När »slåtterkullan» <footnote>Förf. trodde, att den kunde användas till människoföda.
(Linné uppger i sin »Skånska resa», att befolkningen i Småland
åt denna växt i stället för eller blandad med kål.)</footnote> blommade var det tid
att börja med höskörden, då man var borta från
hus och hem 8 à 14 dagar. Höet hoprafsades
strax sedan det slagits. Hässjning förekom sällan.
Höladorna gjordes i allmänhet för små, hvadan
höet fick packas för hårdt. En del använde
hästarne att packa det!

<i>Ängarne</i> voro stora men illa skötta och
lemnade därför liten afkastning.

<i>Oxar</i> funnos, som sagdt, icke — och finnas
ej än! (Men en utmärkt hästras har Jämtland
skaffat sig, och de kulliga jämt-korna gå ej af för
hackor.) <i>Schäferier</i> funnos ej, men såväl spanska
som engelska <i>får</i> samt <i>getter</i>. Om en ko lemnade
2 kannor mjölk om dagen, var hon bra, och om
en, som nyss kalfvat, lemnade 3 kannor, var det
duktigt!

Till <i>skogssköflingen</i> var förf. en stor fiende.
Om man — såsom man börjat med vid
kopparverket i Kall — förvandlade mossar (de voro
mycket talrika) och skog till fruktbar mark, då

var han nöjd. Likaså när timmer såldes eller
sågades till afsalu — han skulle ha lefvat nu, gamle
Hagström! Kolning fördrog han ock. Men icke mer.
Anmärkt är redan, att han ansåg det som slöseri
med skog att risa ärter. Tjärbränningen skedde
i en s. k. tjärdal. Om tjärugnar bygts, hade man
erhållit såväl tjära som kol och kimrök.
Tallskogen for förfärligt illa af »furulöpandet».
(Barken användes åt kreaturen, liksom löfträdsbark,
men <i>icke</i> löfvet. Detta sörpades åt kalfkor).
Svedjandet var lyckligtvis förbjudet — det hade
stält till nog mycket ondt — men skogseldarne
härjade. Lappen gladde sig däråt — och tuttade
ofta på — ty då fick han bete åt sina renar.
Gärdsle höggs alltid på torra platser, fastän
den tall och gran, som växer i kärr och moras,
är starkast. Också höggos stora träd i stället för
små, som med fördel kunde klyfvas.

Torpsystemet var icke infördt i landet, hvilket
förf. betecknar som en brist. (Men så kan man
än i dag glädja sig åt, att det modärna slafveri,
som kallas statkarlssystemet, är okändt där!)

*

»Reflexionerna göra sig själfva.»

Jämförelserna mellan då och nu komma osökt.
Man ser, att det är mycket, som är bättre, men
ock att åtskillig gammal surdeg hänger i.

Några ord till slut om denne för Jämtland så
märklige man.

Han fick sig snart en »anständig syssla». År
1754 vardt han nämligen »provincialmedikus» i
Östergötland, en befattning, som han innehade till
sitt 70 år. Han dog i Linköping 1792.

Sin kärlek till forskningen öfvergaf han aldrig.
Om hans 1768 utgifna <i>Pan Apum</i> sade Linné,
att H. därmed »grafvit sitt namn så djupt i tidens
hällebärg, att inga tidens omskiften kunna det
utrota».
</chapter>
<img>Georg Adlersparre.</img>

<chapter name="8. Söner af Jämtland.">
<h1>8. Söner af Jämtland.</h1>

Nyss har jag talat om en son af Jämtland
och något om hans betydelse för sin
födelsebygd. Men många flere af de svenske män,
som ha en framstående plats i minnets
Panteon, ha sett dagen i »den aflägsna fjällbygden»
här uppe. Det kan ju icke vara ur vägen att här
uppräkna dem — att om dem yttra sig utförligt
hindrar utrymmet — och för att intet skall kunna
sägas om rangindelning, tar jag dem i alfabetisk
ordning.

<i>Georg Adlersparre</i>, krigaren, statsmannen
och författaren, föddes här 1751. Det inlägg, han
genom sitt författarskap gjort i en tid af brytningar
och oro, får ej underskattas. Hans frisinnade,
[om] framtidsmannen vitnande »Läsning i blandade
ämnen» och »Läsning för landtmän» kallades,
som bekant, vid hofvet »Läsning i brännbara
ämnen». Generalmajor, statsråd och landshöfding
under olika tider af sin skiftesrika bana, dog han
på sitt gods Gustafsvik i Värmland 1835. Hedrad
med alla möjliga utmärkelser, mottog han ock
anbud om ledamotskap i Svenska akademien, men
därför betackade han sig.

<i>Axel Adlersparre</i>, en bror till Georg, föddes
1763. Genom sitt uppträdande på riksdagen i
Norrköping, då han ansågs ha utlåtit sig med
vanvördnad mot landtmarskalken, vardt han åtalad,
och man ville göra affären till högmålsbrott, ehuru
den slöt med obetydliga böter. 1835 vardt han
landshöfding i Jämtland, hvilken befattning han
innehade till sin död, 1838.

<i>Johannes Bredman</i>, universitetsläraren, den
kunnige astronomen, föddes 1770 i Oviken. Såsom
— på egen begäran, naturligtvis — afskedad
professor dog han i Upsala 1859. 1816 valdes han
till inspektor öfver den Medelpado-Jämtländska
nationen i Upsala, och då — 1827 — det
norrländska stiftets båda nationer sammanslogos till
en, äfven för den norrländska.

<i>A. v. Drake</i>, ämbetsmannen, adlad 1720,
stammade också från Oviken, där han föddes 1682.
Såsom fullmäktig i manufakturkontoret afled han
i Stockholm 1744.

<i>Erik af Edholm</i>, läkaren, föddes 1777 i
Fors. Sitt namn hade han fått från en liten holme 
nära Edsforsen. 1821 fick han ett <i>af</i> framför sitt
namn, det vill säga adlades. Som ordförande i
Sundhetskollegium och konungens förste arkiator
dog han 1856.

<i>J. Forslund</i> var ock en son af Fors socken,
där han föddes 1754. Handelsbiträde i Upsala,
roade han sig med att måla porträtt på lediga
stunder. Härtig Karl fick vid ett upsalabesök syn
på hans försök och tog hand om honom. F. dog
1809 såsom professor vid Målare- och
bildhuggareakademien.

<i>Olof Hjorter,</i> född 1696, fick genom en
månförmörkelse håg för astronomien. Med många
mödor slog han sig fram, vann slutligen
erkännande och dog som astronomie observator i Upsala
1750.

<i>Anders Nordencrantz</i> föddes i Brunflo 1697.
Hette från början Backmansson, men adlades 1743.
Ovanligt kunnig i finans- och handelsväsen dog
han som afskedadt kommerseråd i Stockholm 1772.

<i>Hjalmar Strömer</i>, den talangfulle, frisinnade
föreläsaren och skriftställaren, som i fjor gick
hädan och fått sin graf i småländsk jord, såg
dagen i Ström 1849.

<i>Nils Mårten af Tannström</i> har rykte
genom sin ofantliga lärdom. Han föddes å Frösön
1777. 1817 adlades han till af Tannström. Vid
sin död 1842 var han kanslisekreterare vid Lunds
högskola.

<i>Per Wargentin</i>, svenska folkstatistikens
grundläggare, matematikern och astronomen, var
ett barn af Sunne. Efter att 1746 ha aflagt
graden i Upsala, kallades han 1749 till 
Vetenskapsakademiens   sekreterare,   hvilken   befattning   han
med heder skötte till sin död 1783.

<i>Carl Zetterström</i>, medicine professorn och
bibliognosten, föddes i Rödön 1767 och dog i
Upsala 1829. Lektor Kardell har i sin bok
»Minnen från Fjällbygden och Fyrisvall» icke
allenast gifvit Z. det vackra eftermäle, han
förtjänar, utan ock tecknat en kulturbild af högsta
intresse.

*

Som synes, har jag icke upptagit andra än
sådana, som med döden afgått och af dessa blott
dem, som äro kända i vidsträcktare kretsar. —
Jag känner allt för väl orättvisan i »ryktets famn»,
vet allt för väl, huru många, som kämpat och
sträfvat och som gjort sitt land stora tjänster, sin
hembygd heder, utan att ha fått några äreminnen.
Men det är nu en gång så!

Bland dem, som nu lefva och af en eller
annan orsak tagit en framstående plats i samhället,
märkes mången jämte. Men det hör ej till min
plan härmed att teckna deras öden, att betona
betydelsen af deras verk. Där en jämteson går
fram, där blir det ock spår af hans verksamhet,
denna må nu vara hvilken som hälst. Ty
handlingslust och handlingskraft, parade med en aldrig
svikande fyndighet äro just utmärkande egenskaper
för jämten.

På samma gång må ock det sägas, att hågen
för utvandring till andra trakter och andra banor
än de fäderneärfda ej ligger för jämtens 
skaplynne. Han reser gärna och ofta ut och ser
världen, ser den med öppna ögon och lär, men han
återvänder också gärna till hembygden för att åt
henne skänka den erfarenhetens skatt, han vunnit.

Att detta är ett allmänt karaktäristiskt drag,
visa siffrorna öfver emigrationen till Amerika.
Knapt något landskap i Sverge lemnar så litet
bidrag till denna kontingent som Jämtland.
</chapter>
<chapter name="9. Kring Storsjöns stränder.">
<h1>9. Kring Storsjöns stränder.</h1>

Ännu har väl ingen människa med något sinne
för härlig natur besökt Östersund utan att
göra en titt upp till »Frösökörsan» (-kyrkan).

Och den, som en gång stått där och
sett öfver vattenspegeln, med de härliga stränderna,
med skogen och fjällen, han har sett en af de
skönaste partier, norden kan uppvisa, han har
sett en syn, som säkert sent, om ens någonsin,
skall gå ur hans minne.

Det är härom Carlgren kväder:

<poem>När i glans kring jämtlandsbärgen,
solen gjuter aftonfärgen,
Storsjön speglar himlen skön,
vida skogar hålla bön;
allt hvad litet är förgätes,
allt med högre måttstock mätes.</poem>

Och hvad Jämtland har stort och minnesrikt
knyter sig till den väna ön, hufvudplatsen i
Jämtland, intill dess Östersund anlades.

Det är förut omtaladt, hvad Frösön var, då
kriget härjande drog öfver Jämtland och då frids
förkunnarens milda lära spreds kring samma bygd.
Men äfven det dagliga, lugna arbetet, som icke får
någon historia, har här gått i spetsen, har här
brutit mark och funnit väg landskapet rundt.
Vigtiga drag häraf äro ju också anmärkta: här
hölls tinget för hela landskapet, och här bodde
höfvidsmannen. Här voro marknaderna, här bodde
ortens tjänstemän, ende läkare och mest bildade
befolkning. »Frösö-boerna räknas för de mest
civiliserade i landet, och det i anseende till de
många ståndspersoner, hvilka här hafva sina
boställen», säger Hagström. Här fans ortens första
postkontor, som inrättades under 1600-talet. Man
hade ännu i slutet af 1700-talet postförbindelse
med Stockholm blott en gång i veckan.

Och här fans ortens förnämsta
bildningsanstalt. Redan 1578 befalde konung Fredrik
biskopen i Trondhjem att här ordna en skola på
Västerhus, och »Frösö Trivialschola» inrättades å
Stocke enligt Karl XI:s förordnande 1764. Efter
en myckenhet om och men flyttades skolan år
1847 till Östersund, som då existerat i sextioett
år. Ett minne af densamma är ännu
Frösöbiblioteket, en donation af professor Carl Zetterström.
Donationen upprättades 31 maj 1816. Ritning till
bibliotekshuset uppgjordes af stadsbyggmästare
Ekberg i Upsala 1820 och upptog en
kostnadssumma af 8,504 riksdaler 16 skilling banko. Vår
store landsman i Amerika, John Ericsson, som då
vistades i Jämtland, åtog sig husets uppförande
för 5,333 riksdaler 16 skilling banko, men han
lemnade vid samma tid landet. Arbetet utfördes
sedan under ledning af doktor Rissier — 
Jämtlands förste provinsialläkare, utnämd 1812 — och
en byggmästare Wesslau från Stockholm. 1833
vardt det färdigt och kostade då 11,540 riksdaler
16 skilling 2 runstycken riksgälds. Af dessa medel
hade J. själf utlagt 25 riksdaler banko för
ritningen jämte 500 riksdaler banko till bygnaden.
Resten erhölls genom inkomster från
prästboställen m. m. Biblioteket omfattar omkring 10,000
band, hvaraf en del högeligen intressanta saker,
hvilka nu till följd af sin oåtkomlighet äro så godt
som värdelösa. Böckerna måste nämligen, enligt
donationen, förvaras i stenhus och sådant,
lämpligt för biblioteket, fins ej i Östersund. Men
tanken på att draga nytta af detta vackra minne
af en minnesgod jämtlandsson börjar bli allt
lifligare. Och snart skall väl »Jämtlands bibliotek»
såsom en källa för bildningssökande stå i
landskapets nuvarande centrum, Östersund.

*

Fortsätta vi färden kring storsjöstrand och
icke allt för strängt rätta oss efter ångbåtarnes
linier, komma vi först till det blida <i>Sunne</i> med
dess vackra kyrkoruin. Och därifrån kunna vi titta
upp på <i>Norderön</i>, som utmärker sig för
egendomliga geologiska bildningar. Gå vi upp på
vinden i dess blygsamma kyrka, så bära bjälkarne
där spår af, att den varit använd som köttbod,
och den välvillige skolläraren berättar för oss
sägnen om, huru folket i ofredstid här, inom
det vigda  templets  murar, gömde sina matvaror.

Intressera vi oss för mera jordiska ting, så
utsträcka vi färden till Verkön och se på dess ägares
mönsterlandtbruk.

Vi komma så till <i>Hackås</i>, hvars kyrka står
ensam i sitt slag i Jämtland. Hon har nämligen
väggmålningar, som ge sig ut för att vara från
1601. Min tro är dock, att de äro äldre, men
»påstrukna» vid nämda tid. Och riddar Skånkes
vapen visas oss, och hans historia berättas oss af
innehafvaren- till Jämtlands — och ett af
Norrlands — största kvarnverk, om vi leta reda på
honom.

<i>Bärg</i> är nästa station och sjöns ändpunkt.
Där bestiga vi Hofverbärget, hvarifrån vi ha
utmärkt utsigt. På en stock fans där ock inskriften
»Per ardua ad astra»  <footnote>Genom svårigheter uppåt.</footnote>. En stor springa i bärget,
kallad »Storspringan», uppkom, enligt sägnen, vid
Kristi korsfästelse, då hällebärgen remnade.

Fortsätta vi uppåt <i>Myssjö</i>, så lönar färden
sig väl, äfven om vi icke få se mer än dess
utmärkt täcka kyrka med den gripande altartaflan
»Kristi nedertagande från korset» af Tirén.

Och så fara vi landsvägen till <i>Oviken</i> och
bestiga Oviksfjällen, som glänsa så vackert i den
klara luften, då vi stå i Östersund. Och så få vi
se Jämtlands skröpligaste kyrka, som dock i
ofredstid en gång tjänade till fäste. Här fins Jämtlands
dyrbaraste minne från medeltiden, ett altarskåp af
högt värde. Gå vi till den nya begrafningsplatsen,
där den nya kyrkan i sinom tid skall stå, så ha
vi en »henrivende» utsigt: viken, bygden, skogen

och så fjällen öfverst. Det påminner lifligt om
Merakerdalen i Norge.

Landsvägledes fortsätta vi till <i>Marby</i>, som
är af intresse därför, att här har det första gjorts
för att samla de spridda kvarlefvorna af forntida
odling i Jämtland. Gamla kyrkan är nämligen
inredd till museum. Det var en enskild man, en
bondeman, som utförde den vackra tanken!

Vi fortsätta upp till <i>Ytterån</i>, Jämtlands
förnämsta badort med en utmärkt järnkälla. Läget
är förtjusande. Och så följa vi med badortens lilla
båt upp till Rödebärget. Ha vi icke allt för brådt,
följa vi ångbåten ända upp till <i>Alsen</i> och få vid
gästgifvaregården skjuts till Glösabäcken, där
Jämtlands enda hällristning är att finna.

Vända vi åter till Östersund, så försumma vi
ej att fara till <i>Ås</i>. Ty annars ha vi icke
kompletterat vår bild af Storsjön. Utsigten från
gästgifvaregården är förträfflig, och gå vi till
»Gullhögen» en natt i midsommartid, så få vi en
anblick, som icke står Avasaxa så förfasligt
mycket efter.
</chapter>
<img>Östersund på 1870 talet</img>

<chapter name="10. Jämtlands enda stad.">

<h1>10.
Jämtlands enda stad.</h1>

Jämtland har blott en enda stad— »en, men
ett lejon».

Det  är väl nästan nödvändigt, att den
får ett kapitel här, fastän jag om densamma
haft äran att skrifva en hel bok — det på stadens
hundraårsdag utgifna minnesbladet »Östersund
1786—1886».

(Apropå! Det börjar med ett s. k. högstämdt
poem. När detta skulle sättas, befans det, att af
stilsorten i fråga fans så litet förråd, att 8 <i>t</i>
fattades. Hvad var att göra? Ta en annan stil?
Det fans ingen annan användbar! Det blef att
plocka  ut ord  med t i och sätta dit andra, där

den förargliga typen saknades. Så kan det ibland
gå till att skrifva festpoesi!)

Kommer du till Östersund, så vandra ut till
dess kyrkogård. Strax ofvanför det enkla
bårhuset står en likaledes enkel minnesvård, rest af
tacksamme efterkommande öfver apotekare Samuel
Perman, en man, som oförgängligt knutit sitt
namn fast vid Östersunds äldsta historia.

I Inrikes Tidningar gjordes åren 1758—61
några förpostfäktningar — röster från Jämtland
förordade en stad. Men det är icke Strindberg,
som i vårt land uppfunnit oppositionen mot
städerne. En P. V. E. förklarade, att »om Jemtarne
behålla sitt gamla sinne, så lära de icke eller 
affectera så gemensamt någon stad på Frössön -- -- --
Expertus novi. Hvad äret, som gör folket ostyrigt
och sjelfsvåldigt? Är det icke städer och krogar?»

Första steget till stadens anläggande gjordes
af landshöfding Örnsköld — den om Norrland så
högt förtjänte mannen, som bl. a. i köpingen
Örnsköldsvik i Västernorrlands län fått sitt namn
förevigadt — år 1766. Efter åtskilligt ordande i
frågan fick staden den 23 oktober 1786 sitt
fundationsbref.

Genom många årtionden förde staden en
särdeles blygsam tillvaro, en sak hvarom de gamle
ännu tala och hvarom en titt i stadens arkiv
nogsamt vitnar. Gamle Samuel Perman, som stod
såsom stadens ordningsman från 1793 till 1828,
var stadens allt i allom. Sedan gatorna, år 1788,
utstakats, flyttade han hit från Frösön. Han ledde
arbetet med gatornas iordningsättande, hvaråt
befolkningen ägnade måndagseftermiddagarne, och

ville några strejka, så visste han att med tjänliga
medel förhindra det. Var någon lat, så kunde han
få sig en sinkadus. Med kraft häfdade han stadens
rätt, och det berättas, att när Döbeln 1809. ville i
staden inkvartera mer folk än P. ansåg skäligt,
sade denne nej, hvilket i sin tur föranledde en
befallning af Döbeln att P. skulle — hängas. När det
häftiga krigarblodet något lugnat sig, inhiberades
dödsdomen. Innan någon, som kommit i kollision
med rättvisan (staden låg då under Brunflo
häradsrätt), stäldes inför den legaliserade fru Justitia,
vände man sig vanligen till P., och fann han
brottet vara mera oskyldigt, nöjde han sig med att
på mera primitift sätt afstraffa olycksfågeln och
förvisa honom ur staden. Stjäl i Ås, stjäl i
Brunflo, stjäl på Frösön <footnote>Grannsocknar till Östersund.</footnote>, och stjäl i helvete,
men stjäl inte här i sta'n», plägade gubben säga
vid sådana tillfällen. I den dåvarande
kyrkan var han både präst och klockare. I sin
handelsbod sålde han allt möjligt. Recepten till medicin
både skrefvos och expedierades af honom, och
hulpo ej dessa, öfvertog han vid dödsbädden
själasörjarens kall. — P. afsade sig 1828
ordningsmannabefattningen och dog 1839, då hans enka
erhöll 50 riksdalers pension.

1830 skaffade sig staden egen justitiarie, men
vid dennes död, 1835, begärde stadsborna, att
befattningen måtte indragas, emedan de ej hade råd
att betala lönen, 233 riksdaler 16 skilling. 1858
fick staden egen magistrat och rådhusrätt.

Stadens kyrka invigdes 1846. Hon är mer
än blygsam. Man tänkte bygga stenkyrka och
insamlade för den skull stamboksmedel från hela
riket, men fick ej mer än 1,695 riksdaler banko,
hvadan man fick nöja sig med träkyrka.

Det vackert beMgna lasarettet bygdes 1845
och utökades 1863 med öfvervåning. — Intill
1812 fans i Jämtland blott en läkare. 
Provinsialläkaren bodde i — Sundsvall. 1812 fick Jämtland
provinsialläkare, Pehr Rissier, mannen med det
vackra eftermälet. 1818 öppnades här det första
sjukhuset.

<img>Länsresidenset i Östersund.</img>

Länsresidenset uppfördes 1848. Flyglarne äro
af yngre datum. <footnote>Sin nuvarande indelning fick Jämtlands län 1810.</footnote>

Allmänna läroverkets hus uppfördes 1849.
Skolan  hade, som sagdt, 1847 flyttats  hit från

Frösön. — Elementarläroverk för flickor, 6-klassigt,
upprättades 1884.

Stadens förste boktryckeri inrättades 1845,
och då uppsattes också af »Onkel Adam»
Jämtlands Tidning.

Fängelset bygdes 1861. Den dominerande
ställning det har, vid Prästgatans ändpunkt, bjuder
att det blir nämdt här.

Folkskolehuset bygdes 1863. Egen folkskola
har staden haft sedan 1857.

Stadens största hus, Goodtemplarnes
ordenshus — som har den störste goodtemplarsal i
verlden: den har 3,000 sittplatser — uppfördes 1883.

Huru sakta folkmängden i staden stigit visa
följande folkmängdsiffror:

År 1805 ägde staden 177 invånare, 1815 hade
antalet stigit till 252 och 1825 till 377.

För senare tid ställa sig uppgifterna sålunda:

<table>
<td>år <td>1830 <td r>237 <td>mank., <td r>267 <td>kvinkön, <td>summa <td r>504.
<td>»  <td>1840 <td r>200 <td c>»      <td r>259 <td c>»        <td c>»     <td r>459.
<td>»  <td>1850 <td r>383 <td c>»      <td r>435 <td c>»        <td c>»     <td r>818.
<td>»  <td>1860 <td r>729 <td c>»      <td r>767 <td c>»        <td c>»     <td r>1,496.
<td>»  <td>1870 <td r>792 <td c>»      <td r>725 <td c>»        <td c>»     <td r>1,517.
<td>»  <td>1880 <td r>1,349 <td c>»    <td r>1,505 <td c>»      <td c>»     <td r>2,854.
<td>»  <td>1885 <td r>2,308 <td c>»    <td r>2,437 <td c>»      <td c>»     <td r>4,745.
<td>»  <td>1886 <td r>2,293 <td c>»    <td r>2,466 <td c>»      <td c>»     <td r>4,759.
</table>

Det är egentligen från den tid, när den maska
i civilisationens nät, som kallas järnvägen, år 1882
knöts fast vid Östersund, som staden räknar sin
blomstring. Men sedan har det också gått med
snälltågsfart.

Med dessa små historiska anteckningar nöjer
jag mig. Jag är icke ägnad att sjunga städernas
lof, ty i fråga om dem står jag på ungefär
samma ståndpunkt som min här nämde okände
vän P. V. E. från 1761, hvilket jag nämner för
att icke bli beskyld för uraktlåtenhet. Men det
må dock vara sagdt, att Östersund — om man
glömmer dess gator höst och vår — är en pärla
bland städer.

Och detta omdöme ändrar man ej, om man
lär känna den riktigt. Den är inte vän och fager
endast på ytan.
</chapter>
<img></img>
<chapter name="11. Bland fjäll och forsar.">

<h1>11.
Bland fjäll och forsar.</h1>

i resa pr bantåg från Östersund
mot norska gränsen.

Vid Mattmar tillsäga vi
konduktören, att vi vilja stiga af vid <i>Ocke</i> hållplats.
Konduktören ser på oss med en min af godt
förstånd. Han förstår, att vi äro turister och vilja
se <i>Storbofallet</i>, där Tirén tagit motivet till sin
»Jämtlandssägen.» I årtusenden har floden brusat
här, men fallet kan dock sägas ha blifvit upptäckt
i senare år. Dånet höres vida, och den syn vi
möta är storartad. Väl underrättade, som vi äro,
underlåta vi icke att se fallet äfven från södra
sidan.

Och så ro vi tillbaka öfver Ockesjön och
invänta tåget eller praktisera oss på annat sätt till
<i>Mörsil</i>, det bekanta sanatoriet. Utsigten från
»Eggen», som ordnats med bänkar och gångar
åt »luftgästerna», är härlig. Midt på åsen ha vi
en samling  stenar, ditförda af doktor Strandberg
—   en bror till skalden — som på sin tid var
läkare här. Här »ligger ock en hund begrafven»,
doktorns favorit. Eggforsen har flere små fall,
där laxöringen låter fånga sig. Arbetareföreningen
—  som också bygt teater här — har ordnat den
forna skansen »Römmen» till förlustelseplats.
Kyrkan har <i>tre</i> altartaflor. Man har synbarligen
kvantitativt velat ersätta de kvalitativa bristerna.
En af taflorna bjuder på Judas — rödhårig.
»Konstnären» har synbarligen velat antyda det
falska hos Judas. Han hade ingen aning om, hvad
Tor Hedberg skulle komma med en gång!

*

Sedan vi lemnat Mörsil, fortsätta vi icke längre
än till <i>Hjärpen</i>, ifall vi vilja se den härliga 
<i>Kall</i>-bygden. Passar man på vid tiden för en
lappgudstjänst vid <i>Kålåsens lappkapell</i>, så har man
så mycket större nytta af den under alla
förhållanden angenäma färden.

Men stannar man icke vid Hjärpen, så
tillsäger man konduktören om att få stiga af vid
<i>Hållands</i> hållplats. Då vet han också så
innerligt väl, att det är <i>Ristafallen</i> vi vilja se. De
ligga strax vid hållplatsen. Man bör icke
underlåta att se både södra och norra fallet. En färd
i socknen — Undersåker — är för öfrigt
förtjusande.

*

Så komma vi till Åre station vid Areskutans
fot. Och den är väl inte skapad, som far förbi
här utan att stanna för att åtminstone göra ett
försök att komma till toppen på skutan, som salig
Rudbeck i sin »Atlantica» nolens volens gjorde
till — Ararats bärg. Det är icke så svårt att
komma upp på den som man tror. Vägvisaren
är så kunnig om de bästa vägarne. Och väl
uppkommen, önskar man, att man vore — nere igen.

<img>Åresjön med Årekyrkan</img>

Intrycket är så förfärligt storslaget. Ett landskap
af endast fjäll och sjö och snö utbreder sig för
ens blick. Det är, som hade man blifvit förflyttad
till istiden. Man känner, att man är så hjärtans
liten, när man står här ansigte mot ansigte med
vild, storslagen natur. Det är en vida vältaligare
bärgspredikan än som kan förkunnas i det lilla
Åretemplet där nere, det egendomliga templet med
götiska hvalf i — trä.
Nästan beklämd stiger man ner. Och man
andas allt lättare, ju mer man når de orter, där
lifvet   verkar  — och  där man åter kan bli stor!

*

Numera stannar man redan vid <i>Tegefors</i>
hållplats, där en af Jämtlands företagsammaste
män åt sig rest en förtjusande sommarbostad och
där han nu håller på att uppföra ett sanatorium,
som, skyddadt af det för sin egendomliga flora
bekanta Mullfjället, bör bli något utmärkt.

Vägen är icke lång till gästgifvaregården i
Dufed, där man beställer häst till <i>Tännforsen</i>,
sedan man genom telefon försäkrat sig om båt
öfver Tännsjön. Man kommer fram efter en
uppfriskande färd, och vid tännsjöstrand står båten
i ordning. Sjön ligger spegelblänk, men ett
mäktigt dån ljuder. Sedan man framkommit till andra
stranden står man ock snart vid »Nordens Niagara»,
som ingen penna kan skildra. Midt i fallet ligger
»Björnstenen», där en simmande björn skall ha
fastnat för att, då hungern dref honom att söka
komma i land, störta utför fallet. Den nedanför
liggande sjön Norens strandägare hade fordom en
sådan vinst af att uppfiska älgar och björnar, som
varit oförsigtiga och dragits utför fallet, att de
därför fingo betala en särskild skatt.

Vi teckna våra namn i anteckningsboken och
gå därifrån bedöfvade af det vi sett och hört
hafva. Ja, bedöfvade, ty man hör ej riktigt på
en half dag, och icke häller är man hågad för att
prata om ditt och datt, sedan man sett något
sådant som Tännforsen.

*

Dessa summariska anteckningar äro blott litet
af hvad Jämtland har att bjuda på i fråga om
vacker natur och egendomligheter. De påvisa det
lättast åtkomliga i den omväxlande taflan, från
Östersund upp till gränsen mot Norge.

Den turist, som är klok, far från Stockholm
vägen upp till Hernösand och Ångermanälfven
uppför till Sollefteå samt banledes därifrån till Bräcke
och vidare.

Vid <i>Bispegården</i> bör han stanna för att se
»Döda fallet», den forna »Gedungsen» eller
Storforsen. Man har nämligen utgräft Ragundasjön,
på hvars botten nu de rikaste skördar blomstra.
Historien om detta företag är skrifven af en präst,
och boken, »Gedungsen», ansågs lång tid för »rar»,
tills ett par hundra exemplar nyligen påträffades
på en vind. Utgräfningen var ett vildt företag,
genomfördt af en f. d. köpman, kallad
»Vild-Hussen», som gjorde det så godt som på eget
bevåg och höll på därmed, till vattenmassan en
dag blef honom öfvermäktig, sprängde på,
fördämningen brast, och på 4 timmar tömdes hela
sjön. Floden åstadkom förfärliga härjningar.

Detta hände den 6 juni 1796.

Anblicken af »Döda fallet» verkar ängsligt.
Det är något dödt, hemskt i denna djupa, svarta
stenravin.
I stället för det sålunda torrlagda fallet
bildades ett nytt, Hammarsforsen, midt emot
Ragunda kyrka, märkligt såsom »världens yngsta
vattenfall».

<img>»Döda fallet».</img>

Indalsälfven är vacker, men dess skönhet är
tämligen okänd, emedan älfven tills på senaste
tiden varit otrafikerad <footnote>Från Sundsvall ordnas i år (1888) ångbåtstrafik med
Bispegårdens järnvägsstation — en utmärkt turistled, i all
synnerhet för den, som sett Ångermanälfven.</footnote>. I sitt utlopp ur
Gesundsjön i Krångedesforsen bildar den det vackra
fallet vid »Drakahällan», dit turister pläga fara
för att beskåda timmerflottningarna.

Där har man ock en storslagen anblick vid
Stadsbärget, invid hvars fot vägen är bygd, och
hvilket liksom hänger öfver en.

Vill man se Jämtlands vackraste bondbygd,
så fortsätter man till Stugun. Där har
befolkningen ej sålt sin skog, och välståndet är
därför stort. På gästgifvaregården där mår man
— såsom på de allra flesta dylika i Jämtland — 
särdeles väl.
</chapter>

<chapter name="12. På gränsen.">

<h1>12.
På gränsen.</h1>

Af Jämtlands gränssocknar mot Norge äro
Åre och Kall redan nämda och äfven mest
kända, till följd af kommunikationerna. En
och annan turist har visserligen öfver Lit
och Föllinge dragit in i Norge, en väg, som i flere
afseenden lönar sig, och en och annan tagit vägen
genom Lit, Häggenås, Hammerdal, Ström (där de
vackraste flickorna i Jämtland finnas. Sunne och
Ström äro nämligen bekanta för sina kvinnors
vackra utseende) och Frostviken, men de äro ej
många. Den senare leden har emellertid utsigter
för sig. Färden öfver Ströms vattudal, »den
märkeligaste däld, som i riket är», hör till de
behagligaste, åtminstone sedan den började
trafikeras af »Virgo», som går till Bågaedet.

Därifrån går numera ångbåt till Gäddedet (i
Frostviken). Frostviksborna ha bygt väg till norska
gränsen, och norrmännen hålla på att möta. När
denna farled blir färdig, kommer man till Namsos
i Norge, hvarifrån är ordnad ångbåtstrafik med
Trondhjem. Här ha vi en ny turistled, hvars
betydelse man ännu ej insett!

*


Vid färden på Hetögeln (i Frostviken) ser
man en rad af fjälltoppar på norska gränsen. Det
är en lång sträcka fjäll, gnistrande som guld i
solskenet. Socknen är för öfrigt rik på
naturskönheter  och intresserar icke blott som gränssocken.

Norskt inflytande spårar man här öfverallt.
Jag vandrade vägen till gränsen — jag har ännu
kvar några linnéor, tagna midt på gränsen — och
träffade där en s. k. »libygding», som till min
vägvisare framstälde följande fråga: »Hi du sjett
te om Pe nåkkå?» — »Hvad i all världen skall
denna babyloniska betyda?» frågade jag min
vägvisare. Svaret löd:  »Ha du sitt 'n Pe nagå?»

Med litet kännedom om jämtskan öfversätter
man lätt meningen till: »Har du sett till Per
något?»

Att språkförbistring råder, är icke något att
undra på. Jag gjorde en gång en båtfärd uppför
det 4 mil långa Kvarnbärgsvattnet in i Norge,
där jag en natt sof i en bondgård. Mannen hade
sitt boningshus i Norge men sin ladugård i Sverge.
Han var norrman och hustrun svenska.
Tjänsteflickan var norska och drängen svensk.

*

Kommer man till Storlien, så underlåter man
icke att gå och besöka det särdeles vackra
vattenfallet »Brudslöjan», som ligger strax in på Norges
område. Har man då tur, så kan man få se en
fiskande »trönder» sitta där i sin röda mössa
— en hufvudbonad, som för öfrigt icke är
ovanlig i Jämtland.
»Stenen i grönan dal», som fins 1 mil från
Storlien, är nog icke så märkvärdig, som sägnen
gjort honom. Samma anmärkning göres redan
1763 af ingeniör Marelius i Vetenskapsakademiens
handlingar. Han säger:

»Att mången märkvärdig sak blifvit i
glömskans mörker bortgömd, har man mycken
anledning att vara förvissad om, af den ringa och
otillräckliga kunskap vi om en del äldre tiders
händelser ega. Men så ser man ock tvärt om,
att under tiden en och annan sak oförskyldt kan
komma i värde och blifva berömd. Det tyckes
mig ock med skäl kunna sägas om stenen i Grönan
Dal, som blifvit af åtskilliga afritad och så
namnkunnig, att jämväl en särskild disputation vid
Akademien om honom blifvit hållen. Han står
emot 800 alnar från Skurdalsröset utmed vägen,
är flat på ena sidan, men på den andra äro 
åtskilliga ränder och krångliga streck, som ingen
liknelse hafva af någon sort bokstäfver; han står
icke i någon dal, utan i sluttningen emot
Skurdalssjön, ej häller kan den kallas grön; ty där
finnes allenast här och där ett eller annat
grässtånd, så att vi hade svårt nog att finna bete
däromkring för 2 a 3 hästar, när vi där måste
uppehålla oss öfver en söndag. Eljes är, såsom
förut omrördes, i Härjedalen emot norska gränsen
en dal, som än kallas Gröndalen; kanske den
i historien omtalade stora stenen, som i första
Kristendomstiden skall vara upprest, snarare torde
där stå att igensökas.»
Sägnen berättar, att stenen skall vara uppsatt
af den helige Staffan och att den hieroglyfiska
skriften skall betyda:

<poem>När svenske män taga ryska seder,
kyrkor och kloster rifvas neder,
än står stenen i Grönan dal.

När kyrkor varda fångahus,
gudstjänsten mister sitt fagra ljus,
än står stenen i Grönan dal.

När skalkar och bofvar trifvas
och ärliga män fördrifvas,
än står stenen i Grönan dal.

När präster varda bönder
och bönder blifva vidunder,
då ligger stenen i Grönan dal</poem>.

Och nu skall jag i sanningens intresse lemna
den upplysningen, att jag — icke sett stenen. Vid
Storlien sade man mig, att vägen dit (omkring
1 mil) är mycket besvärlig, hvilket den dock,
efter hvad jag senare fått höra, alls icke lär vara.

*

Tre fjärdedelar af de jämtar, som söka
läkare, vända sig till Norge, säges det. I
Trondhjem fins en d:r Kindt, hvilken för sin ort är
något i samma stil, som Enköpingsdoktorn i Sverge
är för oss.

*

<img>Stenen i grönan dal.
Teckning af J. Tirén.</img>



Handelsvaror och fabriksalster gå i massor
till Jämtland från Trondhjem, som är
»Stockholm» för jämtarne. Östersunds handlande
furneras till kanske största delen af
Trondhjems-grossörer.

Och bland gränsbefolkningen i båda landen,
där rättvisan och nödvändigheten af tullar icke
är så tillfullo insedd, sker ännu smuggling i det
bästa förstånd.

*

Sommartid dra mycket norska arbetare öfver
till Jämtland, icke minst kvinnor. Detta har nog
sin naturliga orsak däri, att det är ondt om
tjänsteflickor i Jämtland. Vanligen komma de — eller
hämtas — till »höjänna'», och så
öfverenskommer man med dem, att de skola återvända
påföljande år.

De lära sig förvånande snart svenska så
bra, att man icke kan höra annat än att de äro
infödda.

*

Icke få af Jämtlands militärer, åtminstone
»gemene», äro norrmän.

*

Giftermål emellan den norska och svenska
befolkningen äro ej ovanliga. Särskildt söka de
norska »gutterne» jämtska »storsor» (flickor),
emedan dessa stå högt i rop för sin huslighet.
Norskorna  äro däremot kända för sin duglighet i 
arbetet  på  åker och äng, i skog  och på sjö —
»utegöra», kort sagdt.

*

I forna dagar visade sig oviljan egentligen mot
de danska och tyska knektarne. Och skickade
man ut norrmän mot svenskar, så vardt det si
och så. Det berättas, huru svenskar och norrmän
gemensamt och i bästa förstånd lurade sina
respektive öfverheter, då det gälde krig. Svenskarne
inneslöto sig i sin skans och visade en rad af
kanoner. Norrmännen retirerade, då de fingo se
en så öfverlägsen beväpning, oaktadt de så väl
som svenskarne visste, att kanonerna ingenting
annat voro än — målade träkubbar!

*

Hvad man emellertid än må säga om det, som
varit, säkert är, att nu det bästa förhållande råder
emellan grannfolken här i orten. De känna allt
för väl, huru beroende af hvarandra de äro, huru
de »behöfva hvarandras hjälp», som det hette i
salig bisp Lindbloms katekes.

»Norskfiendtligheten» vet man icke af här
annat än genom en del svenska tidningar. »Vi
äro alldeles som ett folk,» sade mig en gammal
jämte.

Björnsons, Sverdrups och Jaabæks porträtt
träffar man flerestädes i jämtska bondstugor.

*

Norska flaggor ser man ofta i Jämtland, och
när en norrman flyttar till vårt land och sätter
upp sitt lands flagga på sin gård, så sätter han
en svensk bredvid — en taktfullhet. som förtjänar
att anmärkas.

När norrmännen ha fest och tala för sitt
lands lycka och välgång, så utbringa de ock ett
»Gud skydde broderfolket!»

Det är en förebråelse mot oss att nämna detta.
Ty hur göra vi?

*

När gränslinien går öfver fjäll, utmärkes den
af stenrösor, när den går genom skog, af en bred
rågång.

Det är blott en skogsväg man trampar på,
och dock är det gränsen. Det är icke någon
skiljemur, hög och förskräcklig, som vi trodde
»Kölen eller Sevebärget» vara, då vi i
barndomsdagar plitade med geografien. Det är bara en
skogsväg, och där växa landen ihop, liksom de
växa ihop i folkens åskådning, deras känsla af
beroende och kärlek till hvarandra.

»Hvart tionde år komma 25 man hit och
röja upp gränsen», säger vår vägvisare. Det tål
vid. Annars kunde man — äfven figurligt taladt
— icke veta, hvar den vore!
</chapter>
<chapter name="13. I »buan».">

<h1>13.
I »buan».</h1>

Hon »tjänte halda» <footnote>»Tjäna hälften» är ett sannskyldigt hvitt slafveri, ofta nog.
Två hushåll slå sig i hop om en tjänsteflicka och ha henne hvar
sina två veckor. Gifvet är, att under mellantiderna på
hvardera stället en mängd stök- och släpsysslor gömmas, tills hon
kommer.</footnote> i fjor och visade  sig
villig och duglig. I år skulle hon få vara i
»buan» <footnote>Fäboden.</footnote>. Allt för väl visste hon, att 
bupigans arbete icke är något latmansgöra, men
då ägde hon i alla fall sin frihet, och det syntes
hvad hon gjorde.

Kom så våren. Björkskogen vardt så brun,
så brun: han blommade. Och det bruna 
öfvergick i ljusgrönt, och jorden blef en enda matta i
hoppets färg.

I »fjöset» <footnote>Ladugården.</footnote> blef det allt oroligare. Korna
bölade, och getterna började väsnas. De vädrade
vårluft.

En dag sade också Jonke <footnote>Jonas.</footnote> till käringen <footnote>Gift kvinna kallas, oafsedt
hennes ålder, käring. Äldre, ogift kvinna kallas gammelstorsa.</footnote> sin:

»Det är så godt, att Märta får ge sig i väg
till buan. Ante <footnote>Anders.</footnote> är väl stor nog att bli
gesslepöjk <footnote>Vallpojke. Gessle af geta = valla.</footnote> i år?»

Mor nickade bifallande.

Så skickades Märta, Ante och boskapen i väg.
Skällkon gick i spetsen, stolt och säker som en
general. Hon hade anfört sin trupp på denna färd
mer än en gång.

Efteråt utrustades Brunte, ett praktexemplar
af den jämtska hästrasen — sannerligen ej någon
finnhäst! — för att hinna upp till buan samtidigt
med »kräka» <footnote>Kreaturen.</footnote>. Det är en duktig last han får.
Men klöfsadeln är så väl inrättad och Brunte så
väl van vid dåliga vägar, att han lätt hinner upp
förtruppen, fastän den gick så långt förut.

Brunte blir, väl framkommen, aflassad sin
börda: kontarne <footnote>Näfverrenslar, hvari mat förvaras.</footnote>, mjölktrågen <footnote>Aflånga tråg, bestående af urhålkade träkubbar, som hållas ytterst blanka och rena.</footnote>,
tjockmjölksbunkarne <footnote>Af trä, laggade.</footnote> och sängkläderna. Och så får han
återvända. Ante och Märta bli ensamma.
»Bu»-lifvet är börjadt.


*

Fäboden ligger mot sluttningen af sjön.
Skogen står rundt om så hög och allvarlig, och här
och där reser sig ett fjäll med sin hvita hjässa.
Utsigten är så vid, så vid — femton mil minst.
Märta känner sig så ödmjuk inför denna storslagna
natur. Hon tycker sig aldrig kunna glömma denna
anblick. Och det gör hon icke häller. För henne
blir ingenting så erbarmligt smått som för
»sörlänningarne» <footnote>Norrlänningen kallar så invånarne i södra och mellersta
Sverge.</footnote>, hvilkas synkrets omfattar en half mil
eller ock är en flack, tryckande, enformig slätt. Får
hennes lekamliga öga se det yttre i stort, så kommer
hennes själs öga äfven att se det inre i stort...
Å, där i fjärran glindrar ju kyrkan som en hvit
punkt. Och utan att hon tänker därpå, glida
öfver hennes läppar Jörgen Moes ord till Ole Bulls
härliga musik:

<poem>Når Solskiven stiger lidt, så den står
der midt över Skardet i Kammen,
da ved jeg, i Dalen Klokkerne går,
da ringer fra Tårnet det sammen.

Nu kommer vel Odd i susende Trav.</poem>

Men han heter ej Odd, utan Kjel!

*

Arla är hon uppe på morgonen och mjölkar
korna och getterna. Och så får Ante sig en 
förmaning att icke glömma saltpungen <footnote>Saltpungen är gesslepöjkens-vigtigaste attribut. Då han
vill ha hem boskapen på kvällen, räcker han den åt kreaturen,
som få slicka på saltet, och fortsätter han sedan med saltpungen
i hand, så följa de honom så gärna, att de rent af slåss om
att vara honom närmast och få mer af läckerheten.</footnote> och ej
ställa till skogseld <footnote>Då kreaturen skola hvila på dagen, tänder pojken upp en
eld, och djuren ställa sig i röken, då de äro skyddade för de talrika
och besvärliga myggorna, som eljes icke lemna dem någon ro.
Blir elden ej riktigt släckt — och det händer ofta nog — är
naturligtvis fara för skogseld. I fjälltrakter se lapparne gärna
en sådan, ty det blir sedan bättre bete åt deras renar, och man
vill emellanåt skylla lappen för att »tutta på».</footnote>, hvarpå han kör i vall.

Under dagens lopp sysslar Märta med att af
mjölken bereda de produkter, om hvilkas
mångfald man har föga aning, förr än man varit gäst
i en fäbod.

Den största läckerheten är utan all
gensägelse get-mesosten, hvilken äfven står högt i rop
såsom ett angenämt, matsmältningen befordrande
näringsmedel.

Det berättas, att en engelsman smakat denna
anrättning och frågat, hvad det var.

»Å jespanes, dä ä jö mössmörost, vejt je.»

»Äter folk den?»

»Tack'n sjule <footnote>Sjule: den lede.</footnote>
 för dä.»

»Dö de någonsin, då?»

I morgon är det söndag, och Kjel har lofvat
att komma upp till helgen <footnote>Helg lika med söndag.</footnote>. Vägen är fem mil
lång, men det generar föga honom, som till sitt
förfogande har ett fortskaffningsmedel, hvilket
understundom blifvit benämdt »kärlekens vingar».
Har hon allt i ordning? Ja, i mjölkkällaren är
ordentligt som alltid, i »buan» sätter hon upp
friskt björklöf och »bukammaren» — hennes
privata helgedom — står som ett dockskåp. Det är
ingen svårighet att ta emot honom. Hennes
matförråd företer icke mycken omväxling:
»tunnbröd» <footnote>Ytterst tunt bröd af kornmjöl.</footnote>, fläsk och mjöl. Men hon har ju alla
fäbodens rariteter att bjuda på: jordbär <footnote>Smultron.</footnote> med
»flautan» <footnote>Grädde.</footnote>, »kesmusa» <footnote>Ystningen i dess första stadium.</footnote>, kärnfil <footnote>Grädde, som vid kärningen fått en lätt, syrlig smak.</footnote> på tunnbröd
och mera dylikt. Och sådant får han icke hemma,
allra minst nu, då de bara ha en ko där öfver
sommaren.

Man kan icke säga, att Kjel är uppe »tidigt
med solen», ty här går ju solen knapt ned. Han
går, då »det ej är dag, det ej är natt, det väger
mellan båda,» för att tala i presens i stället för
imperfektum, såsom Tegnér. Från »Gullhaugens» <footnote>Gallhögen.</footnote>
topp smälta afton- och morgonrodnad samman i
ett ljushaf.

Och uppe är hon och väntar honom. Ute i
förstukvisten hänga mjölkkärlen på torkning.

Hvad de säga hvarandra under dagens lopp?
»Skalden vet det, och Freja vet det, och I som
älsken, I veten det, I.» Det är ett mera universalt
språk, än volapyk nånsin kan bli!

Ante får i dag komma hem lite förr än
vanligt med kreaturen, så att hon skall hinna få
ifrån sig mjölkningen tidigt.

Och vallåten genljuder i skogen. Hon kan
»kauka» <footnote>Kauk: vallåt.</footnote> hon!

Och så komma de hem, och hon mjölkar, och
så sitta Kjel och hon i ro vid fiskestället nere vid

sjön. Och nu betror han henne det, som han
haft så svårt att bära på hela dagen: i vår skall
han få ett torp af bonden. Och då blir hon hans!

Så går han, lemnande henne ensam med sin
glädje. Ante följer honom med båten öfver sjön.
Och där viftar han med näsduken, och så
försvinner han i skogen. Men när två helger gått,
kommer han åter! ...

<img></img>
</chapter>
<chapter name="14. Timmerhuggare.">
<h1>14.
Timmerhuggare.</h1>

Sakta segla de stora, tunga snöflockarne ner.
Sjön ligger som ett duntäcke, forsen dånar
icke mer, och träden digna under snöbördan.

Allt är så hvitt, så bländande hvitt, och så
tyst,  som  hade aldrig ett ljud stört stillheten här
i ödemarken.

Då komma de, arbetareskarorna söder ifrån,
timmerhuggarne. Skogsjättarne darra, ty de veta,
att deras tid är ute. Bolaget har köpt skog på
visst tumtal, faktorn har fått order om huru
mycket som skall afverkas, och han har bestämt,
att just öfver denna trakt skall skogslien gå fram.

Snart hvirflar blå rök upp från det
skorstenslösa blockhuset — timmerkojan. Så blygsam denna
boning än är, står hon som ett riktigt slott
bredvid de riskojor, som så ofta utgöra
timmerhuggarens vinterkvarter, då icke en fäbostuga står till
hans förfogande, och det är ju en ren händelse, i
fall en sådan ligger lämpligt till.

Jag sade, att boningen är blygsam. Låtom
oss ta den i närmare betraktande.

Man har icke gifvit sig tid att skräda timret
till den. Ingen grund, utan blott några runda
stockar hopfogade, och så torftak på »huset».

Det är afdeladt i två hälfter, en för hästarne
och en för folket. Hästarnes afdelning är den
jämförelsevis bäst inrättade. Här fins åtminstone
ingen rökglugg på taket. Spiltorna utgöras af i
väggen fästa stänger, och höet bildar en mjuk
bädd på »golfvet». Timmerhuggarnes afdelning
har granrisbeläggning i stället för golf. Midt i
rummet ligga några stenar, eldstaden, en
sannskyldig vestaseld, ty den brinner dag och natt,
om icke ett snöfall släcker den — jag sade nyss,
att röken går ut genom ett hål på taket. Inga
fönster! På ena långväggen fins en väldig brits,
som utgör den gemensamma sofplatsen för hela
laget. Sängkläderna utgöras af lite hö. Här snöar
det in, här rägnar det in, här blåser det in, här
är öppet för alla himmelens väder. Röken från
stockelden insveper allt i en molnstod. Och här
äta de och sofva!

Det kan vara lif i en sådan koja efter slutadt
dagsarbete, särskildt en afton då proviantering
skett. Det är vanligtvis timmerköraren, som ofta
har afverkningen å en viss skogstrakt på ackord,
som far till närmaste by eller handelsbod och
skaffar lifsmedel, på samma gång bränvin
hemtages från lönkrögaren eller med budet till staden.

Kosten utgöres i hufvudsak af bröd och
amerikanskt fläsk. Emellanåt koka de gröt eller baka
pannkakor, och kaffe utan grädde, men så mycket
starkare, konsumeras i ansenlig mängd. Hvar och
en är sin egen kock.

Kommer så bränvinsbuteljen fram, och det
blir »luft». Den ene sjunger, den andre svär, ett
lag spelar kort, en trakterar handklaver o. s. v.
Att yttringar af det beprisade vikingalynnet då
och då förspörjas, är själfklart.

Under dagarne ljuda yxhuggen.
Timmerköraren fraktar träden ned till timmerrännan, som
bolaget bygt, eller till sjön.

Och så går den ena dagen efter den andra,
vintern lång. När vårsol smält snön och löst
älfven ur sin boja, börjar timret anträda sin resa.

Nu är de fleste timmerhuggarnes värf för
säsongen slut. De fleste draga sig till sågverken
eller nedåt bygden för att deltaga i bondens arbete.

En del följer dock timret, och desse få nu
namnet timmerdrifvare eller flottkarlar, allt efter
sitt arbete. Där timmerrännor ej äro bygda, måste
de se till, att timret går sin gilla gång genom
älfven, ty fastnar det på stränderna, så får
bolaget med bönderna att göra. De yrka att utfå
ersättning för skadad slåtter.

Kommer så timret till sjön, där det omslutes
af en »bom». På större sjöar har bolaget
bogserare, som draga bommen. Eljes föres den fram
medels segel eller å land placerade spel.
Springer en bom sönder, är det icke roligt att vara
med. Lyckas man då ej att i en hast hopsamla
timret, så har bolaget åter på halsen ett yrkande
om ersättning för strandskada.

Så går timret i timmerrännor, på älfvar och
sjöar, tills det nått sin bestämmelseort: sågverket.

Är timmerhuggarens arbete hårdt och
mödosamt, så är flottkarlens det icke mindre. Vid
timrets färd utför forsen eller då det inneslutes i
bommen, står hans lif ofta på spel. Men desse
arbetare utgöras af ungt, kraftigt och djärft folk,
eljes skulle de hvarken kunna eller vilja taga det
yrke de valt.

De, som på våren gå till bondens arbete, äro
ofta infödingar. Icke så flottkarlarne. De äro
vanligen »sörlänningar». När dessa senare slutat
sitt arbete, styra de ofta färden till staden, dricka
champanj och lefva i sus och dus, så länge
pängarne räcka, för att sedan bege sig ned till
sågverken och börja det tunga, ofta farliga arbetet där.

En och annan, som ser på sin framtid,
gömmer på sina surt förvärfvade pängar, tills han kan
köpa sig en häst eller flere. Han kan då bli
timmerkörare, och hans sociala ställning liksom hans
ekonomiska är då en annan än timmerhuggarnes.
Han förtjänar mera än de, och han kan uppträda
som arbetsgifvare åt dem, såsom då han åtar sig
afverkningen af en viss skogstrakt.

Mången gång blir en sådan bofast i Norrland.
»Den det landet en gång sett, han längtar dit
igen.» Kommer han hem till slätten, som stod så
vacker i minnenas dager, så märker han, att han
saknar de stora vyerna, forsen och det
skogomkransade fjället. Och här kan han lättare arbeta.
Han blyges icke för att ta i med det simplaste
arbete, hvilket mången gång i hembygden rakt
icke skulle gå an. Här kan han inrätta sig så
enkelt som hälst — det är ingen, som anmärker
därpå. Han har inga skyldigheter mot några
föregåenden eller förhållanden för dagen.

Ofta har han också vid besöken i byn sett
någon »storsa», hvars bild sedan ständigt legat
för honom och som sett på honom allt varmare,
för hvarje gång han kommit, tills han slutligen
frågat henne, om hon ville bygga och bo med
honom här uppe i det rika, glömda eller okända
landet, »Sverges Amerika», och hon svarat ja.

Och så har han varit bunden här med de
bästa intressens band. Så har han skaffat sig en
egen torfva och röjt och plöjt och beredt mark
för skördar. Så har han börjat bondens tysta
och dock så betydelsefulla arbete för slägten, som
komma.
</chapter>
<chapter name="15. Vid Handöl.">
<h1>15.
Vid Handöl.</h1>

Vårnatten är tyst och sval.

Snasahögarnes snöiga hjässor resa sig
högt mot himlen. Molnens lätta gardin slites
isär  af jättarne, som bistert blicka ned på
landskapet, såsom de gjort i tusende år.

Rundt om står skogen, mörk och allvarlig.
Utför höjden kastar sig Handölsforsen, skummande
hvit. Han vet icke af annat än rastlös
verksamhet. Det är först när han kommer ner i Enaälfven,
som han blir lugn.

Hela den lilla byn slumrar, slumrar så trygt,
som hade den aldrig drömt om den skräckfulla
epilog till tolfte Karls saga, den bevitnat.

Men i vårnatten har konstnären varit uppe
och fäst det stora fjället och den lilla byn på
duken.

*

Flämtande efter andan af öfveransträngning,
dignande under nöd, fick fosterlandet 1718 bådet,
att krigen ej voro slut. Med härsmakt skulle det
folk öfvermannas, som senare under andra
förhållanden knöt frändskapens band med oss.

Karl själf drog ut med en här för att intaga
Kristiania. Armfelt gick i augusti från Jämtland
öfver fjällen mot det gamla Nidaros. Där var intet
att göra. Nöden vardt stor. Hären både frös och
svalt. Förgäfves bönföll Armfelt att få återvända.

Hängning väntade den, som vardt öfverlöpare.
Och dock voro desse månge. Det har icke
herskat någon fiendskap mellan Jämtland och Norge.
De ha allt för länge varit förenade, de ha allt för
väl känt, huru beroende de äro af hvarandra.

Så utbröt myteri. Räfsten var sträng och
gjorde, att man för framtiden nöjde sig med att
knyta näfven i byxfickan.

Den 30 november uppgjorde Armfelt ett
»förslag öfver den jämtländska hären», såsom den
kallades. Den bestod af jämtar, helsingar och
finnar. Då funnos 5,320 friske kvar. Hären hade,
enligt hvad nyare forskningar gifvit vid handen,
uppgått till 14,540 man.

Ett danskt ilbud, som skulle bringa
öfverbefälhafvaren i Trondhjem underrättelsen om Karls
död, fångades. Man trodde, att det blott var en
krigslist för att skrämma svenskarne tillbaka.

Det har sagts, att svenskarne vid sitt
aftågande från Trondhjem ej afvetat konungens död.
Troligen visste dock Armfelt, huru det var — ja,
han hade säkert fått den nya regeringens order
att börja hemfärden. Och det var en färd, hvarom
den, som aldrig varit ute i fjällstorm, omöjligen
kan göra sig en föreställning.
När nyåret 1719 ringde in, stod hären vid
Tykdalen i Norge. Det var åtta mil till närmaste
svenska by, Handöl i Åre socken. Norske
vägvisare togos. De lofvades stor belöning, om de
visade vägen, dödsstraff om de inte gjorde det.

Och tåget sattes i gång. Dimmorna från
hafvet drefvos mot fjällryggen, och allt insveptes
i mörker och snöyra. Kölden var förfärlig. Och
till råga på allt elände frös hufvudstyrkans
vägvisare ihjäl. Vägen var garnerad med ihjälfrusna
människor och hästar.

I tre dagar fortsattes detta tåg, som i
gräslighet söker sin like i vår historia. Man tyckte
sig märka vatten under snön. Det var också
Enaälfven, och man följde den till Enabogen, en svensk
fjälltrakt. Här mötte kölden och snöyran igen.

Ett femtonhundratal af denna stolta här kom
fram till Handöl. Där voro, som ännu i dag, blott
tre små gårdar, och där kunde följaktligen ej månge
rymmas. Soldaterna fröso till döds i massor
utanför väggarne, och stora tunnor af människolemmar
vitnade om, huru man fått handtera de räddade.
Blott 870 man kommo fram till bättre bebygda
trakter, till Dufed.

Ord kunna ej måla alla dessa fasor. Men
»Folkets Roop på Norska Fjällarne» — såsom
finske prästen Nicolai Idman, hvilken var med å
tåget, kallar sin 1720 tryckta predikan därom —
genljuder än i hvarje bröst, som känner ett
fosterländskt, ett mänskligt hjärta klappa i sig.

*

Vid Ånn, i järnvägsstationens omedelbara
närhet, fins en liten enkel sten med följande inskrift:

<poem>1719
JANUARIJ
BEGRAFDES
HÄR
KRIGS FOLK</poem>

Stenens andra sida förmäler:

<poem>1810
ÄR
STENEN
UPSAT OCH
RISTAD TILL
ÅMINNELSE AF PASTOR
DR. L. E. FESTIN</poem>

Det i detta fall litet dunkelt sagda missförstår
ingen!

Denna minnessten är den enda efter det
Armfeltska återtåget. Jag nödgas nämligen omtala,
att den sten, som läsaren ser på taflan, ieke fins
i verkligheten. Den är af konstnären ditsatt blott
för effektens skull. Eller kanske såsom en
förebråelse? Det har rests monument åt så många,
men det fins intet synligt märke på den plats,
där de små, namnlöse, som icke fingo några
äreminnen, kämpade sin sista strid.

Från Ånn kan man, dels fot-, dels sjöledes
komma till Handöl. Flertalet föredrager väl
emellertid att dit taga vägen öfver Enafors, då den,
som är jagtvän, också kan göra en tur upp till
baron Dicksons storartade jagtslott.

I hvilket fall som hälst har man ej
kompletterat sin bild af Jämtland, om man ej sett den
<img>Handöl och Snasahögen.</img>

del däraf, vid hvilken dess hemskaste ofredsminne
är förknippadt.

Handölsforsen — om också icke så förfasligt
storartad — förtjänar att ses. Snasahögarne äro
lättare att bestiga än Åreskutan, och man kommer
på de förres högsta spets icke stort mindre till
väders än på »skutan». <footnote>Åreskutans höjd öfver hafvet är 4,958 fot,
Snasahögarnes 4,935.</footnote>

Det urgamla tälgstensbruket är värdt
uppmärksamhet, ehuru handteringen nu bedrifves i liten
skala. »Det lönar sig inte längre,» säger
befolkningen. Få se, om i framtiden praktiske
engelsmän säga detsamma, om de icke taga reda såväl
härpå, som på Jämtlands »kvarnbärg» och
skifferlager — om man icke en vacker dag härifrån
expedierar kvarnstenar och gör de amerikanska
liebrynena öfverflödiga i Sverge.

På vintern arbetas det ännu här. Man lägger
tak på grufvan och eldar där inne, så att man
kan »steka sill på väggen». Här och där i orten
träffar man på alster af handteringen, särskildt
kakelugnar. De berömmas högeligen.

Vid Handöl fins ett litet, öfvergifvet
lappkapell. Flöjeln på taket bär årtalet 1799. Utan
skydd står här åtminstone en verklig skatt,
predikstolen — norskt arbete från 1649 — utsökt
vacker, ren renässansstil.

I koret fins bland annat en akja i miniatyr.
En motsvarighet till skeppen i kyrkorna?

Folket i trakten tror, att kapellet skall
iståndsättas. Lapparne själfve önska det.
</chapter>
<chapter name="16.
Jämtemål.">
<h1>16.
Jämtemål.</h1>

Jämtemålet har flere munarter och många för
hvarje ort särskilda provinsialismer. I
gränssocknarna träffa vi på massor af norska ord,
men så ha norrmännen i stället tagit upp
lika många, om ej flere svenska ord, och
benägenheten därför fortfar, anmärkte för mig någon
gång en norsk »målstræver». Flerestädes föredrar
den norska landtbefolkningen att läsa bibeln på
svenska i stället för danska (Norges skriftspråk).
Svensk sång ljuder oss mycket ofta till mötes i
norska hem. »Vi er et morsomt folk, vi norske:
vi snakker norsk, skriver dansk og synger svensk»,
säger ett norskt talesätt.

De jämtska munarterna skilja sig rätt mycket
från hvarandra. Jag mins, huru en man från
Bärgs socken sade: »Här höra vi på talet, från
hvilken by i socknen en person är.»

Men det var icke min mening att göra något
som hälst försök till en filologisk afhandling. Jag
har ansett, att detta arbete bort upptaga äfven
prof på jämtemålet, och inledningen därtill kan
ju nu vara tillräcklig.

Den första historien är upptecknad i Mörsil,
den senare i Mattmar.

<b>Hårre Ocken miste styrska si'</b>.<footnote>För historien står jag i tacksamhetsskuld hos
folkskollärare Er. Olsson i Mattmar.    <i>Förf.</i> </footnote>

Dä e ingen gång jä b<i>l</i>i så sint, såm når e
yngran hänn dra på f<i>l</i>in, då dom hör me tæ<i>l</i>a
om, hårre stor å stærsk jä ha vy i min däga.
Jussom jä skull siti hen å juug! B<i>l</i>aut baka öra,
å ske våg se te å skraatt at gammart e få<i>l</i>k. Dä
e ränt så jä kan å<i>l</i>ves! Mæn för te ta tu däkk
kållf<i>l</i>in 'ngång, ske jä tæ<i>l</i>a om för däkk, vå jä
ha fått gått ijönom i min daga.

Jo, dä va, når mæ byygd Karl Johansväjn
oppi Åår. 'N Karl Johan va nå densåmå, såm
allt'n ville ha riktut jort dä hæn joo<i>l</i> å værd'n
så ut dä likestan ta söldatom, såm va mæ å tog
in Fredrikshall för te byyg väjn dæn. Jä va då
mæ ejn.

Så träfft mæ på — ell int mæ uttan dom,
si mæ va dällt i flejr arbetslag — så träfft dom
på 'n bövlade stor'n stejn, såm låg midt i
väjglinjen, dan hå<i>l</i> västa Bådsjö—Ejdan. Hæn va
tvungen te bort å dom bejynt å spräängt på'n,
mæn dä bykne int' nå, uttan stejn våårt hälla
stör, e länger dom holl på.

Så kåmmene bå' itat meg, att jä skull dit å
pröve'n.

Tänkt jä nå: jä p<i>l</i>ö vysst aller ha stått bäjt
för dom hårre bövlu dom ha sitt ut. Jort såm
tänkt, jä drog te, mæn tog för sekerhejts skull 

mæ me stor-bårrn. — Si dä va'n barr, såm såg
ut såm enn litt'n kanon. Tjukk va'n såm öve
tjukkest länna å fam æærn lång.

Nå jä kåmme dit, slog jä ne e hå<i>l</i> på tri
æærn å lædde. Hårre mytjy krut jä fo<i>l</i>e ti hå<i>l</i>e,
kåm jä int nu ihaug, mæn dä mins jä, att te
förlædne hävd jä ti tri å e' hærd punn navarskårv.

Mæn nu skull'e luntes sta. Jä slår ell å tänn
på å kåm int æne ihaug æn svave<i>l</i>trån deres — 
si, jä g<i>l</i>ömt a' å ta mæ me men — skull vä riktu.
Mæn vå häänn?

Når jä ha tänt på å skull te å k<i>l</i>iv ne ta
stejna, så ræsa skåte iväjn. Å jä i hämelshöjd!

Hårre högt jä kåm, vejt int jä, mæn
kamratan min sa'a, att jä såg ut såm enn litt'n gråfy<i>l</i>
opp pyny hämela.

Så kåm jä bæsan ne om e litta stånn mæn
sjuhinhå<i>l</i>ande farst. Då var'e den guss lykka, att
stejn hadd spryttje mitt i tu, å k<i>l</i>åva drivi att
båå siom; å jä kåm dätt'n mitt i milla. Mæn
farst'n va så hå<i>l</i>, att jä for hejle æ<i>r</i>na neri jo<i>l</i>a.
Å då strakk 'e eejn lårbejne mett a', så bejnpipa
stakk utjönom ærsjlerbroka. P<i>l</i>ö full vysst aller 
ha vy otö<i>l</i>u, mæn den gånjen dåne jä a'.

—  —  —  —  —  —  —  —  —  —  —  —  —  —  —  

Vakne jä ti utpå Bådsjöa.

Då var 'e tri kæra, såm hadd tigi hann om
me å skull ro me på Ejde. Tvo ta dom roodd
å'n tridi ææst b<i>l</i>o'e, dä fortest hæn vann, mæn
dä va int just mejr æn båt'n ville sjoonk 'ndån.
Så kan dæ förstå, hårre dä skå<i>l</i>å ta me.

Från den daga miste jä styrska mi. Å int
bære styrska, uttan hejle kråppen smangne ihop 

på e bedrövela vis. All k<i>l</i>ea min gatt jä lætt
jæra om. Jä mins sersjildt e k<i>l</i>essbrok, såm jä
fekk tvo präkta hæ<i>l</i>idagsbröker ta.

Jo tåkke ha jä gått ijönom i min daga. A nu
kansje dæ f<i>l</i>iin lagomt!


<b>Huruledes Ock </b><footnote>Ock, en gammal gratialist, är bekant i Jämtland för sina
dråpliga »historier» om sig själf. </footnote> <b>miste sin styrka</b>.

De ä' ingen gång jag blir så arg, som då de här »yngre»
drar på smilbandet, när de få höra mej tala om, huru stor och
stark jag har varit i mina dar. Just som jag skulle sitta här
och ljuga! Blöt bakom öronen, och ska våga sig till och
skratta åt gammalt folk. De' ä' rent af, så jag kunde skakas
af förtrytelse! Men för att ta ur er »kallflin» en gång, ska
jag tala för er, hvad jag har fått gå igenom i mina dagar.

Jo, det var, när vi bygde Karl Johansvägen <footnote>Landsvägen från Staaby i Åre till Skalstugan vid gränsen. </footnote> i Åre.
Karl Johan (kungen) var nu densamme, som ville ha väl gjordt,
det han lät göra, och valde han så ut de bästa af soldaterna,
som voro med och togo in Fredrikshall, för att bygga den där
vägen. Jag var då en, som var med.

Så träffade vi på — eller inte <i>vi</i> utan <i>de</i>, si vi voro
indelta i flere arbetslag — så träffade de på en ovanligt stor
sten, som låg midt i väglinien där strax väster om Bodsjö-Edet. 
Stenen måste bort, och de började sprängningen på'n,
men det hjälpte ingenting huru de sprängde, utan han blef
nästan större ju längre de höllo på.

Så kom det bud till mej, att jag skulle dit och pröfva på'n.

Tänkte jag: jag plär visst aldrig ha stått bet för dem,
huru böfliga de än sitt ut. Gjordt som tänkt, jag drog åstad,
men tog för säkerhets skull med mig stor-borren. — Si de'
va' en borr, som såg ut som en liten kanon. Grof var han
som öfver tjockaste delen af låret och fem alnar lång.

När jag kom dit, slog jag ned ett hål på tre alnar och
laddade. Huru mycket krut jag hade i hålet, kommer jag inte nu
ihåg, men det mins jag, att till förladdning lade jag i tre och
ett halft pund »navare-spån».

Men nu skulle det luntas åstad. Jag slår eld och tänder
på och kommer ej annat ihåg, än att deras svafveltråd — se,
jag glömde att ta med mig af min egen — skulle vara duglig.
Men hvad hände?


När jag hade tändt på och skulle till att klifva ned af
stenen, så rasar skottet iväg. Och jag i himmelshöjd!

Huru högt jag kom, vet jag inte, men mina kamrater
sade, att jag syntes som en liten gråsparf uppe under himmelen.

Så kom jag basande ned om en liten stund med en
»sjuhinhålande» fart. Då var det den gudslyckan, att stenen hade
spruckit midt itu och blocken kastats åt båda sidor, och jag
kom fallande midt emellan. Men farten var så gruflig, att jag
slogs hela alnen ned i jorden. Och då brast mitt ena lårben
af, så benpipan stack ut genom älglädersbyxorna. Plär väl
visst aldrig ha varit ömtålig, men den gången dåna jag af.

—  —  —  —  —  —  —  —  Vaknade jag upp ute på Bodsjön.

Tre karlar hade nämligen tagit hand om mig och skulle
föra mig till Edet. Två af dem rodde, och den tredje öste
blodet, det fortaste han kunde, men det var inte just mer än
att båten ville sjunka ändå. Så kan ni förstå, huru de' skvala
af mej.

Från den dagen miste jag min styrka. Och inte bara
styrkan, utan hela kroppen krympte ihop på ett bedröfligt vis.
Alla mina kläder måste jag låta göra om. Jag mins särskildt
ett par klädesbyxor, som jag fick två par präktiga helgdagsbyxor 
af.

Jo, tocke har jag gått igenom i mina dagar. Och nu
kanske ni skrattar lagom!


<b>En takksamhetssjänk</b>.

Mi mormor va född på 90-ta<i>l</i>an, å ändå var'e
æ mormor hänes, såm va mæ om dä hann eventyre 
i sin ongdomsdaga. Så gamma<i>l</i> e saga.

På den t'n var'e vanla, att bonnstårsan va i
buom om såmåran — even om dom så visst va
jo<i>l</i>egentause. Så va nu hännelsa mæ'n mormors
mormor.

Lauvdagskvälln — si dä e'n kväll, såm all
butausan hågå se at — va kymyn. Å æ Ingri — 
hu häjte så — hadd stöke ifrå se för dan. Tjynnan 
va mjæ<i>l</i>ke, mjæ<i>l</i>ka sillt, tråga tvätte å tjelan
b<i>l</i>ankskure, så dom g<i>l</i>æma ti aftanso<i>l</i>n, der dom
ste oppställt västa stårrisväddja. Nyrapa e 

asp- å röjnlauv stamme så gått frå granbærsgå<i>l</i>van
inni stårrisan, å her å der oppsin väggom var'e
jænse mæ lauvkvista. Ti'n litt'n behännlejn enn
näverskrukk, såm sto deri fönsterg<i>l</i>ugga, hadd æ
Ingri plæntere ti b<i>l</i>aut'n bjännmåså dä finest
skogsblömster, hoppara ti'n vakker butjett.

Sängbädda häri lava — mæ kritvitt e var på
kudda — va oppbädde på dä snyggest å såg
værskela så tylejn ut, att e fin e mamsell — för te
int tæ<i>l</i>a om sträkan — skull ha ville litji der.

Ja, mæ ett o<i>l</i>: dä va omtydd på dä finest
ti hæ<i>l</i>jen häman Ingri oppi fjällvålla.

Vänte'na okånut?

Jaa, int var'æ riktut seker, mæn ... <i>hæn</i>
gått kåmå i kväll. Dä va ju int minner æn fyyr
våkå, sæn dom bufaul, å æn hadd'n int vy dit å
hälse på'æ. Nog var'e förstås drygt tri mil frå
bygd'n opp ti fjällvålln, mæn 'n Svän i Millestgå<i>l</i>a
va int densåmå, såm räkne mila, då dä gall æ
Ingri. Dä hadd'n sjæ<i>l</i>v sagt inna hu for, å hu
trodd nå, dä va hæ<i>l</i>vene sænt. Föruttom dä, att
hu va jolegentaus, så hadd'æ nå såm litte
ham<i>l</i>ing om, att hu va te synes, så hu skull'a dågd
uttan gå<i>l</i>. Dä haadd kålltjällan borti skoga særve
ti'æ. Int så hu va höjgfæ<i>l</i>n. Långt därifrå. För
hu bruukt allt'n täänk, når hu spägle se ti nån
tjääll: »Dä e ovårut vo ejn b<i>l</i>ir fin ti vattnan.»

»Hæn jätt kåmå i kväll,» sa'æ hæ<i>l</i>vlytt för
se sjæ<i>l</i>v å la'n rejn enn osthanduk ditt på bo<i>l</i>e
såm sællve't. »Åså bruk'e då væ e sekert e
mæærs, når man tjäänn hågen ti vänster
tåm<i>l</i>inja, å dä ha jä tjänne hejle... Jo dä piip deri
ella! Jä får okånut!»


Å okånut fekk'æ.

Mæn hårre haj vårt'æ int, når iställe fönn,
Svän, hu får si dä kåm krypen fram på aurn e
förvillande stor e — groo.

Groa g<i>l</i>ååmt på æ Ingri å kaure, såm hu
skull'a vy i vänt'n stånnom.

»Gu' välsing me!» skrejk æ Ingri te å vårt
mejr æn rædd. Mæn kreke hän stæda å g<i>l</i>ååmt
på'æ å kvere.

Då försto'a att groa hann ville ha jæ<i>l</i>p; tog'æ
så vakkert mæ hänrom å bar ut'æ å la'æ dit i
gröngræse. Å stakkarn våårt lungn mæ däsåmå.

Når æ Ingri vånne se om å skull gå in,
nappen Svän i Millestgå<i>l</i>a öve fjösle' å rope mæ
g<i>l</i>avér'n röst: »Go'afta, Ingri!»


*


Dä va tri år deräätt. A Ingri höll int te i
buom länger. Hu låg sjuk för tä<i>l</i>fällan.

Mæn fast dä va sjæ<i>l</i>ve Jænsmässaftan å dä
hælejest e ve'r å fast hu tjänne, når'n Sæla-Nirsj,
dränjen deres, höll på myykt i aning fingra på
fejola — si ongdomen skull oppi Björsklia å dææns
— att »stårsa» såt kvær ti se — jå dä va jämt
e' år sæn dom jifte se —, så varæ int iill mæ
'ndån. Hu va ränta' g<i>l</i>a ti dä hu va sjuk. Å
dä va int fritt däsåmå mæ æ Svän häll.

Hårre kuunn dä ha' se?

Jo hu höll ti hänrom, där hu hæ<i>l</i>vlåg deri
stannsänjen, 'n litt'n ejn, såm skull ti tjörs'n dan
derpå å kåmå ijæn å heejt O<i>l</i>' Svänsa. Mejr
kunn int behöves.
Såm hu håll på å kyssj ne lill strätjen senn,
så kärn ijönom döra stigen en liita, litta gråk<i>l</i>ädd
e tjæring å ställ se te å niig så fint framma sänjen.

Hu vårt nästan litte dåttmæ æ Ingri
mædäsåmå, mæn då hu mæært, att till tjæringa hän
såg så gomilln å vänlejn ut, lungne n'æ se å
frågen'æ om hu kåmme å ville si'n lill Olle hänes.
— Hu försto nå jejnest, att dä va e
<i>jolbyggarkvinn</i>.

»Ja — sværæ'næ — åså vill jä takk dä för
jæ<i>l</i>pa jä fekk för tri år sæn oppi fjällvålla.»
Såm hu ha sagt ut dä o<i>l</i>a, stejg 'æ fram ditat
sänjen, tögd upp se på tean, stöjp så tu förek<i>l</i>en
sett opp på fälin 'n storn haug mæ <i>sälversje</i> å
— försvann.

Hårre i förunrom æ Ingri våårt lön int sääj.

Hu trodd hu dröömt. Hu tögd se opp å
g<i>l</i>ååmt utt jönom fönstre för ti övertyg se om hu
værskela va vatjen. Mytjy riktut. Hu såg so<i>l</i>a
höll på å tullre no<i>l</i>öve Skuta, hu hau<i>l</i> söjn ta
ongdoma å fejola ommanet Björsklin. »Jä e
tvungen te væ vatjen!» rop'æ te för te få höör sin
egen röst.

Fingra hänes ville ta ti sjean. Nää, hu gatt
fundér först.

... »Dä va oppi fjällvålla ... för tri år sæn
... sa'æ lill unra dæn ... Ja, nu kåm jä ihaug!

— <i>Groa!</i>»

»Å nu erhinre'na se, vå dä gam<i>l</i>an ha sagt:
att når jo<i>l</i>byggartjæringan int bääll fö' fram barna
sin, så omskapa dom se te nå öm<i>l</i>eje e jur å
kryp in där få<i>l</i>tje bor för te få b<i>l</i>i utbyryn. Då
b<i>l</i>i dom hy<i>l</i>pen, når <i>kristna hänner</i> tar ti dom.

»Dä va'n präktu 'n takksamhetssjänk e hänne,»
tänkt æ Ingri g<i>la</i> å tog at sölversjeom. »Bære
dom int försvinn.»

Mæn försvann jo<i>l</i> dom aller, så lääng æ
Ingri leevd.

Når ju<i>l</i>- å Jænsmässkvälln kåmme, då kåmme
sälversjean hänn å fram tu tausskåpan hanes.

Å då kåm even enn hänn saga fram.

<b>En taeksamhetsskänk.</b>

Min mormor var född på 1790-talet, och ändå var det
hennes mormor, som var med om det här »äfventyret», i sin
ungdom. Så gammal är sagan.

På den tiden var det vanligt, att bonddöttrarna vistades
på sätern om somrarne — äfven om de så visst voro
»jord-egentöser». <footnote>Enda arfvingen till gården.</footnote> Så var nu händelsen med mormors mormor.

Lördagskvällen — se det är en kväll, som alla
»bondtöser» längta till — var kommen. Ingrid, så hette hon, hade
stökat ifrån sej for dagen. Korna voro mjölkade, mjölken silad,
»trågen» tvagna och kittlarne blankskurade, så de blänkte i
aftonsolen, der de stodo uppstälda på venstra sidan om storriset. <footnote>Fäbodstugan.</footnote>
Nyss taget asp- och rönnlöf doftade så godt från
granbarksgolfvet inne i stugan, och här och där uppefter väggarne var
lofvadt med friska löfkvistar. I en liten behändig näfverkorg,
som stod i fönstergluggen, hade Ingrid i våt björnmossa
planterat de vackraste skogsblommor, hopparade till en näpen bukett.

Sängbädden på lofven — med krithvitt var på kudden —
var uppbäddad på det snyggaste och såg verkligen så inbjudande
ut, att en fin mamsell — för att nu icke tala om pojkarne —
skulle ha velat ligga där.

Ja, med ett ord: det var uppsnyggadt riktigt fint till
sönda'n hos Ingrid uppe i fjällvallen.

Väntade hon främmaude?

Ja, inte var hon riktigt säker, men ... <i>han</i> måste komma
i kväll. Det var ju inte mindre än fyra veckor, sedan de
»bodförde», <footnote>Flyttade till sätern.</footnote> och ännu hade han inte varit dit och hälsat på henne.
Nog var det drygt tre mil från bygden upp till fjällvallen,
men Sven i »Mellerst'gården» var ej densamma, som räknade

milen, då det gälde Ingrid. Det hade han själf sagt, innan
hon for, och hon trodde nog, att det var till hälften sant.
Förutom det, att hon var jordegentös, så hade hon liksom en
liten aning om, att hon var till utseendet sådan, så hon skulle
ha dugt utan gård. Det hade kallkällorna i skogen skvallrat i
henne. Inte så att hon var högfärdig. Långt därifrån. Hon
plägade alltid tänka, när hon speglade sig i någon källa: »De'
ä' obegripligt hvad en blir fager i vattnet.»

»Han måste komma i kväll,» sade hon halfhögt för sig
själf och lade en ren osthandduk på bordet såsom servet.
»Äfven plär det vara ett säkert kännemärke, då man känner
'hågen' (= en kittling) i vänstra tummen, och det har jag känt
hela... Jo, det piper i elden! Jag får främmande!»

Och främmande fick hon.

Men huru bestört blef hon ej, när, i stället för Sven, hon
får se det; kommer krypande fram på jordgolfvet en ovanligt
stor — <i>groda</i>.

Grodan stirrade på Ingrid och kved, som om hon varit i
födslovåndor.

»Gud välsigne mej!» skrek Ingrid till och blef mer än
rädd. Men kräket där blott stirrade och såg på henne och kved.

Då förstod hon, att grodan ville ba hjälp, tog henne så
varligt med händerna och bar henne ut i gröngräset. Och den
arma blef lugn med detsamma.

När Ingrid vände sig om för att gå in, hoppade Sven
öfver fähusledet och ropte muntert: »God afton, Ingrid!»

*

Det var tre år därefter. Ingrid hölls inte längre vid
sätern. Hon låg sjuk för tillfället.

Men fastän det var själfva midsommarsaftonen och det
härligaste väder, och fastän hon kände, när »Spela-Nils», deras
dräng, höll på och »mjukte» i ordning fingrarne på fioln — se,
ungdomen skulle upp till Björkliden och dansa — att »jäntan»
satt kvar i henne — ja, det var jämt ett år, se'n de gifte sig
— så var hon inte illa till mods ändå. Hon var rentaf glad
för, att hon var sjuk. Och det var nästan samma förhållande
med Sven också. Hur kunde det ha sig?

Jo, hon höll i händerna, där hon halflåg i stannsängen <footnote>Gammaldags säng med skåp.</footnote> 
en liten en, som skulle till kyrkan dagen därpå och komma
igen och heta <i>Olof</i> Svensson. Mera kunde inte behöfvas.

Som hon håller på och vyssjar ned <footnote>Till sömn.</footnote> lill-gossen sin, så
kommer genom dörren stigande en uten, liten gråklädd gumma
och ställer sig till och niger så vackert frammanför sängen.

Hon blef nästan lite ängslig, Ingrid, med detsamma, men
då hon märkte, att den här lill-gumman såg så mild och vänlig
ut, lugnade hon sig och sporde henne, om hon kom och ville
se hennes lille Olle. — Hon förstod genast, att det var en
»jord-byggar-kvinna». <footnote>»Vätte».</footnote>

»Ja,» svarade hon, »äfven vill jag tacka dig för hjälpen
jag fick för tre år se'n deroppe i fjällvallen.» Som hon hade
8«gt de orden, steg hon fram till sängen, höjde sig på tårna,
tömde så ur sitt förkläde på fällen en stor hög silfverskedar
och — försvann.

Huru förvånad Ingrid blef, kan inte beskrifvas. Hon
trodde, att hon drömde. Hon reste sig npp och såg ut genom
fönstret för att öfvertyga sig om, att hon verkligen var vaken.
Mycket riktigt. Hon såg solen, hur denna rullade ned
norröfver Areskutan, hon hörde gnyet af ungdomen och fiolen
uppifrån Björkliden. »Jag måste ovilkorligen vara vaken!» ropade
hon till för att få höra ljudet af sin egen röst.

Hennes fingrar ville taga i skedarna. Nej, hon måste
fundera först.

... »De' va' uppe i fjällvallen ... för tre år se'n . .. sad'
hon, lill-undret där... Jo, nu kommer jag ihåg! — Grodan!»

Och nu erinrade hon sig, hvad de gamla hade sagt: när
jordbyggurehustrurna ej kunna föda fram sina barn, så omskapa
de sig till något ömkligt djur och krypa in, där folk bor, för
att få bli utburna. De bli hulpna, när de beröras af de
kristnas händer.

»Det var en präktig tacksamhetsskänk det här," tänkte
Ingrid glad och tog åt silfverskedarna. »Bara de inte försvinna!»

Men försvann gjorde de aldrig, så länge Ingrid lefde.

När jul- och midsommarkvällen kom, då togos också dessa
silfverskedar fram ur hennes tösskåp.

Och då kom äfven den här sagan fram.

</chapter>

<img>Jämtlandsbild.

Teckning af Prof. P. D. Holm</img>

<chapter name="17. Spridda drag.">
<h1>17. Spridda drag.</h1>

Det dystraste draget i Jämtlands nyare historia
är kapitlet om dess skogar. Mycket borde
skrifvas därom, men därtill lämpar sig ej en
samling strödda bilder som denna.

Under skogsköparnes första dagar i Jämtland
var tillståndet förskräckligt. Bönderna hade ingen
aning om, att deras skogar hade något värde, och
så kunde bolagsmännen köpa de vidsträcktaste
marker för lika många tusen kronor, som de sedan
tagit hundra tusen för.

De så lätt fångna tusenlapparne gingo snart,
och sedan stod man där, afhänd sin dyrbaraste
egendom. Kom så ett storskifte, så behöfdes icke
mera i de flesta fall för att ruinen skulle vara
fullständig.

Men »än är Polen ej förloradt». Kloke män
ha fört på tal att här införa »Norrbottenslagen»,
som stadgar, att träd, som håller mindre än 7
decimaltum på ett afstånd af 16 fot från
storändan, ej får afverkas annat än till husbehof.

Den lagen kommer att gå igenom, och
därmed är ungskogen skyddad. Det är mycket det,
att börja med. Kontrollen skall varda besvärlig
ibland, det är sant Men det gör ingenting, om
den är sund. Och den skörd, som behöfver två
generationer för att bli mogen, den får icke en
generation sköfla efter behag.

Afverkningskontraktens tid är i regel ute om
15 à 20 år. Med detta till hållpunkt skall
tillståndet ej bli så rysligt svårt, om man handlar
klokt.

Och det, som då först och främst kräfves, är
att ej sälja <i>jorden</i> till bolagen. Ty med sådana
inköp börja nu dessa att syssla. Och skulle det
gå så, att Jämtlands jord fölle i trävarubolagens
händer, då vore det dömdt till undergång, då vore
det odlingsarbete, som där utförts, förgäfves.
Bolagen utarrendera hemmanen, sedan skogen är
sköflad, och låta dem förfalla. Det vore en hemsk
tafla, vi i detta fall skulle få se här. Den
själfsutna bondeklassen skulle försvinna. Och då!
Då kunde hvad som hälst vara att frukta.

Men kärleken till den torfva, där fädren
kämpat så mången strid och vunnit så mången härlig
seger, där de med svett och möda odlat och sått,
skall i förening med klok omtanke och blick på
framtiden göra, att denna tafla aldrig varder sedd.

Det är min tro och mitt hopp.

Men med det, att skogen stannar i jämtarnes
egna händer och ungskogen skyddas, är icke allt
vunnet. Det är ett verk för framtiden.

Det slägte, som nu lefver, och nästa skall få
lida för det nuvarande och det gångna slägtets
obetänksamhet eller okunnighet.

Det blir en öfvergångstid, och denna blir icke
angenäm. Redan har den börjat visa sitt
grinande ansigte.

Därför gäller det att utan dröjsmål se till
hvad göras kan, så att den nya, bättre tidens
födslovånda icke blir för svår. Främst gäller då
att se till, huru högt landtbruket kan höjas. Och
det kan göras ofantligt mycket däraf.

Äfven härmed är början gjord. Se på de
många mäjerierna till exempel. God fortsättning!

När striden är lyktad, när krisen är öfver,
då skall Jämtland stå mäktigt och fritt, genom en
dyrt köpt erfarenhet fredadt från att falla i
fallgropen en gång till.

Vi, som nu lefva, få icke se den dagen. Men
det är ju dock en glädje att veta, att han skall
komma och att i sin mån få verka därför!

*

Flerestädes har anmärkts jämtarnes stora lust
för handel, och någon har sagt, att bogslädarne
ock järnvägarne ruinerat Jämtland.

Det är en bit af sanningen, detta yttrande.
Men ett land med så rika hjälpkällor och en så
intelligent, dådlysten befolkning är det, som sagdt,
ej så farligt för. På de nog ej så angenäma
resorna gaf jämten sig säkert icke ut för ro skull.
Han behöfde den förtjänst, som fororna till Norge
och Sundsvall gåfvo, och han satt ej och väntade
på, att folk skulle komma och byta till sig hans
varor. Han for i stället ut med dem, ty han ville
hällre förtjäna på andra än låta dessa förtjäna på
honom!

Man kan tänka sig dessa resors omfattning,
då man erinras, att på fjället, passagen till Norge,
voro ej foror på 200 hästar ovanliga. För dessas
härbärgerande voro tre färdstugor med stall
uppförda: Skalstugan, Medstugan och
Skallstjärnsstugan. Och anor hade de. Man har full anledning
att antaga, att det i Olof Haraldssons saga
omnämda sälohus var Medstugan, som således fans
1027.

*

Frågan om vägar har för Jämtland stor
betydelse. Flerestädes är man här på det
förfärligaste vanlottad i fråga härom, och de många med
den utlefvade hemmansindelningen förenade
orättvisa skatterna bli därför i detta afseende här på
många ställen olidligt tryckande. Stora byar sakna
totalt vägar, men väghållningsskyldige äro de dock
— skyldige att underhålla vägar; som icke köras
af dem, men bli så godt som omöjliga att
underhålla, till följd af köpmännens foror!

För vägars skull kan man säga, att två nya
församlingar här kommit till (Laxsjö och Gåxsjö)
i senare tid. Kommunerna äro, som naturligt är,
mycket intresserade för denna vigtiga sak, men
de kunna ej uträtta allt!

*

»Sörlänningarne» utgöra en mycket
betydande del af Jämtlands befolkning. En gammal
jämte anslog dem till en tredjedel af hela
invånarantalet, men det var väl något rundligt
tilltaget.

*

»Ett af våra största fel är,» sade mig en
gammal jämte, »att vi bygga för öfverdådigt. Ty
det är inte nog med att bygnadens uppförande
blir dyrt. Det kostar också alt underhålla.»

*

Nykterhetssaken har slagit fastare rot i
Jämtland än något annat svenskt landskap. Och där
står den icke allenast fast, den går framåt. Det
är i Jämtland icke skam att vara nykterist, såsom
annars mångenstädes ännu är fallet. Där sitter
ofta kommunalstämmans ordförande såsom
ordförande i goodtemplarlogen, och millionären eller
verksdisponenten träffas ibland sida vid sida i
samma nykterhetssällskap.

Någon har sagt: »Jämtarne göra aldrig något
till hälften. När de supa, så göra de det riktigt,
men när de bli nyktra, så bli de också det rikligt.»

*

Apropå! Till Frösö läger kom en gång en
bonde, känd goodtemplare, och utbjöd en slagtad
gris till restauratrisen.

»Nej tack,» svarade hon, rynkande på näsan.
»Jag vill inte ha några goodtemplarsvin.»
»Kan förstå det,» svarade bonden lugnt. »Hon
vill, förstås, bara ha — fyllsvin.»

*

Jämtarne äro ett mycket musikaliskt folk.
Orglar och pianon träffar man ofta i bondstugorna.
Goodtemplarne ha icke så sällan mässingsmusik,
som låter höra sig väl i stället för det 
katzenjammer, man på andra håll så ofta bjudes på.
Dragspelet har häller icke alldeles ätit upp fiolen, som
för öfrigt allt mer börjar tagas till heders igen.

De vackraste folkvisor äger Jämtland, och
skatter af folkmusik — lapsk dansmusik icke att
förglömma — är ännu oupptecknade.

*

Åtskilliga gamla folkseder finnas ännu kvar.
De äro rätt säregna.

Många vackra folklekar äro särskilda för
Jämtland eller äro intressanta variationer af mera
brukliga.

En väl dansad jämtpolska tvingar gärna äfven
den danslystnaste lilla pensionsfröken att sitta som
beundrande åskådarinna.

Folktron om andeväsen är också rätt
egendomlig. Tomten är, till domes, här icke
sörlänningarnes lilla pyre, utan en hel liten karl.

Ett utmärkande drag för Jämtlands folksägner
och sagor är den allvarliga natur, de ha. En
rolig sådan är knapt möjligt att påträffa.
Om dessa, folkets lif i gångna tider så
karaktäriserande ämnen borde en hel bok skrifvas.
Och en sådan kommer kanske en vacker dag!

*

Läslusten är mycket stor i Jämtland. Här
håller ofta drängen sig en tidning. Man vet, att
de pängar, som användas till andlig odling, icke
äro bortkastade. Därför är också folkbildningen
här så stor. Blir det bättre ordnadt med
postturer i Jämtland, så skall ett godt handtag vara
gifvet åt bildningssökandet.

Det är dock icke ovanligt, att jämtlandsbönder,
som ha post blott en gång i veckan, hålla sig med
en daglig stockholmstidning.

*

Sörlänningen tror vanligen, att här är kallt
midt i sommaren. Man kan få se turister komma
med ett väldigt bagage af kappor och pälsar.
Men icke ens vintern är så farlig, som man tror.
En högre köldgrad i denna höga, rena luft är
mindre bitande än en åtskilligt lägre köldgrad i
låg, fuktig luft. Det är nog, som en på besök i
Stockholm varande jämte sade till en sörlänning,
som stod på resa för att bosätta sig häruppe och
hackade tänderna vid blotta tanken på fruset
kvicksilfver: »Reder du dig för värmen om
sommaren, nog står du ut med kölden om vintern.»

*


Knapt något yrke är så spridt i Jämtland,
som bagarens. Det fins ett eller flere bagerier i
hvarje socken. Vid hemkomsten från en färd i
bygderna skall man erkänna, att det icke var långt
emellan man såg ett hus, där, som det heter i
visan:

<poem>Öfver porten satt det och dingla
en stor och ståtlig och välbakt hvetebrödskringla.</poem>

De massor af arbetare, som här alltid finnas,
taga hos desse yrkesmän sitt bröd, och för
befolkningen är det ju bekvämt att då och då i en hast
fylla ett tillfälligt behof, om än denna arbetets
fördelning ej är så ekonomiskt fördelaktig.
Emellertid, icke är det jämtskornas bristande
kunnighet, som kommit näringen att blomstra upp. Det
vattnas mig ännu i munnen, då jag tänker på
deras  »krus» <footnote>Småbröd.</footnote>.

*

Vanligaste brödfödan är väl ännu «tunnbröd»,
bakadt af kornmjöl och icke jäst. Det gör skäl
för namnet tunnbröd, och under
järnvägsbyggandet gåfvo »rallarne» åt detsamma den skämtsamma
benämningen »Jämtlands Tidning».

Ett något tjockare, med råg blandadt bröd —
»pickebröd», af att det naggats med brödnagg —
serveras fuktigt. Man breder smör därpå, lägger så
på sofvel och rullar ihop smörgåsen till en rulle
— »stut» — så stor som man anständigtvis kan
gapa öfver.

*


Renlighet är ett vackert drag hos jämtskorna, 
och därom fins en karaktäristisk anekdot.

En resande begärde å ett bondställe att få
lite mat. »Men,» tillade han, »jag vill ha
måttligt med smuts i den.»

Då måltiden serverades, visade värdinnan på
ett fat, som stod lite afsides. »Jag är inte van
att ha smuts i maten,» sade hon, »och därför ber
jag herrn att ta af det här och blanda i efter
behag.»

Tablån låter sig lättare tänkas än beskrifvas.
</chapter>

<h1>Innehåll.</h1>

<table>

<td>1. <td> Jämtland för turisten ................... <td r>5.

<td>2. <td> De äldste ................................... <td r>11.

<td>3. <td> I sagans natt .............................. <td r>20.

<td>4. <td> I dagbräckningen ....................... <td r>27.

<td>5. <td> Från ofredens dagar .................. <td r>31.

<td>6. <td> Bland böcker ............................ <td r>36.

<td>7. <td> En tidsbild från 1749 ................. <td r>44.

<td>8. <td> Söner af Jämtland ..................... <td r>52.

<td>9. <td> Kring Storsjöns stränder ............ <td r>57.

<td>10.<td> Jämtlands enda stad .................. <td r>62.

<td>11.<td> Bland fjäll och forsar ................. <td r>68.

<td>12.<td> På gränsen ................................ <td r>75.

<td>13.<td> I »buan» ................................... <td r>82.

<td>14.<td> Timmerhuggare ......................... <td r>88.

<td>15.<td> Vid Handöl ............................... <td r>93.

<td>16.<td> Jämtemål ................................... <td r>98.

<TD>17.<td> Spridda drag ............................. <td r>109.
</table>
