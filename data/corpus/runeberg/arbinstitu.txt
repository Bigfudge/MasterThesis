
<h1>RÄTT <sc>och</sc> ORÄTT

<small>ELLER</small>

STRIDEN OM ARBETAREINSTITUTET</h1>

—

REDOGÖRELSE OCH GRANSKNING

<sc>af</sc>

<b>ANTON NYSTRÖM</b>

<sc>arbetareinstitutets föreståndare</sc>

—

<sc>stockholm</sc>

A. W. BJÖRCKS FÖRLAG

1882.

—

<i>Pris: 1 kr. 50 öre.</i>

<h2>RÄTT <sc>och</sc> ORÄTT

<sc>eller</sc>

STRIDEN OM ARBETAREINSTITUTET</h2>

—

<h3>REDOGÖRELSE OCH GRANSKNING

<sc>af</sc>

ANTON NYSTRÖM

<sc>arbetareinstitutets föreståndare</sc></h3>

—

STOCKHOLM

<b>A. W. BJÖRCKS FÖRLAG</b>

1883.
STOCKHOLM, TRYCKT I CENTRAL-TRYCKERIET, 1882.
<chapter name="FÖRETAL">
<h2>FÖRETAL</h2>

Efterföljande skrift utgör en sammanfattning af striden om
Arbetareinstitutet i November 1881 och eN kritisk skärskådnlng
af det angrepp, presidenten H. Forssell egnat mig ocH min
verksamhet i Arbetareinstitutet. Genom anförande af
opinionsyttringar i tidningspressen samt af aktstycken, hörande till institutet,
samt en närmare utredning af vissa förhållanden och principer,
som i mina förut afgifna svaromål ej tillräckligt framhållits,
hoppas jag härigenom upplysa allmänheten om frågans
verkliga natur. Striden om Arbetareinstitutet har nämligen visat sig
vara en kulturfråga af den största betydelse, ej blott en
tillfällig anslagsfråga, hvarför den synts mig förtjäna en grundligare
behandling äN hvad en tidningspolemik kan tillstädja.

Stockholm i Maj 1882.

<tab><tab><tab><tab><tab><b>Anton Nyström.</b>

—
</chapter>

<chapter name="Kap. I. Goda utsigter">
<h2><sc>Kap.</sc> I.</h2>

<h2>Goda utsigter.</h2>

<i>Arbetareinstitutets tillkomst och första studieår. —
Början till andra studieåret. — Motion om anslag
hos stadsfullmäktige.</i>

Sedan erfarenheten ledt mig till den
öfvertygelsen, att det vore nyttigare att söka förebygga
mänskliga lidanden, svagheter och brott än att söka bot
för dem, då de en gång alstrats, och vidare, att ett
stort antal af dessa ega sin grund i bristfällig
uppfostran, skef bildning, fördomar, orättvisor, skadliga
nöjen och njutningar, dryckenskap m. m., kom jag
att 1875 göra ett utkast till en allmän
undervisningsanstalt, som skulle kunna bidraga till upplysningens
spridande till <i>alla</i> samhällsklasser. Denna institution
skulle ha till hufvudmål: fri och vetenskaplig
undervisning i form af fullständiga och systematiska
föreläsningskurser hufvudsakligast i naturvetenskaper och
historia. Ett folkbibliotek skulle ock där finnas
tillgängligt.

Det stannade dock vid ett utkast denna gång,
då jag ej såg någon möjlighet att verkställa
ifrågavarande plan. Under en pågående allmän agitation
för nykterhetssaken flera år senare upptogs den åter
och då i form af ett förelag att bilda, ett s. k.
Arbetareinstitut i hufvudstaden. Detta förslag
framstäldes första gången offentligen å det nykterhetsmöte,
hvartill jag i förening med ett antal andra
nykterhetsvänner inbjudit allmänheten å Mindre teatern d.
8 Febr. 1880.

Ur Dag. Nyh. referat d. 9. Febr. 1880 öfver
detta mötes förhandlingar meddelas följande:

»<i>Allmänt nykterhetsmöte</i> hölls i går e. m. kl.
1—41/4 i Mindre teatern, hvars såväl salong som scen
voro ända till trängsel fylda af menniskor. Sedan
d:r Anton Nyström å inbjudarnes vägnar helsat de
närvarande och förklarat mötet öppnadt samt till
ordförande föreslagit ledamoten af andra kammaren
jernarbetaren G. Eriksson och denne blifvit dertill
utsedd, togo förhandlingarna sin början med ett
längre föredrag af d:r Nyström.

Efter att ha påpekat den lifliga agitation, som
under de senare åren pågått mot superiet, kom tal.
osökt in på frågan om pietismen och dess
förhållande till nykterhetssträfvandet. Tal. ville icke neka,
att de pietistiska nykterhetsföredragen verkat
åtskilligt godt, men kunde för sin del icke ställa sig på
deras ståndpunkt, som vilja finna en nödvändig
förbindelse mellan kristendomen och nykterheten. — —
Sann upplysning, allmän odling vore de medel,
genom hvilka nykterheten bäst skulle främjas; en
harmonisk kultur vore ett oundgängligt vilkor för ett
folks höjande i sedligt afseende.--

Erinrande om sina förut uttalade åsigter om
medlen för nykterhetens befrämjande, uppläste tal.
derefter följande af honom uppsatta förslag:

Utgående från den obestridliga satsen att 
individernas såväl som samhällets lif skall ordnas i
enlighet med funna lagar för lifsprocesserna, har jag
kommit till den öfvertygelsen, att menniskans
moraliska vandel, hennes sinne för ordning och flit, hennes
svagheter och laster ej kunna på annat sätt regleras
än genom en fullt harmonisk samhällsordning i
såväl industrielt som intellektuelt och moraliskt
afseende. En fullständig plan för nykterhetens
befrämjande skulle derför innefatta en allt omfattande
samhällslära, och för erhållandet deraf är det ock som
många de skarpsyntaste forskare nu arbeta.

Innan en sådan lära hunnit utarbetas och
antagas och än mera innan de materiella hindren
blifvit undanröjda, måste något göras. Nöden, de trånga
bostäderna m. m. mana att verka för materiel
förkofran och huslig trefnad, hvarförutom superiet ej
skall kunna utrotas. Men detta fordrar en lång
tidrymd. Hvad kunna vi göra under tiden, hvad kunna
vi verkställa nu strax?

Jo, befrämja <i>upplysningen</i> och bereda tillfälle
till <i>förädlande förströelser</i> åt de arbetande klasserna,
för att derigenom fylla deras lediga stunder med en
stärkande och upplifvande andlig sysselsättning, som
bäst af allt gifver helsa och moralisk kraft och
afvänjer från skadliga nöjen och njutningar. På
religiösa föredrag lida vi ingen brist, tvärtom. Men
äfven om vi erkänna den ädla afsigten dermed och
medgifva, att många svaga menniskor derigenom
räddats från superiet, kunna vi dock ej annat än
tillstå, att den upplysning, som deri meddelas, är ytterst
ensidig och ej förmår odla menniskan i sin helhet,
hvarför den ock ej kunnat tillvinna sig något
allmännare förtroende.

Då emellertid de religiösa föredragen alltid
komma att af deras ifrare befordras och dessutom de
offentliga kyrkorna med statsmedel ha att från
religiös synpunkt verka för nykterhet liksom för alla
andra dygder, torde någon särskild ny verksamhet i
detta hänseende mindre behöfvas, utan fastmera
upptagandet af ett nytt arbetsfält inom den allmänna
upplysningens och konstodlingens försummade, men
nödvändiga områden.

Jag tillåter mig derför föreslå, att en grundfond
bildades för uppförande af ett

<h2><small><sp>Arbetareinstitut</sp></small></h2>

för föreläsningar, diskussioner, musikaliska och
dramatiska föreställningar, bibliotek m. m.

Detta institut skulle rymma, en större salong med
läktare för inalles minst 2,000 personer, och dertill
en mindre teater skulle höra; vidare två salar (för
ungefär 500 personer) för föreläsningar samt
biblioteks- och läserum.

Lärare skulle anskaffas för att hvarje afton hålla
populära föredrag i naturkunnighet, historia,
statskunskap m m. faktiska vetanden. Undervisningen
skulle bestridas af 6 lärare, nemligen en för
<i>matematik</i>, en för <i>astronomi</i>, en för <i>fysik</i> och <i>kemi</i>, en
för <i>biologi</i>, en för <i>kulturhistoria</i> och en för
<i>statskunskap</i>. Konserter och dramatiska föreställningar,
synnerligast af historiska skådespel, skulle gifvas hvarje
söndag. Diskussioner skulle anordnas för öfning i
talkonsten och utbildandet af medborgerliga känslor
och vanor. Offentliga möten skulle hållas då
allmänna angelägenheter fordrade offentliga
öfverläggningar. Bibliotek jemte läsrum skulle finnas för 
befrämjande af studier o. s. v. All undervisning skulle
vara kostnadsfri.

Detta förslag hälsades af de närvarande med
ihållande bravorop och handklappningar. Tal.
omnämnde nu huru man tänkt sig kunna åstadkomma
de medel — approximativt beräknade till en half
million — som kräfdes för förslagets genomförande.
Man hyste förhoppning om att det skulle lyckas
intressera de rikare samhällsklasserna för företaget, så
att man genom frivilliga gåfvor skulle kunna få ihop
100,000 kr.; staten skulle väl ock, inseende det
praktiskt nyttiga i företaget, icke neka detsamma ett
understöd af 200,000 kr., och från stadsfullmäktige
kunde man möjligen påräkna ett lika stort bidrag.

På af ordföranden framstäld fråga, om de
närvarande gillade det af d:r Nyström upplästa
förslaget, svarades från flera håll att det gillades till alla.
delar.

En längre diskussion började derefter, under
hvilken några talare, såsom hrr Linge och
Håkansson m. fl., med anslutning till hr Nyströms förslag
uttalade sig mot pietismens inblandning i
nykterhetssträfvandet. Några andra framstälde mindre
väsentliga anmärkningar mot hr Nyströms förslag, hvilka
af denne bemöttes. Några åter försvarade
absolutismen, andra pietismens verksamhet i nykterhetens
tjenst, och andra sökte gendrifva dessas påståenden.

Slutligen beslöts att tillsätta en komité som skulle
taga det förutnämda förslaget under behandling och
söka bringa det till verkställighet.»

Motstånd och strider saknades ej alltifrån företa
försöket att åvägabringa Arbetareinstitutet. Sålunda
skref en liberal politiker i Fäderneslandet för den 14
Februari 18S0:

»Hr Nyströms mera välmenta än praktiska
förslag till ett s. k. arbetareinstitut, såsom ett medel
mot dryckenskapen, tro vi knappast vara allvarsamt
menadt och anse derföre obehöflig att åt detsamma
egna någon granskning. Förädlande nöjen och
sysselsättningar erbjudas nu för arbetaren, särdeles i
hufvudstaden, i så många former och så billigt, att
någon särskild institution för det ändamålet
näppeligen synes nödvändig, äfven om den skulle kunna
åstadkommas på det af förslagsställaren angifna
sättet.»

Af de utvalda komiterade afgingo snart ungefär
halfva antalet, somliga af enskilda skäl, somliga
emedan de misströstade om sakens framgång. För att
för den stora allmänheten framställa ändamålet med
och studiekurserna i institutet anordnades d. 13 Juni
1880 å skogslätten vid Lill-Jans ett folkmöte, dervid
ett föredrag hölls af mig om: »Arbetareinstitut som
medel för upplysning och sedlighet» och
anteckningslistor för åhörande af institutets föreläsningar
utdelades.

Ur Dag. Nyh. referat d. 14 Juni meddelas här
följande om detta

<h2><small>"<sp>Folkmöte</sp>.</small></h2>

Arbetareinstitutets komité hade till i går e. m.
utlyst ett allmänt möte å skogsslätten utanför
Lill-Jans. Antagligen mera än 2,000 personer hade i
följd häraf den vackra söndagseftermiddagen samlat
sig i närheten af Drottning Kristinas väg.

Omkring kl. 6 bestegs talarestolen af med. d:r
Anton Nyström, som i ett föredrag, hvilket varade
mera än en timme, talade om arbetareinstitut såsom
medel för upplysning och sedlighet samt redogjorde
för det i höst börjande arbetareinstitutets ställning
för närvarande, dess organisation och närmaste
verksamhet.

Tal. framhöll att börja med nödvändigheten af
att förbättra arbetsklassens intellektuella och
moraliska vilkor. Arbetarne borde göras till upplysta
medborgare, som förstode att utse lämpliga
folkrepresentanter och yttra sina åsigter om samhällets
angelägenheter. Men arbetsklassen vore ej f. n. hvad den
borde vara. Att dröja längre med ett slutligt
afgörande af denna klass' högre vilkor och af dess inre
ställning till samhället ginge ej an.

Stora förändringar hade visserligen försiggått
inom arbetsklassens eget sköte. De mera upplysta
bland kroppsarbetarne utgjorde dock ett fåtal i
förhållande till dem, som qvarstode på en jemförelsevis
outvecklad ståndpunkt.

Dryckenskapslastens stora spridning vore härpå
ett sorgligt bevis. Åtskilliga siffror anfördes för att
visa, huru illa det stod till i detta hänseende i vårt
land i jemförelse med Frankrike. Många vore
medlen mot dryckenskapen. Pietisternas och
absolutisternas nykterhetssträfvan hade medfört nytta för
mången, men deras principer voro ensidiga och
opraktiska, och resultaten af deras verksamhet hade
varit obetydliga. Må — sade talaren — pietisterna
verka för sig, de frisinnade för sig. Lika litet som
strid borde ega rum dem emellan, lika litet torde
närmande mellan dessa båda grupper vara möjligt.
Absolutismen innebure ett förnekande af menniskans
moraliska kraft, ett sorgligt tvifvel pà det godas
seger. Alla arter af tvång vore gagnlösa för den
sanna nykterheten och sedligheten. Moral och
bildning, hjertats och förståndets odling vore de enda
sanna medlen dertill, ty inifrån skulle bättringen
liksom också kraften komma. Man borde derför flitigt
egna sig åt allvarliga ämnen, söka odla hjerta,
hufvud och karaktär genom umgänge med rättsinnade,
likar, genom gemensamma öfverläggningar och genom
studiet af vetenskapens sanningar.

Man borde emellertid ej endast tänka på så
sorgliga ting som dryckenskapen, utan äfven egna sin
uppmärksamhet åt beskaffenheten af arbetsklassens
nöjen och tidsfördrif. Tal. underkastade derpå
förenings- och ordensväsendet en närmare granskning.
Det hade utan tvifvel verkat synnerligen godt i
ekonomiskt hänseende, derigenom att i ordname och
sällskapen de mindre bemedlade understödt
hvarandra genom sjukhjelp o. d. Det kunde emellertid ej
nekas att åtskilliga onyttigheter spelat en mycket
stor roll uti föreningarne och att många sällskap
snarare urartat än utvecklats till fromma för
medlemmarnes förädling. Medlemmarnes lediga stunder
förslösades ofta på onyttiga samqväm, der sqvaller,
»receptioner» och glitter utgjorde hufvudmålet.

Tal. lemnade derpå en framställning af den plan
han utarbetat för inrättandet i Stockholm af ett
arbetareinstitut. (Vi hänvisa till vår redogörelse härför
i denna tidning för d. 9 sistl. Februari.)

Arbetareinstitutets förvaltning borde lemnas åt
en styrelse, bestående af 10 à 12 personer. Af denna
styrelses medlemmar borde minst halfva antalet
utgöras af arbetare eller deras vederlikar, och af dess
öfriga medlemmar borde åtminstone tvenne vara
institutets lärare. Inom styrelsen skulle utses en
föreståndare, en bibliotekarie, en kassaförvaltare och en
sekreterare; tvenne revisorer skulle väljas bland
allmänheten. Styrelsen borde ega komplettera sig sjelf
vid afgång af medlem. Redogörelse för institutets
ekonomiska ställning skulle årligen offentliggöras.

Komitén hade utsändt ett cirkulär till de
förmögnare i samhället för erhållande af en garantifond,
hvilken vore behöflig för förhyrande af en lämplig
föreläsningssal, för anskaffande af
undervisningsmateriel m. m. Fonden beräknades till lägst 5,000 kr.
Inom 14 dagar efter detta vädjande till de bättre
lottade samhällsmedlemmarne hade ett 60-tal
personer — deribland ledamöter af regeringen och
riksdagen, arbetsgifvare, mecenater m. fl. — skänkt
3,200 kr. för institutet, och man hade de största
förhoppningar om, att den fortsatta insamlingen skulle
utvisa den stora allmänhetens intresse för institutet,
så att dess verksamhet under ett par år skulle vara
betryggad.

Om institutet under denna tid haft en god
verkan och arbetsklassen visat sig uppfatta värdet deraf,
då skulle för visso deltagandet derför blifva
vidsträckt. En större grundfond skulle då lätteligen
kunna samlas, och stat och kommun skulle ej kunna
neka bidrag.

Om institutet nu finge i medeltal minst 200
åhörare, skulle dessa blott behöfva betala 5 kr. för hvarje
årskurs. Af vigt vore att årsbiljetter uttoges,
emedan arbetarne derigenom lärde sig ihärdigt fullfölja
ett börjadt arbete. Nyktre och upplyste arbetare
borde icke allenast för sin egen, utan ock för 
mindre stadige och oupplyste kamraters skull ålägga sig
att flitigt besöka institutet.

Mången hade i fråga om studiernas
moraliserande förmåga invändt, att sedeslöshet ofta iakttages
hos de högre klasserna trots deras kunskaper. Detta
sorgliga förhållande berodde hufvudsakligen på tvenne
anledningar: frånvaro af hjertats odling, som var
oundgänglig för all sann bildning, samt sysslolöshet,
som var alla synders moder.

De högre klasserna arbetade i allmänhet för
litet; de lägre klasserna studerade i allmänhet för
litet. Derför funnes ock så många brister i hela
samhället. Alla våra missförhållanden borde vi
emellertid så mycket som möjligt böta genom den
förebyggande metoden. Nödvändigt vore, att alla, som
afsåge folkets och fosterlandets sanna väl, hade
fredliga afsigter, noga granskade hvad tiden behöfde samt
vore öfvertygade om att det intellektuella och
moraliska höjandet af arbetsklassen borde vara
grundvalen för alla sociala, politiska och materiella
förbättringar af dess vilkor. Ett arbetareinstitut voro
nödvändigt för att försona hvad man förr, i
okunnighetens dagar, brutit mot arbetsklassen, då den
undanhållits den undervisning, den behöft. Tillfälle
funnes nu emellertid för arbetarne att visa hvilka
intressen, som verkligen besjälade dem.

Sålunda — slutade tal. sitt varmhjertade
föredrag — svenske arbetare, stån upp! Svärjen
bildningens fana och uppsöken vetenskapens helgedomar!
Samlen eder gemensamt för fattande af eniga,
allvarliga beslut att utbilda edra själsförmögenheter och
bli insigtsfulle medborgare! Visen dem, som tvifla på
eder, att de misstaga sig! Visen det samhälle I 
tillhören, att I med moraliska medel viljen verka för
en fredlig, industriell och vetenskaplig kultur, att I
önsken den fria öfvertygelsen» väg i alla
samhällsreformer!

Sådant var i korthet innehållet af det
intressanta föredraget, som under djup tystnad och med
synbart intresse åhördes af den stora åhörareskaran.

En kortare diskussion uppstod derpå om sättet
för arbetarne att anskaffa årsafgiften, 5 kr. för hvarje
kurs. Allmänna meningen tycktes vara att det vore
bäst, ifall arbetaren sjelf kunde sammanspara detta
belopp, men att, om så ej kunde ske, principalen
borde förskottera detsamma.»

Ur årsberättelsen öfver Arbetareinstitutets
verksamhet under det första studieåret 1880—1881 må
följande här anföras:

Sedan de förmögnare i samhället genom
välvilliga bidrag under sommarens lopp skaffat institutet
en garantifond af 3,6l5 kr., konstituerade sig
komiterade till en styrelse för skötandet af institutets
angelägenheter.

Arbetareinstitutets föreläsningar inleddes med en
festmatiné i Berns salong Söndagen d. 3 Okt. 1880,
dervid föreståndaren höll ett föredrag om
'Arbetsklassens upplysning' och redogjorde för planen för
arbetareinstitutets verksamhet. Denna har
hufvudsakligen gått ut på att åt alla såväl qvinnor som
män, hvilka under uppväxtåren icke fått egna sig åt
högre studier, meddela en vetenskaplig bildning
medelst populära föreläsningar.

Föreläsningarna ha pågått hvarje dag fr. o. m.
d. 4 Okt. 1880 t. o. m. d. 30 Maj 1881 med
undantag af helgdagar samt kortare uppehåll för jul-,
nyårs- och påskhelgerna eller ander 32 fullständiga
veckor, hvadan inalles 224 föreläsningar blifvit hållna
Ämnena ha varit:

Måndag: Matematik: räknelära, algebra,
geometri, mätningskonst;

Tisdag: Astronomi och Geografi: fysisk, politisk,
etnografisk, kommerciel och industriel;

Onsdag: Fysik och Kemi, med påpekande af
praktiska tillämpningar;

Torsdag: Anatomi och Fysiologi, hvaruti
Hälsolära inbegripes;

Fredag: Kulturhistoria, framställande
mensklighetens allmänna utveckling;

Lördag: Statskunskap och Ekonomi, teoretiskt
afhandlade ur såväl allmän som nationel synpunkt;

Söndag: Svenska språket.

Fullständiga kurser ha blifvit genomgångna i
<i>matematik, astronomi, fysik</i> och <i>kemi, anatomi</i> och
<i>fysiologi, statskunskap</i> och <i>ekonomi</i> samt <i>svenska
språket. Geografi,</i> som i institutet omfattar
folkbeskrifning, industriel och kommerciel statistik m. m., samt
<i>kulturhistoria</i>, som meddelar alla större folkslags
förnämsta odlingsresultat och framställer mensklighetens
allmänna utveckling, hennes olika statsskick,
religionssystem, seder och brak, hafva ej såsom kurser
afslutats med detta första läsår, då de fordra minst tvenne
årskurser, om ej innehållet skulle blifva alltför
knapphändigt.

Föreläsningarna ha hållits alla hvardagsaftnar
från kl. 8 1/4 till kl. 1/2 eller 3/4 10, ibland till kl. 10
och om söndagarne kl. 9—10 f. m.

För hvarje föreläsningskurs har en systematisk
plan varit utarbetad, dervid särskild hänsyn blifvit
tagen till ahörarnes ståndpunkt. Fastän populära ha
dock föreläsningarna varit alltigenom vetenskapliga
och afsett att meddela det hufvudsakligaste af vår
tids bildning.

Institutet har varit besökt af i medeltal 670
åhörare i veckan; 380 hela årskort ha blifvit lösta; 200
biljetter gällande för gången ha blifvit sålda i veckan
och ett 30-tal årskort bortskänkta till mindre
bemedlade.»

Vid slutet af arbetareinstitutets första studieår
emottog jag en skrifvelse från en arbetare, derur
följande punkter här må meddelas:

»På framstäld begäran af många arbetare, får jag härmed
till Eder frambära vår hjertliga och varma tacksamhet för den
undervisning vi under vintern åtnjutit vid arbetareinstitutet.
Vi få på samma gång uttala vår innerliga önskan, att äfven till
nästa år den lyckan måtte blifva oss beskärd, att vi såsom
lärjungar måtte få fortsätta den gagnande undervisning vi så
framgångsrikt börjat. — — — — — —

Äfven de bildade klasserna borde härtill medverka, ty vi
kunna försäkra att vi betrakta dem med långt mera försonliga
känslor nu än före åhörandet af institutets föreläsningar.--

Att institutet varit ett medel till nykterhet och sedlighet
kunna vi äfven gifva ett talande bevis på: många af oss hafva
nemligen dels alldeles bortlagt, dels betydligt inskränkt bruket
af spirituösa drycker; till följd deraf råder nu inom månget hem
lycka och trefnad der det förut rådde split och oenighet. Det
skall alltid blifva vårt bemödande att genom en i allo hedrande
vandel söka ådagalägga, att institutet är förtjent af uppmuntran
från allmänhetens sida.»

<b>Dag. Nyh. innehöll efter l.sta läsårets slut
följande:</b>

»Man har anhållit om plats för nedanstående skrifvelse,
undertecknad af ett stort antal arbetare, hvilka varit åhörare vid
arbetareinstitutet:

<i>Till herr med. doktor A. Nyström.</i>

Undertecknade, som begagnat sig af föreläsningarna vid det
af eder grundlagda arbetareinstitutet, uttala härmed vårt hjertas
tack för den undervisning vi der erhållit. Vi hafva så mycket
mera skäl till att vända oss särskildt, till eder, då ni varit den,
som haft all möda ospard för att bringa denna anstalt till stånd
och derjemte nedlagt ej ringa arbete vid undervisningen
derstädes. Vi stå nu vid slutet af dess första läseår och kunna nu
mera än vid årets början inse hvilket fördelaktigt inflytande
denna läroanstalt skulle utöfva på arbetarnes upplysning och
förädling, om den finge fortfara äfven under kommande år.
Detta åter beror på det erkännande och det bistånd, den
kommer att röna. Hvar och en, som vill glädja sig åt att se
kunskaper spridas äfven bland de lägre samhällsklasserna och
bildningen utbredas bland kroppsarbetarne, hvilka till följd af en
bristfällig skolunderbyggnad och ett ihärdigt arbete försummat
själens odling — hvar och en, säga vi, som behjertar detta, kan
ej på bättre sätt bidraga härtill än genom att medverka till
arbetareinstitutets bestånd. Vi skulle derför icke blott med den
största glädje och tillfredsställelse, utan ock med den största
tacksamhet omfatta de personer, som ega penningemedel och
utan allt för stor uppoffring kunde göra ett utsäde, som skulle
bära en mångfaldig frukt. Med största högaktning ha vi äran
teckna. Stockholm d. 30 Maj 1881.»

Arbetareinstitutets andra studieår möjliggjordes
dels genom insamling af gåfvomedel af enskilde rike,
belöpande sig till 2,000 kr., dels genom ett anslag af
5,000 kr. för ett år af Kongl. Maj:t, beviljadt med
anledning af en af institutets styrelse gjord
framställning, och med vilkor att en medlem af
Vetenskapsakademien såsom institutets inspektor å statens
vägnar utöfvade kontroll öfver institutets verksamhet.

Det andra studieåret, började d. 3 Okt. 1881 och
fortfor till d. 30 Maj 1882. Stockholms arbetare
underrättades härom samt om institutets ändamål och
program genom följande

<h2><small>"<sp>Sändebref om Arbetareinstitutet</sp>.</small></h2>

Till Stockholms arbetare!

Ett nytt studieår börjar i Arbetareinstitutet (N:o 14
Ålandsgatan) d. 3:dje Oktober, och komma föreläsningarna der att fortgå
under 8 månader eller till slutet af Maj hvarje hvardagsafton
samt Söndagsmorgnar.

Dessa föreläsningar får undertecknad härmed anmäla för
alla och enhvar, men synnerligast arbetsklassen, för hvilken
institutet blifvit inrättadt och för hvars bildningsståndpunkt
undervisningen blifvit afpassad.
Föreläsningarna fordra inga förstudier, liksom ej heller
arbetsdrägten behöfver utbytas mot bättre kläder för att man skall
vara välkommen i institutet; enhvar kan i yttre som inre
afseende komma som han går och står.

Afgiften är för hvarje föreläsning blott 10 öre; seriekort
erhållas till 3 kronor för hvarje kurs. Denna prisbillighet har
liksom i öfrigt institutets fortsatta verksamhet möjliggjorts dels
genom välvilliga gåfvor af enskilde rike, dels och förnämligast
genom ett anslag af allmänna medel af regeringen, som,
vederbörligen uppskattande de upplystare arbetarnes allvarliga
sträfvan att förskaffa sig tidsenlig bildning, beviljat anslaget utan
någon sorts förändring i institutets verksamhet, som fortgår efter
oförändrad plan och i samma anda som hittils.

Arbetareinstitutet står utanför alla politiska agitationer.
Vänten Eder derför aldrig, att politiska möten eller petitioner
skola utgå derifrån. Institutet är en vetenskaplig skola rätt och
slätt. <b>Upplysning</b> är dess mål, men en upplysning, som stärker
och "uppfriskar vår tids sinnen och som kan bereda en sann
vederqvickelse åt den af kroppsligt arbete ansträngde och afleda
från det yttre lifvets mångfaldiga frestelser.

Arbetare, betänken att <b>bränvinet</b> i hufvudstaden under
senare » åren inbragt stadens kassa nära <b>1 million kr. årligen.</b>
Detta är väsentligen arbetarnes besparingar! Viljen I verkligen
på detta sätt bidraga till samhällets bästa? Använden då hellre
besparingarna på ädla nöjen och andlig odling. Stålsätten Eder
mot alla lägre lockelser, som med sjelfvisk spetsfundighet vilja
draga Eder i förderfvet! Gån upp i mensklighetens högre
syften och fatten Eder pligt att odla Edert förstånd såväl som
Edra hjertan och Eder handlingskraft. Misstron hvarje sträfvan
i samhället, som ej är grundad på allvar, sanning och ädelmod!

<b>Bildning</b> är makt, ja, den förnämsta makten i våra
samhälliga förhållanden. Utan bildning kunna vi ej vara vårt land till
någon verklig nytta, kunna vi ej fatta våra verkliga behof.

Egnen I Eder åt gemensamma angelägenheter, så veten,
att I intet skolen kunna uträtta, om I ej med ett upplyst
förstånd kunnen studera och diskutera desamma. Egnen I Eder
åt föreningsväsendet, så veten att detta blott då skall befordra
Edert sanna väl, när det ledes i en sant medborgerlig, af
bildning adlad anda. För det ena som det andra af dessa Edra
samhälliga mål skolen I ej vänta Eder att i Arbetareinstitutet
finna annat stöd än det som <b>vetenskapen</b> gifver åt alla
samhällsmedlemmar, de må tillhöra hvilken klass som helst.

Ingen klass skall sakna bildning i våra dagar. Följderna
af den vetenskapliga odlingens spridning i största möjliga grad
kunna ej bli annat än lyckliga, ty vetenskapen, rätt fattad och
tillegnad, är liktydig med sanning och rätt, den är ljus, glädje,
trygghet och lugn, den utgör en af grundvalarne för våra
samhällens bestånd och utveckling.

Fel och laster, förseelser och brott skola i betydlig grad
minskas då upplysning och sedlighet allt mera stiga och
spridas; fängelserna skola derigenom i allt mindre mån befolkas.

De arbetare, som sakna <b>hem,</b> kunna i Institutet få en
ersättning derför, och de som ega sådana skola här få en källa
till förädling af sitt familjelif.

Menniskan måste <b>odla sig hela lifvet igenom,</b> om hon ej
skall urarta och glömma hvad hon lärt. Om ock <b>folkskolan</b> vore
aldrig så väl ordnad, är den ej tillräcklig för vår tids behof.
Äfven för vuxna medlemmar af den stora arbetsklassen måste
undervisningsanstalter finnas, och i dessa måste en högre och
mångsidigare lärdom meddelas än hvad det är folkskolans
uppgift att sprida.

Arbetareinstitutets samhälliga mission kan blifva oerhörd;
då den bildning, det söker sprida, hunnit tränga in bland
massan af folket, skall det otvifvelaktigt komma att på det
kraftigaste vis bidraga till samhällslifvets sunda utveckling och
befordra ordning och moralitet. En utvald kår af upplysta
arbetare skall derigenom snart danas, och den skall veta att verka
ledande och moraliserande på lägre stående element i den stora
massan.

<b>Fasta öfvertygelsen</b> och <b>vetenskapliga insigter</b> skola komma
massan till del, hvarigenom den blir i tillfälle att sjelf bedöma
de vigtigaste förhållanden i det menskliga lifvet och att skydda
sig för falska ledare och demagoger. Endast <b>arbetsklassens
upplysning</b> kan bevara vår tids samhällen från anarki. Endast
<b>moraliska medel</b> kunna befordra ordningen såväl som
framåtskridandet, hvilka båda ständigt måste i lika mån afses.

Arbetare, viljen I på dessa grunder verka i
samhällighetens tjenst? Viljen I i kärlek till sanning och rätt befordra
Eder egen utveckling på samma gång som fosterlandets väl?
Kommen då till Edert institut och gören Eder till vänner af
den vetenskapliga odlingen!

O, att den dag randades, då öfver allt öppnades skolor,
institut, bibliotek för arbetare, dit de kunde för en ringa
penning draga sig undan efter dagens arbete och der utbilda sig
för att förstå det stora värde lifvet eger, »förstå att minnets
skatter öka utaf en visligt använd tid», för att förstå att leda
sin egen och sina barns uppfostran till egen och andras fördel!

Institutets åhörare tillrådas vänligen att om möjligt utvälja
<b>2 ämnen</b> för hvarje år och att deri genomgå <b>fullständiga kurser</b>
samt vidare att söka genom egna studier samtidigt fullända sitt
vetande i dessa ämnen.

Endast genom <b>grundlighet</b> och <b>ihärdighet</b> vinnas de åsyftade
insigterna. Lätt förvärfvas icke verkliga kunskaper, om de ock
meddelas på ett lättfattligt sätt; träget arbete och allvarliga
föresatser fordras alltid för alla studerande.

Då alla institutets undervisningsämnen äro af största
betydelse för en tidsenlig bildning, kan ej nog betonas, huru 
vigtigt det är att, efter hvartannat, <b>genomgå dem alla,</b> hvarför
åhörarne i valet af kurser ej för mycket böra låta sig bestämmas
af särskild lust för det eller det ämnet, utan böra taga dem i en
viss ordning samt, om somliga föreläsningar skulle locka flera
åhörare än lokalen rymmer, då välja en annan till äfventyrs
mindre besökt kurs och vänta med den förra till ett annat år.

Ty att institutet skall komma att allt framgent fortfara,
derom kunna vi hysa de allvarligaste förhoppningar. Då
penningebeviljande myndigheter och enskilde visat sig vilja
understödja institutets verksamhet, beror det numera förnämligast
på arbetsklassens eget intresse derför, om det skall blifva
beständigt.

I fosterlandets, sedlighetens och upplysningens namn!

Helsning och tillgifvenhet

ANTON NYSTRÖM.

Stockholm d. 17 Sept. 1881.»

Vid stadsfullmäktiges sammanträde d. 14 Okt.
1881 väckte herr Hedin ett så lydande förslag:

»Hos herrar stadsfullmäktige vågar jag härmedelst göra
framställning om beviljande af ett understöd åt <b>arbetareinstitutet</b>
i Stockholm.

Herrar stadsfullmäktige hafva sig allmänneligen bekant,
att denna inrättning, hvilkens åvägabringande förnämligast är
att tillskrifva d:r A. Nyströms nit och ihärdighet, tillryggalagt,
sitt första och nyss börjat sitt andra arbetsår. Jag torde helt
visst äfven kunna antaga, att kommunalrepresentationens
medlemmar varit i tillfälle att höra fördelaktiga omdömen om
institutets verksamhet och frukterna deraf. Naturligtvis kunna ej
dessa frukter redan nu efter institutets första arbetsår skönjas
i en allmän höjning af nivån för arbetareklassens bokliga
bildning. En sådan verkan kan blott vara länge fortsatta 
sträfvandens resultat. Men om institutet redan från sin begynnelse
visat sig kunna väcka håg och intresse för kunskaper och vetande,
och om det erbjudit en förädlande förströelse, som med framgång
täflat med de dåliga nöjenas lockelser, så har det ock redan nu
ej arbetat fåfängt.

Hittills har det upprätthållits uteslutande genom enskilda
bidrag. Att sådana år efter år skulle inflyta så rikligt, att
institutets bestånd derigenom betryggades, kan emellertid
ingalunda förutsättas. Äfven villige gifvare skola efter hand tröttna:
institutets styresmän skola få egna en på längd outhärdlig möda
åt sammanskrapandet på sådan väg af de allra oundgängligaste
medlen; hela organisationen varder för öfrigt härigenom så
osäker, att snart sagdt i hvarje ögonblick hufvudfrågan måste blifva,
icke nödiga förbättrings- och utvidgningsåtgärder, <b>utan</b> institutets
vara eller icke vara.

Mig synes, att det syfte, som gifvit upphof åt
arbetareinstitutet, kan i vissa väsentliga hänseenden jämföras med
folkhögskoleidén. Staten kan visserligen stadga obligatorisk
folkundervisning, men jag betviflar högeligen, att någon ännu skulle
tilltro sig att tillstyrka ett lagbud, hvarigenom man ginge att
framtvinga regelbundet skolbesök ända intill konfirmationsåldern.
Flerfaldiga förhållanden nödga lagstiftaren att nöja sig med ett
ringare resultat af folkskoleundervisningen, än denna under
förutsättning af mera regelbunden och något längre skolgång i
sjelfva verket skulle kunna lemna. Dessa förhållanden hafva
framkallat den tanke, som våra folkhögskolor söka att förverkliga,
nämligen att förfullständiga den knapphändiga
undervisningskurs, som folkskolan i allmänhet måste inskränka sig till genom
en undervisning, som dels i allmänna, skolmässiga former, dels
i föreläsningarnas form vänder sig till något <b>äldre</b> lärjungar,
hvilkas omdöme under och genom praktisk yrkesverksamhet
redan mera mognat. Denna tanke, som stått sitt prof vid våra för
landsbygden afsedda folkhögskolor, synes mig väl värd att
tillämpas äfven i städerna med de modifikationer, som
industriarbetarnes och stadslifvets särskilda förhållanden påkalla. Och
den synes mig vara den redan af erfarenheten sanktionerade
grundtanke, som gifvit upphof åt arbetareinstitutet i Stockholm.

Jag torde icke mycket misstaga mig, om jag vågar
förutsätta att en liknande uppfattning varit bestämmande för Kongl.
Maj:t, då Kongl. Maj:t för kort tid sedan åt arbetareinstitutet
beviljade ett understöd af fem tusen (5,000) kronor, och om jag
ej misstager mig härutinnan, så är det blott en fortsatt
tillämpning af de hittils allmänt gällande vilkoren för
folkhögskolornas ekonomi, som jag i fråga sätter, när jag anhåller, att herrar
stadsfullmäktige täcktes bevilja ett understöd åt
arbetareinstitutet. Ty folkhögskolorna upprätthållas <b>dels</b> genom statsbidrag,
för år 18S0 uppgående till femtio tusen sex hundra (50.600) kr.
för sammanlagdt 25 skolor, <b>dels</b> genom bidrag af landstingen,
<b>dels</b> genom enskild subskription, dels genom lärjungeafgifter.

Slutligen, och då man vid nya företag vid första
tillämpningen af nya idéer gerna spörjer efter <b>personliga</b> garantier,
anser jag mig böra nämna, att:

professor Hugo Gyldén är arbetareinstitutets inspektor,
samt att dess styrelse består af d:r A. Nyström (föreståndare),
professor G. R. Dahlander, boktryckaren I. Hæggström,
ingeniören E. Faustman, målaremästaren J. Håkansson,
skomakaremästaren C. Westerlund samt jernarbetaren O. Larsson.

I öfrigt tillåter jag mig att dels bifoga 'Årsberättelse
öfver institutets verksamhet 1880—1881', dels upplysa, att en för
nu löpande arbetsår uppgjord stat visserligen slutar med en
summa af blott 10,000 kr., men att detta förklaras deraf att
institutets n. v. lokal i följd af en ren tillfällighet erhållits för
en särdeles billig hyra, äfvensom att nämnda utgiftsförslag
tydligen uppgjorts utan hänsyn till nödig utvidguing af
undervisningen eller inköp för ett väl behöfligt bibliotek och utan
beräkning af något belopp för oförutsedda utgifter.

Derest herrar statsfullmäktige skulle täckas bevilja det
understöd, jag går att föreslå, torde såsom vilkor derför böra
stadgas dels skyldighet för institutets styrelse att till
stadsfullmäktige afgifva årsberättelse, dels måhända rätt för
stadsfullmäktige att genom en revisor deltaga i granskningen af
institutets räkenskaper, styrelse och förvaltning.

Jag föreslår sålunda att stadsfullmäktige ville åt
arbetareinstitutet bevilja ett anslag å fem tusen kr. för dess nu löpande
arbetsår, att utgå inom maj månad år 1882.»

I samma ämne hade arbetareinstitutets styrelse
gjort en af samtliga dess ofvan nämnda ledamöter
undertecknad framställning af detta innehåll:

»Undertecknade tillåta sig härmed att vördsammast anhålla,
det herrar stadsfullmäktige täcktes bevilja ett årsanslag af 5,000
kr. till Stockholms arbetareinstitut.

Institutets första arbetsår har, fastän dess verksamhet
möjliggjorts endast genom frivilliga bidrag, utvisat ett i många
afseenden glädjande resultat. Som emellertid dess framtida
bestånd ej kan byggas på dylika bidrag, våga vi hysa den
förhoppning, att herrar stadsfullmäktige ville, i likhet med hvad
regeringen redan gjort, bevilja ofvan nämnda anslag.

Arbetareinstitutet skall i enlighet med sitt program stå
utanför alla politiska agitationer och ha till sin hufvuduppgift
att åt arbetsklassen meddela allmän bildning på en
vetenskaplig grundval. Institutet afser att utbilda sjelfständiga och
grundade åsigter samt vördnad för lifvets allvar, derigenom 
motverkande dryckenskap, dåligt tidsfördrif, demagogiska
upphetsningar m. m. Det bör i sedligt afseende verka välgörande genom
att bilda en ersättning för familjelifvet, som så många arbetare
sakna, och derigenom, att de, som tillegna sig institutets
undervisning, i sin ordning utan tvifvel verka upplysande och
förädlande inom den krets, der de ha sin dagliga verksamhet.

Förutom detta omedelbara inflytande kan arbetareinstitutet
blifva af stor betydelse för hela samhället. Hufvudstaden är
medelpunkten för landets allmänna bildning, derifrån meningar
och seder spridas till alla landsändar. Är andan inom
hufvudstaden god och finnes der en upplyst och sedlig
arbetarebefolkning, skall tvifvelsutan förr eller senare denna anda meddela sig
till hela landet och institutet då kunna sägas hafva i sin mon
bidragit att förverkliga det mål, som ligger i dess devis:
fosterlandets väl.

Föreläsningarna i arbetareinstitutet hållas på tider, då de
fleste arbetare äro frie, eller alla hvardagsaftnar kl. 8—1/2 10
och söndagsmorgnar kl. 8-11 under 8 månader (Oktober-Maj)
i N:r 14 Ålandsgatan, och tillåta vi oss påpeka det tillfälle,
som då erbjudes att taga personlig kännedom om institutets
verksamhet.

Arbetareinstitutet förvaltas af en styrelse, bestående af
representanter för vetenskapsidkarnes, industriidkarnes och
arbetarnes klasser: dess Inspektor är professor H. Gyldén, dess
föreståndare med. d:r A. Nyström ocb kassaförvaltare
bokförläggaren I. Hæggström.

Slutligen bör upplysas, att, enligt hvad den vid
årsberättelsen öfver institutets verksamhet under första studieåret 1880
—1881 fogade revisionsberättelsen gifver vid handen, 
räkenskaperna för denna tid visa följande resultat:

<b>Inkomster:</b>

Gåfvomedel enligt listor ...........................kr. 3,625: —

Inträdesbiljetter vid två möten och en matiné........ »    345: 75

Inträdesbiljetter till föreläsningarna .............. »  3.4911: 60

Summa	kr. 7.470: 35

<b>Utgifter:</b>

Undervisningsmaterielen ............................. kr. 1.333: 13

Diverse utgifter för inventarier, hyra för
föreläsningssalen, trycksaker, skyltar och ljus m. m.	» 2,152: 78

Arvoden till föreläsare ............................... » 3,566: —

Förvaltnings- och expeditionskostnader, aflöning
till vaktmästare m. m. ................................ »   419: 44

Summa	kr. 7.4711: 35

Drätselnämnden, hvars yttrande infordrats öfver
herr Hedins förslag, hade genom sin första afdelning
anfört följande:

»Med anledning af denna till drätselnämnden hänvisade
motion får nämnden genom sin första afdelning anföra, att
afdelningen lika med motionären funnit i fråga varande företag
förtjent af understöd från kommunens sida. Emot storleken af
det begärda understödsbeloppet, som satts lika med det af
Kongl. Maj:t åt institutet beviljade anslag, har icke varit något
att erinra. Afdelningen har äfven funnit lämpligt, att
stadsfullmäktige genom en revisor deltaga i granskningen af
institutets förvaltning. Då emellertid framgången af i fråga varande
företag helt och hålles beror af det sätt, hvarpå det samma ledes,
tror afdelningen det vara väl betänkt, om stadsfullmäktige
genom en af den tillsatt styrelseledamot deltoge i institutets
styrelse, hvilken ledamot borde till stadsfullmäktige afgifva
särskild berättelse angående institutets verksamhet. Afdelningen
tillstyrker derför, att till arbetareinstitutet måtte för nästa år
beviljas ett belopp af 5,000 kr., att på förenämnda vilkor utgå
af samma anslag till extra utgifter.

Det mål som arbetareinstitutet satt sig före, att hos de
kroppsarbetande klasserna väcka och underhålla hågen för samt,
så långt omständigheterna medgifva, direkt meddela dem
insigter i sådana ämnen, som höra till den allmänna bildningen, är,
derom kan icke råda något tvifvel, ett samhällsnyttigt mål af
hög betydelse. Förslaget att understödja institutets sträfvande i
detta syfte bör derför med välvilja mottagas, äfven om
berättigade tvifvel kunna finnas, huruvida institutet skall förmå bereda
sig en någorlunda sjelfständig ekonomisk tillvaro, hvarförutan
institutet ej skall kunna varaktigt uppfylla de på detsamma
stälda förhoppningar. Skulle det visa sig, att det af institutet
föresatta mål ej kunde uppnås annorlunda än med tillitande af
statens och kommunens bistånd för all framtid och med sådana
belopp, att läroanstalten hufvudsakligen berodde på dessa
bidrag, hade detsamma blifvit en stats- eller kommunalinstitution,
men dermed hade ock inträdt nödvändigheten att gifva
anstalten en helt annan organisation än att ställa den under en
enskild styrelse. Af denna uppfattning följer, att utskottet icke
kan förorda institutets styrelses begäran om ett årligt anslag
utan anser kommunen böra genom ett tillfälligt understöd för
en gång sätta institutet i tillfälle att samla egna krafter för sitt
fortbestånd. För ett så beskaffadt understöd, gifvet för en gång
åt en institution, hvars styrelse lemnar full garanti för
medlens ordentliga förvaltning, torde det icke heller vara af nöden
att såsom vilkor föreskrifva årsberättelses afgifvande och
deltagande i granskningen genom en särskild revisor. Att åter,
såsom drätselnämnden föreslagit, staden skulle förbehålla sig att
utse en ledamot i institutets styrelse, möter derjämte den
betänklighet, att ett sådant val, utan att gifva säkerhet derför, att
kommunen vinner något verkligt inflytande på institutets
ledning, skall hafva till följd, att kommunen blir i allmänna
föreställningssättet ansvarig för denna ledning.

Beredningsutskottets utlåtande var af följande
lydelse:

Åberopande det nu anförda, föreslår utskottet herrar
stadsfullmäktige besluta:

att ett understöd för en gång af 5,000 kr. beviljas
arbetareinstitutet att under Maj månad nästa år utbetalas af
drätselnämndens första afdelning af anslaget till oförutsedda
utgifter.

Stockholm den 3 November 1881.

—
</chapter>
<chapter name="Kap. II. Anfall och strid.">
<h2><sc>Kap.</sc> II.</h2>

<h2>Anfall och strid.</h2>

<i>Sammanträdet hos stadsfullmäktige d. 17 Nov. 1881.
— Presidenten H. Forssells angrepp. — Mina svar
därå. — Tidningspressens diskussion öfver ämnet.
— Folkmötet i ridhuset vid Greftnregatan d. 27
Nov. — Omdömen af Arbetareinstitutets åhörare.
— Arbetareinstitutets kassakomité.</i>

Frågan om anslag till Arbetareinstitutet förekom
hos stadsfullmäktige den 17 Nov., då hr Forssell höll
det anförande mot motionen, som förskaffat honom
en så tvetydig ära.

Nya Dagl. Alleh:s redogörelse för
stadsfullmäktiges behandling af motionen om anslag till institutet:

Med anledning af hr Hedins motion i ämnet hade, såsom
vi för några dagar sedan meddelade, beredningsutskottet lika
med drätselnämden hemstält, att ett anslag för en gång af 5,000
kr. måtte beviljas Arbetareinstitutet. Härom uppstod ett längre
meningsbyte, hvilket öppnades af

hr <b>Forssell</b>, som i ett långt, glänsande och af bifall flere
gånger helsadt anförande först i korthet redogjorde för den
positivistiska verldsåskådningen och vidare, sedan han omnämt.
att en positivistisk kyrka vore bildad i vårt land och att
Arbetareinstitutets föreståndare, med. d:r Anton Nyström, vore dess
öfversteprest, visade, huru hr N. i denna sin egenskap vore icke
allenast <b>bunden</b> vid utländska positivistiska samfund, utan äfven
<b>förbunden</b> att först och sist verka i den positivistiska missionens
intresse — allt skäl, menade tal., att icke bevilja något anslag
till en institution, som af nämde hr N. styrdes enväldigt. Vi
torde i morgon komma i tillfälle att in extenso meddela det
sakrika anförandet, hvilket belystes med en mängd utdrag ur
hr N:s skrifter och ur hans rapporter till den positivistiska
kyrkans öfverhufvud i Paris, och vi inskränka oss derför nu till
denna korta antydan om innehållet.

Hr <b>Hedin</b> hoppades, att stadsfullmäktige ej skulle finna det
underligt, att han ville yttra några ord i en fråga, som blifvit
af honom väckt och som vunnit både drätselnämdens och
beredningsutskottets understöd. Om så väl han som dessa
myndigheter hade misstagit sig, så finge de trösta sig med att det skett
i sällskap med K. Maj:t, som ju förut beviljat ett lika anslag
till Arbetareinstitutet som det nu ifrågasatta. Den föregående
talaren hade, efter det han slutat sin långa redogörelse för
positivismen och för hr N:s verksamhet i den sammas tjenst, sagt,
att han nu vore i tillfälle att draga en bestämd slutsats,
nämligen den, att en man med sådana tendenser som hr N. icke
skulle kunna ingifva det förtroende, som erfordrades för
beviljandet af ett anslag till det af honom upprättade och under hans
ledning stående institutet; tal. vore för sin del icke i samma
ställning, antagligen till följd deraf, att han aldrig uppöfvat sina
möjliga anlag för gymnastik. Talaren kritiserade derefter den
föregående talarens framställning af positivismen, och han sade
sig ej hafva funnit, att positivisterne uppställa någon
helgonserie. Den föregående talaren hade anmärkt, att positivisterne ej
tro på någon odödlighet, men detta utgjorde ju ej något skäl
att stämpla en positivist som en person, till hvilken man ej
skulle kunna hafva något förtroende. Han hade äfven talat om
att positivisterne saknade viljans frihet; men huru hölle detta
streck; äfven i vår kyrka förnekade man ju den samma.
Positivismen vore ej talarens tro, den vore hvarken hans början eller
yttersta mål; men han respekterade hvars och ens öfvertygelse
äfven i trossaker, och han ansåg det derför vara sin skyldighet
att försvara en för sin tro anfallen person, som ej vore i
tillfälle att försvara sig sjelf. De skäl den föregående talaren
anfört för afslag å det begärda anslaget voro ofullständiga; först
då han bevisat, att de positivistiska åsigter hr N. hyllar
inympas på Arbetareinstitutet, vore han berättigad att uttala sig så
som han gjort; till dess vore hans påståenden en skymf mot de
aktade män som stå i spetsen för institutet. Talaren anhöll, att
betänkandet måtte få hvila på bordet.

Hr <b>Forssell</b> anmärkte, att han ej anklagat någon.
Angående motionären och de myndigheter, som tillstyrkt bifall till
motionen, hade han sagt, att de förmodligen ej känt de fakta
han nu framlagt, och om hr N. hade han icke haft något annat
att anföra än en redogörelse för hr N:s religiösa och politiska
åsigter. Om talaren och flere med honom tyckte, att denna
redogörelse innehölle tillräckliga skäl för afslag å det begärda
anslaget, så utgjorde detta ej någon anklagelse. Talaren ville
för öfrigt framhålla, att han icke talat mot sjelfva saken; tvärtom
vore han varm vän af den samma. Men denna sak kunde
främjas på annat och bättre sätt. Talaren kunde ej se, att ett
uppskof gagnade till något. Han vidhöll derför sitt afslagsyrkande.

Hr <b>Wallenberg:</b> Då beredningsutskottet behandlade den
förevarande frågan, hade tal. ej varit närvarande: men om han då
varit tillstädes, så hade han med all sannolikhet deltagit i den
tillstyrkan, som utskottet nu gjort till stadsfullmäktige. Tal.
fann denna tillstyrkan helt naturlig, ty beredningsutskottets
ledamöter hade säkert ej tänkt sig något annat än främjandet af
arbetarnes bildning. Tal. vore alldeles öfvertygad om att de ej
känt de förhållanden, som den förste talaren nu framhållit. Hvad
anginge dessa förhållanden, så om äfven ett och annat af de
samma blefve vederlagdt, stode dock tillräckligt mycket qvar för
att omintetgöra det gjorda tillstyrkandet. För hvarje samfund,
som hade någon fot i främmande land, blefve tal. alltid
främmande, ty sådana samfund ledde alltid till tvedrägt. Tal.
instämde i afslagsyrkandet.

Hr <b>Edelstam</b> upplyste, att, drätselnämdens ledamöter hyst
några betänkligheter vid att tillstyrka det begärda anslaget utan
vidare, och nämden hade derför gjort sin tillstyrkan med det
förbehåll, att stadsfullmäktige finge tillsätta en person, som skulle
kontrollera institutets verksamhet. Talaren instämde i
afslagsyrkandet.

Hr <b>Lindhagen</b> såg intet skäl att bordlägga frågan, utan han
ville hafva den samma afgjord nu. Instämde med dem, som
yrkat afslag.

Efter öfverläggningens slut blef det ifrågasatta anslaget
utan votering afslaget.

Hr <i>H. Forssells</i> anförande med anledning af den
af hr Hedin väckta motionen var, enligt hans till
alla hufvudstadens dagliga tidningar meddelade
afskrift, följande:

Om den ärade motionären blott föreslagit oss att bevilja
5,000 kr. till anordnande af föreläsningar för den åhörarekrets,
som här synes vara i fråga — då hade nu skolat komma under
ompröfning allenast, huruvida det må anses tillbörligt, att
kommunen, utöfver sin lagliga skyldighet till barnaundervisningens
upprätthållande, åtager sig att bekosta undervisning äfven för
vuxna personer, redan sysselsatta i det dagliga lifvets
mångahanda bestyr. Jag vet väl, att betänkligheter kunna framställas
mot ett sådant förslag: men på förhand vill jag här förklara;
att jag skänker mitt fulla deltagande åt den idé, som besjälat
motionären, och att jag utan betänklighet vill gifva min röst
för att anslå 5,000 kr. till dess förverkligande på ett
ändamålsenligt sätt. Särskildt fäster jag uppmärksamheten derå, att
sedan Stockholms kommun beviljat ett rätt betydligt anslag åt en
vetenskaplig högskola, kan man svårligen bestrida 
rättmätigheten af anspråken på bidrag för hvad man numera kallar en
folkhögskola.

Men motionären har, som vi se, icke inskränkt sig till en
sådan framställning. Såsom en praktisk man anknytande vid en
redan förefintlig verklighet, har han gått ett steg längre och
begärt, att 5.OOO kr. måtte öfverlemnas som understöd åt
<b>Stockholms arbetareinstitut.</b> Dermed har han väckt en fråga, som
kräfver ett särskildt svar, den nemligen, huruvida Stockholms
arbetareinstitut är det rätta organet för den uppfostrande
verksamhet Stockholms stadsfullmäktige sålunda skulle befrämja,
huruvida vi med trygghet och tillförsigt kunna åt detsamma
uppdraga förverkligandet af den vackra idé, åt hvilken vi önska all
framgång.

Arbetareinstitutets styrelse utgöres, under prof:r Gyldén
som inspektor, af hrr Nyström, Dahlander, Hæggström, Faustman,
Håkansson, Westerlund och Larsson — hvilka, enligt
motionärens mening, skola afgifva de personliga garantierna för idéns
rätta tillämpning. För min del vägar jag, med all respekt för
de öfriga herrar, som nu nämts, uttala den öfvertygelsen, att
liksom den ledande kraften, den bestämmande viljan i detta
institut icke är kollegial, utan individuell, så äro ock
garantierna för institutets verksamhet och för undervisningens
beskaffenhet att söka allenast hos en, och att Stockholms
stadsfullmäktige, om de bevilja understödet åt detta institut, böra göra
det med full visshet derom, att de understödja - d:r Anton
Nyström. Det är d:r Nyström som stiftat detta institut, som
skaffat dess existensmedel, uppgjort dess program, värfvat dess
lärarekrafter, allt med en energi, som ej känner hinder; det är
han, som ensam af styrelsens ledamöter deltager i
föreläsningsarbetet; det är han, som både kallas och är institutets
föreståndare, och det med en makt som temligen nära utesluter hvarje
annan. Han »ansvarar för undervisningen", han »sörjer för
anskaffande af lärarne», han »uppsätter program för
föreläsningarna». Jag tadlar alls icke detta förhållande: jag blott
framhåller det för att visa, att när vi tala om arbetareinstitutet,
begagna vi blott ett annat namn för d:r Anton Nyström. Att jag
nu kommer att tala rätt mycket om honom, det följer helt
naturligt deraf, att här föreligger fråga om att gifva ett slags
kommunalt uppdrag, hvilket alltid innebär och medför en
granskning af kompetensen. Lyckligtvis har jag fullt officiella
dokument och offentligen tillgängliga handlingar att tillgå som grund
för en dylik pröfning och skall uteslutande på sådana grunda
mitt omdöme.

D:r A. Nyström har genom sin verksamhet som folktalare
och ledare af åtskilliga rörelser inom vårt samhälle förskaffat
sig många vänner och icke så få vedersakare. Det är alls icke
min afsigt att uppgräfva dessa minnen, än mindre att vädja till
de antipatier, som kunna hos en eller annan förefinnas mot denna
för hvar man bekanta praktiska reformsträfvan. Jag har andra
och vida vigtigare upplysningar att lemna om d:r Nyströms
syften och lifsuppgift, upplysningar, hvilka jag antager icke hafva
varit tillgängliga hvarken för beredningsutskottet eller för den
ärade motionären - jag <b>kan</b icke antaga något annat — och
om framställningen deraf skulle blifva något utförlig, hoppas
jag dock. att hrr stadsfullmäktige vid slutet skola medgifva, att
ämnets vigt och betydelse fordrat och försvarar en sådan
vidlyftighet.

För omkring 30—40 år sedan verkade i den stora
verldsstaden Paris en man, som hopsamlat en stor mängd af vetande
och såsom filosof kommit till den orubbliga vissheten, att en
öfversinlig och oändlig tillvaro icke finnes annorledes än i en
förvänd inbillning. — Deruti låg visserligen ingenting hvarken
märkvärdigt eller nytt: tusende både lärda och olärda hafva
tänkt som han, och det var icke heller något ovanligt, att
<b>Auguste Comte</b> sjelf trodde sig härmed hafva hittat på något
splitter nytt. Men det verkligen originella hos Comte var, att han
af hvad som för menniskoanden efter en dylik bankrutt återstod
ansåg sig kunna laga i hop en <b>religion,</b> ja, en verldsreligion, och
till dess spridande böra stifta en ny allmännelig kyrka. Till en
början var kyrkan liten, snarast att förlikna vid ett lärdt
kotteri; men den ringa begynnelsen strider visserligen icke mot
löftet om framtida storhet — och nu, 24 år efter mästarens död,
lär det nya samfundet vara på god väg att eröfra verlden.
<b>Positivismen</b> — så heter den nya religionen — synes redan tro sig
hafva vissa utsigter till herravälde, andligt som verldsligt, öfver
stiftarens fädernesland Frankrike; den säger sig ega stöd och
bistånd af »framstående» män i de flesta verldsdelar och räknar
bekännare i Indien och Rio Janeiro, Newyork och London, i
Belgien och Irland. Skandinavien lades till antalet af den nya
kyrkans provinser, då den 9 Dec. 1879 stiftades det positivistiska
kyrkosamfundet i Stockholm.

Uti den positivistiska kyrkan i Stockholm
(Wahrendorffsgatan n:r 10) hålles — enligt den 1881 tryckta, i bokhandeln
tillgängliga positivistiska kalender, jag här har i min hand —
sammanträde hvarje söndag dels för ett slags enskild
katekisation, då »hos föreståndaren lemnas undervisning om positivismens
allmänna principer», dels för predikan eller föredrag af
föreståndaren öfver samma ämne, dels för församlingsöfverläggningar.
Kultens förnämsta element synes dock vara firandet af fester,
hvaraf den yppersta är »mensklighetens» stora fest den 1 i
månaden »Moses», derefter — alldeles såsom vi fira juldag och
långfredag till åminnelse af Kristi födelse och död — å den 19
Moses och 24 Gutenberg, den nye religionsstiftaren Comtes
födelse-och dödsdag, vidare »de dödas fest» på den årliga fyllnadsdagen
och på »skottdagen» de »heliga qvinnornas fest», hvarjemte
derutöfver enligt Comtes föreskrifter böra firas ej mindre än 76
fester till åminnelse af allt möjligt, af fetischismen, teokratien
och tiggarmunkarne, af slaget vid Salamis och slaget vid 
Lepanto, af »proletariatet» och af det »kontinenta» äktenskapet.
Ritualen och ceremonierna vid dessa fester äro icke bekantgjorda;
men, så vida den nya kyrkan stält sig stiftarens afsigter till
efterrättelse, böra de framför allt afse att tala till känslan:
Comte var en stor beundrare af den katolska kyrkan så väl i
dess organisation som i dess kult och förkastade alldeles
protestantismens förståndsmessiga enkelhet. Andaktens yttringar
äro oss deremot bättre bekanta: de återfinnas uti en
»andaktsbok» — liksom de öfriga skrifterna tillgänglig i bokhandeln —
hvilken tills vidare och »intill dess den positiva anden hunnit
skapa» nya hymmer och böner, tagit dylika till lån af andra
kyrkosamfund med vederbörlig omskrifning eller travestering.
Det är sålunda här man har upptagit ur vår psalmbok den
välkända vackra: »Jesu, all min fröjd och fromma», förvandlad till:

<poem>»Mensklighet! min fröjd och fromma
All min glädje, all min tröst» o. s. v.
-- -- -- -- -- -- -- --
Kom och blif mig när.
Låt mig blifva der du är.»</poem>

— hvilket onekligen tager sig något besynnerligt ut.

Det är här, som på ett ställe, der för meterns och
sammanhangets skull ej kunnat undvikas att begagna ordet Gud, en
not vid detta ord tillfogats, så lydande: »Detta uttryck för ett
äldre föreställningssätt är här bibehållet, då det samma af en
hvar kan uppfattas som en symbolisk bild.» Det är i en annan
mera kateketisk bok, kallad »Gyllene ord», man finner en hel
lång »Söndagsbön till Menskligheten», i hvilken en fullständig
tillbedjan uppföres för detta »väsen», som, efter att hafva blifvit
befriadt från de »ungdomliga illusionerna om en gud och en
himmel», nu skall i sin »mandoms mognad» genom positivismen
uträtta underverk.

Hvad är då denna »Mensklighet», som tillbedjes och
dyrkas? Jag har länge ansträngt mig för att kunna få klarhet
öfver sjelfva begreppet, men kan icke finna någon annan
förklaring, än att det är summan af nu lefvande menniskor och af
alla de döda menniskor, som på ett eller annat sätt — efter
positivismens uppfattning — gjort de efterkommande nytta eller
nöje och förtjena att af dessa ihågkommas. Antalet af dessa
positivismens helgon eller, som de på ett ställe kallas,
»återlösare» blir derför ganska stort och mycket vexlande: de
nuvarande upptagas i den svenska positivistiska kalendern, ordnade
under 13 månader, benämda Moses, Archimedes, Aristoteles,
Gutenberg o. s. v., och utgöra en brokig samling af alla möjliga
namn: Odysseus och Johannes döparen, David och Muhamed,
Anacreon, Tibullus och Snorre Sturlesson, Herkules och Ragnar
Lodbrok, Ign. Loyola och Will. Penn. Thomas à Kempis och
madame Staël, Gustaf Vasa och August Blanche, Hallman och
Kexel, Boccaccio och Châteaubriand — en positivistisk 
historia» i sammandrag. Jag vet icke, om hvar och en af dessa
skall »dyrkas» under någon symbol, men deras summa eller
»Menskligheten» »dyrkas» under symbolen eller »fetischen» af
»en qvinna med ett barn». Härtill fogade religionsstiftaren på
äldre dagar två andra »fetischer», <b>rummet och verlden,</b> af hvilka
den ena är symbolen af »ödet», och så hade han fått en »ny
treenighet, som gifver en vetenskaplig fasthet åt den religiösa
harmonien». Några af Comtes anhängare hafva påstått, att han
vid denna tid hade fått ett anfall af en sinnesrubbning, som
redan under hans yngre år hade fört honom på dårhuset; men
positivismens härvarande apostel, som är en känd läkare,
bedyrar, att detta är ett fullkomligt grundlöst förtal af illviljan och
att alltsammans skall tagas som allvar och på allvar. Detta är
för oss vigtigt, som ett bevis derpå, att det är <b>religiösa</b> behof
och åskådningar, som den härvarande positivismen vill framför
allt göra gällande. Slutligen, enär en ny religion naturligtvis
måste byta om tidräkning, så har också positivismen, för
hvilken det är omöjligt att räkna från Kristi födelse, daterat sitt
första år från den 14 Juli 1789, dagen för Bastiljens förstöring
— visserligen en bemärkelsedag under den franska revolutionen,
men som dock påminner mera om tygellöshet och mord än om
en ädel frihet. Så olika kan äfven den religiösa smaken vara.

Till all denna härlighet får man nu tillträde genom att låta
upptaga sig i den positivistiska kyrkan, då man skall inför
föreståndaren och församlingen afgifva <b>»löften»</b>. Adepten
»bekänner» då »Menskligheten såsom det högsta af oss kända väsendet»,
afsvärjer alla »teologiska och metafysiska åskådningar» (hvad
det betyder skall jag sedan omförmäla) och lofvar »på tro och
heder i mensklighetens namn» bland mycket annat att <b>»egna sitt
lif åt positivismens fortplantande»</b>; »att i sin mån bidraga till
samfundets bestånd och verksamhet»; att <b>»antaga ledningen af den
andliga makt, som positivismen organiserat»</b>; att »vid hvarje
tillfälle, då han kan finna sig befogad att mer eller mindre
offentligt deltaga i meningsutbyte öfver allmänna angelägenheter,
<b>handla i samråd med det positivistiska samfundets föreståndare och
ej ställa sig i strid med honom och samfundet»</b>, äfvensom att »i
den verksamhet, han kan komma att utöfva för de samhälliga
frågornas lösning, troget följa positivismens principer». Sedan
neofyten aflagt löftet, kanske också mottagit något af
positivismens nio »sakrament», bör han genom en anmälningssedel,
hvartill formulär honom tillhandahålles, anmäla sin »öfvergång till
positivistiska religionen» och sin oförmåga att tillhöra den
evangelisk-lutherska kyrkan. Jag bör tillägga, att flera dylika
anmälningar verkligen blifvit under ett par år gjorda hos våra
prester — ehuru jag ej tror, att den nya kyrkan såsom sådan
är officielt af k. m:t erkänd.

Och så står nu positivisten under sin föreståndares lydno
i den »vetenskapliga» religionens trossaker och i hela sitt
samhälliga lif. Ty ett ganska vigtigt drag hos denna kyrka är dess
rätt uttryckliga fördömande af den <b>individuella</b> friheten i lära
och öfvertygelse. Derom heter det i en af de skrifter jag här
har framför mig: »Den mångbeprisade, men falska individuella
forskningen, hvilken den metafysiska filosofien och protestautismen 
infört, hafva, enligt Comte, minskat den offentliga moralen.»
— »De sociala frågorna äro allt för svårlösta för att af hvem
som helst kunna utan vederbörlig förberedelse diskuteras eller
af den stora publiken afgöras.» — »Det är nödvändigt, att det
stora flertalet frivilligt afsäger sig sin rätt till suverän
granskning, så snart man funnit värdiga organ, som öfvertaga
samhällets verkliga ledning.» Ledningen tillkommer »presterskapet»;
och det är således visserligen icke skäl att positivisterna
predika om »fri forskning», gent emot andra kyrkor, då den icke
trifves inom deras eget samfund. Det är »presterskapet», som
skall forska och demonstrera, det är presterna som också skola
leda det offentliga lifvet, liksom »domarena i Israel»; det är de,
som skola handhafva »barnundervisningen» och ungdomens
uppfostran i »Mensklighetstemplets annexskola». Presterskapet åter
— har sin enhet i »öfverstepresten». Föreståndaren för kyrkan
i Stockholm har också aflagt, utom sitt löfte som positivist,
ytterligare en ed »i mensklighetens namn, på tro och heder»,
»<b>att handla i samråd med positivismens öfverhufvud i Paris, för
hvilken jag är ansvarig för min verksamhet i positivismens och
samhällsutvecklingens tjenst</b>». Jag läser denna ed, liksom den
föregående, efter det tryckta formulär, som är offentligen tillgängligt; 
den återfinnes ock tryckt på franska uti den tidskrift, som
i Paris utgifves af kyrkans öfverhufvud, till hvilken den
härvarande föreståndaren insändt denna sin försäkran. Denna
lydnad för öfverhufvudet i Paris, för »den positivistiske påfven»,
som han kallas, är en af den svenska positivismens hufvudläror,
hvaremot den bestrides af den amerikanska positivismen.

Den hierarkiska organisationen är naturligtvis här i Sverige
mycket enkel. Kyrkan styres af föreståndare, sekreterare och
skattmästare; den senare förvaltar församlingsmedlemmarnes
bidrag, som användas för främjande af samfundets principer och
äfven, efter ordalagen i kalendern att döma, måtte bidraga med
någon Peterspenning till det parisiska centralsamfundet.
Föreståndaren synes hafva verksamhet nog i sin söndagliga predikan
och — i sin propaganda, ty af honom redigeras »Budbäraren»,
en flygskrift, hvarjemte han utgifvit stora böcker och små
folkskrifter till ett antal af tjugu — hvilka utgått i ej mindre än
60,000 exemplar. Detta hänförelsens verk kallas den »positivistiska 
missionen», hvilken har sitt eget tryckeri.

Här hafva vi således, mina hrr, en fullständigt organiserad
kyrka med alla dess kännetecken: religionsbekännelse och
förbindelse för medlemmarne att egna sitt lif åt religionens
utbredande, med predikan och kult, med fester, helgon, sakrament
och symboler, med kalender och tidräkning, med afsöndring från
andra kyrkosamfund, med fullständig hierarki och med uppgift
att tillintetgöra den bestående religionens villfarelse och att
beherska verlden. Bekännarne pläga ofta jemföra sin ställning,
sin uppgift och sina utsigter med de första kristnas uti det,
hedniska samfundet; och om den religiösa hänförelse, som lifvar
positivismens härvarande förnämste apostel, kan man icke göra
sig någon rätt föreställning utan genom ett fullständigt studium
af hans härstädes utgifna skrifter.

Nu föreställer jag mig, att en och annan af eder inom sig
otåligt anmärker: men hvad har då allt detta att göra med den
föreliggande frågan, med Stockholms arbetareinstitut? Jo, först
och främst så mycket, att då, enligt den kalender, ur hvilken
jag hemtat de flesta af nyss anförda uppgifter, det positivistiska
samfundets styrelse utgöres af — föreståndaren d:r <b>Anton Nyström</b>
och skattmästaren målaren Håkansson, så återfinnas båda som
ledamöter af arbetareinstitutets styrelse, den förre som dess
föreståndare. Huruvida flere af institutets styrelseledamöter
bekänna denna religion, är icke bekant. Redan den
omständigheten, att d:r Nyström i sin egenskap af positivistisk prest har,
vid allt som är honom heligt, svurit att egna sitt lif åt
positivismens fortplantande och att handla i samråd med sin
öfversteprest i Paris, för hvilken han är ansvarig, ställer det utom allt
tvifvel, att för sin undervisningsverksamhet vid institutet låter
han icke föreskrifva sig lagar af någon annan, och gör det mera
än sannolikt, att för honom och i hans hand är institutet ett
medel för fortplantandet af den positivistiska läran. Men derom
finnas kraftigare intyg än blotta förmodanden, uttalanden
nemligen, helt färska, af d:r Nyström sjelf. I sin egenskap af prest
i den positivistiska kyrkan afgifver nemligen arbetareinstitutets
föreståndare, som det synes hvar annan månad, rapport öfver
sin verksamhet till öfverstepresten i Paris, och dessa rapporter
aftryckas troget i samfundets stora tidskrift: Revue occidentale.
I dessa sina rapporter har d:r Nyström gång efter annan
samvetsgrant aflagt räkenskap för sin planmessiga verksamhet i det
positivistiska samfundets tjenst: som folktalare vid valmöten och
folkmöten, som föreläsare, som deltagare i agitationen emot
landshöfdingen Treffenberg, som ledare och ordnare af den s. k.
jordarbetarestrejken i Stockholm förliden sommar och — <b>såsom
stiftare af Stockholms arbetareinstitut.</b> Härom säger han t. ex. i
den rapport, som är tryckt i häftet för Sept. 1880: »Detta
institut skall icke i <b>egentlig mening</b> varda en positivistisk skola,
emedan ingen <b>omedelbar</b> positivistisk propaganda bör der ega
rum. Men å andra sidan skall institutet icke använda retrograda
lärare. <b>Varande institutets upphofsman, skall jag också vara dess
direktör,</b> och för min del skall jag undervisa i helsolära och
biologi. Bland de öfriga lärarne har jag nöjet att räkna vår
nitiske medbroder hr Lundqvist (förut angifven som troende
positivist), hvilken flyttat från Norrköping till Stockholm och som
skall föreläsa i matematik och den menskliga civilisationens
historia. <b>De öfriga lärarne skola icke vara mindre fördomsfria</b> 
emancipés) och fulla af nit för folkets sak. Vi hoppas, att <b>vårt</b> 
företag, <b>som är en frukt af positivismen,</b> skall visa samfundet att <b>vårt</b>
mål är icke att öfverlemna oss åt fruktlösa och spetsfundiga
tvister, men att egna <b>vår</b> medverkan åt <b>vårt tidehvarfs stora
pånyttfödelse;</b> det skall visa, att <b>vi</b> hålla oss till verkligheten och
endast begära, att våra handlingar skola bära vittnesbörd om
<b>vår lära</b>.» — I en senare rapport år 1881 lemnas en fullständig
öfversigt af institutets program och verksamhet.

Man kan ju icke tydligare säga hvad man vill. Men om
hrr stadsfullmäktige af den omständigheten, att »menskliga
civilisationens historia» — hvilken utgör så att säga den
positivistiska propedeutiken — numera för säkerhetens skull föreläses
af den positivistiske föreståndaren sjelf, och att samme man
föredrager ett af de naturvetenskapliga hufvndämnena, fysiologi,
om hrr stadsfullmäktige ännu icke skulle vilja deraf draga den
slutsatsen, att det finnes ett omedelbart samband mellan den
positivistiska kyrkan och Stockholms arbetareinstitut, och att
det senare är ej blott en »frukt» af den förra, utan rent af ett
organ för dess välsignelserika verksamhet bland Sveriges
arbetare — så skall jag om en stund, ännu bättre rustad, återkomma
till samma slutsats. Till dem eller den, som ännu envisas att
fasthålla den rent formella sidan af saken och neka, att här är
fråga om ett positivistiskt institut, enär religionsundervisning är
utesluten och enär flere af institutets styresmän ej äro
positivister — till honom tillåter jag mig dock först att framställa
följande fråga: Om detta institut med sitt program af vetenskaplig
undervisning, af folkets uppfostran till ordning, till sedlighet,
till frihet, med sina måhända förträffliga föreläsningar i
åtskilliga kunskapsgrenar, bland annat i kulturhistoria, förestodes af
en allmänt känd medlem af <b>Jesu brödraskap;</b> om denne för öfrigt
öppet och oförtäckt, i tal och skrift, bedrefve propaganda för
spridande af den katolska tron och proselyters upptagande i
kyrkans sköte; om här förelåge tryckta hans rapporter till
jesuitgeneralen, i hvilka han sade: »mitt institut är väl egentligenej
en jesuitskola, emedan der ej bör drifvas omedelbar propaganda;
men å andra sidan skola inga kättare användas som lärare: det
är jag, som är institutets föreståndare, och vi skola snart visa Jesu
samfund, att denna frukt af vår ordens verksamhet skall
medverka till återförande af kättare i den allena saliggörande
kyrkans sköte, och att våra handlingar bära vittne om vår läras
sanning» — skulle då någon enda af eder, mina hrr, säga: »Har
ingen fara: detta är dock ingen jesuitinrättning, det är ett
arbetareinstitut, som vi skola uppmuntra med ett understöd»? Jag
tror det icke. Alla skulle vi utan allt tvifvel tänka och säga:
— det finnes ett samband mellan de här föredragna
läroämnenas behandling och den kyrkliga propagandan, för hvilket
föreståndarens trosnit är en fullständig borgen; emot detta känna
vi oss ej ens skyddade derigenom, att föreståndaren lyckats med
sig förena några icke katoliker, som dock varit nog benägna
för katolicism att vilja sluta sig till hans sträfvan. Men denna
propagandas lära och denna undervisnings mål vilja vi <b>icke</b>
befrämja, och derför gifva vi icke understöd åt institutet.
Analogien är, såsom I finnen, slående — ända in i de minsta
detaljer: det är endast läran, som gör stor skilnad mellan de
begge fallen, och det är sålunda <b>läran</b> det gäller att granska
för att se, om edert omdöme utfaller mycket gynsammare för
det positivistiska institutet.

Hrr stadsfullmäktige behöfva icke frukta att jag skall
upptaga deras tid med någon fullständig framställning af
positivismens system; dess rent filosofiska del faller naturligtvis utom
all pröfning på detta rum, och äfven af dess praktiska
lärosatser är det ett mycket "stort antal som alldeles kunna förbigås,
såsom sammanfallande med de allmänt menskliga vishets- och
lefnadsregler, hvilkas giltighet ingen förnekar. Således vill jag
icke beskyllas för ofullständighet, då jag här ej redogör för allt
det tal om samhällskänsla, sedlighet, nykterhet, ordning m. m,
som positivismen förer: allt detta är läror som icke äro nya ocb
som äfven vi berömma oss af att, fullt så mycket som den nya
religionen, hylla och predika. Jag skall, då jag som sig bör
begynner med positivismens samhällslära, likaledes förbigå sådana
dess politiska yrkanden och fordringar för dagen, som uttalas t.
ex. i den bekanta skrifvelsen till riksdagens båda kamrar eller
på våra folkmöten. Detta program, som upptager »allmän
omröstning», »nedsättning af försvarsbudgeten», »upphäfvandet af
statskyrkan,» »nedsättning af det K. apanaget m. m., faller, så
att säga, inom vår författnings råmärken och företer, äfven om
det ej gillas af alla härvarande, ingenting egendomligt,
ingenting som eger samband med nu förevarande fråga. Men för att
gifva eder, m. h., ett begrepp om hvad det positivistiska
samfundet, till skilnad från andra, egentligen vill och ytterst
eftersträfvat skall jag ur de här utgifna skrifterna — hvilka
möjligen ej äro allmänt kända — uppläsa några få utdrag,
tillräckliga för att angifva ståndpunkten och syftet.

I afseende å <b>egendomen</b> förklarar arbetareinstitutets
föreståndare i skriften »Positivismen» sid. 466 och i ströskriften
»Kapital och arbete» sid. 12. att »egendom är i viss mån att
betrakta som en gemensam tillhörighet, men som måste <b>förvaltas</b>
af vissa enskilda individer. Dessa, patronerna, blifva då
egentligen att anse som <b>offentlige embetsinnehafvare med
ansvarsskyldighet och förpligtelser</b> af särdeles bindande art gent emot
samhället och först och sist mot arbetaren.» Förpligtelser af
bindande art mot arbetaren så väl som mot samhället ålägger
äfven <b>vår</b> samhällsordning hvarje arbetsgifvare; men egendomens
likställighet med embete erkänna vi troligen icke, och för oss
framstår denna princip såsom <b>rent kommunistisk.</b> Och när då
vidare tillägges: »till förekommande af egendoms öfverflyttande
till odugliga arftagare föreslås att <b>adoptera</b> till söner insigtsfulla
män, som hafva att öfvertaga egendomsförvaltningen till större
nytta för samhället och arbetarne, under det odugliga söner
förses med måttlig lifränta» — så frågan alltid: Hvem skall
adoptera, egaren eller samhället? I hvarje fall går läran ut på en
rubbning af arfsrätten — i det senare fallet på en rent
kommunistisk utopi.

Slutligen slår arbetareinstitutets föreståndare fast som en
oemotsäglig princip: <b>"alla menniskors oafvisliga rätt till arbete"</b>
och statens, kommunens och kapitalisternas pligt att sörja för
rättens utbekommande. Vi känna alla hur den principen tog
sig ut för omkring 30 år sedan och hvartill den ledde i
tillämpningen.

Positivismens sociala ideal kan sägas vara angifvet i två
för vårt fädernesland synnerligen märkliga och mycket passande
satser; 1) »landsbygden bör såsom minst framskriden i kultur,
underkastas städerna» och 2) den sociala makten skall i
städerna »hafva sitt stöd icke i de klasser, som hittills deltagit i
vår utveckling, utan hos den fria arbetsklassen eller
<b>proletariatet</b>.» Arbetareinstitutets föreståndare säger derom vidare t. ex.:
»Liksom det hedniska samhället en gång omskapades genom
kristendomen och <b>barbarerna</b>, så skall ej heller positivismen
kunna omskapa det kristna samhället förr än arbetaren och
qvinnan erhållit sin verkliga plats i samhället.» »Positivismen kan
ej erhålla orubbliga anhängare utan i skötet af den klass som,
främmande för hvarje felaktig undervisning om <b>ord</b> och
<b>andeväsen</b> (hvad dermed menas skall jag sedan upplysa) utgör det
förnämsta stödet, för det goda omdömet och moralen. Arbetarne
äro de enda som kunna på ett afgörande vis bistå de nya
filosoferna» ... »Proletärerna förmå genom sin ställning att bättre
än någon annan klass spontant utveckla våra bästa instinkter,
och deras hufvudsakligen moraliska verksamhet yttrar sig i de
sociala känslorna, som hos dem få en omedelbar och daglig
öfning» o. s. v. Helt annorlunda förhåller det sig med
borgerskapet och medelklassen, hvars »förhatliga ärelystnad och blinda
förakt för folkets intressen» naturligtvis icke kunna förlika sig
med den filosofiska <b>ledning</b> positivismen erbjuder.

Som man häraf ser, är det åtminstone icke frid på jorden
och mellan samhällsklasserna positivismen predikar. Trogen
denna lära, har också arbetareinstitutets föreståndare enligt sina
rapporter till sitt öfverhufvud i Paris uppgifvit hoppet att verka
på dem, som genom universitetsstudier eller annorledes insupit
»metafysiska idéer», men hoppas så mycket mer af våra
arbetare. Hos dem har han tyckt sig finna tillgänglighet för den
nya tron, och likaså räknar han på våra folkskollärares goda
omdöme. Framför allt fäster han de bästa löften vid de många
små föreningar och samfund, som våra arbetare bildat: de äro
»förträffliga förelöpare för dessa <b>klubbar</b>, hvilkas sociala
betydelse skall blifva att understödja den nya andliga makten i dess
arbete för tidehvarfvets <b>pånyttfödelse</b>, alldeles såsom Roms
verldsliga makt var ett vilkor för den kristna religionens utbredande
och verldsherravälde.» Det behöfs, menar arbetareinstitutets
föreståndare, endast att gifva dessa arbetare en bättre
undervisning, dessa föreningar »en ny ledning, en andlig ombildning»!

Det är härvid oupphörligt tal om den »andliga» ledningen,
och detta uttryck saknar icke sin vigt, ty det märkvärdiga är
att det midt uppå hela den demokratiska fraseologieu alldeles
icke är någon hvarken politisk eller intellektuell eller social
<b>frihet</b> i vanlig mening, som positivismen bjuder sina »proletärer»
— utan en »ledning» af den andliga makten, hvilken för vanliga
ögon måste taga sig ut alldeles som de värdiga jesuitfädernas
»ledning» af de lyckliga indianfolken i södra Amerika.

Republiken är naturligtvis positivismens ideal:
konungamakten har för densamma så fullständigt utspelat sin roll, att
hvarken den »konstitutionella» eller den »parlamentariska»
styrelseformen erhåller dess godkännande. Redan i November 1880
meddelade d:r Nyström sitt andliga öfverhufvud i Paris, att både
Sverige och Norge äro i grund och botten republikanska; att
folkets majoritet längtar efter republiken och att det är från
Frankrike, som man afvaktar denna skänk. Men i ersättning
för monarkien bjuder oss positivismen icke den republik, som
vanliga republikaner uppställa som mål: på sin höjd vill den
som en öfvergångsformation förorda en civil diktatur i en s. k.
presidents hand. Men sedan skall vårt gamla konungarike
Sverige öfverantvarda sin verldsliga styrelse åt ett syndikat af —
tre <b>bankirer</b>, hvilken samhällsklass »utöfvar den vidsträcktaste
verksamhet och har den fullständigaste öfverblicken öfver
landets yttre förhållanden». På det att icke bankirerna skola
förvalta samfundet allt för bankirmessigt. skola dock chefsplatserna
i den högre finansförvaltningen innehafvas af — arbetare,
»emedan dessa numera besitta en betydlig erfarenhet af lifvets yttre
vilkor och ofta utmärkas af upphöjda och sant sociala känslor».
För öfrigt skola funktionerna inom samhället uppehållas genom ett
slags option, d. v. s. att hvarje innehafvare väljer sin
efterträdare. Regeringen åter skall <b>ensam</b> hafva hela lagstiftningen,
som <b>icke</b> skall tillhöra något parlament. Det positivistiska
parlamentet får i allmänhet icke resonnera alls: dess enda uppgift
är att <b>votera</b> anslagen uti budgeten. Diskussionerna öfver lagar
skola utföras i pressen och i <b>klubbarne</b>. Men klubbarne skola
i sin tur ledas af den <b>andliga makten:</b> och här ligger nu
tyngdpunkten i det positivistiska samhället: ett hierarkiskt ordnadt
presterskap, hvilket har sin öfversteprest, den der i sin styrelse
biträdes af öfverhufvud för de olika nationerna och tills vidare
skall residera i civilisationens metropol, Paris. I tidens
fullbordan, »då den allmänna religionen blifvit spridd öfver hela
planeten», skall han flytta till Konstantinopel.

Detta vetenskapliga presterskap skall nu — med <b>lön</b> på
stat — icke blott råda och upplysa den verldsliga regeringen,
utan hafva hela den »sociala doktrinen» om hand, hela
uppfostran och framför allt den sociala polisen. Den, som krånglar
i det positivistiska samhället, han blir först varnad och
sedermera vederbörligen utstött ur samhället och kyrkan såsom
<b>ovärdig</b>, hvilket är det samma som att förfalla till positivismens
Gehenna. Hans lik förflyttas till de »fördömdas ödemark», »der
straffångar, sjelfspillingar och duellanter hvila», och han erhåller
ej det »införlifningens» sakrament, som betingar positivistens
odödlighet — d. v. s. hans värdighet att bevaras i de
efterlefvandes minne.

Men detta är nu idel galenskaper, tanken I m. b., och
ofarliga galenskaper dertill, som visst för Sveriges sunda och
förståndiga arbetare äro lika litet tilltalande som för någon annan.
Ja visst, det omdömet vill jag ej alldeles jäfva; men icke för
ty har positivismens härvarande prest, som är
arbetareinstitutets föreståndare, låtit sig angeläget vara att på allvar
framställa dem och åter upprepa dem i de stora och små skrifter,
han utgifvit till arbetares och andras undervisning och
uppbyggelse. Men hvad vigtigare är: dessa egendomligheter utgöra
dock det högsta, d. v. s. <b>kärnan</b> af den <b>nya</b> och <b>positiva</b> visdom,
som positivismen bjuder i kult- och samhällslära, till <b>ersättning</b>
för det föråldrade, som den fördömer och vill utrota. Antages
icke detta, förkastas det med åtlöje eller harm — då återstår
af hvad positivismen ur sig sjelf och som eget verk erbjuder
endast den negativa delen, förstörelsens verk, och det är till
detta jag nu öfvergår — utan att dock dervid fästa mig vid
sådana småsaker som styrelseformer eller egendomsrätt. Det
skall visa sig, att om vi uti positivistens ideal se vidskepelse
och galenskap, så lönar han oss tillbaka med att såsom
vidskepelse förkasta hvad vi ännu anse för de högsta och vigtigaste
sanningar.

När positivismen talar om de <b>metafysiska</b> och <b>teologiska</b>
satser och föreställningssätt, som dess bekännare skola afsvärja,
när den föraktfullt förkastar dessa <b>ord</b> och <b>andeväsen,</b> hvarifrån
arbetarnes undervisning skall befrias, då syftar den, m. h., icke
blott på de oväsentligare dogmer och läror, som skilja t. ex.
den lutherska kyrkan från den reformerta, icke de väsentligare,
som söndra protestanter och katoliker, icke ens de ännu
väsentligare, som skilja kristna från mosaiter — nej, den
sammanfattar i samma fördömelse oss <b>alla</b>, som tro på en personlig
Gud, på menniskoindividens odödlighet, på viljans frihet och
dermed följande ansvar. Hvad den vill och måste utrota, för
att »pånyttföda tidehvarfvet» och uppföra byggnaden af sin
religion och sitt samfund, det är just dessa i dess tanke falska
och vidskepliga begrepp och föreställningar. Då det underligt
nog har inträffat, att en och annan gång positivister inför en
allvarlig och ärlig kritik ryggat något tillbaka för den tekniskt
riktiga benämningen »ateister» och då jag här icke har tillfälle
att ur Comtes eller d:r Nyströms skrifter framlägga de
<b>mångtaliga</b> intygen för mitt påstående, att sådan är saften och kärnan,
begynnelsen och ändan af hela systemet och hela dess predikan,
vill jag åtnöja mig med att för eder uppläsa ett stycke ur d:r
Nyströms <b>stora</b> bok öfver positivismen, som är tillräckligt för
att icke lemna något tvifvel öfrigt.

Arbetareinstitutets föreståndare säger sålunda: »Huru se
vi ej barn, på grund af nedärfda fetischistiska erinringar och
dispositioner, vara utomordentligt benägna att tro på spöken,
allt ifrån den allra första och obetydligaste häntydning derpå.
På samma vis finnes det individer, som hela lifvet tro på en
gud och som anse denna tro som fullkomligt helig och
oomtvistlig — fastän det kan med lätthet bevisas, att densamma,
lika litet som tron på spöken, är grundad på en verklig
tillvaro af detta väsen, utan endast genom en gammal, af föräldrar
och uppfostran <b>bibragt</b> tro fått sitt rotfäste.»

Läran om menniskans icke-fortvaro efter döden framställes
i ett nyligen tryckt »Samtal mellan en qvinna och en
positivistisk prest» sålunda: Man måste hos hvarje sann mensklighetens
tjenare urskilja två på hvarandra följande lif, det ena timligt,
men direkt, utgörande lifvet i egentlig mening: det andra
indirekt, men fortvarande, börjande först efter döden. Det första
är alltid kroppsligt och kan bäst benämnas objektift, i
synnerhet i motsats till det andra, som bäst uttryckes med subjektift,
derför <b>att det endast finnes hos de efterlefvande i deras hjerta och
sinne»</b>. — Denna <b>minnets</b> odödlighet, d. v. s. den, som lika väl
tillkommer en död hund, en sönderslagen porslinskruka eller en
vissnad blomma, och som naturligtvis <b>icke</b> tillkommer de flesta
menniskor längre än under några få år af andra menniskors
lif — det är den <b>»ädla»</b> personliga tillvaro, som positivismen
tillerkänner vår »själ».

Hvad viljans frihet beträffar, heter det helt kort och godt
i »Positivismen» å sid. 161. »Erkänner man» (såsom positivismen)
»att menniskan står i oupplösliga och oupphörliga förhållanden
till den yttre verlden och menskligheten och att hon deraf är
beroende, så kan det naturligtvis ej vara tal om fri vilja, blott
om <b>vilja</b>.»

Huru positivismen, efter förnekandet af dessa tre
grundbegrepp, <b>kan</b> komma till rätta med en hel mängd från oss andra
lånade och i dess system löst inpassade moral- och
samhällsbegrepp, det må den sjelf, bäst den gitter, försvara inför den
filosofiska kritiken. Här är naturligtvis icke platsen att utföra
en sådan, ej heller är jag mannen dertill. Lika litet faller det
mig in att här vilja vädja till det fromma nitet eller till den
religiösa bekännelsetroheten, känslor som måste vara främmande
för våra förhandlingar. Men så mycket anser jag mig med fog
kunna förutsätta, att i denna församling många jemte mig, helt
enkelt af sitt sunda förstånd, döma, att med de anförda
grundsanningarna stå och falla: <b>all</b> sann frihet och sedlighet, <b>all</b> lag
och rätt utom styrkans, <b>all</b> mensklig samvaro utom förtryckets,
<b>all</b> kultur, och att, <b>om</b> positivismen skulle genom sin s. k. 
vetenskapliga bevisning lyckas att med roten upprycka dem ur
hjertan och sinnen — då vore det visserligen icke dess egna
fantasier om nya himlar och en ny jord under ett nytt
påfvedöme, som skulle af lärjungeskaran förverkligas, utan då skulle
en annan lära uppskära hvad de sått, och det vore —
anarkiens.

Men genom hvilket medel tron I nu, m. h., att
positivismen skall utföra sin stora uppgift att borttaga dessa
»metafysiska» begrepp och fördomar? Jo, genom <b>naturvetenskapen:</b>
välförståendes icke genom den af oss allesamman högt uppburna
naturvetenskap, som trogen sin egen metod säger allt hvad den
vet och — ingenting derutöfver, utan genom den positivistiska,
eller äfven annorledes benämda, naturvetenskap, som t. ex.
dissekerar en menniskokropp och säger: I sen! <b>Här</b> fins ingen
själ, endast hjerna och nerver — alltså <b>fins</b> det ingen själ eller
ande, allra minst en odödlig; den är blott »en benämning på
den lefvande verksamheten hos den grå hjern substansen». Det
är genom det fortsatta studiet af en sådan naturvetenskap, som
enligt d:r Nyströms utsago »hjernkonstitutionen kommer att
blifva förbättrad hos menniskoslägtet i dess helhet», derhän att
de metafysiska fördomarne försvinna. Ty, säger åter
arbetareinstitutets föreståndare: »Hvad som förr ansetts som en medfödd
idé om gud ... kunna vi nu anse som gamla, i förhållande till
nutidens forskning felaktiga tendenser hos vissa hjernor.»

Nu tror jag, att hrr stadsfullmäktige skola tillerkänna
något större beviskraft åt min slutsats, att det institut, der
<b>kulturhistoria</b> och fysiologisk <b>naturvetenskap</b> föredragas af en
positivistisk prest, eller efter hans anvisning och på hans ansvar,
det kan fullt så väl kallas en positivistisk uppfostringsanstalt
som jesuitens arbetarinstitut en jesuitskola — ja, än mera, ty
positivismens religion grundas till stor del på dessa två
discipliner; och den undervisning, som i dem sammanfattas, det är
just den »felfria» undervisning, genom hvilken våra arbetare
skola förberedas för den nya kyrkans andliga ledning.

Och dermed, m. h., äro de upplysningar angifna, hvilka
jag antager att beredningsutskottet och motionären saknat; jag
är framme vid den punkt, till hvilken jag velat föra eder, och
der det icke längre är jag, som behöfver gifva skäl, hvarför vi,
som nitälska för den idé, hvilken i motionären fått sin
målsman, böra akta oss för att befrämja dess förverkligande på <b>denna</b>
väg; den punkt, der jag och med mig säkert många af eder
vända oss om och fråga: <b>Hvarför</b> skulle Stockholms kommun
bevilja understöd åt just <b>detta</b> institut, hvars föreståndare har
svurit, vid allt som är honom heligt, att egna sitt lif åt
fortplantningen af dylika läror, och hvars af honom utstakade och
anskaffade undervisning derför måste antagas syfta till sådana
sanningar och lärdomar? Till dess jag fått ett tillfredsställande
svar å denna fråga, vågar jag till stadsfullmäktige hemställa
om afslag å motionärens nuvarande framställning.

Den goda sak, motionären bragt å bane, bör icke derför
anses fallen, efter min tanke snarare räddad från en
tillämpning, som skulle förstöra densamma. För ögonblicket gifves
det näppeligen någon annan utväg än att afslå motionen; men
idén kan och bör lefva upp i en annan gestalt. Jag erinrar
derom, att t. ex. tekniska skolan, som står Stockholms arbetare
särdeles nära, eger godt om lokaler, riklig tillgång på
arbetskrafter, och att dess styrelse helt visst icke skulle undandraga
sig att låna sin medverkan till dylika föreläsningars
anordnande.

Det bör ej vara omöjligt, ej ens svårt att finna lärare,
som kunna rätt så väl som arbetareinstitutets tillfredsställa
vetgiriga arbetares anspråk, det bör till och med icke vara svårt
att finna till ledningen af företaget någon man lika hängifven
folkets sak som d:r Nyström, men som ej såsom han försvurit
sig åt en ny verldsreligion eller under en parisisk öfversteprests
lydnad. Och likasom det i andra kommuner funnits personer
villiga att bidraga till folkhögskoleidéns förverkligande, liksom
d:r Nyström kunnat erhålla bidrag för institutet bland annat
af många personer, om hvilka jag bestämdt vet, att de icke haft
en aning om de förhållanden jag nu upplyst, så vore det väl
ej otänkbart, att ett nytt arbetareinstitut kunde erhålla både
enskildt och sedermera äfven offentligt understöd.

Som svar på hr Forssells anförande, som han
lät offentliggöra i hufvudstadens dagliga tidningar,
afgaf jag i dessa nedanstående svar:

<i>Om arbetareinstitutet och den fria tanken.</i>

(Svar till presidenten H. Forssell).

<tab><tab><poem>«Tro mig, en vis i sorgen äfven sansad är.»
<tab><tab><tab><tab><sp>Euripides</sp>).</poem>

Då ni, hr president, vid stadsfullmäktiges sammanträde
den 17 dennes angrep mig och min verksamhet, var det mig
icke tillåtet att försvara mig. Aldrig har jag förr erfarit någon
lockelse att vara stadsfullmäktig; men jag tillstår, att då jag
utanför skranket vid nyssnämda sammanträde hade den smärtan
att höra en person, som kallar sig kristen och som åtnjuter
mycket förtroende, med förvrängningar, ja osanningar, söka nå
sitt mål, jag tänkte: »På andra sidan detta skrank skulle jag i
afton ha kunnat göra mitt fosterland en stor tjenst med att
motverka angrepp, som enligt min mening voro sofistiska och
skadliga för kulturen.»

Jag anhåller att först få meddela några biografiska notiser,
som kasta ljus öfver ämnet i fråga.

Jag konfirmerades af en af svenska kyrkans största
personligheter, domprosten Wieselgren, hvars person jag älskade,
hvars lärdom jag sökte följa och hvars minne ännu alltjemt är
heligt för mig. Positivismen har således ej minskat vördnaden
för de sant kristne. I mitt nittonde år gick jag sista gången
till skrift; det var i Upsala domkyrka. Ingen dref mig dertill,
ingen af mina bekanta viste det.

Men en förändring inträffade; den af svenska staten
bekostade undervisningen i naturvetenskap och medicin upplyste
mig om lifvets orubbliga lagar — jag blef fritänkare, ehuru jag
derför ej föraktade religionen, utan fortfarande sökte religiös
ledning. Mina gamla kära vänner nuvarande domprosten A.
Rosell och lektor P. Wikner i Upsala minnas nog ännu att jag
i deras undervisning sökte få kännedom om mensklighetens
högsta läror och meningar. Men den akademiska filosofien var
mig alldeles obegriplig; metafysik bjöds vid det gamla
lärdomssätet i stället för barnatro, och under tiden hade
naturvetenskapens ljus upplyst mitt sinne. Svårt var lidandet under
öfvergångstiden; men efter fleråriga, trägna studier inom
kulturhistoriens och naturvetenskapens område fick jag ro. Ensidig var
jag ej: alla möjliga teologiska och metafysiska system studerade
jag. Då de emellertid ej stämde öfverens med
naturvetenskapens positiva resultat, kunde jag ej antaga något enda. Jag
gjorde upp en sorts filosofi för mig sjelf, och, huru rudimentär
den än var, fann jag dock, då jag långt efter hade den lyckan
att göra bekantskap med den positiva filosofien (som jag 1872
upptäckte i Fritzes bokhandel i Stockholm) att jag varit positiv
filosof i principerna många år, innan jag hört talas om min
store mästares namn.

Ni föraktar positivismen, hr president; vi positivister
förakta ej teologien och metafysiken; tvärtom anse vi båda dessa
system hafva fylt en utomordentligt vigtig mission under
mensklighetens utveckling. Ni finner i vår kalender en Paulus, en
Augustinus, en Thomas á Kempis, en Cartesius, en Leibnitz, en
Kant, en Hegel m. fl. af våra store andar. Allt hvad desse
sagt har dock ej varit bevisadt; mycket af deras satser har
berott på vetenskapens ofullständiga utveckling på deras tid.
Mellan de olika filosofiska systemen finnas så oerhörda
skiljaktigheter, att en sund tänkare måste förtvifla vid försöket att
fatta hvad som månde vara sant. Hvad ni, hr president, anser
som den högsta och vigtigaste sanning, det anser en annan
metafysiker som ett kolossalt misstag. Ni förebrår positivismen,
att den ej utgår från gudsbegreppet, men besinnar ej att detta
begrepp uppfattas på olika sätt af ett stort antal sekter och att
dessa inbördes nedgöra hvarandra samt ändtligen att somliga
metafysiker, såsom Kant, på ett obestridligt sätt ådagalagt, att
guds tillvaro ej kan bevisas. Till hvilken af Kants efterföljare
skall man egentligen ansluta sig för att vara en god metafysiker?
Skall man med Fichte säga att en gud ej finnes, eller med
Hegel säga att gud är den allmänna lifsprincipen, eller med
Boström, att gud är en personlighet, det absoluta förnuftet? Skola
vi med Fichte och Boström anse, att verlden alldeles icke finnes
till utom i vår föreställning, att den blott eger en af jaget lånad
tillvaro?

Ni föraktar oss positivister derför att vi ingen lära hafva
om ett lif efter döden; men vi säga blott att vi ej funnit, att
vetenskapsmännen och filosoferna gifvit oss stöd derför. »Vi
tro, att moral, sedlighet och religion ej äro bundna vid
öfvernaturliga föreställningar, utan att de tillhöra menniskonaturen
såsom sådan. Hela spörsmålet om gud är inför positivismen
egentligen blott en ordstrid, ty här är detta begrepp utbytt
mot lagbegreppet. Vi tro på fysiska, intellektuella och
moraliska lagar och att det är dessa senare man kallat guds röst i
menniskans inre. Vi tro ej på en öfvernaturlig. godtycklig vilja,
som kan ändra naturens lagar, men vi tro på försynen och på
en högre ledning i och genom en harmonisk verldsordning.

Den store kristne predikanten Stopford Brooke är ej så
rädd för positivismen som ni, hr president. Ni borde verkligen
ha läst denne prestmans utmärkta skrifter. De skulle
otvifvelaktigt kunna lugna edert upprörda nervsystem. Se här, hvad
Brooke säger om positivismen: »Jag är långt ifrån att önska att
denna nya religiösa idé — mensklighetsbegreppet och pligtläran —
skulle sättas åsido såsom icke värd en betraktelse, och ej heller
förenar jag mig i det skri som blifvit, höjdt deremot. Tvärtom
önskar jag att den måtte blifva omsorgsfullt studerad på det vi
måtte <b>derur draga allt det goda</b> vi kunna och <b>lägga många af dess
idéer till kristendomens nuvarande form</b>. Det skulle vara en
otrohet hos en kristen lärare att ringakta eller skymfa en religion,
som sätter sjelfuppoffring som grund för de praktiska pligterna,
icke allenast menniskor emellan, utan äfven mellan samhällen
och nationer.» Derest ni, hr president, tagit någon kännedom
om min offentliga verksamhet i sedlighetens tjenst skulle ni
snart hafva funnit att jag, långt ifrån att förneka den moraliska
viljan, strängt betonat menniskans <b>ansvarighet</b> för sina
handlingar. Jag höll för någon tid sedan ett föredrag i en
Good-Templar-orden »om viljan och ansvarigheten», och detta föredrag
refererades utförligt och troget i Dagens Nyheter för den 31
Okt. Häraf, liksom ock af mina arbeten om <b>Positivismen och
om sinnesrubbning</b> och menniskans förmåga att motarbeta detta
sjukdomstillstånd, framgår på det otvetydigaste sätt att jag blott
anser att <b>motiv</b> finnas för vår vilja, men att sjelfva afgörandet
är mer eller mindre fritt. Ett <b>val</b> måste finnas, eljest funnes ingen
ansvarighet. Mot den fysiologiska materialismen, som ursäktar
nära nog alla fel och brott, har jag flerestädes uppträdt. Allt
detta borde ni ha vetat. Eder förklaring, att positivismen är
liktydig med eller leder till anarki och allmän upplösning, är
af så orimlig, för att ej säga löjlig art, att något motbevis ej
ens behöfver lemnas. Känd sak är så god som vitnad; hela
verlden utomlands känner positivismens lugnande, ordnande,
moraliserande förmåga. Beskyllningen liknar fullkomligt den
mot de första århundradenas kristna, att de voro statens och
mensklighetens fiender.

Positivismens sociala pligtlära är så sträng, att menniskorna
skulle lefva hardt när i ett lycksalighetens tillstånd, om den
följdes af alla. Ni vill skrämma samhället för positivismen.
Fruktar ni då så mycket att vi svärja att »lefva för andra», att
ha »kärlek som grund», »framsteg som mål» och »ordning som stöd»
för vår lefnad samt att framsteget för oss blott är »utvecklingen
af ordningen»?

Den dag skall nog komma, då positivisterna skola
upprätthålla ordningen gent emot vilda demagoger och konservativa
orostiftare. Ni anser att positivismens praktiska lärosatser
alldeles kunna förbigås »såsom sammanfallande med allmänt
menskliga vishets- och lefnadsregler, hvilkas giltighet ingen förnekar»;
men mig synes som just detta sammanfallande borde ingifva en
sådan vördnad för positivismen att ingen skulle kunna angripa
detta storartade system, som med moralisk ledning och tröst
för hjertat förenar alla sanna vetenskaper. Men det är
uppenbarligen emedan metafysik ej af positivismen kan anses som en
vetenskap, utan som en fantasi, som ni anser eder kunna förbigå
»detta tal om samhällskänsla, sedlighet, nykterhet, ordning m. m.

Hvad mina republikanska åsigter beträffar, så tillåter jag
mig framhålla hvad ni uraktlät att citera ur mina skrifter, att
nemligen, »fastän positivismen hyllar den republikanska
styrelseformen, den ingalunda föreskrifver ett revolutionärt upphäfvande
af konungamakten, utan fordrar af sina bekännare i monarkiskt
styrda stater att de ej skola verka för en förändring af
statsskicket annat än medelst grundlagsförändringar i enlighet med
riksdagsbeslut, då tiden är inne för denna vigtiga reform». Än
mer, hr president, ni uraktlät att ur det positivistiska
samfundets löften citera följande som hvarje svensk positivist bör
afgifva: »Jag lofvar att söka <b>befordra verksamheten hos hvarje
laglig regering, så länge den handlar oveldigt och omtänksamt</b>.»

Detta löfte har förhindrat en och annan att inträda i det
positivistiska samfundet i Stockholm, såsom skedde i våras, då
en nihilist, som misstagit sig om positivismen, förklarade sig
hylla kungamord, hvarför han ej kunde få inträde i samfundet.
I flera vitnens närvaro förklarade jag att, om kungens lif
hotades, skulle jag ila till hans försvar. Ingen har hört mig
predika republikanism i Sverige; men väl har man hört mig
förklara: »hellre en svensk konstitutionel monarki än en amerikansk
republik». Låt mig tillägga, att jag aldrig besökt den
republikanska klubben i Stockholm, hvilket dess medlemmar kunna
intyga.

Jag torde ej hafva gjort många republikaner; de skapas
ej af ord, utan alstras af tryckande förhållanden, liksom
monarkien ej upprätthålles af ord, utan af fria och folkliga
institutioner. Utan tvifvel har ni, hr president, den 17 Nov. 1881
liksom landshöfding Treffenberg i Juli 1879 skapat ett betydligt
antal republikaner i Sverige, hvars kungahus ni åtminstone icke
gagnat med edert nit.

Ni drifver ett djerft spel, hr president, ni drömmer om
metafysik, men ni studerar ej, känner ej folket och den enkla
verkligheten. Tidens nya strömningar äro främmande för eder.
Om ni fruktar England mindre än Frankrike, så borde ni söka
stärka ert mod med att rådfråga drottning Victoria, som är
hjeltemodig nog att ha en republikan, Charles Dilke, bland sina
ministrar.

Det skall utan tvifvel alltid anses vara en af vår konungs
förnämsta regeringshandlingar, då han till konseljens chef
inkallade den kraftige och insigtsfulle grefve A. Posse, som bland
andra sunda åsigter hade den att arbetareinstitutet bör
understödjas af staten och af mina <b>handlingar</b> slöt att min <b>lära</b> ej <b>kan</b>
vara samhällsvådlig. Exc:n Posse hade sannolikt ej studerat
positivismen, statsrådet Hammarskjöld ej heller, men att de ej
skulle ha känt dess verkliga tendens — nej, hr president, det
är icke möjligt. De ha vetat att jag med aktning afhandlar
kristendomen och att jag söker stifta fred mellan olika
stridande klasser i samhället; de ha vetat, att om jag ock under
det ni, hr president, såsom regeringsledamot 1879 var med om
det okloka beslutet att med bajonetters tillhjelp cernera och
fängsla frie och oförvitlige arbetare, deremot uttalade en
protest, jag <b>aldrig</b> varit någon strejkmakare och att jag i Juni detta
år i min ringa mån sökte på fredlig väg göra ett slut på strejken,
att jag på lif och död bestridt kommunismen och att jag ärligt
arbetat i nykterhetens sak. Regeringen har handlat upplyst och
omtänksamt gent emot så väl tanke- och forskningsfriheten som
den stora arbetarfrågan då den gifvit sitt understöd åt
arbetarinstitutet, utan att föreskrifva någon statsreligion eller
statsfilosofi, endast fordrande att institutets program följes, anseende
inspektoratet af en känd vetenskapsman och medlem af
vetenskapsakademien tillfyllestgörande.

Jag sade i inledningen att ni, herr president, talat
osanning för herrar stadsfullmäktige. Enligt er skulle jag i Revue
Occidentale sagt mig hafva anordnat och ledt strejken i somras.
Hvad står nu om mitt deltagande i strejken i den citerade
tidskriften? Jo, (Rev. Occ. 4 au.. n:r 6, pag. 296) att »jag lät tre
dagar gå, och det var först då jag blef öfvertygad om att man
på allvar fordrade mig som jag begaf mig till strejkarnes läger.
- - - På några af arbetareledarnes begäran mottog jag
ordförandeskapet. — - -Jag har icke den minsta del i denna
strejk, som utbröt utan att jag hade någon kännedom derom.»

Allt detta kunna Stockholms arbetare intyga.

Ni har vidare uppgifvit mig vara positivistisk prest och
att jag såsom edsvuren till positivismens öfverhufvud i Paris
afgifver de rapporter ni funnit från Sverige i Revue Occidentale.
Ingalunda, hr president, <b>jag är icke prest, har intet löfte afgifvit
till positivismens öfverhufvud, är ej medlem af samfundet i Paris</b>
(franska lagen förhindrar utländing vara medlem deraf); jag är
helt enkelt medicine doktor, fri vän af friheten, fri vän af
ordningen, fri medarbetare i Revue Occidentale och hänsynslös
tillbedjare af rättvisan, sanningen, vetenskapen och den
allmänna upplysningen.

Jag erkänner den stora betydelsen af positivismens
sakrament, men <b>har ej mottagit något</b> af dem i den positivistiska
kyrkan. Fullkomligt frivilligt har jag underordnat mig Comtes
efterträdare, hr Lafitte, <b>såsom min rådgifvare,</b> och det löfte jag
härom afgifvit formulerade jag sjelf, utan hr Lafittes vetskap,
och afgaf jag inför mine svenske meningsfränder, på det de
måtte veta att jag ej handlar godtyckligt. Hvad beträffar den
positivistiska kyrkan i Stockholm, som ni så mycket talar om,
så finnes, dess värre, ingen sådan. Ni har ej gått välbetänkt till
väga vid meddelandet af dessa »öfverraskande» nyheter, hvilket
emellertid synes mig allt för ungdomligt för att kläda en
utbildad statsman.

Ni har behagat upplysa hrr stadsfullmäktige och den
svenska allmänheten att den positivistiska kyrkan »uttryckligen
fördömer den <b>individuella</b> friheten i lära och öfvertygelse». På
sidan 430 i min bok om <b>Positivismen</b> finner ni dock följande
satser: »Presterskapet (det positivistiska) skall i allt inskränka
sig till att <b>råda</b> och <b>reglera</b>. <b>Ingen sorts förtryck af olika meningar</b>
får ega rum från det positivistiska presterskapets sida. En
<b>fullständig frihet</b> skall finnas för diskussion och framställning af
åsigter.»

Hvad öfriga punkter i edert anförande beträffar, tillåter
mig ej utrymmet att ingå på ett svaromål å dem alla. Jag
protesterar mot era förvrängningar och insinuationer,
framhållande särskildt att intet utvisar att jag sökt förkunna positivism
i arbetareinstitutet. Men, herr president, nu då ni sökt göra
institutet till en politisk plantskola, tillåter ni väl mig att göra
en fråga: Kan ni på edert samvete försäkra att ingen personlig
politik föranledt edert angrepp på institutet och mig eller att
ni ej dermed sigtat åt en helt annan institution och en annan
person?

Till sist får jag upplysa att inom få dagar utkomma i
tryck några af mina kulturhistoriska föreläsningar i
arbetareinstitutet, skildrande kyrkolärans utveckling vid slutet af den
gamla tiden, hvaraf en hvar kan få tillfälle att se huru jag
behandlat ett af de vigtigaste kapitlen i historien.

Stockholm den 21 Nov. 1881.

<tab><tab><tab><tab><tab>Högaktningsfullt

<tab><tab><tab><tab><tab><sp>Anton Nyström</sp>.

Hr Forssells svar å ofvanstående skrifvelse var
följande meddelande till hufvudstadens dagliga
tidningar:

<tab><tab><i>H. hr redaktör!</i>

Då hr med. d:r A. Nyström uti ett i eder ärade tidning 
intaget svar på mitt anförande hos hrr stadsfullmäktige rörande
Stockholms arbetarinstitut tillåtit sig att beskylla mig för att
hafva »talat osanning» för hrr stadsfullmäktige och dervid mot
mina uppgifter anfört att <b>han</b> (dr Nyström) icke är positivistisk
prest och icke har afgifvit något löfte till positivismens
öfverhufvud, samt att »dess värre» ingen positivistisk kyrka finnes i
Stockholm, ser jag mig nödsakad bedja eder, hr redaktör,
meddela edra läsare hosgående vederbörligen bestyrkta utdrag ur
de af d:r Nyström sjelf utgifna skrifter<footnote>Då ifrågavarande utdrag I allt väsentllgt återupptagit i det följande,
är det ej af nöden att här särskilt aftrycka dem.</footnote>, hvilka skola visa, att
de uppgifter, d:r Nyström nu angifver som osanningar, äro
meddelade af — honom sjelf. Jag tillägger, att då jag några gånger
begagnade uttrycket »prest» för en den positivistiska kyrkans
föreståndare, skedde det på grund deraf att öfriga af d:r
Nyström utgifna skrifter (ur hvilka det här blefve för långt att
anföra utdrag) oupphörligen kalla kyrkans ledare för »prester»
och »presterskap».

För öfrigt tillåter jag mig påpeka, att jag aldrig sagt, att
d:r Nyström anordnat eller uppväckt jordarbetarestrejken i
Stockholm.

Stockholm d. 23 Nov. 1881.	Högaktningsfullt

<tab><tab><tab><tab><tab><tab><sp>Hans Forssell.</sp>

Härpå afgaf jag följande svar i tidningarna:

<tab><tab><i>H. hr president H. Forssell!</i>

Ehuru jag ansett mig i mitt första svar till fullo hafva
upplyst om min ställning till positivismen och positivisterne,
nödgas jag besvära allmänheten med ytterligare några
meddelanden, då ni i ert svar af d. 23 Nov. återigen modifierat verkliga
förhållandet och jag fått enskilda uppmaningar att svara härpå:

Ni säger, hr president, att »de uppgifter, d:r Nyström nu
angifver som osanningar, äro meddelade år 1881 af honom sjelf»,
och detta vill ni styrka med utdrag ur Svensk Positivistisk
Kalender och Positivistiska samfundets löften. Låtom osa då
närmare granska uppgifterna.

Ni menar, att jag är prest, derför att jag är »föreståndare»
för positivistiska samfundet i Stockholm. Ni låter vidare, för
att styrka detta, kursivera min uppgift att detta samfund <b>»är
att anse som en filial till det positivistiska samfundet i Paris»</b>. Ja.
så är det: men är jag derför prest? Vet ni, hvad det
positivistiska samfundet är i Paris? Ni tror det är en kyrka och att
hr Lafitte är dess öfversteprest, icke sant? Nej, hr president,
detta samfund är intet annat än en filosofisk-politisk <b>klubb</b>, och
<b>hr Lafitte är ej ens dess föreståndare</b>. Hr Lafitte är »chef du

positivisme» och bär ingen annan titel; men i spetsen för det
positivistiska samfundet står <b>målaren J. Finance</b>. Denne kallas
»Président de la Société positiviste», och då nu
Stockholmssamfundet är en filial af Parisklubben, finner ni att min titel
egentligen taladt aldrig kan blifva den af prest, utan likasom
hr Finance skulle jag kunna göra anspråk på titel af —
<b>president</b>.

Ni åberopar er på Svensk Positivistisk Kalender. Slå då
upp sidorna 41 och 42, och ni skall der finna uppgifvet, att det
positivistiska samfundets »föreståndare» är, »sedan snickaren
Magnin 1880 tagit afsked, målaren J. Finance och vice
föreståndare mekanikern C. Laporte».

I samma nummer af <b>Revue occidentale</b>, som ni på omvägar
(genom bibliotekarien Ahlstrand och biblioteksamanuensen Geete)
fick låna af mig och som jag såg på stadsfullmäktiges bord den
17 Nov. och som ej tillhör det positivistiska samfundets bibliotek
i Stockholm och som <b>ej</b> der kan fås till låns, i samma nummer,
säger jag, skulle ni, hr president, kunnat se, hvad
Parissamfundet verkligen är. Der skildras (Revue occ. tome V, pag. 485),
att »Comte, då han sökte få en majoritet af arbetare i det
positivistiska samfundet och genom att välja en arbetare till
efterträdare som föreståndare velat göra detta sällskap till en typ
för dessa klubbar, der arbetsklassen bör utöfva sin allmänna
funktion af granskning o. s. v. - - - Det positivistiska
samfundet skall, säger A. Comte, utöfva sin andliga funktion icke
blott genom diskussioner medlemmarne mellan, utan äfven genom
sina skrifter, offentliga framställningar, systematiska petitioner
till riksdagar och regeringar» o. s. v.

Ni har, hr president, behagat påstå, att jag afsett drifva
positivistisk propaganda i arbetareinstitutet, och till stöd härför
har ni åberopat en artikel, som jag såsom referent till <b>Revue
occidentale</b> skrifvit om institutet. Hvad har jag då skrifvit,
som gifver eder rätt till edert påstående? Jo, att »ingen
omedelbar positivistisk propaganda bör ega rum» i institutet, som »icke
skall vara någun positivistisk skola i egentlig mening».

Och detta skulle betyda, att jag vore en proselytmakare,
att jag skulle söka göra en medelbar propaganda? Med
positivistisk propaganda menas: ett omedelbart förkunnande af
positivismens <b>politiska</b> och <b>religiösa läror</b>, absolut intet annat. Men
dessa kunna ej förkunnas utan en fullkomligt systematisk
framställning deraf, och en sådan har enligt nyss nämda citat aldrig
varit ens påtänkt vid ordnandet af institutets undervisning.
Men medelbart, menar ni nu, har jag velat göra propaganda?
Ja, om ni med positivism menar den vetenskapliga grundvalen
för positivismen. Men då har ni alla vetenskapsmän emot eder.
Institutet är en positivistisk skola i <b>mycket</b> oegentlig mening,
emedan positivismen är en filosofi och en samhälls- och
religionslära och blott <b>stödjer</b> sig på vetenskapen. Vore man positivist
derför, att man hade vetenskaplig bildning, så skulle verlden

vara full af positivister. Men så är ej fallet. Ni är ju
vetenskapsman, åtminstone försvarar ni den »sanna» vetenskapen.
Hvarför är ni då ej positivist? Vetenskapens studium behöfver
således ej leda till positivism. Jag vill nu förklara, huru ni
bör uppfatta det ifrågavarande citatet: Institutet skall sprida
positiva kunskaper, dess vetenskapliga undervisning sprider
positiviteten — se der omeletten, för hvilken ni gjort så mycket
väsen! Är <b>detta</b> positivism, ja, då har jag sagt mig vilja göra
positivistisk propaganda i institutet.

Jag kan ej beröra detta ämne utan att påpeka, huru jag
<b>på samma sida</b> i revuen sagt, att institutet tillkommit på ett
nykterhetsmöte den 8 Febr. 1880, der jag rekommenderade
detsamma såsom »det förnämsta medlet mot <b>dryckenskapen</b>» här i
Stockholm, samt att »<b>ingen tanke på politisk agitation eller
religiös undervisning</b> ingått i stiftarens plan». (<b>Rev. occ.</b>, tome V,
pag. 288.)

Till sist ett ord om strejken i somras: Med egna öron
hörde jag, att ni uppgaf mig vara anordnare af strejken. Men
antag nu, att ni blott sagt »ordnare och ledare»! Jag vädjar
till hela svenska samhället, om dermed ej skall menas, att jag
varit strejkens upphofsman och spiritus rector. Och jag må
tillägga, att <b>alla</b>, som jag talat med om saken, uppfattat edert
uttryck på detta vis. Ni vet emellertid nu af min Revue
occidentale, att jag blott var tillfällig ordförande vid två offentliga
mötesförhandlingar.

Stockholm den 28 Nov. 1881.

<tab><tab><tab><tab><tab><tab><tab><sp>Anton Nyström.</sp>

De vid arbetareinstutet anstälde lärarne afgåfvo
i flera af hufvudstadens större tidningar d. 18 Nov.
följande:

<i>Förklaring rörande undervisningen vid
Arbetareinstitutet.</i>

Med anledning af presidenten H. Forssells utfall vid
stadsfullmäktiges sammanträde den 17 Nov. mot andan och riktningen
i arbetareinstitutets verksamhet samt hans påstående, »att
föreläsningarna derstädes ej skulle vara på ett fullt tillfredsställande
sätt anordnade», få undertecknade, lärare vid institutet, härmed
förklara, att mellan oss och föreståndaren doktor Anton Nyström
intet aftal träffats om meddelande af någon viss filosofi eller
politik utan endast om framställandet på ett lättfattligt sätt <b>af
vetenskapens och forskningens sanningar</b>.

Stockholm den 18 Nov. 1881.

<poem>
A. Whitlock. <tab>	Edv. Jäderin.

C. A. Nordström.<tab>G. A. Carlsson.

O. V. Söderén. <tab>Pehr Staaff.</poem>

Professor <i>H. Gyldén</i> afgaf såsom
Arbetareinstitutets inspektor i flera af de större tidningarna
följande förklaring:

Med anledning af den behandling frågan om understöd åt
arbetareinstitutet i Stockholm rönt hos hrr stadsfullmäktige
anhåller undertecknad vördsammast att i egenskap af institutets
inspektor få meddela följande upplysningar:

<b>att</b>, sedan ledningen af arbetareinstitutet nyligen af dess
stiftare och föreståndare med. d:r Anton Nyström öfverlemnats
till en inspektor och en styrelse, d:r Nyström ingalunda är
enväldigt styrande inom detsamma, utan är han icke blott
angående den ekonomiska förvaltningen, utan ock i afseende å
val af lärare och andra läroverkets vigtigare angelägenheter
bunden vid de nyssnämdes beslut och underkastad deras kontroll;

<b>att</b> den omständigheten visserligen ej varit obekant, att
d:r Nyström är positivist och dertill en ganska ifrig förfäktare
af sina åsigter, men att man, sedan antagliga garantier blifvit
lemnade, att någon positivistisk propaganda vid
arbetareinstitutets föreläsningar ej finge ega rum, ej ansett sig böra fästa
afseende vid d:r Nyströms positivistiska privatmeningar, så
besynnerliga dessa än till en del må kunna te sig; och desto
mindre som positivismen, i den form densamma under senare
tiden af Comtes verksamhet antagit, synes mig mer
ovetenskaplig och naiv än samhällsvådlig;

<b>att</b> inspektor och styrelse faststält såsom ovilkorlig regel,
att ingen kritik af den bestående samhällsordningen eller af
statskyrkans läror får i institutets undervisning förekomma, samt
att ingen propaganda vare sig för politiska eller religiösa syften
der får hafva sitt säte, en grundsats hvilken föreståndaren sjelf
föreslagit till efterföljd och uttryckligen förklarat sig gilla samt
hvilken äfven, så vidt jag kunnat utröna, vid undervisningen
blifvit obrottsligen följd;

<b>att</b> dels enligt den erfarenhet inspektor under innevarande
hösttermin kunnat vinna, dels enligt en mängd
öfverensstämmande vitnesbörd från personer och tidningar, tillhörande olika
politiska riktningar, arbetareinstitutets undervisning varit
särdeles väl lämpad för de arbetande klasserna;

<b>att</b> jag på grund af det synbara intresse, hvarmed
institutets föreläsningar afhörts och följts af ett relatift ganska stort
antal medlemmar af den arbetande klassen, anser mig fullt
befogad till det omdöme, att dess verksamhet varit i hög grad
gagnande och af behofvet påkallad, samt att derför de
penninguppoffringar, som för detsamma blifvit gjorda, kunna anses väl
hafva motsvarat sitt ändamål.

Stockholm den 20 Nov. 1881.

<tab><tab><tab><tab><tab><sp>Hugo Gyldén</sp>,

<tab><tab><tab><tab><tab>institutets inspektor.

Arbetareinstitutets styrelse lät i Nya Dagl. Alleh.
införa följande förklaring:

<tab><i>Till redaktionen af Nya Dagl. Alleh.</i>

Anhålles vördsamt om plats i tidningen för följande
tillkännagifvande:

Med anledning af det angrepp, för hvilket
arbetareinstitutet i Stockholm varit föremål vid hrr stadsfullmäktiges
sammanträde d. 17 Nov. och hvarom referat i tidningen förekommit,
får läroverkets styrelse härmed förklara, att styrelsen faststält
som ovilkorlig regel, det ingen kritik af vare sig den bestående
samhällsordningen eller af statskyrkans läror får vid
undervisningen ega rum samt att ingen propaganda vare sig för politiska
eller religiösa syften der får hafva sitt säte, en grundsats,
hvilken föreståndaren uttryckligen förklarat sig gilla samt äfven
förut hafva följt.

Stockholm d. 21 Nov. 1881.

<tab><tab><tab><sp>Styrelsen för Arbetareinstitutet.</sp>

Dag. Nyh. d. 19 Nov. om stadsfullmäktiges
sammanträde d. 17 Nov.:

<h2><small>Hans Forssell mot Anton Nyström.</small></h2>

Stadsfullmäktiges sammanträde i torsdags erhöll alldeles
oväntadt en stor och märkvärdig betydelse. Vårt
hundramannaråd har länge önskat ett tillfälle att i handling bevisa sin passion
för sparsamhet med hufvudstadens medel. Men allt hittills har
så mycket kommit emellan som hindrat förverkligandet af dess
vackra uppsåt. Än har det gält oumbärliga gaturegleringar, än
alldeles nödvändiga tomtköp, än små lysande fester, sådana man
ej kan undvika att gifva en och annan gång utan afseende på
»hvad huset förmår». Aldrig kunde det prutas, aldrig kunde
man visa sig sparsam. Folk började till slut tro att
stadsfullmäktige ej brydde sig om sparsamhet, och den misstanken
hvilade tungt på stadsfullmäktiges hjertan. Ändtligen i Torsdags
uppenbarade sig en engel som visade vårt hundramannaråd
vägen till räddning ur slöseriet. Den räddande engeln var
presidenten H. Forssell, och utvägen som han föreslog var afslag å
hr Hedins motion om beviljande af ett understöd på 5,000
kronor åt arbetareinstitutet.

Våra läsare känna de argument med hvilka presidenten
Forssell tillbakavisade hr Hedins varmhjertade förslag.
Grundtemat i hr Forssells anförande var att arbetareinstitutets
föreståndare, d:r A. Nyström, är positivist, och positivismen, den
känner hr F. på sina fem fingrar. Han hade god tid att
studera den saken då han i somras vistades i Paris såsom svenska
statens ombud vid myntkonferensen. Han har sedermera på sin
beqväma presidentstol i kammarkollegium haft god tid att ordna
det i Paris samlade materialet och utarbeta det till ett af dessa
formfulländade föredrag, med hvilka han stundom slagit verlden
med häpnad.

Hr Forssell är som talare en vän af starka retmedel; det
visade han förlidet år, då han mot förslaget att ersätta
landträntmästarne med länskassörer hade ett långt och glänsande
anförande, hvars kärnpunkt var — faran för de enskilda bankernas
tillväxt. Nu, då det gälde en utgift a£ 5,000 kronor, hopade
han ett material och utvecklade en oratorisk talang, värre än
Paul Bert då han kämpade mot hela det katolska munkväldet.
Och icke nog med att han under mer än en timmes tid hänförde
och omvände Stockholms stadsfullmäktige; äfven den stora
allmänheten utom börsens murar måste höra hans åskor, och tre
dagliga huvudstadstidningar skola <b>in extenso</b> offentliggöra hans
flera spalter långa anförande.

Det är ett stort slag — som då man skjuter med kanoner
på gråsparfvar.

Då vi öfver hufvud icke äro några vänner af doktriner
eller bekännelsetvång i undervisningen, skulle vi vara de förste
att understödja hr Forssell, i fall han visat att positivismen
<b>lärdes</b> i arbetareinstitutet. Men hela hans anförande rörde sig kring
d:r Nyström personligen och dennes mer eller mindre bizarra
relationer till ett positivistiskt sällskap i Paris. Tillträde till
arbetareinstitutet står öppet för hvar man; undervisningen der
bedrifves med största offentlighet och meddelas af lärare, af
hvilka <b>ingen</b> utom föreståndaren är positivist. I institutets
styrelse sitta sådane män som en professor Dahlander, en
boktryckare Hæggström och en fabriksegare Faustman. Statens
kontroll utöfvas af en allmänt känd och aktad vetenskapsman,
prof:r Gyldén. Ingen af dessa framstående män, ingen af de
tusentals åhörarne har kunnat upptäcka någon positivistisk
doktrin i arbetareinstitutets undervisning — och det har icke heller
hr Forssell.

Men denna fråga har ännu en annan sida. Hr Forssell
erkände i slutet af sitt anförande att något måste göras för
arbetarebefolkningens upplysning, och han antydde att målet kunde
vinnas genom en utvidgning af tekniska skolan (f. d.
slöjdskolan) i Stockholm. Nu är fallet att för tre år sedan beslöts på
regeringens framställning en reorganisation af nämda läroverk,
hvarigenom undervisningen i de mera elementära ämnena,
aritmetik, svenska språket, skrifkonst m. m., försvann från
slöjdskolans program. Detta medförde att elevantalet vid skolan
minskades med flera hundra, ja, om vi rätt erinra oss, ett tusental,
företrädesvis vuxna arbetare, hvilka förut i slöjdskolan sökt
komplettera en försummad skolundervisning.

I den regering, på hvars förslag nyssnämda ändring beslöts,
satt dåvarande <b>finansministern</b> H. Forssell, hvilken icke ens
reserverade sig mot förslaget. Och nu vill <b>presidenten</b> H. Forssell
till tekniska skolan återförvisa de kunskapstörstande arbetare,
hvilka han som statsråd var med om att derifrån utdrifva och
af hvilka säkerligen många tagit sin tillflykt till
arbetareinstitutet. Så kan man »justera sina idéer», blott man får tid på sig.

Dag. Nyh. d. 23 Nov.

<h2><small>Statskyrkan är räddad!</small></h2>

Arbetareinstitutets inspektor har i går emottagit en så
lydande skrifvelse:

<tab><tab><tab><tab><tab><tab>Stockholm d. 22 Nov. 1881.

<i>Till Arbetareinstitutets inspektor hr professor H. Gyldén.</i>

Då anslag till arbetareinstitutet af hrr stadsfullmäktige
blifvit vägradt på grund af misstro mot mig såsom föreståndare
för denna institution, får jag härmed vördsamligen anhålla om
entledigande från föreståndareskapet och ledamotskapet i
styrelsen.

<tab><tab><tab><tab><tab>Med utmärkt högaktning

<tab><tab><tab><tab><tab><sp>Anton Nyström</sp>.

Detta är alltså första frukten af presidenten Forssells
uppträdande inom stadsfullmäktige. Den man, hvars nit och energi
Stockholms arbetare ha att tacka för arbetareinstitutets tillkomst,
har lemnat sin befattning såsom samma instituts föreståndare
och styrelseledamot. Byråkratien och prestadömet kunna hemta
sig efter den förskräckelse, hvari de försattes genom hr Forssells
»afslöjanden». Aftonbladet kan lugna sig efter den »oro» det
nyligen uttalade för »rörelserna i vårt land». Dagbladet
behöfver ej mera frukta att stadsfullmäktige skola »svika sin pligt
mot det allmänna». Den stora faran är aflägsnad, och det
återstår blott att i d:r Nyströms plats insätta en bekännelsetrogen
prest eller Aftonbladsmagister, för att till och med
stadsfullmäktige skola skänka institutet sitt understöd.

För d:r Nyström, som skapat arbetareinstitutet och deråt
egnat hela sin obestridliga förmåga, böra de omständigheter som
framkallat hans afsägelse kännas ganska sårande. Desto mera
skall den upplysta allmänheten hålla honom räkning för hans
sjelfuppoffring och hans sträfvan att betaga sin ortodoxe
motståndare hvarje förevändning till det donquixotteri, dervid
arbetareinstitutet fått sitta emellan. För den goda sakens egen
skull, i allmänbildningens intresse, hoppas vi att korståget mot
d:r Nyström ej måtte få andra följder än den redan antecknade.
Vi önska att undervisningen vid arbetareinstitutet måtte fortgå
i samma fördomsfria anda och med samma deltagande från
arbetarebefolkningens sida som hittills. Vi ha desto mera
anledning att önska det senare, som hr Forssell förut varit med om
rubbningar i ett läroverk (tekniska skolan), hvilka haft en
betydlig nedsättning i elevantalet till följd.

I alla händelser böra de räddhågade vara nöjda och glada.
Det är visserligen bevisadt att d:r Nyström icke begagnade sin
egenskap af arbetareinstitutets föreståndare till att göra
propaganda för positivismen. Men hrr stadsfullmäktige voro ändå så
bekymrade, och den intelligensiska pressen var så hjertligt
bedröfvad, att den nu skedda afsägelsen bör vara dem en riktig
hugsvalelse. Nu kunna de stolt förkunna att den religiösa
intoleransen trifves äfven i Sveriges hufvudstad och att Stockholm
har sin biskop Björck lika väl som Göteborg.

Dag. Nyh. d. 25 Nov.

<h2><small>Två kulturbilder.</small></h2>

Den 16 Febr. 1870 är en bemärkelsedag i andra
kammarens annaler. Då gälde det antagandet af en
grundlagsförändring, hvarigenom icke-lutherska kristna å ena sidan och
mosaiska trosbekännare å andra skulle vinna full likställighet med
öfriga medborgare. Det gälde att öppna statstjenarnes krets,
att öppna riksförsamlingen ej allenast för dem som förkasta
vissa af vår kyrkas dogmer, utan äfven för dem som förkasta
sjelfva hörnstenen hvarpå denna kyrka säger sig hvila. Desse
katoliker, desse dissenters, desse israeliter skulle få inneha
hvilken befattning som helst, utom såsom prester eller lärare i
luthersk kristendom. De skulle få bli lektorer vid allmänna
läroverken, professorer vid universiteten, lagskipare vid våra
domstolar, ja, till och med lagstiftare i riksförsamlingen.

Det borde "väntas att en sådan reform skulle från
högkyrkligt håll röna ett förtvifladt motstånd. Andra kammaren hade
då som nu sin Rundgren, fast ännu utan biskopskors. För hr
Rundgren var den ifrågasatta förändringen en kyrko- och
samhällsvådlig sak. Han erinrade om att den katolska kyrkan
uppträdde med samma anspråk som fordom, att den »vill ännu vara
en främmande andlig makt i staten, hvilken makts öfverhufvud,
huru aflägsen han än må vara, ännu sträcker ut sin hand öfver
verlden att beherska den, att beherska icke blott de enskildas
samveten, utan ock folken i deras helhet genom att beherska
regeringarna». Om sekterna yttrade han att i dem »ligger alltid
något oroligt, de äro okunnigheten midt i upplysningens
tidehvarf, fanatismen midt uti den lugna utvecklingen». Om judarne
ville hr Rundgren knappt ens tala, ty »judendomen är en
protest emot sjelfva kristendomen», likasom den katolska kyrkan är
en »protest mot staten och vetenskapen» och sekterna äro det
»emot kyrkan».

Men i andra kammaren sutto upplyste och begåfvade män,
hvilka förstodo att med kraft föra toleransens och sunda
förnuftets talan. Der satt en Viktor Rydberg, hvilken förklarade
att vacklandet mellan bekännelsetvång och bekännelsefrihet vore
en »moralisk omöjlighet, sedan hela den civiliserade verlden,
med undantag af de slaviska staterna samt Rom och Sverige, ur
sin lagskipning utplånat bekännelsetvångets grundsats och
fördömt den som en afskyvärd källa till orättvisor, grymheter och
brott». Der satt en Emil Key, hvilken icke ens kunde finna
»hvarför ej en rättsinnig jude skulle kunna deltaga i
<b>kyrkolagstiftning</b> lika så väl som en rationalist, en gudsförnekare kan det,
endast han icke offentligen utträdt ur statskyrkan». Der satt
en Adlersparre, som på sitt rättframma sjömansspråk förklarade,
att om förslaget afslogs »vore det i sanning att segla under falsk
flagg, att med kristendomens standar högt i topp ställa den
gamla ormen till rors och styra en kurs rätt i strid emot kristna
lärans klaraste och mest välsignelsebringande sanning». Der
fans en bepröfvad lärare och skolrektor, hr Dahm, som mot
varningen att använda främmande trosbekännare såsom undervisare
utbrast: »Det finnes inom vetenskapen intet annat kätteri än
osanningen, och den kan lika lätt framföras, vare sig att läraren
är jude eller grek, katolik eller protestant.» Många andra
»eminenta parlamentariska förmågor», en Kolmodin, en Ribbing, en
Gripenstedt m. fl., talade den dagen bekännelsefrihetens heliga
sak, och då hr Hedin i ett minnesvärdt tal sent på aftonen
betonade att det föreliggande förslaget var »en politisk
samvetsfråga till det svenska folket», hade han tillfredsställelsen att se
»samvetsfrågan» besvarad med 116 ja mot 58 nej.

Det var en stor seger för sanning och rättvisa, öfver hela
landet uttalade sig en tydlig belåtenhet med representationens
verk. De som ej minst visade belåtenhet öfver den goda sakens
framgång voro Aftonbladet, Stockholms Dagblad och Nya
Dagligt Allehanda. Och ännu många år efteråt kunde dessa
tidningar påminna om d. 16 Febr. 1870 såsom en hedersdag för —
»intelligensen».

***

Vi förflytta oss nära 12 år fram i tiden och förlägga
scenen till Stockholms stora börssal. Dagen är d. 17 Nov., och
församlingen som vi se omkring oss är Stockholms
stadsfullmäktige, ett lysande hundramannaråd, hvari sitta både generaler,
presidenter och annat intelligensiskt folk. På föredragningslistan
står en af hr Hedin väckt motion om anslag åt ett i
hufvudstaden befintligt arbetareinstitut. Idén synes behjertansvärd, och
förslaget egde alla kriterier till att vinna bifall. Det gälde att
sprida upplysning bland arbetarebefolkningen, och hvem vill icke
främja upplysning, isynnerhet då det redan fans både ljus och
ljusstake!

En energisk man med akademisk bildning och akademiska
betyg hade redan upprättat arbetareinstitutet. Det hade kostat
honom stor ansträngning, det hade fordrats samverkan af flera
olika krafter för att institutet skulle komma till stånd.
Företaget hade emellertid krönts med bästa framgång. Goda
lärarekrafter hade erhållits, en ypperlig undervisningsmateriel hade
anskaffats, och regeringen hade genom ett anslag af 5,000
kronor visat sitt stora intresse för arbetaresaken. Vigtigast af allt
var dock att arbetarne sjelfve genom en liflig freqvens af
institutet visade att det verkligen motsvarade deras behof och
önskningar. Åhörarnes antal växte så att utrymmet ej ens räckte
till för alla. Ett sådant konststycke kunde sannerligen ej 
hvilken akademiker som helst göra efter. I allmänhet är det
lättare att stöta bort elever än draga sådana till ett läroverk. Det
vet nog presidenten Forssell från den tid då han var ledamot
af en regering, hvilken genom att borttaga några
elementarämnen från f. d. slöjdskolan minskade dennas elevantal med bortåt
ett tusende.

Ännu mera: arbetareinstitutets undervisning omfattade
endast ämnen med hvilka religionen ej hade det ringaste att göra.
Der undervisades om djurkroppens skapnad och sätten för dess
vårdande, om växternas byggnad, om de oorganiska kropparnes
beskaffenhet, om himlakropparne, om jordytan, om främmande
land och folk, om de vanliga räknesätten, om modersmålets
behandling o. s. v. Alla dessa ämnen äro ju erkända som nyttiga,
några läsas redan i statens skolor, andra åter skulle der vinna
insteg om ej katekes och latin toge bort så mycken tid för
lärjungarne.

Äfven i kulturhistorien, i förgångna generationers andliga
lif fingo institutets åhörare mången nyttig lärdom. Ja, under
institutets första år lära de till och med, Dagbladet till stor
förskräckelse, ha fått höra berättelser ur Jesu lif, hvilket
åtminstone visar att d:r Nyström alls <b>icke</b> bestrider Jesu verkliga
tillvaro. Af katekes, af dogmatik, af teologiska spetsfundigheter
lärdes deremot icke ett spår. Hvarken den ena eller andra
trosbekännelsen påtvingades åhörarne.

Endast <b>en</b> invändning kunde göras mot arbetareinstitutet.
Dettas föreståndare var nemligen »positivist», d. v. s. anhängare
af en främmande trosbekännelse, om hvilken hvar man viste att
den icke precis öfverensstämde med <b>vår</b> statskyrkas läror. Men
hvad gjorde väl det, sedan 1870 års riksdag afskaffat allt
bekännelsetvång!

Så tänkte dock ej presidenten Forssell, hvilken jemte sin
ansträngande befattning i statens tjenst äfven funnit tid att
grundligt sätta sig in i positivismen. Och hvad han viste det
fingo äfven stadsfullmäktige veta d. 17 Nov. 1881. Med lifliga
färger skildrade han positivismens mål och väsende. I politiskt
hänseende ville den ju hvarken monarki eller republik, utan en
styrelse under tre bankirer, — och det ville ej ens hr A. O. W.
vara med om. Hvad positivismen som religion beträffar, var
den nu rent af besatt. Den kunde ej fatta en personlig gud,
såsom gamla bibliska historier visa honom med långt skägg och
en »fotsid mantel». Nej i »menskligheten» sjelf lefver det
gudomliga, likasom individen endast lefver i och genom den insats
han gjort i mensklighetens utveckling. Något sådant der tyckas
tusenden före Comte, hr Nyströms profet, ha tänkt sig, och
andra tusenden lära ännu finnas i samma fördömelse. Ja, malicen
påstår att en och annan af dessa positivister blifvit »president»,
minister, folkrepresentant eller något dylikt i främmande stater.
Men sådant går ej an hos oss; här skulle en Littré eller en Paul
Bert ej ens få bli föreståndare för ett arbetareinstitut.

Största effekten uppnådde emellertid hr Forssell då han
skildrade positivismens gudstjenst, sådan den lär försiggå <b>à la
mode de Paris</b> i ett hus vid Wahrendorffsgatan. Det är en aträngt
moralisk kult, det kan ej bestridas; men den rör sig med
åtskilliga narraktigheter alldeles »om den katolska kulten efter
lutheranernas åsigt eller den lutherska enligt de reformortas.
Den lär till och med hålla sig med <b>nio</b> sakrament, då katolska
kyrkan ej består sig mer än sju. Och så till råga på olyckan
erkänner d:r Nyström som sitt andliga öfverhufvud en herre i
Paris, till hvilken han skrifter rapporter alldeles som de
katolska prelaterna till påfven eller en tidningskorrespondent till sin
hufvudredaktör.

Föreställom oss allt detta skildradt med presidenten
Forssells öfverlägsna talang, och man kan tanka sig stadsfullmäktiges
häpnad. Det lilla rummet vid Wahrendorffsgatan med sitt
tiotal bekännare utvidgade sig i deras lifliga fantasi till ett väldigt
tempel, proppfullt af åhörare. Det positivistiska öfverhufvudet
i Paris — hvars församling enligt République Françaises
vittnesbörd är »föga talrik» (peu nombreux) — gestaltade sig till
en fruktansvärd påfve, med ett helt konsilium af underpåfvar,
erkebiskopar, biskopar, domprostar o. s. v. i oändlighet. Ju
längre hr Forssell talade, desto betänkligare blefvo hrr
stadsfullmäktiges anleten, desto mindre hr Hedins utsigter att vinna
framgång åt sitt förslag. Och då talaren slutat, kunde hr Hedin
med Frithiof konstatera hurusom


<poem>
<tab><tab>Ett sorl af fasa
Flög tinget genom — — — — — — — —
Och när jag såg mig om, den dumma vantron
Förlamat hvarje tunga, kalkat hvit
Hvar kind nyss blomstrande af glad förhoppning.
</poem>

Det fans således i 1881 års stadsfullmäktige en Rundgren,
men der fans ingen Adlersparre, ingen Ribbing, ingen Dahm,
ingen Key, ingen Viktor Rydberg att svara ja på hr Hedins
»samvetsfråga». Motionären stod ensam mot »vantron», och hans
malmstämma dränktes i de bifallsrop hvarmed stadsfullmäktige
helsade hr Forssells anförande. Det begärda anslaget nekades
emedan arbetareinstitutets föreståndare var positivist. Detta
skedde 11 år 9 månader och 1 dag efter det svenska riksdagen
beviljat fulla medborgerliga rättigheter åt mosaiska eller
främmande kristna trosbekännare. Och då stadsfullmäktiges beslut
blef bekantgjordt, helsades det i »intelligensens» namn med
jubel och tillfredsställelse af Stockholms Dagblad, Nya Dagligt
Allehanda och Aftonbladet.

<big>Aftonbladet d. 23 Nov</big>

Af en på annat ställe i vår tidning införd skrifvelse
erfara våra läsare, att d:r Anton Nyström, på grund af hvad i
dagarne förekommit, afsagt sig föreståndareskapet vid 
arbetareinstitutet liksom ledamotskapet i styrelsen för detsamma. Häraf
torde få följa, att <b>hans</b> Institut nu sett sina dagar räknade.

Men häraf följer icke, att hufvudstadens arbetare skola
behöfva stanna I saknad af en bildningsanstalt af motsvarande
slag. Nej, nu är just fastmern rätta tidpunkten inne att
antingen på ruinerna af arbetareinstitutet — om man knn finna detta
lämpligt — eller ock på egen grund skapa en
undervisningsanstalt, som är i stånd att fylla det behof, arbetareinstitutet äfven
i sin mån hade satt sig att fylla.

Behofvet är gifvet. Det är detsamma som framkallat
landsbygdens folkhögskolor: det ringa resultatet af
folkskoleundervisningen. "Önskvärdheten af att fullständiga den
knapphändiga undervisningskurs, hvilken folkskolan i allmänhet måste
inskränka sig till, genom en undervisning, som dels I den
allmänna skolmessiga formen, dels i föreläsningarnas form vände
sig till något äldre lärjungar, hvilkas omdöme under och genom
praktisk yrkesverksamhet redan mera mognat» — det är, säger
hr Hedin i sin motion om understöd åt arbetareinstitutet, den
tanke, som folkhögskolorna sökt förverkliga. Att samma behof
gör sig gällande i städerna, och att samma tanke, som visat sig
kunna afhjelpa det på landsbygden, äfven bör kuuna tillämpas
på städerna, det är något, som man ingenstädes bestridt och
hvars sanning för öfrigt redan d:r Nyströms institut bevisat.
Alltså! Behofvet och möjligheten att fylla detsamma äro gifna.

Sympatierna för detta behöfs tillgodoseende äro ock gifna.
Det rikliga enskilda understöd, som kom d:r Nyström till del,
då han satte upp sitt institut, vitnar om allmänhetens;
regeringsunderstödet — hur mycket än må kunna mot detsamma i detta
speciella fall anmärkas — om statsmakternas; och för att vända
oss till kommunalrepresentationens, så framgå de på det
otvetydigaste af inledningsorden till den beredningsutskottets
hemställan, som visserligen sedermera blef af hrr stadsfullmäktige
afslagen, dock ej på grund af bristande sympati för
folkupplysningens sak, utan på skäl, om hvilkas förkrossande tyngd
tankarne väl ej längre äro delade. Beredningsutskottet förklarar
sig nemligen anse såsom »ett samhallsnyttigt mål af hög
betydelse» att »hos de kroppsarbetande klasserna väcka och
underhålla hågen för samt direkt meddela dem insigter i sådana
ämnen, som höra den allmänna bildningen till». Och ett fullare
erkännande af behofvet af, ett oförtydbarare uttalande af
sympatierna för en bildningsanstalt till de arbetande klassernas
tjenst, torde väl knappast från den sidan tarfvas. De allsidiga
sympatierna äro alltså äfvenledes gifna.

Och meningen är just nu mer än vanligt varm för den
sak som här är i fråga. Den upplystare allmänhet och den
kommunala korporation, hvilka, den förra genom sin moraliska
dom, den senare genom sitt faktiska beslut, ryckt undan sin
välvilja och sin hjelp från den institution, hvilken ju dock
såsom ett af sina mål haft att fylla det behof, som här är i fråga,
och hvilken ju onekligen icke uträttat så litet för att hos
hufvudstadens arbetare väcka hågen för vetande och bildning —
de kunna ju, denna allmänhet och denna korporation, icke undgå
att känna hur önskvärdt det är, att arbetarne erhålla något,
som ersätter hvad de säkerligen nu förlora. Just derför är just
nu tiden inne att söka åt de kroppsarbetande klasserna
åstadkomma en sådan bildningsanstalt af hvilken behofvet ju
allmänneligen erkännes, en anstalt, ledd efter andra principer än
de, hvilka — om ock blott i fjärran skymtande — ledde
arbetareinstitutet, etablerad på fastare grund och berättigad att
åtnjuta ett tryggare förtroende.

Lika förhoppningsfullt som full af tillförsigt uttalade också
vid stadsfullmäktiges senaste sammanträde presidenten Forssell
den tron, att en dylik anstalt lätt nog borde kunna
åstadkommas. »Det bör ej — så slöt han sitt anförande — vara
omöjligt, ej ens svårt att finna lärare, som kunna rätt så väl som
arbetareinstitutets tillfredsställa vetgiriga arbetares anspråk; det
bör till och med icke vara svårt att finna till ledning af
företaget någon man lika hängifven folkets sak som d:r Nyström,
men som ej såsom han försvurit sig åt en ny verldsreligion eller
under en parisisk öfversteprests lydnad. Och likasom det i
andra kommuner funnits personer villiga att bidraga till
folkhögskoleidéns förverkligande, liksom d:r Nyström kunnat erhålla
bidrag för institutet, bland annat af många personer, om hvilka
jag bestämdt vet, att de icke haft en aning om de förhållanden
jag nu upplyst, så vore det väl ej otänkbart, att ett nytt
arbetareinstitut kunde erhålla både enskildt och sedermera äfven
offentligt understöd.» — Nej, för visso hvarken otänkbart eller
omöjligt, den tron dela äfven vi.

Men för att nå detta mål, är det af nöden att något göres
och göres just nu. Det är derför vi taga oss friheten att
instämma i den uppmaning till presidenten Forssell, som en af
våra kolleger, Stockholms Dagblad, i dag framstält, att nemligen
han, just han, som genom sitt uppträdande hos stadsfullmäktige
så kraftigt ingripit i den vigtiga sakens återförande från den
falska ställning, i hvilken den var på väg att komma, måtte
taga initiativet härtill. Bildas en förening för ändamålet, så har
den, derom äro vi förvissade, att påräkna så lifliga sympatier,
att framgången är säker.

Och dermed blir också — såsom Dagbladet mycket riktigt
anmärker — det värdigaste svaret gifvet dem, som nu tala om
ovilja mot arbetareklassens upplysning. De, som tala om
religiös intolerans, få väl sitt svar, då den nya anstalten börjar
sin — naturligtvis — konfessionslösa verksamhet.

Dag. Nyh. d. 26 Nov.

<h2><small>Ett fritt arbetareinstitut och en folkhögskola
”på stat”.</small></h2>

Stockholms Dagblad — och efter detta naturligtvis äfven
Aftonbladet — har ändtligen kommit, under fund med att
arbetarne böra få inhemta »ett högre mått af vetande än folkskolan
förmår skänka». Att för detta ändamål taga arbetareinstitutet
i anspråk kan emellertid ej falla den goda samtidan in, icke
ens sedan d:r Nyström upphört vara föreståndare och ledamot i
styrelsen. För Stockholms Dagblad — och efter detta
naturligtvis äfven för Aftonbladet — är och förblir arbetareinstitutet
ett »oskäradt tempel», hvilket ej ens kan renas genom eld och
svärd. Nej, något splitternytt måste det vara. Först och främst
måste man leta upp »ett antal aktade män inom samhället»,
d. v. s. sådane män som Dagbladet anser för »aktade». Dessa
män utfärda en inbjudning till bildande af en förening och »så
lider det väl intet tvifvel att icke sedermera både
kommunal- och statsanslag villigt skola lemnas». Till yttermera visso
upplyses att hufvudstaden icke lider någon brist på »lämpliga
lärarekrafter», hvilka desto hellre ställa sig till den nya
anstaltens förfogande som denna blir »rikare doterad» och framför
allt »fastare grundad» än d:r Nyströms skapelse.

VI betvifla ej att Dagbladets idé skall på visst håll möta
stora sympatier. Man bildar en förening, föreningen upprättar
ett läroverk, läroverket får statsanslag, statsanslaget blifver
»ordinarie» och så har man en »fast grundad» statsinrättning
med k. privilegium på att åt hufvudstadens arbetare utminutera
en bestämd portion af statskyrkan garanteradt vetande.
Anstalten får sina »fasta platser», och de »fasta» lärarne få
lektorslöner med löneförhöjning hvart femte år och rättighet att hvart
tredje år begära ännu mera. Ingenting fattas, icke ens
»akademiska qvarten» och en half spalts utrymme i statskalendern.

Detta är den vanliga gången för många andra inrättningar
än den af Dagbladet föreslagna. Dylika planer gynnas alltid
af det öfverflöd på både lämpliga och olämpliga lärarekrafter
som levereras af våra universitet. Det var derför något
ovanligt då ett undervisningsverk uppstod, hvilket, utan att erbjuda
»fasta» och af staten garanterade »platser», likväl drog till sig
utmärkta lärarekrafter och framför allt en talrik åhörareskara.
Det var något ovanligt att se ett institut uppstå som lefde blott
från dag till dag, men likafullt besjälades af pligttrohetens,
nitets, offervillighetens ande. Det var något lika ovanligt at
iakttaga den hängifvenhet och energi, ur hvilkas samverkan
institutet uppstod, som det var något öfverraskande att se en högt
aflönad statstjenare egna sin dyrbara tid och sin talang till det
folkliga verkets krossande och förstörande.

Vi vilja ej här dröja vid den parallel som erbjuder sig
mellan presidenten Forssell och doktor Nyström, mellan den
förres pligttrohet i <b>sitt</b> kall och den senares i <b>sitt</b>, mellan den
enes negativa verksamhet och den andres positiva. Vi vilja
stället med våra välönskningar dröja vid den »rikt doterade»
och »fast grundade» lärdomsanstalt som Dagbladet låter hägra
för sina läsares ögon. Vi äro nog fördomsfria att hylla all sann
upplysning, från hvilket håll den än må komma. Vi erinra oss
att den konfessionsfria undervisningen i Frankrike icke haft
skada af konkurrensen med den klerikala, utan tvärtom. Der
var det till och med de klerikales nit i lärarekallet som sporrade
motpartiet, under det att förhållandet här är alldeles omvändt.

Men det är <b>en</b> sak som vår "intelligens» torde beakta, då
den nu yrvaken rusar upp och tror sig förstöra ett verk af en
enskild mans energi för att sätta en »fast» inrättning efter den
gamla schablonen i stället. Det är nemligen något som vinnes
hvarken med rika donationer eller akademisk lärdom. Detta
något är entusiasmen för en god sak, en entusiasm som sätter
<b>uppgiften</b> öfver <b>förmånerna</b>, en entusiasm som ej fordrar
tjenstledighet eller »akademisk qvart», en entusiasm som rycker andra
med sig och förmår väcka lusten för vetande, der läraren »på
stat» ofta skulle låtit den slumra.

Är Dagbladet, är hr Forssell, är den imaginära föreningen
viss om att påträffa en man med denna entusiasm, må de då
skrida till verket. Men äro de det icke, torde de göra rättast
i att lugna sig och understödja det gamla arbetareinstitutet.
Ty utan att plöja med doktor Nyströms kalf, äro de icke i
stånd att gissa hans gåta.

<big>Dag. Nyh. d. 1 Dec.</big>

Tanken på att se presidenten Forssell såsom arrangör och
möjligen föreståndare för ett nytt arbetareinstitut måste, af alla
tecken att döma, nu anses som öfvergifven. Förmodligen har
man erinrat sig att hr F. innehar en högt aflönad tjenst i staten
och att han, när allt kommer omkring, ej bör ha mycken tid
öfrig för agitationer i arbetarefrågor. Kanske man också har
kommit att tänka på Carl XIV Johans ord till professor E.:
»<b>Un prêtre doit prêcher, et pas écrire dans les gazettes</b>» och funnit
att hr F:s rastlösa verksamhet borde tills vidare inskränkas inom
kammarkollegii murar. Huru som helst, det Forssellska
arbetareinstitutet eller »folkhögskolan» har försvunnit från våra
intelligensiska samtidas program lika hastigt som det kommit dit.
I stället gifver en tidning, i hvilken Forssellska idéer stundom
afspegla sig, nu tillkänna att man bör nöja sig med en
utvidgning af Stockholms borgareskola. Der meddelas redan nu
undervisning i aritmetik, skrifkonst, satslära o. s. v., ja man får der
till och med lära sig skrifva räkningar och reverser m. m., att
ej tala om öfningar i bokhålleri och sång. Detta kunde
egentligen för våra arbetare vara vinning nog; men den nämda
tidningen är ändå så god att unna dem något mera, likväl utan
att ange hvari detta något mera skulle bestå. Hufvudsaken är
för henne blott att man icke »kastar in utvecklingen på
splitternya banor och <b>skapar</b> nya former, der man blott behöfde <b>vidga</b>
de gamla».

För vår del unna vi gerna borgareskolan, likasom hvarje
annan anstalt för folkbildning, allt möjligt understöd. Vi ha
öfver en månad före den ifrågavarande tidningen framhållit
borgareskolan såsom förtjent af större uppmärksamhet. Men om man
vill med den utvidgade borgareskolan »ruinera»
arbetareinstitutet, då bedrager man sig storligen. Den förra är en
undervisningsanstalt, en skola, och kan ej blifva annat. Det senare åter
är en fri bildningsanstalt, der intresset väckes och underhålles
för den vetenskapliga forskningens resultat. Detta är måhända
grekiska för vår intelligensiska samtida; men hon kan få
närmare besked af hvilken som helst bland arbetareinstitutets
åhörare.

Men hvarför envisas man så att i arbetareinstitutet se en
stats- och kyrkofarlig inrättning? Är det fruktan för doktor
Nyströms privata funderingar i »positiv filosofi»? Men emot
denne positivistiske doktor stå ju båda våra universitet med tre
Boströmianske professorer och en Hegeliansk, att ej tala om en
hel svärm lägre tjenstemän i det auktoriserade filosofsamhället.
Är det åter fruktan för d:r Nyströms kuriösa positivistkyrka och
dess tiotal af bekännare? Men emot denna miniatyrförsamling
står ju bela statskyrkan rustad med tusentals aflönade prester
ocb millioner betalande medlemmar. Är det slutligen fruktan
för politisk propaganda bland arbetarne? Ja, då måste man
verkligen ha bra ringa förtröstan till våra samfundsinrättningar
eller ock ej ha något begrepp om det sunda förståndet, den
lugna eftertanken hos vår befolknings ofantligt öfvervägande
flertal.

Men hvarken filosofisk, religiös eller politisk propaganda
har förekommit vid arbetareinstitutet. Hela den af hr Forssell
i scen satta agitationen bevisar en skuggrädsla, ovärdig vår tid
och ovärdig en hvar som gör anspråk på att kallas statsman.
Det är en yttring af misstro som måste stöta bort fria
medborgare, der man med förtroende kan draga dem till sig. Och
vill man med en dylik misstro till utgångspunkt göra något stort
af borgareskolan, då skapar man en högskola för »barn och
tjenstefolk», men icke en sådan för frie arbetare.

<big>Aftonbl, d. 5 Dec.</big>

I Dagbladet för i dag finna vi till pröfning upptagen den
tanke, vi för några dagar sedan uttalade om önskvärdheten
deraf, att sträfvandena att bereda ökade bildningstillfällen åt
hufvudstadens arbetare anknötes vid den här sedan länge
befintliga läroanstalt, som bär namn af Stockholms borgareskola.
Fastän Dagbladet ser denna sak något annorlunda än vi gjort
och fortfarande äro böjda att göra, och sålunda icke mer än
delvis följer oss i våra önskningar, ha vi dock med
tillfredsställelse tagit del af dess framställning. Folkbildningsfrågan
här i hufvudstaden — säger Dagbladet mycket riktigt —
»kräfver allvarlig uppmärksamhet och lugn pröfning af alla
förståndiga förslag, som framställas såsom bidragande till dess lösning».
Ett sådant förslag är ju äfven Dagbladets, och det är nu vår
pligt att i vår ordning en smula skärskåda detta — så mycket
hellre, som frågans slutliga lösning blott kan vinna på en
föregående offentlig diskussion, ju allsidigare dess bättre.

Dagbladet meddelar till en början den fägnande
underrättelsen, att styrelsen för Stockholms borgareskola funnit
tidpunkten vara inne att göra undervisningen i sin skola mera
fullvigtig och intensiv, hvadan den lär vara betänkt på att ingå
till stadsfullmäktige med ansökan om kommunalt understöd.
Uttalande den öfvertygelsen — hvilken vi naturligtvis på det
varmaste dela — att en sådan framställning skulle vara förtjent
af det största afseende, fortsätter D. B.:

»Skolan kunde derigenom sättas i tillfälle att dels anslå
väsentligt ökad tid åt de nuvarande ämnena, dels på sitt
program upptaga nya sådana af praktisk betydelse — vi påpeka
bland dem särskildt <b>geometri</b> och <b>frihandsteckning</b>. Sålunda
förstärkt, skulle borgareskolan icke blott kunna med kraft
förbereda för den i hufvudstaden befintliga tekniska skolan, hvars
inträdesfordringar, om vi icke misstaga oss, för några år sedan
betydligt skärptes, utan äfven väl lämpa sig till <b>underlag för en
högre folkbildningsanstalt</b>. Vi afse härmed icke, såsom
Aftonbladet tyckes åsyfta, att föreläsningar i vetenskapliga ämnen
skulle vid borgarskolan anordnas. Visserligen låter en sådan
kombination tänka sig; men vi hålla dock under närvarande
förhållanden före, att det redan befintliga arbetareinstitutet i
detta hänseende erbjuder en lämpligare utgångspunkt, så vida
nemligen åt sist nämnda anstalt kan gifvas en fastare
organisation, som tillika innebär antagliga garantier för anstaltens
ledning i samhällsnyttig anda och på ett mot dess ändamål
svarande sätt, utan alla vare sig politiska eller religiösa
partiinflytelser eller bisyften. Hvad vi velat framhålla är
borgareskolans betydelse som en vigtig länk mellan å ena sidan en
ofta mycket bristfällig folkskolebildning och å den andra vare
sig tekniska skolans eller arbetareinstitutets högre undervisning.

Vi hafva nemligen svårt att förstå, huru föredrag —
exempelvis i astronomi och fysik — kunna af åhörarne fullt
tillgodogöras utan ett visst mått af förkunskaper i aritmetik och
geometri; och den betydelse en väl ordnad, för inträdet vid
institutet genomgången kurs i modersmålet måste ega för
uppfattningsförmågans allmänna utveckling kan knappast skattas
för högt. Med glädje må erkännas, att, såsom Stockholms
folkskolor numera äro beskaffade, de der förekommande lärokurserna,
<b>fullständigt genomgångna</b>, innebära tillfredsställande
förutsättningar i detta fall, men det är äfven en sanning, att många
folkskolans lärjungar afbryta sin skolgång kort efter
minimikunskapernas inhemtande, och för öfrigt är det ett faktum, att en
dryg procent af hufvudstadens arbetare utgöres af inflyttade
från landsorten, der folskolorna på få ställen torde stå i
jemnhöjd med Stockholms.

Arbetareinstitutets och borgareskolans intressen äro således,
rätt fattade, alldeles icke stridiga, utan väl förenliga. Att
äfven en yttre förbindelse mellan dessa båda läroanstalter
åvägabragtes skulle säkerligen icke lända någondera till skada. Om
en sammansmältning mellan dem kan naturligtvis af flere skäl
icke varda tal, men en enig samverkan mellan dem skulle
säkerligen främjas, om t. ex. en ledamot af den ena
undervisningsanstaltens styrelse hade plats i den andras. Riktigast synes
oss också vara, att ämnen sådana som räkning, svensk
språklära, rätt- och uppsatsskrifning helt och hållet lades till
borgareskolan, till hvars läroplan de böra och hvarest de på praktisk
väg tvifvels utan lättare och säkrare inhemtas än genom endast
åhörande af föredrag. Den tid, som härigenom vid institutet
vunnes, kunde ju med fördel anslås åt andra ämnen, som bättre
lämpa sig för det fria föredraget, men, märkligt nog, hittills
icke der kommit till heders. Så saknas t. ex. alldeles på
arbetareinstitutets schema fosterlandets historia och literatur,
hvilka dock vid landsortens folkhögskolor med fog räknas till
hufvudämnena.

I denna riktning ungefär synes oss problemets lösning vara
att finna. Frågan galler icke borgareskola eller arbetareinstitut.
Hvad hufvudstadens yrkesidkande och arbetande befolkning
behöfver, är en praktisk undervisningsanstalt, sådan den utvecklade
borgareskolan skulle kunna, rätt understödd, varda, tillika med
en institution, der åt de mest vetgiriga under det populära
föredragets form meddelas allmänt bildande kunskap.»

Som man af förestående finner, önskar Dagbladet liksom
vi en utveckling af borgarskolan. Men då vi önska denna
utveckling mera allsidig — så att borgareskolan skulle undervisa
icke blott, såsom nu, i rent praktiska ämnen, utan äfven i mera
allmänbildande — vill Dagbladet blott hennes utveckling i rent
praktisk riktning, förordande arbetareinstitutet såsom
utgångspunkt för den mera allmänbildande undervisningen. Lika väl
som Dagbladet erkänner, att en kombination, sådan som den vi
föreslagit, låter tänka sig, vilja vi medgifva, att den
kombination, Dagbladet å sin sida föreslagit, äfvenledes låter tänka sig.
Men vi hålla på att vår ligger närmare och naturligare till
hands. Dagbladet uppställer sjelft som en nödvändig
förutsättning för sin, att arbetareinstitutet erhåller hvad det nu
saknar, en fastare organisation, som tillika innebär antagliga
garantier för anstaltens ledning i samhällsnyttig anda. Nu
betvifla vi visserligen icke <b>möjligheten</b> af att gifva arbetareinstitutet
en sådan organisation, men vi erinra derom, att denna
förutsättning, som måste skapas ny för att Dagbladets kombination
skall kunna genomföras, den existerar faktiskt redan såsom den
säkraste grunden för verkliggörandet af vår. Och icke nog
dermed. Vår torde äfven ha ett annat väsentligt företräde.
Det torde nemligen icke ligga något misskännande af
menniskonaturen och särskildt af hufvudstadens arbetarelynne i att
antaga, att de, hvilkas intressen här afses, med större anslutning
skola vända sig till en läroanstalt, som från gammal, af dem
känd och värderad rot normalt utvecklar sig till att fylla deras
ökade bildningsbehof, än till en sådan, som, från att ha varit
omgifven af en lockande frihetsgloria, helt plötsligt slås i band,
hvilkas berättigande, hur oskyldiga de än för öfrigt må vara,
den ifrågavarande samhällsklassen i sin helhet dock icke är
mäktig att inse. Med minnet af uttalanden från folkmötet i
söndags åtta dagar sedan befara vi, att det enligt Dagbladets
kombination omhändertagna och omskapade institutet <b>icke</b> skall
blifva en bildningsanstalt, till hvilken arbetarne med någon
allmännare kärlek vända sig — och då är ju det mål förfeladt,
till hvilket vi båda sträfva, folkbildningens höjande i vår
hufvudstad. Åtminstone kan det för en längre tid vara förfeladt.

Dagbladet vill göra borgareskolan till »<b>underlag</b> för en
högre folkbildningsanstalt». I borgareskolans ursprungligaplan
ligger visserligen icke något sådant, ty hon ville sjelf för sin
tid vara just en sådan »högre folkbildningsanstalt», icke något
blott och bart »underlag» för en sådan. Omständigheterna ha
gjort, att hon icke kunnat gå jemna steg med utvecklingen,
men deraf följer ju icke, att hon ej nu skulle kunna ryckas upp
i jemnhöjd med densamma. För vår del befara vi, att
Dagbladets förslag komme att än ytterligare trycka ned henne.
Särskildt tro vi, att tanken att i henne införa geometri och
frihandsteckning såsom den enda tillökningen i hennes
undervisningsområde är förfelad. Ty såsom en förskola för den
tekniska skolan behöfver och bör hon icke tjenstgöra. Denna har sjelf
sin förskola i sin »tekniska afton- och söndagsskola», der
inträdesfordringarna ej äro andra än god frejd och fylda 14 år —
mindre sålunda än för inträde i borgareskolan. Nej, bör denna
blifva en förskola för något, så är det för den öfverbygnad på
henne sjelf, som vi ansett och fortfarande anse både möjlig
och lämplig. Allt det sanna och riktiga, som Dagbladet säger
om nödvändigheten af <b>förkunskaper</b> för att kunna tillgodogöra
sig ett föredrag, är, så vidt vi kunna fatta, blott ett indirekt
stöd för vår åsigt, att det bör finnas ett <b>organiskt</b> samband
mellan den anstalt, der förkunskaperna bibringas, och den, der den
högre undervisningen föredragsvis eller på annat sätt meddelas,
icke blott den »eniga samverkan», som skulle blifva en så högst
problematisk följd af att »en ledamot af den ena
undervisningsanstaltens styrelse hade plats i den andras». Och detta
organiska samband — huru kunna lättare och naturligare åstadkomma
det än genom att låta den högre bildningsanstalt, man vill bringa
till stånd, växa upp ur den lägre, som faktiskt existerar?

Vi för vår del finna fortfarande intet lämpligare. Men det
oaktadt hålla vi icke med sådan envishet fast vid vår
uppfattning, att vi icke skulle — med en eller annan modifikation —
kunna ansluta oss till det af Dagbladet angifna förslaget,
förutsatt, att detta röner allmännare understöd och visar sig lättare
att genomföra. Våra anmärkningar ha vi dock icke velat 
återhålla, hoppandes, att äfven de i sin mån kunna bidraga till
belysningen och lösningen af en fråga, hvars bästa lösning, utan
hänsyn till subjektiva meningar, ju dock 1 både första och sista
rummet är målet för så väl Dagbladet som oss.

<big>Dag. Nyh. d. 8 Dec.</big>

<h2><small>Arbetareinstitutet och borgareskola.</small></h2>

Med tillfredsställelse finna vi oss understödda af Dagbladet
i vår åsigt att man icke bör i borgarskolan söka en
tillfyllestgörande ersättning för arbetareinstitutet. Vår ärade samtida
önskar ett arbetareinstitut och en »utvidgad borgareskola».
Deremot ha vi icke haft något att invända, lika litet som vi
reservera oss mot tanken att arbetareinstitutet bör ledas »utan alla
vare sig politiska eller religiösa partiinflytelser eller bisyften».
I detta senare hänseende ha vi just sökt häfda
arbetareinstitutets neutrala ställning gent emot dem som i en lärares eller
föreståndares privata religionsgrubblerier velat se ett hinder för
anstaltens understödjande af stat och kommun. Slutligen
anteckna vi som beaktansvärd den på flera håll uttalade önskan
att undervisningen vid arbetareinstitutet måtte utsträckas till
sådana ämnen som svensk historia, litteratur och (modern)
samhällslära.

Här och der synes man föreställa sig att man för ett nytt
arbetareinstitut bör taga det gamla till utgångspunkt, men med
uteslutande af d:r Nyström äfven såsom <b>lärare</b>. Vi behöfva icke
framhålla det intoleranta i en sådan tanke. Icke heller tro vi
oss blifva allmänt motsagda då vi beteckna den som ett drag
af orättvisa. Betänkligare är dock att man genom d:r Nyströms
utdrifvande från den anstalt han sjelf skapat skulle begå ett fel,
hvars följder äro lätta att förutse. Rimligast synes derför vara
att de som icke äro nöjda med d:r Nyströms arbetareinstitut,
sådant det nu skötes, fresta sin lycka att skapa en ny anstalt,
helt och hållet oberoende af den gamla. Kunna de med så ringa
medel som d:r Nyström åstadkomma något nytt och för detta
nya vinna <b>arbetarnes</b> förtroende: välan, då — men icke förr
kunna de ock, jemte det gamla institutets ledare, göra anspråk
på statens eller kommunens understöd. Konkurrens på detta
område kan aldrig skada.

<big>Nya Pressen d. 18 Nov.</big>

<h2>Folkbildningen och stadsfullmäktige.</h2>

öfverläggningen i går hos stadsfullmäktige om anslag åt
arbetareinstitutet i hufvudstaden och det i anledning af denna
öfverläggning fattade beslutet äro egnade att hos
folkupplysningens vänner väcka beklagande och harm.

En för folkupplysningen nitälskande man har med stor
energi och ej ringa uppoffringar lyckats bringa till stånd en 

anstalt, som hittills saknar motstycke, ett »arbetareinstitut» med
föreläsningar alla aftnar utom jultiden och sommarmånaderna, i
hvilka den vetenskapliga forskningens vigtigare resultat på ett
enkelt och lättfattligt sätt meddelas arbetarne. Företaget var
i hög grad tidsenligt. Arbetarne känna i vår tid mer än
någonsin behofvet af kunskaper och vetande. Men skolan kan
endast bibringa de första elementen af vetandets olika grenar.
Det väckta kunskapsbegäret behöfver sedermera — om det ej
skall slockna — en ständig näring och en näring motsvarande
en mognare ålders kraf. Men den bildning arbetaren på egen
hand kan skaffa sig blifver i allmänhet allt för fragmentarisk
för att kunna blifva någonting helgjutet — upptagen, som
arbetaren är, af de materiela bestyren och omsorgen för en
nödtorftig utkomst. Han behöfver derför en ledning för sitt
kunskapssökande, en anvisning, något slags enhet och system i
sitt vetande. Ett företag sådant som d:r A. Nyströms kunde
derför icke annat än helsas med bifall af hvarje vän af
framåtskridandet. Åtskilliga enskilda personer ha ock välvilligt och
frikostigt understödt företaget med penningmedel. Men den äran
att ha tagit första steget i denna sak, ordnat de spridda
krafterna och bragt läroanstalten till stånd tillkommer uteslutande
d:r Nyström.

Sedan anstalten redan var färdig och i full verksamhet
anslogos på den senaste riksdagen 5,000 kronor till densamma. Nu
väckte hr Hedin hos stadsfullmäktige förslag om ett lika stort
anslag för samma ändamål.

Då detta af drätselnämden och stadsfullmäktiges
beredningsutskott tillstyrkta förslag i går skulle behandlas af
stadsfullmäktige, yrkade presidenten H. Forssell dess förkastande, på
grund deraf att institutets föreståndare d:r A. Nyström är
positivist och med arbetareinstitutet vill göra propaganda för
positivismen. Hans yrkande, att arbetareinstitutet ej måtte
understödjas af kommunen, motiverade han med en hårresande
skildring af de faror, med hvilka positivismen hotar religionen och
samhället. På hans framställning torde ej utan skäl tillämpas
det kända ordspråket om att »måla hin håle på väggen för att
få piska honom». Vi göra för ingen del gemensam sak med
positivismen. Men vi anse, att man bör göra den så väl som
hvarje annan åsigt den rättvisan att bedöma den efter hvad den
verkligen lärer och vill, icke efter hvad dess motståndare
påbörda densamma. Utgår man från denna grundsats, så måste
man finna hr Forssells insinuation att positivismen främjar
klasshatet och den våldsamma omstörtningen fullkomligt oberättigad.
Hans anmärkning, att positivismen är kommunistisk, emedan den
betraktar all egendom såsom i viss mån en gemensam
tillhörighet, ehuru den förvaltas af enskilde, träffar lika mycket
kristendomen, om vi nemligen skola tala om Kristi kristendom, icke
om den i de maktegande klassernas intressen tillrättagjorda
kristendom, som under flere former herskat allt sedan denna lära
blef statsreligion i det romerska riket. För att finna ett
motstycke till positivismens kommunism behöfva vi ingalunda gå så
långt tillbaka som till den första kristna församlingen i
Jerusalem med dess egendomsgemensamhet. Hvad menar hr Forssell
om en kristendom, som icke betraktar den enskildes egendom
såsom något af Gud anförtrodt, som skall användas i Guds och
mensklighetens tjenst? Anser han kanske Manchesterskolans
ståndpunkt, som kortast torde uttryckas med ordspråket »hvar
och en är sig sjelf närmast», mera kristlig?

Men vi vilja som sagdt ingalunda göra gemensam sak med
positivismens religiösa ståndpunkt. Det är ej om positivismen
det här är frågan. Genom att vända sig mot denna har hr
Forssell helt och hållet gått på sidan om saken. Han har ej ens
försökt bevisa, och han kan ej bevisa, att undervisningen vid
ifrågavarande institut ledes i positivistisk anda. Man har icke
ens hört talas om, att de öfrige lärarne tillhöra det positivistiska
samfundet. Och hvad d:r Nyström sjelf beträffar, så håller han
sina föreläsningar i kulturhistoria så objektivt och framhåller
särskildt så starkt kristendomens kulturhistoriska betydelse, att
man, om man ej kände hans åsigter, lika väl skulle anse honom
vara en ortodox kristen som en positivist. Om han genom att
främja folkupplysningen tror sig främja positivismen och
framhåller detta i sina rapporter till det positivistiska samfundets
högste chef, så må detta vara hans ensak; och hans verksamhet
bör väl ej derför anses farligare än deras, hvilka tro sig tjena
sin religion genom att hålla folket i okunnighet och för
detsamma dölja den vetenskapliga forskningens resultat.

Hr Forssell framhåller starkt, att positivismen är att
betrakta som en religiös åsigt. Det är således på grund af
föreståndarens religiösa åsigter som hans läroanstalt är så misstänkt,
att den ej anses böra få understöd af Stockholms kommun.
Hvilka religiösa åsigter bör då den läroverksföreståndare hysa,
som skall anses värdig att erhålla ett sådant understöd för sin
anstalt? Kanske den strängt ortodoxt tolkade, af alla den nyare
tidens historier och all modern vetenskaplig forskning
obesmittade rena evangeliskt-lutherska läran? Om så är, är det
säkerligen bäst att stadsfullmäktiges flertal för att få en lämplig
föreståndare för ett arbetareinstitut, som de skola understödja, vända
sig till den evangeliska fosterlandsstiftelsen.

<big>Nya Pressen d. 23 Nov.</big>

<i>Stockholms stadsfullmäktige</i> äro nu oförhindrade att
ådagalägga sitt nit för det lägre folkets undervisning och bildning,
de behöfva ej vidare befara, att det af d:r <b>Nyström</b> upprättade
arbetareinstitutet med deras tillhjelp skall ledas i
»samhällsfiendtlig riktning», för den händelse de skulle vilja visa sitt
intresse för denna befolknings lyftande på annat sätt än det rent
negativa. I morgontidningarna offentliggöres nemligen en i går
afton till professor <b>Gyldén</b> inlemnad skrifvelse af följande lydelse:

<tab><tab><tab>»Till

<i>Arbetareinstitutets inspektor hr professor H. Gyldén!</i>

Då anslag till arbetareinstitutet af hrr stadsfullmäktige
blifvit vägradt på grund af misstro mot mig såsom föreståndare
för denna institution, får jag härmed vördsamligen anhålla om
entledigande från föreståndareskapet och ledamotskapet i
styrelsen.

<tab><tab><tab><tab><tab>Med utmärkt högaktning

<tab><tab><tab><tab><tab><sp>Anton Nyström</sp>.»

Vid valmötet å nedre börssalen sistlidne Sept. undanbad
sig d:r <b>Nyström</b> kandidaturen till riksdagens andra kammare:
han tillhörde arbetareinstitutet, åt hvilket han ville offra sitt
lif och sina krafter, så lydde hans ord. Nu frånträder han
frivilligt denna sin lifsuppgift för att ej stå i vägen för sitt eget
verk: detta är bevis på högsinnade tänkesätt. Vi gratulera hr
Nyström till att genom en trångbröstad politikers uppträdande
hafva fått tillfälle att på ett rätt slående sätt låta tänkande
menniskor finna den djupa skilnaden mellan dem som tala stort
och göra intet, och dem som tänka stort och handla ädelt. På
hvilken sida är här det ena eller det andra?

Måtte det vackra institutet för arbetarnes upplysning, hr
Nyström med så många uppoffringar af möda, tid och pengar
skapat — aldrig råka i ovärdigare händer än hans — det skall
då allt framgent omfattas af <b>arbetarnes</b> intresse.

<big>Nya Pressen d. 23 Nov.</big>

<h2>Den barmhertige samariten och våra
"stora" tidningar.</h2>

Alla känna vi den af vår store religionsstiftare framstälda
berättelsen om mannen, som kom från Jericho och föll i
röfvarhänder. Den som bevisade honom barmhertighet var ingalunda
den rättrogne, hederlige presten eller leviten, utan den
kätterske samaritanen, och evangeliets berättelse har ej ett ord att
förmäla om det vådliga deri, att fritänkaren, kättaren möjligen
kunnat passa på tillfället och hos den stackars sjuklingen göra
propaganda för sina villomeningar.

Alla känna vi ock, att herr presidenten Hans Forssell —
i <b>kristendomens</b> intresse, förstås — uppträdt och brutit stafven
öfver en man, som utan att tillhöra statskyrkans rättrogna hjord
varit nog förmäten att icke allenast ömma för våra arbetare,
hvilka hittills saknat så godt som alla tillfällen att blifva
delaktiga af den allmänna upplysning, hvaröfver vår tid är så stolt,
utan som också lagt hand vid verket och med personlig
uppoffring sökt afhjelpa det skriande behofvet. Slutligen känna vi,
huru herrar stadsfullmäktige med handklappningar helsade herr
presidentens <b>kristliga</b> anförande och huru dessa bifallsyttringar
med samstämmigt jubel upprepades af våra tre stora tidningar
<b>Stockholms Dagblad, Nya Dagligt Allehanda</b> och <b>Aftonbladet</b>. Skulle
vi rättrogne prester, leviter, fariséer och skriftlärde hjelpa en
otrogen fritänkaude samaritan, äfven om det är fråga om ett
kärleksverk? Nej, bort det! Hellre än att vi göra oss skyldiga
till en dylik för oss nedsättande handling, må den nödstälde
mannen omkomma af brist på omvårdnad!

Det var naturligt, att den allmänna förtrytelse, som detta
ovärdiga beteende af personer, hvilka ha nog hård panna att
förklara sig bland annat föra <b>kristendomens</b> talan, nödvändigt
måste väcka, skulle komma vederbörande att litet närmare tänka
på saken och besinna hvad de gjort. Men det gick naturligtvis
icke an för skriftlärde och fariseer af det allena saliggörande
snittet att medge sig ha haft orätt gent emot en förfäktare af
hvad auktoritetstrona anhängare behaga stämpla som
villomeningar. Och så har man ett par dagar haft det vidriga
skådespelet att se de tre namngifna tidningarna <b>per fas et nefas</b> med
alla möjliga tumningar och vrängningar söka försvara sin och
herr presidentens orättfärdiga sak.

Att här närmare ingå på det sätt, hvarpå de tre
tidningarna ansett passande och hederligt att behandla d:r Nyströms
varmhjertade svar på herr presidentens trångbröstade.
frihetsfiendtliga anförande, tillåter oss hvarken tid eller utrymme; det
skulle ock vara föga uppbyggligt för våra läsare. Vi vilja blott
fästa oss vid några af de uttalanden, som Dagbladet fält.

Tidningen talar om herr presidentens »slående jemförelse»,
då han frågar, hvarför man ej, om anslaget till arbetareinstitutet
denna gång beviljats, en annan gång kunde finna sig föranlåten
att anslå medel till en undervisningsanstalt, hvars ledare vore
en erkänd och nitiskt verksam medlem af t. ex. jesuitorden.
Här har herr presidenten, för att i en riktigt afskräckande dager
framställa den sak, han ville bekämpa, begagnat sig af den
dunkla, oklara föreställning om jesuitismen såsom något i alla
afseende förfärligt, afskräckande hvilket ingått i
folkmedvetandet. Kan något godt komma af Nazareth — har jesuitismen
någonsin uträttat något till gagn för menskligheten? Nej,
svarar den fåkunniga, ytliga hopen med en mun, och härpå har
presidenten gjort räkning. Men han, som sjelf är historiker, kan
ej vara okunnig om att just jesuiterna gjort ganska mycket till
upplysningens befrämjande, han kan ej vara okunnig om att inom
jesuitorden funuits store vetenskapsmän, ädle menniskovänner,
<b>verkliga</b> Jesu efterföljare, han kan slutligen ej vara okunnig om,
att vår store Gustaf Adolf yttrat sig med stor aktning om
jesuiterna, hvilka han satte främst bland de katolske andlige
ordensbröderna just på grund af deras nitälskan för upplysningens
befrämjande.

På hr presidentens fråga våga vi afge följande svar, som
visserligen torde väcka hans och Dagbladets häpnad, men som
vi tro ej skall kunna annat än gillas af alla verkliga vänner af
tros- och handlingsfriheten: Om en jesuit här upprättade ett
institut för befrämjande af arbetarebefolkningens upplysning,
om han till inspektor öfver detta institut satte en allmänt aktad
svensk vetenskapsman, som aldrig haft något gemensamt med
jesuitismen, och till lärare valde kunnige, hederlige svenske män,
om hvilka detsamma gälde, så vore det ej allenast kommunens
rätt utan till och med pligt att understödja detta, så länge den
ej sjelf lagt två strån i kors för att på annat sätt främja saken.
Samariten förtjenar understöd i sina menniskovänliga
bemödanden, oaktadt han råkar vara — samarit.

Den afvoghet mot vår arbetarebefolkning, hvarom de tre
tidningarnas uppträdande i denna sak bär vitne, söka de nu
fåfängt dölja bakom vackra fraser om sin sympati för just denna
befolkning, hvilka fraser blott ha det lilla felet att komma fram
en smula för sent för att förtjena något erkännande. Det är
egnadt att väcka både löje och harm när Dagbladet uttalar sin
önskan »att rätt snart i <b>handling kraftigt ådagalades</b>, huru varmt
intresset i vårt samhälle är just för arbetsklassens upplysning».
Vi fråga: när i all verlden hade Dagbladet förr ens låtit ana,
att det hyst en dylik önskan? Och fans ej just nu det yppersta
tillfälle man någonsin kunnat önska att »i handling kraftigt
ådagalägga» det der varma intresset, som lär förefinnas? Svaret
blir tidningen oss nog skyldig.

Nej, här betyda påståenden och bedyranden ingenting, ty
fakta tala. Hr presidenten Hans Forssell och våra tre »stora»
dagliga tidningar <b>äro</b> afvogt stämda mot folkupplysningens
befrämjande, eljes skulle de ej med sådan synbar förtjusning hafva
kastat sig öfver en ej till saken hörande biomständighet för att
på ett orättfärdigt sätt omintetgöra en god sak. Om man räcker
ett hungrande barn stenar i stället för bröd, tjenar det till
intet att komma med innehållslöst snack om »sympati»:
handlingarna röja sinnelaget — »af deras frukt skolen I känna dem».

Dagbladet förordar i sin plötsligt påkommande ifver för
en arbetarebefolkning, som det aldrig intresserat sig för eller
stått nära, att »inbjudning till bildande af en förening för
ändamålet utfärdas af ett antal aktade män inom samhället», och
föreställer sig, att »initiativet härtill lämpligen kunde tagas just
af den, som genom sitt uppträdande hos stadsfullmäktige så
kraftigt ingripit i den vigtiga sakens återförande från den falska
ställning, i hvilken den var på väg att komma».

Vet Dagbladet möjligen af att »just den», som här åsyftas,
redan gjort ett försök i den antydda vägen? Vet tidningen af,
att försöket måste inställas, emedan just den åsyftade publiken,
arbetarebefolkningen, uteblef, emedan den nemligen ej kunde
följa den ärade föreläsaren på hans höga idealiska flygt? Och
tror tidningen, att en efter renhårigt ortodoxt mönster tillyxad
institution skulle hafva bättre framgång? Tvekar hon om
svaret, så kan hon exempelvis taga i skärskådande den lysande
framgång, som den efter alla konstens regler inrättade
Stockholms högskola vunnit.


<big>Nya Pressen d. 24 Nov.:</big>

<h2>Positivismen och kristendomen, betraktade
från social synpunkt.</h2>

Vi framhöllo i förgår, att de skäl, på grund af hvilka
Stockholms stadsfullmäktige och den konservativa pressen anse
positivismen så farlig för den bestående samhällsordningen, att
arbetareinstitutet i hufvudstaden ej borde få något understöd af
allmänna medel, emedan det leddes af en man, som bekänner
sig till denna lära, fullt lika så mycket träffa kristendomen —
då denna verkligen tages på allvar. Vi sökte ådagalägga detta
med stöd af Nya testamentet. Nu vilja vi visa, att det
kommunistiska åskådningssätt, som der gör sig gällande, bibehöll sig
under kristendomens tre första århundraden, då den ännu var
ett förtryckt och ringaktadt mindretals religion, och delvis till
och med mycket längre. Detta kan styrkas med många ställen
ur kyrkofädernas skrifter.

Justinus Martyr (i medlet af 2:dra århundradet) yttrar:
»Fordom (före öfvergången till kristendomen) sökte vi endast
tillfällen att rikta oss; nu deremot göra vi våra egodelar
gemensamma för att dela med oss åt andra.»

I Barnabas' bref till de kristne i Asien heter det: »I skolen
meddela alla edra egodelar åt edra bröder, utan att behålla
någonting för eder sjelfva; ty om I hafven de oförgängliga
skatterna gemensamma, huru mycket mera bören I icke hafva de
förgängliga gemensamma?» I Clemens Romanus' bref till
Korinthierna säges: »Bruket af alla de ting, som tillhöra denna
verlden, bör vara gemensamt för alla menniskor. Det är
orättfärdigheten som gör, att den ene säger: »detta är mitt», och den
andre: »detta tillhör mig.» Deraf har tvedrägten bland de
dödlige kommit.» Både Barnabas och Clemens Romanus lefde i 1:sta
århundradet af den kristna tidräkningen. Deras bref äro
otvifvelaktigt ej äkta, utan antagligen först uppkomna omkring ett
hundra år senare. Men de åtnjöto en tid stort anseende och
räknades till och med af många till det Nya testamentets
skriftsamling, samt vitna sålunda om de åsigter, som då herskade inom
kristna kyrkan.

Tertullianus (omkr. 200) säger till de kristne: »Allt är
gemensamt oss emellan.»

Athanasius säger: »Det, som I hafven, bör gifvas åt de
fattige för att lindra deras nöd; d. v. s. om vi undandölja och
lägga af någonting af våra egodelar för oss sjelfva, utom hvad
som är nödvändigt till lifsuppehälle och kläder, skola vi stå till
ansvar derför på domens dag, och vi skola betraktas och
behandlas såsom mandråpare.»

Gregorius af Nyssa (omkr. 330) säger: »Emedan vi alla äro
bröder och förenade genom blodets och naturens band, vore det
bättre och rättvisare att vi alla delade lika.» Hieronymus
säger: »Om I hafven någonting utöfver hvad som är nödvändigt

för lifsuppehälle och kläder, så veten, att I <b>bören</b> gifva det åt
de <b>fattiga</b>.» Ambrosius (i slutet af 4:de årh.) säger: "Jorden
tillhör alla och icke blott de rike. Naturen gifver alla egodelar
åt alla menniskor samfäldt. Gud har i sjelfva verket skapat
allting för att njutandet deraf skulle vara gemensamt för alla.
Naturen har således skapat gemensamhetens rätt; det är blott
inkräktning, som frambragt eganderätten.» Augustinus säger:
»De rikes öfverflöd är de fattiges nödtorft. När man eger, hvad
som är öfverflödigt, eger man hvad som tillhör andra.»

Den berömde biskopen och vältalige predikanten
Chrysostomus (omkr. 400) prisade i det byzantinska kejsardömets
hufvudstad den egendomsgemensamhet, som utmärkte den äldsta
kristna församlingen i Jerusalem, anbefalde den till efterföljd i
sin tids Konstantinopel såsom det enda radikala botemedlet mot
det stora elände, som der — likasom i vår tids stora
hufvudstäder — fans vid sidan af rikedomen och öfverflödet. Han
säger: »Om vi blott förstode att sätta åsido all klenmodighet,
skulle vi djerft gripa oss an med detta företag, och vi kunde
på detta sätt omskapa vår jordiska bostad till en verklig himmel».

Vi undra just, huru hrr stadsfullmäktige och redaktörerna
af våra konservativa tidningar skulle känna sig till mods, om
de plötsligen befunne sig ansigte mot ansigte med desse gamle
biskopar i den kristna kyrkans första århundraden och finge
höra dem utveckla sina åsigter om samhälle och egendom! Dem
skulle de väl knappast vilja tillåta att grundlägga något
arbetareinstitut.

I jemförelse med dessa kyrkofädernas uttalanden — hvad
förskräckligt ligger det uti positivismens yrkande, att egendomen
skall förvaltas af enskilde, men förvaltas till hela samhällets
bästa, i synnerhet då man ihågkommer att det icke är genom
tvingande lagar utan genom öfvertygelsens och den upplysta
allmänna meningens makt, som den vill åstadkomma denna
förändring.

Positivismens religiösa åskådningssätt är torftigt, abstrakt
och otillfredsställande, då man jemför det med Kristi lära. Men
så länge den sistnämda icke blifvit bättre förstådd i sin
praktiska tillämpning på lifvets förhållanden och på samhället, än
hittills varit fallet, eger positivismen sitt relativa berättigande,
såsom den store och frisinnade engelske predikanten Stopford
Brooke med rätta anmärkt. De, som kalla sig bekännare af
Kristi lära, af hvad de sjelfva kalla kärlekens religion, borde i
sanning blygas för att förkättra och förfölja sina motståndare
derför, att dessa vilja göra allvar af det stora kärleksbudet, af
broderlighetens, den gemensamma ansvarighetens lag.

En nödvändig förberedelse för sådana sociala reformer, som
äro egnade att i högre mån än hittills göra denna den
gemensamma ansvarighetens lag gällande på samhällslifvets alla
områden, är höjandet af arbetsklassens bildning. Men för att detta
bildningsarbete skall blifva verkligen fruktbärande, måste den
undervisning, som meddelas, vara sådan, att hon är egnad vidga
blicken utöfver de närvarande förhållandena, att väcka det
ärliga, fördomsfria sanningssökande, som hvarken antager eller
förkastar någon åsigt blott derför, att hon är ny och mot gängse
föreställningar stridande, utan verkligen pröfvar allt och
behåller det goda. Att den högre bildningen i vårt land icke är
sådan, är en känd sak, ehuru få vilja erkänna det. De, som
blifvit delaktige af densamma, ha derigenom i allmänhet lärt att
böja sig för maktens och rikedomens afgudabeläten, och att anse
allt, som går utöfver det beståendes trånga horisont, för
drömmerier och utopier. Skall arbetarebildningen blifva till välsignelse
och uträtta någonting stort, så måste den blifva mera fri, mera
ungdomsfrisk, den måste öppna en vidsträcktare synkrets. Den
undervisning, som meddelas, måste vara sådan, att hon gör
lärjungen andligt sjelfständig, gör honom mäktig att omfatta en
ny sanning, äfven om denna ej hyllas af den stora hopens röst
eller godkännes af de mäktige på jorden. Med en sådan 
uppfostran, en sådan bildning, skall ett slägte uppstå, mäktigt af
större tro på och större hängifvenhet för humanitetens och
rättvisans höga ideer än det närvarande och derför i stånd att
genomföra samhällsreformer, om hvilka man nu knappast vågar
drömma. Våra konservative ana detta. Häraf deras nu påkomna
ifver att taga folkbildningen om hand för att leda den i hvad
de kalla en »god», d. v. s. för de konservativa intressena
oskadlig riktning. Arbetareinstitutet har nämligen ingifvit dem
farhågor för uppkommandet af en folkbildning, som kan leda till
en farlig kritik af bestående samhällsförhållanden. Det är nu
på tiden att Stockholms arbetare sjelfve taga saken om händer,
skjuta ifrån sig det förmynderskap man i religionens och
samhällsordningens intresse vill påtvinga dem, och stå upp såsom
en man till kamp för en på tankefrihet bygd folkuppfostran.
Ingen, som vet hvad praktisk kristendom är, skall häri se en
fara för religionen, huru mycket än statskristendomens och
fromleriets förkämpar låta höra sin ugglelåt.

<big>Nya Pressen d. 26 Nov.</big>

<h2>Folkbildningen och de konservativa
intressena.</h2>

Såsom af en notis i dagens nummer af denna tidning
inhemtas, ha några folkbildningens vänner i hufvudstaden, med
anledning af stadsfullmäktiges vägran af anslag till
arbetareinstitutet, utlyst ett folkmöte till i morgon. Vi kunna icke
annat än fästa alla för denna vigtiga sak intresserade personers
och särskildt Stockholms arbetares uppmärksamhet på detta
möte och på det varmaste uppmana dem, att talrikt infinna sig
vid detta tillfälle för att inlägga sin protest mot de
bearbetningar, som nu pågå i syfte att störta arbetareinstitutet och
ersätta det med en bildningsanstalt, som allt ifrån början står
i de konservativa intressenas tjenst.

Sedan d:r Nyströra afgick från sin befattning såsom
föreståndare för näranda institut och medlem af dess styrelse, på
det att misstankarne och oviljan mot "honom och hans åsigter
inom inflytelserika kretsar härstädes icke mera må utgöra något
hinder för framgången af hans skapelse, ha våra konservativa
tidningar användt den taktiken, att taga för gifvet att i och
med detsamma arbetareinstitutets dagar äro räknade, att det
nu af sig sjelft skall upphöra. På samma gång har plötsligen
en stor ifver kommit på dem att få till stånd en bildningsanstalt
för arbetare, som ledes i »god» anda. Ingen tänkte på att
bringa till stånd en sådan anstalt förr än dr Nyström med stor
energi och betydande uppoffringar gjort det. Sedan nu ett
sådant tillfälle till inhemtande af kunskaper visat sig vara ett
behof för arbetarne, inser man äfven på den konservativa sidan,
att detta behof på något sätt måste tillgodoses. Man fruktar
att det Nyströmska institutet skall göra arbetarne allt för
sjelfständiga och hos dem väcka idéer, som äro farliga för den
»bestående ordningen». Man fruktar kanske, att de slutligen
skola blifva så djerfva, att de börja tro på möjligheten af ett
samhällstillstånd, i hvilket hvarje menniska kan genom arbete
förvärfva en nödtorftig utkomst och derjemte få någon tid öfrig
för utvecklingen af sina höga menskliga anlag, af sin
personlighet. Sådana farliga tankar och sträfvanden måste i sin
början stäfjas. Derför måste man under religionens täckmantel
göra arbetareinstitutet misstänkt och störta det. Derför måste
man — då nu en anstalt i denna väg en gång blifvit ett behof
— få till stånd en ny bildningsanstalt, der kunskaper och
vetande utportioneras till arbetarne på ett sådant sätt, att de
blifva oskadliga, att de icke hos dem väcka några farliga idéer
och förhoppningar, utan fastmera lära dem att vara »undergifna
all mensklig ordning» och finna det vara en god ordning att
en del samhällsmedlemmar till följd af de förhållanden, unijer
hvilka de äro födda och uppfostrade, kunna lefva i öfverflöd,
under det att andra med all sin ansträngning ej kunna komma
längre än till ett lif af tungt arbete och bittra försakelser, med
få och ringa tillfällen att utveckla sin personlighet. För detta
ändamål bör undervisningen ej vara allt för omfattande och
framför allt ej meddela för mycket af det som rör menniskan
och det menskliga samhället. Eller om den meddelar det, bör
detta ske på ett sådant sätt, att sakerna ej framställas helt
enkelt sådana de äro, utan sådana de maktegande klasserna
vilja att de skola tydas. Eller med andra ord: man vill, att
den nya folkbildningen skall gå i den akademiska och
elementarundervisningens nötta hjulspår, att den skall uppfylla
lärjungarne med fördomar emot alla sådana idéer, som äro egnade
att hos den stora arbetande hopen väcka förhoppningar om en
ljusare, menniskovärdigare framtid. Kyrkligheten och fromleriet
ha allt sedan Constantins dagar visat sig vara ett godt medel
i detta hänseende. Der blott god vilja finnes, saknas ej utvägar
att göra dessa inflytelser gällande, äfven om undervisningen
kallas konfessionslös. Den missbrukade kristendomen har
alltid befunnits nyttig för att göra den stora hopen tålig,
undergifven och lydig, till att fastnita förtryckets bojor och
bibehålla de mäktiga vid makten.

Vi ha förut sökt visa i hvad förhållande denna officiella
kristendom står till urkristendomen, till Kristi kristendom; och
vi tro att ingen skall kunna jäfva våra ord i detta hänseende.

Arbetare i Stockholm! Bringen dessa beräkningar på
skam! Tillbakavisen manligt och bestämdt det förmynderskap
man vill utöfva öfver eder! Låten icke den konservativt
pietistiska ligan få sista ordet i denna vigtiga angelägenhet!
Tagen sjelfva om hand eder bildningssak!

<big>Tidning för Alla d. 26 Nov.:</big>

<h2>Arbetareinstitutet och — reptiliepressen.</h2>

Man skulle verkligen kunna kalla den strid, som så
plötsligt upplågat med anledning af presidenten Forssells anförande
om positivismen vid stadsfullmäktiges sammanträde den 17 d:s,
en storm i ett vattenglas, då striden synes röra sig om d:r
Nyströms politiskt religiösa åsigter. Men går man saken närmare
på lifvet, skall man finna, att den har en djupare betydelse.
Först och främst gäller det att få ikull en institution, som
befordrar den »nivellering» på det andliga området, som de
priviligerade klasserna frukta värre än synden — vi kunna i detta
hänseende hänvisa till Nya Dagligt Allehanda för lördagen den
2 oktober 1880, der det bitterliga klagas öfver den nya tidens
sträfvanden att utvidga de lägre klassernas vetande och der
det just då nybildade Arbetareinstitutet hudflänges på det
obarmhertigaste — och för det andra gäller det att genom ett
prejudikat gifva stöd åt den satsen, att man för att kunna leda
en folkuppfostringsanstalt, der ingenting annat läres än
vetenskapliga sanningar i objektiv form, måste bekänna sig till någon
viss religion, som faller de maktegande i smaken. Det är häri
stridens kärna ligger, och Arbetareinstitutets vedersakare må
aldrig så mycket påstå, att deras förkastelsedom endast gäller
d:r Nyström, ingen allvarligt tänkande menniska skall dock
stanna i tvifvelsmål om deras egentliga mening. Rösten kan
väl vara Jakobs röst, men händerna äro och förblifva Esaus
händer.

Vi förvånas visst icke deröfver, att Forssells tal väckt
djup oro i det konservativa lägret, der man just ej eger
öfverflöd på mod. Med en misstänksamhet, som till och med skulle
väckt uppseende i den skuggrädde stamfaderns dagar, vädra de
i hvarje demokrat en samhällsomstörtande person. Seglande
under liberal flagg — hvari deras liberalism skall bestå, torde
ingen dödlig kunna utgrunda — framställa de reaktionära bladen
hvarje frisinnad man såsom ett radikalt odjur, hvars åsigter ej
förtjena den ringaste aktning och ännu mindre någon tilltro
och hvars bevekelsegrunder framställas i den föraktligaste
dager. Då den besoldade tyska tidningspressen helt nyligen utfor
mot de liberala faktionerna i ett språk som en schåare skulle
afundats dem, då kallade de liberala tyska bladen dessa
tidningar med ett gemensamt namn reptiliepressen. Våra egna
konservativa tidningar äro med få undantag ej en bit bättre
än nyssnämda s. k. reptiliepress.

Hr Forssells tal har lemnat dem en kärkommen anledning
att tillfredsställa en tvifvelsutan länge närd önskan, som de
emellertid ej vågat uttala af fruktan att smutsa ned sin yttre
liberala etikett: nämligen att störta Arbetareinstitutet. De veta
mer än väl, att dettas tillvaro hänger på de s. k. bättre
klassernas välvilja och det är detta stöd som måste undanryckas.
De tala helt enkelt om Arbetareinstitutet såsom en härd för
positivistiskt proselytmakeri, men bry sig naturligtvis alls icke
om, att detta alldeles icke är bevisadt, ej heller om den
förklaring institutets inspektor, prof:r Gyldén, afgifvit och som
borde lugna mindre lättskrämda själar än de konservative
redaktörerne. De betrakta Arbetareinstitutet såsom en redan
lifdömd, som förverkat all rätt till nåd, och de ha ej ens hjerta
att förlänga dess dödsqval genom att föreslå den farlige doktor
Nyström att afträda från sin verksamhet vid institutet. Nej,
detta måste bort; det är sjelfva kärnan eller klämmen i deras
tankegång.

Att d:r Nyström för sin egen del ej skulle finna något
förbarmande hos den konservativa pressen var helt naturligt.
Han har visat sig vara en demokrat af den mest eldröda färg,
och förr kan en retad tjur tåla ett rödt skynke, än våra
konservativa tidningar lida en demokrat. Blott en gång har d:r
Nyström lyckats tillvinna sig en smula af deras bevågenhet:
det var vid riksdagsmannavalet 1880. Men detta är nu glömdt.

Det är dock icke blott mot arbetareinstitutet och d:r
Nyström man hvässar sina förgiftade pilar, tillfället att draga i
härnad mot den landtmannapartistiska regeringen är allt för
frestande, att våra konservativa kolleger skulle kunna motstå
det. Det är dock med ej synnerligen glada känslor de nödgas
angripa ecklesiastikministern, om hvars omvändelse till den
allena saliggörande landtmannafiendtliga intelligenstron de ej
uppgifvit allt hopp, oaktadt hr H. tagit plats i grefve Posses
ministèr. Men — gagnar det staten, så slå till — och de plagga
på hr Hammarskjöld så godt de förmå, väl vetande, att om en
lem lider, så lider hela kroppen. Regeringen har gjort sig
skyldig till en oförsvarlig blunder, mena de, då hon ej först tog
reda på d:r Nyströms religion och hans politiska åskådning,
innan hon lemnade arbetareinstitutet understöd. Men månne
regeringen varit okunnig om att d:r Nyström var positivist?
Skulle det ej kunna hända, att den Posseska ministèren kan
hysa en fördomsfriare och mera tidsenlig uppfattning än både
presidenten Forssell och den konservativa pressens målsmän?

Vi sakna verkligen tid och lust att längre uppehålla oss
vid de utgjutelser, som i dagarne förekommit rörande d:r
Nyström och arbetareinstitutet i Nya Dagligt Allehanda och
Aftonbladet. Vi nödgas blott tillstå, att vi frukta det deras agitation
skall lyckas allt för väl och arbetareinstitutet bortsopas, så vida
icke d:r Nyström vill göra den onekligen hårda uppoffringen
att öfverlemna det verk han med så mycken möda upprättat
och satt i gång i andra händer eller så vida icke allmänhetens
sunda förnuft får taga ut sin rätt gent emot de ljusskygges
ansträngningar.

<big>Figaro d. 27 Nov.:</big>

<h2>Kyrkan midt i hyn:</h2>

När presidenten Hans Forssell vid Stockholms
stadsfullmäktiges senaste sammanträde deklamerade sin långa
anklagelseskrift mot doktor Anton Nyström, väckte redan det oväntade
och ovanliga i detta föreläsningsprof en ej ringa öfverraskning.
Och då härtill kom, att talaren ej tvekade att med den största
bestämdhet rikta mot doktor N. beskyllningar för ett afsigtligt
begagnande af arbetareinstitutet såsom medel för en positivistisk
propaganda och späckade sin utläggning af denna text med
citat ur hr N:s positivistiska skrifter, till en omfattning, som
knappast den bibelsprängdaste predikant skulle kunna
öfverträffa i sina skriftcitat — då blefvo våra
kommunalrepresentanter alldeles förbryllade, så att de i sin konfusion ej visste
annan råd än afslag <b>sans phrases</b> å hr Ad. Hedins motion om
ett stadsanslag, motsvarande det redan beviljade statsanslaget
till nämnda institut. Så hade den granna såpbubbla, hvartill
hr Forssell med ganska mycken kammarlärdom och sannolikt
efter långvariga experiment lyckats tillaga löddret, varit i stånd
att blända kommunens förtroendemän!

Det är skada för hr Forssell, men kanske ännu mer för
hrr stadsfullmäktige, att denna såpbubbla, som så hänfört dem,
snart nog brast vid första fläkt af den stora allmänhetens
fördomsfria granskning. För <b>denna</b> syntes det vara uppenbart, att
ett förslag, som framställts af en så pass rutinerad offentlig
person som hr Hedin och hvilket tillstyrkts af så väl
drätselnämnden som beredningsutskottet samt innebar en åtgärd,
öfverensstämmande med en förut af regeringen vidtagen — att,
säga vi, ett <b>sådant</b> förslag hade varit förtjent af den lilla
uppmärksamheten att bordläggas till nästa sammanträde, så att
man fått tillfälle att med mera lugn bedöma, om allt gått rätt
till vid utförandet af hr presidentens konststycke. Ett sådant
uppskof hade, tycker man, bort förestafvas af klokhets- och
grannlagenhetsskäl, ja, af det allra enklaste sinne för det
taktfulla och i formen riktiga. Men hvarken den stränga
formenligheten eller klokheten eller grannlagenheten vunno den gången
gehör inom hufvudstadens kommunalrepresentation.

Detta förhållande, egendomligt i sig sjelft, blir dess mera
uppseendeväckande, då det beslut, som så hastigt fattades, nu
efteråt har för hvarje ogrumlad rättskänsla framställt sig som
förhastadt, såsom hvilande på af hr Forssell presterade skefva
framställningar, hårdragna slutledningar och falska tillvitelser
mot hr Nyström just med afseende på hvad som här var
hufvudfrågan, nämligen hans påstådda proselytmakeri vid
arbetareinstitutet. Detta är hvad opartiskheten nödgar oss att erkänna.
Stadsfullmäktige slogo döförat till för motionärens bön om
bordläggning, hvilken han motiverade dermed, att den utslungade
beskyllningen var obevisad. Hr Wallenberg hade med vanligt
skarpsinne iakttagit redan under hr Forssells uppläsning af
anklagelseakten, att åtskilligt i den samma torde kunna
vederläggas, men hr Wallenberg trodde — sannolikt till en del på
grund af den säkerhet, hvarmed hr Forssell framställde sina
påståenden — att ändock tillräckligt mycket stod qvar för att
motivera ett afslag. Med den höga tanke, vi hysa om br
Wallenbergs rättskänsla och liberalism, äro vi förvissade, att om
ärendet bordlagts, och om han fått höra endast den förklaring,
som arbetareinstitutets inspektor Gyldén offentliggjort, skulle
hr Wallenberg funnit sina betänkligheter häfda och ej varit
med om att låta nämnda instituts inspektor, styrelseledamöter
och lärare samt ej minst dess åhörarekrets umgälla, hvad man
utan skäl eller på mycket lösliga grunder tillvitat hr Nyström
och ingen annan.

Om hr Forssell i sin långa harang verkligen lyckats
bevisa. hvad han syftade att ådagalägga, eller att hr Nyström
under sken af nit för arbetarnes upplysning bedrifvit
positivistiskt proselytmakeri, så hade hr Nyström ej kunnat nog skarpt
klandras. Men anklagelsen bevisade platt intet i detta
hänseende. Hr Nyströms positivistiska nit, hans edliga förpligtelse
att verka för positivismens fortplantning, intyga i för sig intet,
och då hr Forssell slutligen drager fram sjelfva »klämmen»,
d. v. s. hr Nyströms yttranden om arbetareinstitutet i hans
rapport till den s. k. »öfverste presten» i Paris, så bevisa dessa
snarare motsatsen. »Detta institut skall icke i <b>egentlig mening</b>
varda en positivistisk skola, emedan ingen <b>omedelbar</b> positivistisk
propaganda der bör ega rum», rapporterar hr Nyström — med
hvad rätt kan öfverste presten å sin sida eller presidenten
Forssell å sin bygga något på en så sväfvande förklaring?
Sedermera tillägges visserligen, att institutet ej skulle använda
retograda lärare o. s. v., hvaraf framgår, att det ej skulle
motverka positivismen. Nå väl: att icke motverka denna riktning
är det liktydigt med att befrämja den? Då t. ex.
stadsfullmäktige icke motverka arbetareinstitutet, utan lägga armarne
i kors, är det sak samma som att befrämja institutet? Kan ej
hr Nyström hålla sin positivistiska ed utan att vara förpligtad
att drifva propaganda vid ett konfessionslöst institut, der han
är lärare? Jo visst; i rapporten säger han ju, att ingen
omedelbar eller egentlig sådan får förekomma vid institutet.

Men låt vara, att detta skryt skulle antyda, att en
»medelbar» propaganda egt rum, så frågas: är detta händelsen?
Eller har ej hr Nyström i så fall ljugit på sig sjelf. För oss
synes det alldeles klart, att förhållandet i viss mån är sådant,
om hans sjelfberöm skall tagas efter orden. Härvid borde dock
den dömande korporationen erinrat sig den kända domareregeln:
»efter ens tal skall ingen dömas», hvilket med andra ord vill
säga, att en person skall dömas efter sina handlingar gent emot
andra och ej efter hvad han i sin egen sak pratat vid sidan
om munnen. Intet klagomål har försports öfver positivistiska
lärors inplantande vid arbetareinstitutet; intet berättigar till
misstanken, att hr Nyström skulle med vett och vilja bryta det
löfte, han afgaf vid institutets invigningsfest i Berns salong —
då, i parentes sagdt, äfven h. exc. Posse var tillstädes —
nämligen att dagens religiösa och politiska stridsfrågor ej skulle
beröras vid undervisningen. Och äfven om hr Nyström hade
lust att bryta häremot, så fölle sig saken icke så lätt. Det är
icke sant, hvad hr Forssell med en parodiering af den orimliga
satsen: »staten är jag», yttrade: att »när vi tala om
arbetareinstitutet, begagna vi blott ett annat namn för d:r Anton
Nyström». Detta är, med förlof sagdt, en nog hänsynslös
osanning, att den aldrig bort uttalas inom en offentlig församling,
utan reserveras för det privata tisslet. Vi behöfva endast
påpeka, att inspektorn professor Gyldén, hvars skarpsinne och
redbarhet äro höjda öfver allt tvifvel och hvars auktoritet
såsom vetenskapsman säkerligen med åtskilliga hundra procent
öfvergår f. d. docenten och Centraltryckeridirektören Forssells,
har lemnat förklaringar, som till alla delar vederlägga det
Forssellska förtalet. Han har upplyst, att hr Nyström icke är
enväldig vid institutet, utan både i ekonomiskt afseende och vid
tillsättningen af lärare bunden af inspektorn och styrelsen, och
att dessa sistnämnda framställt såsom ovilkorlig regel, att ingen
kritik af samhällsordningen eller statskyrkans läror får
förekomma, hvilken regel också obrottsligen följts, enligt allt hvad
man har sig bekant. Hur någon, efter att hafva erhållit sådana
officiella förklaringar, kan, i likhet med Nya Dagligt Allehanda
i dess tidningsnummer, först tala om »det af d:r Nyström med
oinskränkt makt ledda undervisningsinstitutet» och en stund
derefter med en viss afprutning framhålla »den så godt söm
oinskränkta makt, hvilken d:r Nyström såsom föreståndare eger
öfver institutets angelägenheter» — det förefaller Figaro fast
obegripligt och svär alldeles mot den sorgfälliga redigering,
som han är van att finna i Allehanda.

Man skulle på grund af det nu sagda möjligen kunna
misstänka oss att vara hemliga eller uppenbara allierade med
hr Nyström. Men vi äro ingenting så litet som detta. Om
Figaro förut någon gång tagit hr Nyströms parti, så har skälet
varit, att denne enligt vår uppfattning blifvit orätt bemött af
sina talrika fiender inom det sig så kallande »liberala» lägret. Hr
Nyström står der i spetsen för en liten fraktion, representerad
af honom och målaren Håkansson (ett vänskapsförbund, starkt
erinrande om David & Jonatan) samt en hand full andra trogna.
Denna lilla, mycket oskadliga, klick bekämpas frenetiskt af
stora och små sjelfdeklarerade liberala, lika förbittradt af den
store imperatorn Julius Mankell som af den lille folktribunen
Berndt Lundqvist — den samme, som hr Forssell efter en
föråldrad källa framhållit såsom en »nitisk medbroder» till hr
Nyström, ehuru det är allmänt kändt, att den »nitiske medbrodern»
har för länge sedan strejkat mot sin principal. I sanning —
när jätten Goliat-Forssell med sin tunga rustning af citat träder
inom skrankorna för att nedlägga den lille David-Nyström, då
blir intrycket af öfverväldigande löjlig art, äfven om saken
har en mycket allvarsam sida. Hr presidentens häftiga invektiv
reducera sig till »mycket väsen för en omelett», till en tämligen
ofruktbar kammarstudie. Han har gått till väga som den tyske
lärde, hvilken konstruerade en kamel »aus der Tiefe des
Bewusstseins» i stället för att studera djuret i naturen. Om hr
Forssell, i stället för att begagna sig af endast tryckta källor,
och dertill sådana af ej synnerligen färskt datum, hade tagit
reda på förhållandena vid institutet sjelft, så skulle både
premisser och konklusioner sett annorlunda ut. Intresset för
motarbetande af kätterier bland lärare sticker bjert af mot hr
presidentens verksamhet som statsråd; aldrig har man hört, att
han såsom sådan opponerade sig mot tillsättningar af lärare
med åsigter, mycket afvikande från statskyrkans. Skulle hr
Forssell med fullföljande af den beträdda vägen söka att få
sak med alla de <b>ungdomslärare</b>, hvilkas religiösa öfvertygelse
möjligen kan komma i kollision med deras lärarepligter, då äro
vi rädda, att han finge mer att bestyra, än som vore förenligt
med presidentskapets beqvämlighet och ro.

Man har på olika sätt förklarat denna ifver. En gängse
sägen, för hvars tillförlitlighet vi dock ej kunna gå i borgen,
vill veta, att d:r Nyström endast fått sitta emellan vid den
prickning, som skulle tilldelas åt ministèren Posse. I så fall måste
dock anloppet betraktas såsom ett storartadt fiasco; ty långt
ifrån att den Posseska ministèren skulle deraf blifva afskräckt,
bör den i stället — efter det rättfärdigande, som kommit d:r
Nyström till del, och den vändning, som opinionen tagit till
hans favör — ej tveka att än en gång bevilja anslaget till
institutet. Den kan derigenom vinna arbetarebefolkningen på
sin sida och möjligen medverka till en seger för åtskilliga
landtmannapartistiska hufvudstadskandidater vid nästa allmänna
riksdagsmanna val till Andra kammaren. För vår del hafva vi
varnat arbetarebefolkningen för ett dylikt experiment, ty vi tro,
att landtmännen äro nog starka att kunna bevaka sina intressen,
Stockholmsbornas bön förutan, men att vi här böra välja ombud
som känna och förfäkta våra önskningar. Nu nögas man
emellertid bekänna, att de hafva fått vatten på sin qvarn, hvilka
söka intala arbetarne att landtmannapartiet är nog liberalt att
vilja tillgodose äfven städernas arbetarebefolknings behof.
Arbetarne kunna nu med fog tänka: »skola vi rösta för
stadsfullmäktiges och börsens kandidater, som ej hjelpa oss, och böra
vi ej i stället förstärka landtmannapartiet, som visat sig oss
bevåget?» Så har presidenten Forssell säkerligen oafsigtligt
kommit att räcka ett handtag åt h. exc. Posse.

Jemte apologeterne von Schéele och Norrby hör man nu
mera hr Hans Forssell nämnas såsom den tredje i klöfverbladet.
Men då hans båda föregångare dragit i härnad mot ett
fritänkeri, som verkligen blifvit en makt inom samhället och hotar
statskyrkan, så har den, efter hvad det förljudes, till upphöjelse
i ridderskapets och adelns klass designerade presidenten
speciminerat härför efter mönstret af den noble riddare, som red
spärr mot väderqvarnar.

—

Med en hätskhet och fanatism utan like hafva några af de
dagliga tidningarna kastat sig öfver doktor Nyström och på
samma gång lyckats ända till vämjelighet lofprisa och idissla
hr Hans Forssells tal inom stadsfullmäktige. Mest förvånar det,
att Dagbladet, som plägar föra fördragsamhetens och
humanitetens talan, kan gå ända derhän att af hr N:s yttranden i
positivistiska skrifter utan vidare döma till arten af hans
lärareverksamhet, som ej fått vara och ej veterligen varit positivistisk.
Kan beundran för hr Forssell vara så stor, att Dagbladet ej
märker, att denne sjelf gör sig skyldig till rätt mycken
jesuitism i sitt föredrag, midt under det han uppdrager jemförelser
mellan hr N. och jesuiterna? Måttet är rågadt, när Dagbladet
föreslår, att hr Forssell skulle ställa sig i spetsen för bildande
af en folkhögskola, som skulle träda i stället för
arbetareinstitutet. Vill man då bokstafligen »äta ut» hr N.? Kanske att
man till yttermera visso borde landsförvisa honom och låta
verkställa desinfektion i de lokaler, der han uppträdt, samt
hitkalla professor von Schéele för att anställa något slags
spikbesvärjelse i n:r 10 Wahrendorffsgatan? Aftonbladet, enfaldigt
efter vanligheten, jublar vid denna tanke och utropar
triumferande, att sedan hr N. afsagt sig föreståndareskapet, »torde
deraf följa, att hans institut nu sett sina dagar räknade». Den
nya folkhögskolan skulle nota bene erbjuda ypperliga
reträttplatser för afdankade aftonbladsmagistrar, inklusive kandidaten
och sjelfpromoverade »doktorn» Spilhammar, hvars kontrakt snart
utlöper — är ej det den innersta tanken? Här har dock
kandidaten velat sälja skinnnet, innan björnen är skjuten. Aldrig
har doktor Nyströms ställning varit starkare än i detta
ögonblick. Han kan fortfarande offra sin arbetskraft såsom lärare
vid institutet. Arbetarne torde derför med skäl kunna betacka
sig för den nya folkhögskolan och förklara, att de frukta för
aftonbladsmagistrarne, till och med då dessa komma med
presenter. Om arbetarne kunnat bilda hundratals bostadsföreningar
och understödskassor och bygga sig ett eget föreningshus, så
behöfva de ej tigga om de smulor, som falla från
stadsfullmäktiges och de förmögnares bord efter Victoriafesterna. <b>Sjelfhjelp</b>
är och bör vara arbetarnes styrka.

<big>Svenska Tidningar skref d. 1 Dec. följande:</big>

<h2>En utkastad eldbrand.</h2>

Då presidenten Hans Forssell hos stadsfullmäktige i
hufvudstaden uppträdde med sitt numera riksbekanta anförande
mot arbetareinstitutet och detsammas föreståndare doktor
Nyström, företog han sig en sak, som uppväckt - vi ega ej rätt
att fördölja det — stor harm och förbittring bland arbetarne
icke blott i Stockholm utan i hela landet samt dessutom djupt
ogillande äfven af många medborgare, som räkna sig till de
mera bildade klasserna.

Han lyckades visserligen genom öfverrumpling beröfva den
nya folkliga läroanstalten 5,000 kr., välbehöfliga för densammas
gagnerika verksamhet; men han ådrog sig dervid en ära, som i
sanning icke är afundsvärd, framförallt derför att han icke
förmådde anföra ens tillstymmelse till bevis för sitt påstående, att
undervisningen uti institutet vore, eller någonsin varit utsatt
för faran af religiöst separatistisk tendens, hvarigenom alltså
hela hr F:s väldiga anlopp fick en stark prägel dels af
folkfiendtlighet och dels af ovilja mot institutets föreståndare.

Detta anfall hade framkallat desto större harm, som
doktor Nyström med stora ansträngningar och egna oegennyttiga
uppoffringar åstadkommit arbetareinstitutet, hvars verksamhet
vunnit varma sympatier, hvilka visat sig tillräckligt tydligt af
de <b>alltid flitigt besökta</b> föredragen. Man har följaktligen och
med skäl tyckt, att hr F:s sätt att söka belöna en upplysningens
vän och befrämjare var föga värdigt både honom sjelf och den
patriotiska saken.

Emellertid har institutets inspektor, den högt aktade
professor Gyldén, uppträdt med den offentliga förklaringen, att
hvarken religiösa eller politiska ämnen någonsin blifvit på ens
det aflägsnaste vis vidrörda uti de hållna föreläsningarne. Samma
slags offentliga intyg har äfven lemnats af flere bland
föreläsningarnas många åhörare — och hvad har väl då, vare sig hr
Forssell eller någon annan, att göra med doktor Nyströms
<b>enskilda</b> religiösa och filosofiska åsigter? Naturligtvis icke det
allra minsta.

Utom förlusten af bidraget å 5.000 kr. har nu emellertid
institutet tillika drabbats af sin nitiske föreståndares afgång
från denna befattning, hvilket är högeligen att beklaga, äfven
med allt erkännande af efterträdarens utmärkta egenskaper. Då
emellertid den otacksamhet, som föranledt hr Nyströms 
tillbakaträdande, alldeles icke utgått från den stora allmänheten, hvars
förtroende hr N. eger, i detta ögonblick kanske uti ännu högre
grad än någonsin tillförene, så må man väl få hoppas, att han
i känslan af sina medborgares sympatier och af sin naturliga
tillgifvenhet för sin egen skapelse, väl icke skall åtminstone
helt och hållet taga sin energiska hand från densamma, utan
äfven för framtiden understödja dess allmännyttiga arbete!
Enskild eller annan mystisk ovilja bör icke lyckas segra öfver en
stor och god idés vidare utveckling efter en så framgångsrik
början!

Om motiven till anfallet mot institutet eller rättare mot
dess upphofsman hörer man mycket olika uttalanden. Några
se deri endast en simpel förlöpning, ett slags hugskott, möjligen
beräknadt på att tilldraga uppfinnaren en större, om också
herostratisk, uppmärksamhet. Åter andra skåda deri en yttring af
en viss antipati och oppositionslusta mot den nuvarande
konseljpresidenten excellensen Posse, hvilken för den sant fosterländska
verksamhet, arbetareinstitutet ådagalagt, beviljat detsamma ett
statsanslag å 5,000 kr. — i sanning mycket väl använda
penningar! I denna beklagliga sak finna vidare några en ansats
mot upplysningens spridande till de lägre samhällslagren,
hvilket i vissa kretsar är en afgjord styggelse. Mycket otroligt
låter till sist talet om ett slags specimen för adelsvärdigheten,
ty såsom sådant vore detta ju alltför oridderligt och oädelt, för
att kunna approberas på högsta ort.

Presidenten Forssell borde likväl erinra sig en sak,
nämligen att han innehar ett förtroendeembete, och att andan i en
konstitutionel monarki alldeles icke tillstädjer opposition emot
den bestående regeringen af dennas <b>egna förtroendemän!</b> Och
att hr Forssells beteende är afgjordt oppositionelt, kan icke
bestridas då hans regering understödt arbetareinstitutet, men han
deremot beröfvar detsamma välbehöfliga medel, samt söker
sålunda icke blott att skada dess verksamhet, utan att rent af
krossa hela dess tillvaro. Då alltså nuvarande regering visat
sig folkvänlig, men hr F. motsatsen, i det han handlat tvärt
emot regeringens berömvärda syfte, så synes han väl noga taget
och konstitutionelt sedt, böra utrymma presidentstolen till
förmån för en efterträdare, som <b>icke</b> tillåter sig motarbeta
regeringens goda afsigter, och som icke heller vill skada de arbetande
klasserna, hvilka dock obestridligt utgöra landets kärna.

<big>Folktribunen den 24 Dec.:</big>

<h2>Försök skadar icke.</h2>

Bekant är, hur arbetarinstitutet tillkommit genom en
behjertad mans energi och uppoffring. Bekant är, huru det är den
första liksom den enda anstalt i vårt land som satt sig <b>folkets</b>
fullt fördomsfria upplysning till mål. Bekant är med hvilken
bevågenhet den närvarande regeringen liksom den enskilde, 
understödt arbetareinstitutet och bekant är ändtligen med hvilken
roflystnad reaktionen med hr Forssell i spetsen kastat sig öfver
den anspråkslösa inrättningen. Det var ett farligt tillhåll mån
tro innanför den der rysligt hemskt skinande gaslyktan vid
Ålandsgatan n:o 14. <b>»Arbetareinstitutet»</b> blänkte det så
förskräckligt från lyktan att ansträngda byråkratiska ögon rent af
förlorade synen. Och hvilka personer som stodo i spetsen för
inrättningen sedan! En visserligen mycket berömd professor,
men om hvilken man ändå vet, att han icke tror att »solen stod
stilla i Gideon och månen i Ajalons dal», och de der
astronomerna ha för resten i alla tider varit de allra argaste kättarne;
en lektor som ock lär kommit till kätterska åsigter om både
»himmel och jord»; en fil. doktor, som i stället för att hålla sig
till Första Mos. B. tar sig det orådet före och drar folk upp
till naturhistoriska muséet och sätter i dem allt möjligt tokigt
om skapelsen och paradiset och »gubben Noach» och gud vet
allt; ja till och med en fröken, — tänk så hemskt! — som hyser
de mest kätterska åsigter i Geografi. Och så till råga på allt
detta en läkare, en erkefritänkare, en positivist, en af dessa
förskräckliga menniskor, som fått i sitt hufvud, att man icke
bör säga något annat än hvad man vet och att man skall lära
folk att styra sig sjelfva i stället för att styras af andra! Något
så hemskt hade aldrig förut varit sedt i Nordanlanden, ej ens
»djefvulens jemmerliga graserande i Ljusta by». Derföre hade
hr Forssell åtagit sig att besvärja, ej just den lede sjelf, ty det
gick ej an sedan denne i fjor vintras på hr Norrbys anmälan
invalts i sjelfva vetenskapsakademien, men åtminstone
stadsfullmäktige, att ej gifva några pengar åt något så förfärligt som
ett arbetareinstitut, der man ej ens längre respekterar

»<poem>
Vår blinda vördnad att försvara
Hvad ålderdomen tänkt förvändt.»
<tab><tab><tab><tab>(<sc>Kellgren.</sc>)
</poem>

Och det skedde så. Stockholms hundra gubbar sade ja och
amen till hr Forssells predikan, och man utsåg en deputation
som skulle gå åstad och taga ned lyktan vid Ålandsgatan. Men
de voro korta -- ja de voro korta och kunde ej fullgöra sitt
ädla värf. Då gick ett nytt ljus upp, som fladdrade hit och
fladdrade dit, tills det slutligen »blef stående öfver det rummet
der barnet var», och man såg redan i dess sken ett nytt
arbetareinstitut uppstå, der hoflektorer, ja, för att fasthålla det gamla
institutets program så mycket som möjligt, äfven hoffröknar
skulle föreläsa. Detta institut, eller som det torde böra kallas,
»sällskapet för byråkratiska åsigters befrämjande», skall nu snart
taga sin början och, efter hvad det bestämdt förespåtts, inlogeras
i Realläroverkets lokal på Söder. Hofetikett och Boströms
statslära med fyrståndsrepresentation som den enda förnuftiga,
långkatekes och »bibliska» m. m. skall der andragas till de
demokratiska arbetarnes sanna »bildning» och förfining. Eja voro vi
der! Dock veckorna gå nog, och vid nästa Januari månads slut
skall nog Stockholms arbetare vara lyckliggjorda med två
institut i stället för att de nu en tid trott sig skola mista äfven
sitt nuvarande. Men der synden öfverflödar, der öfverflödar
nåden mycket mer, och sjelfve Hans Forssell torde komma att
vederlägga förtalet om folkfiendtlighet med att till det nya
institutets bibliotek förära sin på åhörarnes begäran utgifna
predikan öfver positivismen, hållen i Stockholms stadsfullmäktiges
sessionsrum den 17 Nov. 1881. Nåväl! Må det bli 10 institut!
Men må Gud bevara oss för våra vänner! För våra fiender reda
vi oss sjelfva.

<h2>Än ett ord om presidenten Forssell och
d:r Nyström.</h2>

Hr Forssell uppgaf bland annat vid stadsfullmäktiges
minnesrika sammanträde den 17 Nov., att d:r N. i <b>Revue
occidentale</b> »säger sig hafva uppgifvit hoppet att verka på dem, som
genom universitetsstudier eller annorledes insupit metafysiska
idéer, men hoppas så mycket mera af våra arbetare. Hos dem
har han tyckt sig finna tillgänglighet för den nya tron
(positivismen) och likaså räknade han på våra folkskolelärares goda
omdöme».

Att dessa ord skulle väcka en viss undran på månget håll,
var att vänta; också har man sett folkskolelärare reservera sig
deremot.

Men hvad har d:r N. nu i sjelfva verket sagt?

I <b>Revue occidentale,</b> Tome IV, pag. 324—326 säger han:

»Det är i Sverige ej allenast bland de studerade, som de
från hvarje teologiskt begrepp frigjorde framstå, utan äfven
bland arbetarne, af hvilka mången af sig sjelf förskaffat sig en
sund filosofi och förstår att kraftigt vederlägga teologiens
antagna sanningar.

Arbetareföreningarne äro högst aktningsvärda; de
representera elitkåren af den svenska arbetsklassen. En hvar, som
granskar den verkliga karakteren hos vår tids rörelse, kan ej tvifla
på, att dessa föreningar äro egnade att spela en betydande rol
i vår sociala och politiska pånyttfödelse; det fattas dem blott
en ny ledning, en andlig omorganisation.

Här må i förbigående nämnas, att lika mycket som
anhängarne till universitetens metafysik äro okunniga om folkets
intressen och försumma att inhemta verkliga kunskaper, lika
mycket visa sig folkskollärarne ega sanna insigter och sundt
omdöme — sannolikt medan de ej passerat graderna vid
akademierna, utan fått sin bildning vid särskilda läroverk — samt
göra gemensam sak med folket. De spela hos oss nära nog
samma rol som det lägre presterskapet spelade vid franska
revolutionen 1789.»

Detta är allt som säges i ämnet i ifrågavarande tidskrift. Om
folkskollärarnes förhållande till positivismen säges icke ett ord.
Häraf torde framgå, att hr Forssell äfven i denna punkt,
liksom i flertalet af sina beräkningar, tolkningar och uppgifter
angående d:r Nyström med berådt mod och vett och vilja icke
hållit sig till sanningen.

<tab><tab><tab><tab><tab><sp>Sanningsvän.</sp>

<big>Nerikes Allehandas stockholmskorrespondent skref
om hr Forssell och arbetareinstitutet:</big>

<h2>Den nye sankt Göran.</h2>

<tab><tab><tab><tab><tab>Stockholm, 21 Nov. 1881.

Dagens förnämsta samtalsämne är otvifvelaktigt härstädes
det långa anförande, eller rättare benämdt den föreläsning, som
herr Hans Forssell sistlidne torsdag höll inför stadsfullmäktige
och hvilken var så dryg att den tryckt fyller nära fem hela
spalter uti Aftonbladet. Framtiden får utvisa om herr F:s
tydliga afsigt, att slå ihjäl det härvarande arbetareinstitutet, är
realiserad med det att han förmått herrar stadsfullmäktige att
med sällspord enhällighet afslå det uuderstöd af 5,000 kronor
åt arbetareinstitutet, hvarom herr S. A. Hedin motionerat och
hvilket utskottet tillstyrkt. Herr Forssell torde få bereda sig
på, att en reaktion, hvilken är rätt vanlig då man tager
öfvertygelsen med storm, här kan äfven inträffa och det är icke
utan, att man redan i dag, sedan man läst professor Gyldéns
samt institutslärarnes förklaringar och doktor A. Nyströms
motskrift, är litet kylig gent emot herr Forssells kraft och talang
att föra sina åsigter till torgs. Bredvid kampen i
tidningsspalterna, hvilken icke så snart torde komma att sluta, går det
enskilda bedömandet från mun till mun. Man kallar detta
visserligen sqvaller, men det finnes häri något, isynnerhet när det är
samstämmigt, som man kan kalla för opinion, ock som icke bör
fullständigt förbises. Jag tillåter mig derför relatera detta »man
och man emellan», som jag hört sägas icke af en enda, utan
af flere.

Man säger att herr F. icke skulle besvärat sig med att
i ett så långt föredrag måla den onde lifslefvande på väggen,
iklädd doktor A. Nyströms gestalt, bara för att visa hvilket
missgrepp ministern Posse gjort uti att lemna arbetareinstitutet
ett anslag af 5,000 kronor, utan att han varit påverkad af
intressen som visserligen kunnat vara hans egna, men i så fall
hafva själsfrändskap med andras, högt ståendes.

Man säger vidare att katolicismen på sin tid hade högt
stående beskyddare inom vårt land, men att dessa dock aldrig
funno för godt att draga i härnad så, som pietismens höga skydd
nu gör.

Man säger ytterligare att herr F. genom sin jemförande
bild mellan arbetareinstitutet och en jesuitskola, ej så litet
skattat till Loyolas bekanta läror, och att herr Nyström ej bör
beklaga sig allt för mycket, ty han har af herr F. hedrats med
att anses farlig, då herr F. på sin tid uti sin tidskrift behandlat
Buckle som en skolpojke.

Och om vårt hundramannaråd säger man, att utom elden i
herr F:s föredrag och en plötsligt påkommande sparsamhetsifver,
hvilket allt gjorde slag i saken, vill man äfven skönja en flik
auktoritetstro för f. d. finansministern och en bit omtanke för
bolagskrogarne, i hvilkas intresse det ej kan vara att arbetarne
gå ifrån Bacchitemplen för att springa efter vetande som de ej
och knappast en del af arbetsgifvarne kunna smälta.

Allt detta säger man och äunu mycket mera, som blir för
långt här att relatera. För den lugnare betraktaren är det
pinsamt att se, huru mycken ofördragsamhet, som genomandas herr
F:s föredrag, värdig gångna århundraden och icke det vi lefva
uti. Huru skola arbetarne sjelfva som myndiga menniskor
upptaga, att samhällsinstitutionerna söka uppresa skrankor mot deras
inhemtande af vetande, något som man knappast borde tillåta
sig mot icke konfirmerade barn? Intressant varder att få se
om man vidare vill vandra den väg som herr F. utstakat.

Ännu ett litet kulissdrag. Bland den rikhaltiga literatur,
af hvilken herr F. vid föredraget betjenade sig, var äfven ett
par årgångar af den af honom flera gånger åberopade franska
tidskriften <b>»Revue occidentale»</b>. Doktor Nyström hade den lyckan
att som åhörare vid sammanträdet se sitt eget exemplar af
tidskriften, hvilket fyra dagar förut på omvägar lånats, då <b>»Revue
occidentale»</b> ej af herr F. kunnat erhållas i de offentliga
biblioteken af orsak att den ej fans der.<tab><tab><tab><sp>Kato</sp>.

<i>Efterskrift 22 November:</i> Arbetareinstitutets föreläsning i
går afton var till trängsel besökt. Man börjar inse (yttrar en
af våra meddelare), att en riktig brandfackla är utkastad, och
det kan hända, att hon tände på annat håll, än meningen var.

<big>Allehanda för Folket d. 26 Nov:</big>

Föreståndaren för Stockholms arbetareinstitut, doktor
Nyström har, som våra läsare redan sett af onsdagsnumrets
»efterskrift», gjort hvad hvarje man af heder och beslutsamhet skulle
gjort i hans ställning: han har afsagt sig föreståndarskapet för
institutet, hvilket för <b>hans</b> skull drabbades af herr Forssells
inqvisitoriska misstänklighetsdom och beröfvades ett behöfligt
understöd som annars säkert skulle lemnats utan prut.

Doktor Nyströms afsägelse, som är riktad till institutets
inspektor, professor Gyldén, är kortfattad och på sak. Den har
följande lydelse:

»Då anslag till arbetareinstitutet af herrar stadsfullmäktige
blifvit vägradt på grund af misstro mot mig såsom föreståndare
för denna institution, får jag härmed vördsamligen anhålla om
entledigande från föreståndarskapet och ledamotskapet i
styrelsen.»

<b>Detta</b> kan herr Forssell således inregistrera såsom en andra
frukt af sitt glänsande vältalighetsprof. Frågas nu om
institutets upplösning och undergång skall varda den tredje och sista?
Får man tro herr Forssell på hans ord, vill han icke institutets
förderf: han vill det fastmera så innerligen väl, som endast den
kan vilja, hvilken med den högtuppsatte embetsmannens ljusa
inblick i alla sociala förhållanden förenar den patriotiske
statsmannens lågande nit för folkets upplysning i »sund» och »god»
riktning. Han är icke fiendtligt stämd mot vetandet, tvärt om,
men han vill icke veta af något vetande, som icke är förenadt
med en <b>rätt tro</b>, i religion och politik. Han tål icke ens, att
en till sin tro misstänkt person vidtalar <b>andra</b>, som man hoppas,
fullt rättrogna personer att lemna behöfvande folk undervisning
i ämnen, som stå utom egentlig gemenskap med trosförhållanden.
Det hjelper icke, om doktor Nyström med all makt försäkrar,
att hvarken han eller någon af institutets lärare haft ett ord
att förkunna om positivismen för sina åhörare vid sagda
inrättning — herr Nyström måste dock vidgå, att han till sin tro är
positivist, och derför måste han ur vägen, om arbetareinstitutet
skall komma att åtnjuta vidare förtroende och uppmuntran.

Men hvem skall då komma i stället? Det gläder oss, att
två af Stockholms dagliga tidningar förekommit oss i den
tanken, att ingen är närmare om att öfvertaga arfvet än herr
Forssell sjelf. Om han ställer sig i spetsen, om han med samma
sjelfuppoffring som doktor Nyström kastar öfver bord alla
hänsyn till egna fördelar och inviger sitt lif åt förbättring af det
fattiga, arbetande folkets lyftning till högre kunskap och bättre
ekonomisk ställning — då bör kanske just han med sin
begåfning, sitt inflytande och sin glänsande vältalighet vara rätte
mannen. Men mycket litet skall saken vara hjelpt dermed, att
herr »presidenten» skrifver sitt namn under en inbjudning.
Dermed kunna måhända anslag vinnas af Stockholms
stadsfullmäktige och »bidrag» fås af andra »intresserade» personer; men om
den personliga hängifvenheten för saken fattas hos förslagets
ledare, kan det mycket väl hända att förtroendet flyr, att
institutet med de utmärkta garantierna får föreläsare <b>utan</b> åhörare.
Ty »förtroendet» är icke så alldeles ensidigt, som man kanske
föreställer sig. Det är ett lifsvilkor att det finnes å <b>båda</b>
parternas sida.

Sedan ofvanstående var skrifvet, bringar oss dagens
Stockholmspost den nyheten, att arbetareinstitutets lediga
föreståndareplats redan blifvit besatt. Styrelsen har nämligen i förgår
till institutets föreståndare utsett lektorn vid tekniska högskolan
Edvard Jäderin.

Herr Forssell bibehåller således fortfarande sin objektivt
kritiska ståndpunkt till institutets föreståndare och sin <b>allmänt</b>
välvilliga, ortodoxa ställning till folkupplysningen. Han 
nedstiger icke i de aktivt arbetandes led. Och så godt kan det
kanske vara.

<big>Allehanda för Folket innehöll d. 7 Dec. följande
redogörelse:</big>

<b>Hans Ludvig Forssell</b> föddes 1843 i Gefle, hvarifrån hans
fader, lektor Karl Adolf Forssell, sedan flyttade till Nerike
såsom kyrkoherde i Stora Mellösa och Norrbyås. Hans moder
var född Eneroth. Student blef Hans Forssell 1859, fil. doktor
1866 och samma år docent i historien. Han vistades dock mer
i Stockholm än i Upsala, skref i tidskrifter och utgaf sjelf
sådana, kom in vid riksdagen, blef notarie i bevillningsutskottet,
sekreterare i konstitutionsutskottet, i myntkomitén och i
skandinaviska myntkonferensen.

Så blef han år 1874 sekreterare i riksbanken. Derom är
en berättelse gängse, som säger, att Forssell då påtänktes såsom
redaktör för Aftonbladet och erbjöds den platsen af en man,
som hade och har mycket att säga både i Aftonbladet och
riksbanken. — Men, berättas den 31-årige doktor Forssell ha svarat,
kunde jag i stället få bli sekreterare i riksbanken? — Sägnen
mäler, att häradshöfding D. tyckte, att herr F. i det ögonblicket
blef ett par tum kortare; men emellertid fick han
riksbanksplatsen och steg derifrån 11 Maj 1875 till finansminister.

Såsom finansminister uträttade hån icke, hvad man af honom
väntat. Väl satte han statens öfverskott i omlopp och visade
fyndighet i upptäckande af nya utvägar att fylla kassan och få ihop
bokslutet; men reformerna gingo trögt och stundom baklänges.

År 1879 invaldes Forssell af Gefleborgs län i Första
kammaren, 1880 utträdde han af konstitutionel anledning ur
statsrådet och njöt en tids siesta, innan han i år slog sig ned i
kammarkollegiets presidentstol.

<b>Anton Kristen Nyström</b> är ett år äldre än Hans Forssell.
Nyström föddes nämligen 1842 i Göteborg, der fadern var
grosshandlare; modren var född Silfverstolpe, dotter till skalden Axel
Gabriel Silfverstolpe. År 1860 blef Nyström Upsalastudent och
promoverades till medicine doktor i Lund 1868. Dessförinnan
hade han hunnit biträda vid sjukvården i fält under dansk-tyska
kriget 1864 och studera i Paris 1866; och strax efter
doktorspromotionen reste han ut på halftannat år att förkofra sig i
sitt yrke, hvarvid han särskildt egnade sig åt hudåkommorna
och med dem samband ägande sjukdomar.

Hemkommen med nya åsigter, ung och stridsfärdig, råkade
han i tvekamp med professor Malmsten, på den tiden en
auktoritet, som man icke ostraffadt motsade. Striden bringade
honom i en obehaglig ställning till ett flertal af herrar läkare,
äfven sådane, som på doktor Nyströms föranstaltande lagt sig
till med hans — »fysiologiska skodon», en på visst sätt
underordnad, men ej ovigtig praktisk reform från slutet af 1860-talet.
På senare tiden har Nyström egnat sig jämväl åt mekanisk
gymnastik, dervid samverkande med doktor Zander, åt
sinnessjukes vård i herr N:s eget hem, åt positivismen och åt
arbetarnes upplysning.

Huru omdömena falla om honom, skall dock ingen rättvist
kunna neka honom erkännande och kanske beundran för det
verk, man nu söker störta, det arbetareinstitut som han skaffat
allt: tak öfver hufvudet, lifsmedel, lärare och — åhörare.

—

Menniskan spår och gud rår.

Då doktor Nyström i sistl. Sept. vid ett valmöte i
hufvudstaden undanbad sig ifrågastäld kandidatur till
riksdagsmannaskap och dervid anförde såsom sitt skäl, att han ville egna sin
lediga tid uteslutande åt arbetareinstitutet, anade han icke, att
han inom två månader derefter skulle nödgas nedlägga sin
verksamhet vid nämda sin stiftelse och draga sig tillbaka.

Och då presidenten Forssell hos Stockholms stadsfullmäktige
med byråkratiskt nit sökte tillämpa försvarslösbetsstadgan mot
den utanför skranket närvarande, till gensvar oberättigade herr
Nyström, som illa behandlades för sitt treeniga brott att bilda,
förestå och undervisa vid Stockholms arbetareinstitut, hvarvid
den utsedde martyren sargades med en klinga, som på
smygvägar skaffats ut ur hans eget skåp, föga anade då den segrande
Tor bland sina, till ursinne bragta, bifallsfnysande bockar, att
han, förtramparen, i det ögonblicket reste en piedestal åt
honom, på hvilken de hundrade bockarnes extremiteter gjorde sitt
värsta.

Och när sedan tre af Stockholms ledande tidningar med
ovanlig öfverensstämmelse och raskhet kastade sig in i striden
emot den mest verksamme folkbildningsvän, som i mannaminne
arbetat för hufvudstadsbefolkningens upplysning, och emot hans
arbetareinstitut, föga anade då denna mäktiga trio, att inom få
dagar derefter tretusen arbetare i samma hufvudstad skulle
förklara sig föredraga den förkättrade såsom sin ledare vid ett fritt
institut, om än utan skäligt bidrag af allmänna medel, framför
de penningskatter och den oktrojerade undervisning, hvarmed
man frestade dem.

***

Förslaget om ett bidrag af Stockholms kommuns kassa till
arbetareinstitutet hade goda skäl för sig. Arbetarne bidraga ej
blott i mån af sina krafter till samhällssträfvandet, utan fylla
också till förhållandevis stor del stadskommunens (liksom
statens) kassa. Att då också dessa samhällslager må för sin
bildning få påräkna något litet af statens medel — säg tiondedelen
af hvad Stockholms stadsfullmäktige utan tvekan ansågo sig
kunna festa upp vid kronprinsståten —, det torde ej vara för
mycket begärdt. Man väntade, att herr Hedins motion om ett
bidrag skulle bifallas.

Men så kom herr Forssell med sitt föredrag om
positivismen, och då fick arbetareinstitutet sitta emellan. Hans citat
voro icke synnerligen objektiva; han begick till dömes ett
misstag, om icke ett fel, då han på ett ställe citerade punkt, der
det stod ett semikolon, åtföljdt af en mening, som började med
ordet »men», och vi kunna här utan orättvisa sätta bokstäfverna
o. s. v.

***

Hvad är då positivismen?

En filosofisk doktrin, en halft religiös lära, som till
valspråk satt orden: <b>»Ordning och framsteg»</b>. Och det är <b>den</b> läran,
som herr Forssell anklagar såsom fiendtlig mot samhällsordningen.

Denna lära fordrar, att man skall tro blott det, som kan
visas vara sant och verkligt. Den ställer sig på vetenskapens
nuvarande höjdpunkt, tacksam mot de store andar, som i gångna
tider fört menskligheten framåt i vetande, bildning och konst;
den värnar om »ordningen» i nutiden och den hoppas på
»framsteg» i kommande tid, hvarigenom mensklighetens positiva
vetande skall ökas och dess ställning höjas.

Genom sina vetenskapliga anspråk är det en lära, som
visserligen kan sammansluta spridda krafter i vidt skilda land,
men svårligen på något ställe kan draga mängden till sig. För
de många bör hon alltså ej vara farlig. Praktiskt omfattas
deremot positivistiska grundsatser af ganska många läkare,
matematiker och naturforskare, af hvilka emellertid flertalet nog icke
känner positivismen mer än till namnet, om ens så mycket.

Och man fruktar denna läras kringgripande bland
arbetareinstitutets kunskapssökande skaror, som ej hört henne föreläsas
och som icke hafva nödiga förutsättningar för att förstå henne!

* * *

Herr Forssell synes vara i någon mån anhängare af tre
religiösa och filosofiska system: officielt är han lutheran; han
har såsom redaktör hos »Sällskapet för nyttiga kunskapers
spridande» och såsom uppfinnare af de ryktbara (sedermera af
statsrådet Forssell urvägenröjda) »prisskilnadssedlarne» drifvit
propaganda tillsammans med en Svedenborgare; och han lär vara
Boströmian. Om han också är frimurare, känna vi icke.

Men då Boströms statslära är i strid mot Sveriges
nuvarande konstitutionella statsskiok, är det förmodligen, enligt herr
Forssells mening, ett ömsesidigt misstag att han under detta
icke-boströmska statsskick kom att intaga plats vid sjelfva
rådsbordet. Och det skulle kunna tänkas, att herr F., som af sin
åsigt nödgats drifva bort positivisten från sin oaflönade
befattning, skulle af samma åsigt finna sig föranlåten nedlägga sin
icke alldeles oaflönade presidentur.

Då vidare den verksammaste skriftspridaren i »Sällskapet
för nyttiga kunskapers spridande» är känd omfattare af den i
mycket aktningsvärda, men också i åtskilligt kuriösa och 
heterodoxa svedenborgianismen, vill herr Forssell kanske för hans
skull göra hela »Sällskapet» misstänkt och i sin fanatism tilltäppa
också <b>den</b> kunskapskällan?

Borde ingen boströmian, ingen svedenborgian, ingen
edsvuren frimurare vidare få nyttjas i lärarekall inom »Frihetens
stamort på jorden»? — Då blefve många platser lediga I — —

Komma vi slutligen till kristendomen. Antagom då, att
herr Forssell vore en turk, i stället för att han nu åtnjuter vissa
fördelar såsom statskyrklig svensk kristen: antagom vidare, att
han såsom mohamedan ej hade mer försyn för de kristnes
religionsböcker, än han såsom öfvare af kärlekens och
fördragsamhetens religion ådagalagt emot positivismen. Nåväl, tror man
då, att en man med herr Forssells skicklighet att plocka ut,
lösrycka och sammanställa, icke skulle mäkta att få ihop en
tillräckligt drastisk vrångbild af den på gamla och nya
testamentet och på Luthers skrifter sig stödjande religionen, såsom rå,
osedlig och kommunistisk, för att i ett sällskap, som kan vägra
uppskof för upplysningars inhemtande och derigenom
kännetecknar sig såsom ljusskyggt och ofördragsamt, vinna ögonblickligt
bifall, slående på sköldarne och kanske föremålets stenande
innan besinning återvänder.

* * *

Man säger, att ingen skada är skedd, om herr Nyström och
institutet fullständigt skiljas. Då skall det senare få rika
bidrag, ordinarie lärare med fasta löner, garanteradt sund näring,
och det skall må som en »prins i en bagarbod».

Men vet man icke, att personen och hans gerning här vid
lag äro »siamesiska tvillingar». För dem är skilsmässa liktydig
med död. De förblöda, och med blodet flyter anden bort. Lefva
de än någon tid, är det blott ett skenlif.

För att bilda ett sådant arbetareinstitut äro icke pengar
nog. Der fordras också en personlighet med kraft, med nit och
med kärlek för sitt värf, som gerna bör vara sjelfåtaget.

* * * 

Den stora tidningstrion sträfvar att bevisa, det herr
Forssells och hans stadsfullmäktiges åtgöranden icke äro att anse
såsom fiendtliga mot tankefriheten, folkupplysningen och kanske
ej ens mot arbetareinstitutet.

Hvarom vitna dessa ifriga ursakanden?

* * *

I hufvudstaden och i hela landet går »kulturkampen» igen.
Den ene beundrar Forssell och vill icke se skuggan af Nyström;
den andre gör alldeles tvärt om. En och annan — och med
dem vi — värdera högt båda männen, den skarpsinnige och den
varmblodige. Och de kunna gerna för en gång stå här sida
vid sida.

Herr Nyströms porträtt är efter fotografi skuret för dagens
blad; herr Forssells skars för några år sedan.


<big>Dag. Nyh. meddelade d. 30 Nov. nedanstående:</big>

<h2>Presidenten Forssells missgrepp</h2>

att — af hvad bevekelsegrund, lemna vi derhän — göra
arbetareinstitutet till ett försoningsoffer för d:r Nyströms privata
spekulationer i fransk filosofi har erhållit en ganska mångsidig
belysning af den sjelfständiga och frisinnade pressen. Vi
anföra här nedan några af de omdömen som kommit hr Forssells
mindre statsmannamessiga uppträdande och hvad dermed står i
samband till del.

<b>Nerikes Allehanda</b> fäster sig särskildt vid den af ett par
tidningar uttalade tanken att hr Forssell borde »öfvertaga arfvet»
efter hr Nyström, derom tidningen yttrar:

Om hr Forsell ställer sig i spetsen, om han med
sjelfuppoffring kastar öfver bord alla hänsyn till egna fördelar och
inviger sitt lif åt det fattiga arbetande folkets lyftning till högre
kunskap och bättre ekonomisk ställning — då bör kanske just
han med sin begåfning, sitt inflytande och sin glänsande
vältalighet vara rätta mannen. Men mycket litet skall saken vara
hjelpt dermed, att herr presidenten skrifver sitt namn under en
inbjudning. Dermed kunna må hända anslag vinnas af
Stockholms stadsfullmäktige och bidrag fås af andra intresserade
personer; men om den personliga hängifvenheten för saken fattas
hos företagets ledare, kan det mycket väl hända att förtroendet
flyr, att institutet med de utmärkta garantierna får föreläsare
<b>utan</b> åhörare. Ty »förtroendet» är icke så alldeles ensidigt, som
man kanske föreställer sig. Det är ett lifsvilkor att det finnes
å <b>båda</b> parternas sida.

<b>Göteborgs Handelstidning</b> har bland flera olika yttranden i
ämnet äfven haft följande:

Aftonbladets häpnad öfver den Forssellska upptäckten är
obegriplig. Den kunde icke vara större, i fall det blifvit
uppdagadt, att d:r Nyström, i stället för att vara positivist såsom
månge gode och fredlige medborgare i denna tid, vore i färd
att med dynamit spränga hela Stockholms stad och Aftonbladets
byrå med i luften. Det kan icke ursäktas, att chefen för
ecklesiastikdepartementet varit okunnigare om d:r N:s rapporter än
presidenten i kammarkollegium! Det kan icke ursäktas, att
regeringen »utan tillräcklig föregående utredning» gifvit understöd
åt en »statsfiendtlig (!) institution» I

Vill man häckla, nog får man ju anledning. Eljest är det
svårt att finna något oförsvarligt i det sakförhållandet, att den
ene af de båda höge embetsmännen i hemlandet icke kommit
på lediga stunder att få fatt i alldeles den lektyr, som föll den
andre i händerna under ett besök i Paris. Och att
ecklesiastikministern icke för »frågans tillräckliga utredande» tillsatte en
filosofisk-politisk komité att afgifva utlåtande om positivismens
förenlighet med den moderna statsidén, derför må man i 
förnuftets och statskassans namn lyckönska honom. Vi hafva nog
många komitéer förut.

<b>Öresundsposten,</b> som på nära håll sett den andliga
ofördragsamheten i arbete, yttrar om det inom Stockholms
stadsfullmäktige uppförda skådespelet:

Allt hvad vårt land har upplyst, fördragsamt och
frisinnadt beklagar eller harmas öfver det fula drag, som spelats
Stockholms stad och dess fullmäktige, men i första rummet
hufvudstadens arbetarebefolkning genom presidenten Hans Forssells
uppträdande mot doktor Anton Nyström och det beslut, som
blef en följd af hr F:s sofistiska tal. Man talar nu om en
massdemonstration för Nyström; skadar ej, men hvarföre ej istället
subskribera ihop <b>5,000</b> kr. åt hans institut? Det vore det bästa
svar på tal: då skulle väl ej heller Aftonbladet och dess ljusa
Stockholmskamrater i pressen ha synnerlig utsigt att få fröjda
sig åt »ruinerna af arbetareinstitutet», till hvars återuppbyggande
de redan utsett — Hans Forssell.

<b>Söderhamns Tidning</b> tror för sin del att positivisternas
religiösa åsigter äfvensom deras politiska äro allt för motbjudande
och barnsliga för att vinna spridning bland våra arbetare.
Någon risk för den allmänna moralen och religiositeten torde väl
sålunda hr Nyströms positivistiska funderingar näppeligen
medföra.

<b>Bohusläns Tidning, Uddevalla</b> frågar:

Hur vill man nu ställa det? Hur skall arbetareinstitutets
föreståndare vara qvalificerad? Skall han vara en Upsalaherre
som bekänner sig till Boströmianismen, vår officiella filosofi?
Men Boströmianismen är ju också kättersk, det har biskop Björck
förklarat helt nyligen. Eller skall han vara en person som af
denna väktare på Zions murar erhållit testimonium för ortodox
tro? Det vore väl det riktigaste. Men må man då upphöra att
der undervisa i naturvetenskap, fysik, matematik och historia.
Låt arbetarne läsa psalmer och »fromma» myter i stället, eller
— det är bäst att taga steget fullt ut — slå igen dörrarna till
arbetareinstitutet! Hvad skall arbetaren med kunskaper? Han
har ju krogen. <b>Der</b> lär han åtminstone icke att tänka, och det
är ju bra.

Söderteljetidningen <b>Gripen</b> anmärker bland annat:

Man bör ock tänka på det intryck som en kunskapssökande
och aktningsvärd arbetareskara, som lika väl som andra
bidrager till kommunens utgifter, skall få af de suveräne beslutandes
åtgärd att genom ett sådant afslag fråntaga dem medlet till en
undervisning, hvars samhällsvådlighet de förgäfves och med
undran skola söka utfinna. Deri ligger också en fara, ty man må
besinna att här ej är fråga om undervisning för barn utan för
mognade män.

<b>Cimbrishamnsbladet,</b> som i likhet med flera andra ser
frågan äfven från en politisk sida, yttrar derom:

Då regeringen helt nyligen åt bemälda institut anslagit
fem tusen kronor af allmänna medel, så kunde presidenten
Forssells syfte äfven vara det att med tillhjelp af
Stockholms-obskurantismen rikta ett slag icke blott mot arbetareinstitutet utan
äfven mot den ministèr, ur hvilken hr Forssell för ett år sedan
blef nödsakad att utträda. Det var således måhända icke blott
<b>doktor</b> Forssell som lät höra af sig.

Huruvida saken äfven kan ha sina politiska följder, får
framtiden utvisa. Det konservativa partiet har, som bekant,
sedan grefve Henning Hamilton i följd af »affärer» nödgades lemna
både landet och sina värdigheter, varit utan hufvud. Der är
således en »politisk befattning» för ögonblicket ledig. Aspirerar
hr Forssell på den?

<big>Dag. Nyh. den 1 Dec.</big>

<h2>Ett opartiskt omdöme</h2>

i arbetareinstitutsfrågan — och dertill ett sådant som har
förtjensten att träffa hufvudet på spiken — läses i senaste
numret af tidningen Veckoposten och har följande lydelse:

Säkert är att d:r Anton Nyström utvecklat ett stort nit för
arbetareinstitutet och att ytterligare folkbildning, sådan att den
af arbetarne kan uppfattas, behöfves äfven i de vuxna åren,
dels med afseende på den ytterst bristfälliga undervisning som
gifvits många i barndomen, isynnerhet med syfte på
tankeförmågans utveckling, dels med afseende derpå att det är något af
bildningen som icke kan fattas i barndomen, utan först då
ynglingen tillika har någon erfarenhet af det menskliga lifvet.

Vi böra tillägga att Veckoposten både benämner sig sjelf
och visar sig vara en »Folktidning för främjande af <b>kristlig</b>
upplysning och frihet».

<big>Good Templarnes tidning Reform skref den 26
Nov. bl. a. följande:</big>

»Positivismen förkunnar tydligt sin tro på <b>Försynens
ledning genom en harmonisk verldsordning.</b> Är detta gudlöst? Om
det icke är tro i kristlig mening, så är <b>Boströms filosofi</b>, till
hvilken presidenten Forssell bekänner sig, <b>ingalunda kristendom</b>.
Vi våga påstå, att Boströms idéer äro <b>mindre</b> kristliga än Comtes.
Ty störst af alla kristliga ting är kärleken, och positivismen
har gjort menniskokärleken till medelpunkt för och
hufvudmomentet i sin verksamhet. Hvar talar Boström om kärlek till
Gud och nästan? — — — Positivismens propaganda är ej af
det våldsamma slaget. Dess omstörtningsidéer äro fantasifoster,
uttänkta i presidenten Forssells hufvud.

<big>Nya Skåne framstälde följande</big>

<h2>Parallel.</h2>

Boströmska filosofien, som läres vid våra universitet,
innehåller det påståendet, att staten, till exempel den svenska, till

sin egentliga verklighet icke består af svenska landet och
svenska folket, utan af en stor ande, som ingår i gud.
Representanten här i verlden för denne ande är konungen, hvars
förnämsta pligt är att söka komma under fund med bemälde andes
vilja samt att här i Sverige med eller mot folkets och
riksdagens önskan verkställa samma vilja. All icke blott styrande
utan äfven lagstiftande makt tillkommer konungen ensam.
Ministrarne äro icke konungens rådgifvare, utan endast hans organ
för att verkställa statsandens vilja.

Hvad skulle presidenten Forssell säga ifall någon ville
påstå, att herr presidenten, som ju offentligen uppträdt som
Boströmian, just på grund af dylika dels vådliga, dels löjliga
åsigter icke vore lämplig att sitta i konungens råd.

Boströmska filosofien lär vidare, att hela vår verld
egentligen består af andeväsen, personer, att det som för oss ser ut
som sten, jord, luft, vatten o. s. v. blott utgöres af andar, hvilka
ingå i vår ande, så att hela verlden utom oss egentligen endast
finnes i vårt eget inre, och rum och tid blott utgöra en yttring
af vår bristande förmåga att uppfatta.

Antag att en ung filosofie doktor och Boströmian — många
lära vara sådane — sökte en plats vid en folkhögskola och,
frånsedt sin Boströmianism, vore särskildt lämplig att undervisa
i en sådan. Hvad skulle presidenten säga, i fall folkhögskolans
styrelse med hänsyn till doktorns filosofiska mening resolverade
ungefär som så: Den der mannen är icke rätt klok, den få vi
akta oss för och kunna icke antaga honom till lärare.

<big>"Dag. Nyh:s referat öfver det möte som hölls
den 27 Nov, i ridhuset vid Gref-Turegatan med
anledning af hr Forssells motstånd mot anslag till
Arbetareinstitutet:</big>

<h2>Folkmötet i ridhuset vid Gref-Turegatan</h2>

i går eftermiddag var så talrikt besökt, att den ett par
tusen personer rymmande lokalen var fullpackad och ett ej ringa
antal åhörare icke ens kunde komma in genom dörren, utan
måste stå i dörröppningen eller närmast utanför på gården.
Flertalet närvarande utgjordes af arbetare.

Mötet öppnades af en bland inbjudarne, bildhuggaren W.
Sundborg, hvilken helsade mötesdeltagarne välkomne, uttalade
den förhoppning, att mötet måtte på ett lugnt och sansadt sätt
uttala sin mening om dagens brinnande fråga: »grunderna
för en sann folkbildning», samt uppmanade till val af ordförande
och sekreterare.

Till att bestrida den förra af dessa befattningar utsågs hr
Sundborg och till sekreterare ingeniör Carleson.

Härefter lemnades ordet åt literatören <b>Hjalmar Strömer</b>, som
till en början framhöll, att presidenten Forssell i sin kritik af
positivismen företrädesvis uppehållit sig vid den mycket
underordnade bisaken deri, dess rent religiösa del, men deremot
nästan fullständigt ignorerat dess vetenskapliga, dess väsentliga
sida.

Hvad det bekanta uttrycket: <b>»inga retrograda lärare få
användas»</b>, anginge, som var den enda skymt af bevis för
»indirekt» positivistisk propaganda i arbetareinstitutet, som hr F.
förmådde förebringa, så kunde det naturligtvis afse antingen
den blott <b>vetenskapliga</b> positivismen eller ock jemte denna, som
alltid är hufvudsak, äfven den <b>kyrkoorganisatoriska</b>. Hvilket
vore nu det sanna förhållandet? Jag var, sade tal:n, en bland
de förste lärarne i arbetareinstitutet, på hvilken denna fordran
stäldes. Hvad innebar den? Hvad fordrade föreståndaren af
mig? <b>Att jag skulle andraga den objektiva forskningens resultat,
oberoende af någon som helst konfession i verlden,</b> intet annat,
absolut intet annat. Jag är sjelf ej »kyrklig» positivist, och
likväl har, under det nära umgänge jag allt sedan den tiden haft
med den positivistiske föreståndaren, denne <b>icke en enda gång
sagt mig: ni borde bli positivist.</b> Man måste hafva lefvat och
verkat i arbetareinstitutet för att kunna riktigt fatta, att
himlen ej är vidare skild från jorden, än den der föregifna
positivismen är från det slags positivism, som kan uppenbara sig
genom ett par byråkratiska glasögon i ett presidentrum. Men låt
denna lära vara en hädelse, låt vidare den s. k. »indirekta»
propagandan (= icke-retrograda lärare) ha förefunnits, och vi skola
ändå nödgas medgifva, att hr F:s slutledningssätt skulle i
allmänhet leda till högst besynnerliga resultat. Det gifves ju
andra villfarelser i verlden t. ex. Darwinismen, hvilken enligt hr
Schéeles försäkran är kristendomens absoluta motsats (se
Schéeles apologetiska föredrag) och alltså detsamma som positivismen
i hr F:s ögon. Predikas nu denna villfarelse hos oss?
»Visserligen drifves ingen direkt propaganda», men »icke-retrograda»
lärare, d. v. s. sådana, som dock föreläsa i Darwinistisk <b>anda</b>,
användas vid våra universitet och läroverk så omfattande, att
knappt ett sådant är från dem förskonadt.

Nåväl, om nu så är, borde då ej anslag vägras sådana
anstalter, då (efter hr F:s sätt att se) grundad anledning fins för
»ett samband mellan undervisningen och en kättersk lära»?
Otvifvelaktigt borde det så, om nota bene hr F:s princip är
riktig. Och dock sker det ej. Hvarför? Helt enkelt emedan
denna »villfarelse» grundar sig på fakta och den fria
forskningens rätt, som ändtligen kommit så pass till heders, att man här
ej erkänner annat kätteri än lögnen. Forskningen såsom sådan
har ingen skyldighet mot något som helst i verlden utom mot
fakta. Lärosatser och doktriner må stå eller falla.

Om det skulle kunna bevisas att <b>fakta vanstälts</b> för att
tjena en bestämd riktning, då vore skäl för handen att vägra
anslaget. Härför vore likväl absolut nödigt att en sakkritik —
icke af hvad personen i fråga privatim tänker eller kan hafva
tänkt, utan af <b>hvad han lärt</b> — förelåge. Annars vore hvarje
ingrepp fullständigt obefogadt. Med arbetareinstitutet förfor hr
F. alldeles på motsatt sätt. Den fackundersökning af hvad i
institutet <b>faktiskt lärts</b>, derom var aldrig ett ord fråga, utom
om den alldeles oberättigade betydelse hr F. behagade tillägga
ordet »icke-retrograd» I dess ställe fick man veta så mycket
mer om d:r Nyströms egen religiösa uppfattning, hvilket i brist
på bättre fick gälla för kontant. Af vederbörande inspektor och
för öfrigt af hvar och en, som <b>velat</b> och <b>kunnat</b> döma i sak, har
undervisningen vitsordats vara hvad den vid institutets stiftande
lofvades blifva: <b>en objektiv framställning af forskningens resultat.</b>
Detta argument är oomkullkastligt och reducerar hela det
Forssellska angreppet till ett byråkratiskt angrepp på vår
folkupplysning, för hvilket han behöfde en tjenlig lans. Ändamålet
helgade hans i sig sjelf oheliga vapen. Det var icke jesuitism,
angrepp på folkupplysningen! Jo, med förlof sagdt, ty en verklig
upplysning vilja byråkraterna icke, blott ett slags s. k.
»folkbildning». Men denna degenererade »folkbildning» lär folket
endast att bestämmas af andra, icke att bestämma sig sjelft, att
tro på vissa doktriner och dogmer, icke att lära sig <b>undersöka</b>
huruvida dessa verkligen äro sanna eller till äfventyrs blott
fagra lögner. Så kan det nog talas om »naturvetenskapen, som
vi alla älska», då man får behålla alla de gamla villfarelserna,
precis som om den fortgående <b>naturforskningen</b> icke funnes till.

Se detta, mine herrar, är det just som kallas »bokstafven
dödar, men anden gör lefvande», och på grund hvaraf vi nog
kunna sägas ha många »bildade» menniskor, men deremot högst
få verkligt »upplysta» menniskor. Hela det byråkratiska
undervisningssystemet hvilar på en hel här doktriner, som folket
inläres att <b>anse</b> för ofelbara, icke att <b>undersöka</b> om så är, och blir
för den skull ett slags väldig respirationsapparat, hvarmed
byråkratien finner sig väl, men som förstör vår luft och uppsuger
vårt blod så att vi dö på kuppen; derför vilja vi icke ha den
apparaten. Vi vilja ha en verklig <b>folkupplysning</b>, som lär oss
huru vi skola taga oss fram i en verld, der vi äro satta att lefva,
som lär oss de lagar, af hvilka vår helsa eller ohelsa, fattigdom
eller välstånd bero. <b>Trott</b> ha vi länge nog, nu vilja vi <b>veta</b>
något, oberoende af huru vida byråkratien på detta vetande gör
någon vinst eller ej. Endast en förutsättningslös upplysning
skall kunna motsvara vår rätt, vår fordran att andligen lefva
ett menskligt lif. Om nu arbetareinstitutet meddelat oss en
sådan undervisning och då vidare hr F. motverkat anslag till detta
institut, då är hans anfall ett <b>anfall på vår folkupplysning.</b>

Mine herrar, det gifves, sade en gång en riksdagstalare,
personer, som äro konservativare än konungen sjelf, hvilket
ungefär vill säga: byråkratien är alltid konservativare än konungen
sjelf. Denna kår står nu, så har det lofvats oss, i begrepp att,
sedan den skall hafva störtat det närvarande arbetareinstitutet,
gifva oss ett nytt sådant efter <b>sitt sinne</b>, en byråkratisk 
krossmaskin till alltså till de många vi redan ha. Nej, vi betacka
oss för denna Pandoras skänk. Af frukten känner man trädet,
och, mine herrar, det är ännu en sanning att man icke hemtar
vindrufvor af törne eller fikon af tistel. Derför: vårt närvarande
arbetareinstitut vilja vi ha, det och intet annat, intet drifhus
för slafodling, och, mine herrar, så länge intet annat bevis än
tomma påståenden förebragts mot oss, ha vi obestridlig rätt till
att varda delaktiga af kommunens understöd. Må vi ej låta
skrämma oss, öfvertala eller muta oss, må vi ej taga stenar i
stället för bröd, må vi kraftigt och eniga som en man fordra
hvad oss med rätta tillkommer, och det skall till sist icke längre
kunna nekas oss!

Emigrantagenten <b>A. V. Hallberg</b> hemstälde till mötet, att
det måtte såsom ett uttalande af sin åsigt antaga denna
resolution:

»På grund af den folkfiendtlighet, hvarom stadsfullmäktiges
beslut otvetydigt vittnar, uttalar mötet sin bestämda protest mot
hvarje byråkratiskt försök att inverka på arbetareinstitutets
undervisning, då ett sådant ingrepp ytterst intet annat är än ett
dödshugg, måttadt mot folkets och frihetens heliga sak.»

Ordföranden hemstälde nu, om mötet gillade det upplästa
resolutionsförslaget, hvartill ropades allmänt <b>ja</b>.

Metallarbetaren <b>J. Svensson</b>: Det vore så vanligt att på
folkmöten, sådana som detta, opinioner uttrycktes mot
regeringen. Det vore glädjande att någon gång ega skäl för ett
uttalande i motsatt riktning. Detta vore fallet nu, då den Posseska
ministèren haft tillräckligt öppen blick för att inse
rättmätigheten af folkets kraf på statsunderstöd åt dess
upplysningsanstalt samt nog mod och fördomsfrihet att för detta ändamål
anslå 5,000 kronor. På grund häraf borde mötet till den nyss
gillade resolutionen antaga ett tillägg, hvari mötet uttalade sin
tacksamhet och erkänsla mot den Posseska ministèren för hvad
den i denna sak uträttat. (Bra!)

Boktryckaren <b>Ivar Hæggström</b> ville yttra sig endast i
egenskap af ledamot i arbetareinstitutets styrelse för att söka
förekomma ett förhastadt beslut, som möjligen skulle mera skada
än gagna institutet. Styrelsen vore betänkt på att genom
åtskilliga åtgärder söka åstadkomma varaktighet åt
arbetareinstitutet, åtgärder som mötet likväl kunde väsentligen motverka,
ja, möjligen rent af göra fruktlösa genom att fatta en eller
annan oklok resolution. Talaren hemstälde derför till mötet, om
det icke för arbetarnes och institutets egen skull vore skäl uti
att uppskjuta hvarje uttalande till dess frukterna af styrelsens
försök i den antydda riktningen blifvit synliga. (Allmänt nej.)

Tapetseraren <b>Nilsson</b> menade, att mötet borde uttala en
den starkaste protest mot hr Forssells digra tal. Grundtanken
i detta hade säkert varit i säck innan den kom i påse. Hade
någon af arbetareinstitutets åhörare kunnat i den der meddelade
undervisningen upptäcka en enda tillstymmelse till positivism?

(Nej.) Hvilken fara låge det väl deri, att dess föreståndare är
positivist f lingen.)

Hr Forssell hade jemfört positivismen och d:r Nyström
med jesuitismen och jesuiterna. Hvilade då ej vår kristna
religionslära ytterst på jesuitismens grundval? För visso vore
många af våra prester lika mycket jesuitiskt sinnade som någon
af Loyolas lärjungar. (Bra.) Om en pietist varit institutets
föreståndare, då kanske de 5,000 kronorna nog blifvit beviljade.

De arbetare vore beklagansvärda, som voro nog enfaldige
att låta förmå sig till att bevista undervisningen i en anstalt,
för hvilken hr Forssell vore föreståndare. Skulle Dagbladets
förslag om en folkhögskola blifva förverkligadt, så torde det
nog kunna hända, att de arbetare, som ville begagna sig af den
deri erbjudna undervisningen, nödgades äfven sedan de hunnit
mogen ålder att på nytt taga itu med långkatekesen.

Hr Forssell hade klandrat positivismen derför, att den
tagit till utgångspunkt för sin tidräkning dagen för Bastiljens
stormande. En hvar visste väl, hvad Bastiljen var för något.
Det var den tillflyktsort, hvilken Frankrikes tyranner erbjödo
åt de män, som på den tiden vågade tänka fritt och öppet
uttala sina tankar. Derför heder åt positivismen, som sålunda
utmärkt den dag, på hvilken dessa andens bojor blifvit krossade!
Just den omständigheten, att hr F. sålunda bedömde denna
företeelse, borde komma en hvar att inse hvad han i sjelfva verket
innerst menade med sitt vackra tal om arbetarnes upplysning
och hurudan han vill att denna skall vara beskaffad.
Besynnerligt att han ej tillade, att i stället för den i Frankrike nedrifna
Bastiljen borde i Sverige uppbyggas en annan.

I arbetareinstitutets lokal lästes orden: »Arbetsklassens
upplysning» och »Fosterlandets väl», och hvad vore i sjelfva
verket mera gagnande för ett land än en upplyst
arbetarebefolkning? (Bra! Väl taladt!)

Tal:n hade hört d:r N. i sina kulturhistoriska föredrag
bedöma den kristna religionen på det aktningsfullaste sätt, ja, d:r
N. hade till och med, enligt tal:ns förmenande, varit allt för len
mot den.

Hr F:s yttrande, att, äfven om det ej kunde sägas, att d:r
N. ännu direkt drifvit positivistisk propaganda i
arbetareinstitutet, likväl inga garantier funnes för att så ej en gång skulle
ske, påminde tal:n om det bekanta: »Mamma, katten ser på
mig! Kors, barn, vi ha ju ingen katt! Ja, men när vi få!»

Arbetarne borde med enighet och kraft tillbakavisa hvarje
förmynderskap, som man sökte påtruga dem, och sjelfve taga
om hand sin bildning, hvilken borde byggas allenast på
<b>sanningens</b> grundval. (Bra! Bra!)

Till sist föreslog tal:n till antagande följande resolution:
»Erkännande d:r A. Nyströms allmänna riktning såsom tidsenlig,
frisinnad och folkvänlig, yrkar mötet, att arbetareinstitutets
inspektor och styrelse återkalla honom som föreståndare samt att
d:r Nyström återtager sin förra plats i institutet.» (Allmänna
rop af <b>Ja, bra</b>, några få <b>nej!</b>)

Skomakaren <b>J. O. Östling</b> uttalade sin förhoppning om, att
hr Forssell nu väckt den sofvande björnen och väckt honom
riktigt. Detta kunde lämpligen visa sig deri, att arbetarne sjelfve
underhölle sitt institut.

Skomakaren <b>J. Friberg</b> uttalade sitt ogillande af den
folkbildning, till hvilken grunden lades i folkskolan. Jemförde de
svenska förhållandena i detta hänseende med dem i Frankrike,
som till undervisningsminister hade ateisten Paul Bert, och i
Belgien, hvarest skolan vore fullständigt skild från kyrkan, samt
instämde i hr Nilssons resolutionsförslag.

Snickaren <b>J. A. Fjällbäck</b> omtalade, att han, under den korta
tid han gick i folkskolan, väl fick veta mycket om israeliternas
tåg genom Röda hafvet och hur det gick med Farao, men intet
om hvad han behöfde känna för att rätt lefva här på jorden.
Skolan borde skiljas från kyrkan. Barnens föräldrar vore de,
som skulle tillsätta lärare och skolråd.

Hr Forssells anfall vore egentligen ej riktadt mot d:r N.
eller mot arbetareinstitutet, utan mot den Posseska ministèren,
som beviljat ett anslag af 5,000 kr. åt institutet utan att fråga
vissa herrar, om den fick lof dertill.

Arbetarne kunde sjelfva väl underhålla sitt institut, om
de sparade in de fem millioner, som de skänka bort åt
bränvinsbolagen, ja, de skulle godt kunna upprätta och underhålla 10
institut med dessa sparpenningar.

Hr <b>J. Svensson</b> framhöll såsom en motsägelse i hr Forssells
anförande hos stadsfullmäktige, att han ena ögonblicket skildrar
positivismen såsom ett motstycke till medeltidens presthierarki
och ögonblicket derefter säger: Hvad positivismen sår, skall
skördas af anarkien. Hade väl historien att förete exempel på anarki
i en presthierarki? Tal:n framstälde härefter å nyo sitt yrkande
på, att mötet måtte uttala sin tacksamhet mot den nu varande
reg:n. Blefve denna störtad och en ny satt i stället, då torde
det, sade tal:n, utan tvifvel komma att dröja mycket länge
innan arbetarne få skäl att uttala sin tillfredsställelse med en
regeringshandling.

Typografen <b>S. Linge</b> ville uttala ett tack till hr Forssell
för att han gifvit mötet anledning att öfverlägga om den så
vigtiga frågan, hvad slags kunskap arbetarne behöfva för att de
skola blifva nyttiga menniskor.

Motståndet mot arbetareinstitutet härflöte ytterst af
maktinnehafvarnes fruktan för att nödgas dela med sig af det
öfverflöd af makt de nu egde. De resonnerade ungefär så: Om
folket finge upplysning, hvad skulle vi då regera öfver? Det skulle
ju kunna regera sig sjelft! (Bra!)

Det vore arbetarnes pligt att tacka d:r N. för hvad han
faktiskt gjort för deras väl, och de borde uttala sin vilja, att
institutet måtte fortfarande bestå som hittills.
Det vore statens skyldighet att gifva folket upplysning.
Institutet vore i behof af understöd af allmänna medel. Det
vore derför ej klokt att återkalla d:r N. till hans förra ställning
i förhållande till institutet, isynnerhet då han sjelf funnit
omständigheterna fordra, att han för institutets skull måtte
frånträda densamma. Komme i riksdagen att väckas motion om
anslag åt institutet, skulle d:r N:s person för mången vara
kärkommen som ett medel för tillintetgörande af så väl institutet som
hvad dermed afses. Folket borde i stället utse d:r N. att å dess
vägnar öfvervaka institutet, att dess verksamhet fortfarande
måtte komma att gå i samma riktning som hittills. Den
nuvarande reg:n borde af mötet tackas för att den åtminstone
försökt att göra något för folkupplysningen. Och ej heller borde
den man af mötet förglömmas, hvilken varit modig nog att väcka
motion om understöd åt arbetareinstitutet inom en sådan
Tammanyring som stadsfullmäktige.

Sedan målaren <b>J. Håkansson</b>, jernarbetaren <b>F. O. Björkman</b>
samt hrr <b>Fjällbäck</b> och <b>J. P. Spångberg</b> ytterligare betonat, att
arbetarne borde sjelfve och ensamme taga arbetareinstitutet om
hand, afsäga sig allt förmyndareskap och sjelfve utse sina
lärare, framhöll hr <b>Hj. Strömer</b> det okloka uti att afsäga sig det
allmännas hjelp, hvilken folket hade all rätt att fordra.

Gjutaren <b>O. Larson</b> föreslog bildandet af en kassakomité,
hvilken skulle uppsamla medel för institutets underhåll.

Härefter förklarades öfverläggningen afslutad, och mötet
gick att antaga

<tab><tab><tab><tab><b>resolutioner:</b>

1. Hr A. V. Hallbergs resolutionsförslag (se ofvan) antogs
utan votering. Blott enstaka nej-rop hördes.

2. Tapetseraren Nilssons resolutionsförslag (se ofvan)
antogs likaledes med stor majoritet. Likväl hördes många
energiska nej.

3. Förslaget att uttala en tacksamhetsbetygelse till hr
Hedin för hvad han gjort för arbetareinstitutet antogs enhälligt.

4. Förslaget att bilda en kassakomité antogs äfven
enhälligt. Det beslöts, att denna komité skulle utgöras af 15
personer, af hvilka minst 6/10 skulle tillhöra arbetsklassen. Till
ledamöter i komitén utsågos senare hrr W. Sundborg, J. A. Fjällbäck,
Hj. Strömer, A. V. Hallberg, tapetseraren Nilsson, studenten
Hjalmar Branting, Joh. Ohlsson, A. Hedin, Richard Gustafsson,
maskinuppsättaren A. Andersson och jernarbetaren F. O.
Björkman. Komitén skulle ega att i händelse af afsägelse
komplettera sig sjelf.

5. Ett af hr Hj. Strömer framstäldt förslag till resolution,
innebärande att arbetarne <b>fordrade</b> understöd af allmänna medel
för arbetareinstitutet såsom en deras <b>oafvisliga rättighet</b>, antogs
enhälligt.

6. Ett förslag, som under diskussionen antydts, att aflåta
en deputation till reg:n för att frambära uttrycken af arbetarnes
tacksamhet mot densamma för hvad den för folkupplysningen
uträttat, blef deremot förkastadt.

7. Slutligen utsågos fem deputerade, hvilka skulle inför
arbetareinstitutets inspektor, professor Gyldén, personligen
uttala mötets önskan, att d:r Nyström måtto blifva 1terkallad till
sina förra befattningar i institutet och i dess styrelse.

Ordföranden upplöste härefter — kl. 1/2 6 e. m. — mötet,
sedan han förut uttalat ett lefve för den nu varande regeringen.

Vid mötet voro utlagda listor, på hvilka antecknades
bidrag till arbetareinstitutet, och lär på detta sätt ett ej
obetydligt penningebelopp uppsamlats.

—

<big>Dag. Nyh. 30 nov</big>

<h2>"Den som tiger han samtycker",</h2>

är en regel, som man kunde tro att Aftonbladet stält sig till
efterrättelse gent emot den vid folkmötet i söndags förda
diskussionen, »för hvars innehåll», säger A.-B., »det icke fins någon
anledning att lemna detaljerad redogörelse». Tidningen lemnar
i sjelfva verket så föga af en »detaljerad redogörelse», att den
icke återger ett jota af hvad under diskussionen förekom. Och
för denna förtigenhet hade det intelligensiska organet nog sin
fullgoda »anledning». Folkmötet och särskildt hr Hjalmar
Strömer fattade nemligen »den mera konkreta uppgiften att kalfatra
presidenten Forssell» så allvarsamt och så grundligt, att
Aftonbladet hädanefter svårligen kan fullgöra sin mera abstrakta
uppgift att »till skyarne lyfta» den högt beundrade vännen på
presidentstolen. Att få del af hr Strömers eklatanta vederläggning
af hr Forssells anförande i stadsfullmäktige och att se detta hr
F:s »lysande» anförande reduceradt till ett vältalighetsprof utan
all beviskraft, det hade för mycket uppskakat
aftonbladsläsarnes nervsystem, det hade varit att förlora ännu en af de
illusioner, hvarmed de näras af Sveriges f. d. »erkändt första».

<big>Flera af Stockholms tidningar innehöllo i början
af Dec. följande upprop:</big>

<h2>Arbetareinstitutets kassakomité af den 27
Nov. 1881</h2>

vänder sig härmed vördsamt till hvarje för folkets sanna
upplysning nitälskande man och qvinna, eho det vara må, med
uppmaning att genom bidrags tecknande medverka för
arbetareinstitutets fortgång i samma anda, det hittills gått, oberoende af
hvarje annat mål än att meddela en på fri forskning grundad
praktiskt ordnad folkupplysning. En sådan upplysning är det
första och oeftergifligaste vilkoret för att den arbetande klassen
skall kunna intaga den fria och sjelfständiga plats i samhället,
som honom med rätta tillkommer, och en absolut garanti för en
sådan undervisnings erhållande finnes <b>endast</b> under förutsättning
att arbetarne sjelfve skaffa sig ett <b>eget</b> institut, der hvarje
sidoinflytande vare sig från den andliga eller verldsliga maktens
höjder uteslutes och hänsyn tages endast till fri andlig
utveckling. Då en sådan inrättning, der arbetarens intresse är
hufvudmålet, alltså måste af arbetaren sjelf väsentligen skapas och
vidmakthållas, väga undertecknade i denna sak vädja till hvar och
en, som för sitt och sina barns sanna väl hyser något allvarligt
intresse, förvissade om att den arbetande klassen i detta
ögonblick skall visa sig vara fullt medveten om sina högre behof
lika väl som om sina högre pligter. Det är icke stora
uppoffringar vi begära. Vi fordra blott en gemensam sammanslutning
af alla, som här hafva ett gemensamt lifsintresse att bevaka, och
så litet som t. ex. <b>en</b> krona <b>per år</b> af hvar och en af Stockholms
arbetare skall mer än rikligen garantera arbetareinstitutets
tillvaro. »Enighet ger styrka.» Vi behöfva blott <b>vilja</b> för att
segern skall vara vår. — Må arbetarne derför icke låta det
gynsamma ögonblicket än en gång gå sig ur händerna, utan
beslutsamt gripa hvad nu, just nu gripas skall. På dem sjelfve och
ingen annan skall det derför bero, om de äfven efter detta skola
vara samma förbisedda klass, som de varit till denna dag, eller
om icke också de snart skola få någon liten del af det goda
deras egna händer skapat.

Bidragen kunna vara antingen årliga, då gifvaren genom
teckningen förbinder sig att till kassakomitén för <b>hvarje år</b>
inbetala minst <b>en krona</b>, eller <b>tillfälliga</b>, då större eller mindre
belopp för <b>en gång</b> erläggas.

Teckningslistor äro tillgängliga i arbetareinstitutet vid
föreläsningarna, i hufvudstadens flesta boklådor samt på förfrågan
hos hvar och en af undertecknade.

Stockholm d. 5 Dec. 1881.

<tab><tab><tab><b>Kassakomiténs ledamöter:</b>

Wilhelm Sundborg, bildhuggare, Klara Strandgata 1 & 3,
3 tr. upp; Hjalmar Strömer, litteratör, Norra Smedjegatan 18, 3
tr. upp; A. V. Hallberg, Österlånggatan 3, uppgång från
Telegrafgränd; A. Nilsson, tapetserare, Brunnsgatan 23, 1 tr. upp;
Hjalmar Branting, Upsala; A. A. Andersson, maskinist,
Liljeholmen ; P. O. Björkman, jernarbetare, Mobergs mekaniska verkstad;
Albert Carleson, Wahrendorffsgatan 10; Knut Wicksell, fil:e
kandidat, Upsala; C. Albert Sundberg, bokhållare, Lästmakaregatan
11, 1 tr. upp; J. Sandahl, maskinist, Stadsgården 34 & 36; A.
J. Setreus, maskinuppsättare, Yttersta tvärgränd 13, 1 tr. upp;
O. H. Cederborg, snickare, Målaregatan 7, 3 tr. upp; N.
Widerkrantz, urmakare, Malmskilnadsgatan 26; E. J. Ohlin,
jernarbetare, Stora Gråbergsgatan 28.

<big>Dag. Nyh. i början af Dec.</big>

<i>Arbetareinstitutets kassakomité</i> af d. 27 Nov. 1881 hade
går (efter skedd komplettering af medlemmarnes antal) sin andra
sammankomst, hvarvid följande förekom:

Komitén ansåg sig ej böra framställa några sådana
fordringar som (enligt Nya Dagligt Allehanda) vid sammanträdet
den 1 d:s gjort sig gällande, utan söka följa den genom
folkmötets d. 27 Nov. resolution utstakade vägen, nemligen:

»anskaffandet af penningmedel för institutets bestånd och
verksamhet i samma anda som hittills» samt att »ej ingripa i
styrelsens verksamhet eller i undervisningen».

Anskaffandet af penningar skulle ske genom kringsändandet
af listor, å hvilka för saken nitälskande personer skulle teckna
bidrag. Dessa bidrag vore af två slag, dels <b>årliga</b>, då den
tecknande förbunde sig att årligen till komitén betala ett visst
belopp, hvars minimum sattes till <b>en krona</b>, och dels <b>tillfälliga</b>
(större eller mindre).

Ett upprop till allmänheten genom pressen för att påpeka
denna sak ansåg komitén vara nödvändigt.

En af ledamöterna i kassakomitén, Upsalabo, har till
institutet skänkt 3,000 kr. under vilkor, att undervisningen måtte
fortgå efter samma program som hittills.

Vid folkmötet d. 27 Nov. insamlades 125 kronor.

<h2>För och emot i Upsala.</h2>

(Från en tillfällig korrespondent.)

Insamlingen i Upsala för Stockholms arbetareinstitut har
haft afgjord framgång inom arbetareföreningen och bland
medlemmarne af Stockholms nation. På den lista, som å nämda
nationsförenings lokal finnes tillgänglig, ha redan tecknats inemot
100 kr., ett glädjande bevis på att relativt frisinnade åsigter
temligen allmänt förefinnas bland dess medlemmar.

Å andra sidan har emellertid vid detta tillfälle å nyo visat
sig att Upsala i det stora hela icke är sinnadt att svika
traditionerna från sin store filosofs dagar, utan allt fortfarande vill
vara ett reaktionärt »ugglebo». Så hafva t. ex. kuratorerna för
Uplands och Södermanlands nationer, hrr Afzelius och Boije,
återtagit sina löften att låta teckningslistor för
arbetareinstitutet finnas på de respektiva föreningslokalerna och anfört som
skäl att de icke vetat af — att ett upprop till allmänheten för
Stockholms arbetareinstitut skulle publiceras i stadens tidningar.
En sådan skuggrädsla som dessa båda herrar härigenom lagt i
dagen torde man få leta efter. Eller kanske var det icke
skuggrädsla endast, men äfven hänsynen till »högre makter» som
bestämde dem att återsända listorna?

För att göra studentkåren rättvisa tillägga vi att dess
ordförande, docenten Bergstedt, trots det fruktansvärda uppropet i
tidningarna, icke tvekat att mottaga de farliga listorna, till och
med på två ställen, och att äfven Östgöta nations kurator visat
samma fördomsfrihet.<tab><tab><tab><tab><i>B.</i>

<i>D:r Nyström och Arbetareinstitutet.</i> Efter det
sammanträde, som i söndags hölls af Upsala arbetareförening för
uppställande af kandidater till stadsfullmäktigvalet, utspann sig en
liflig diskussion om d:r Nyström oeh arbetareinstitutet i
Stockholm, och lades under denna diskussion i dagen varma
sympatier för så väl institutet som hr Nyström.

<big>Nya Dagl. Alleh. skref följande med anledning
af kassakomitén:</big>

Vi hafva redan berättat, att inom den kassakomité för
arbetareinstitutets främjande, som vid det stora folkmötet i
ridhuset vid Gref-Turegatan utsågs, en schism inträffat, i det
majoriteten fordrat, att komitén skulle såsom vilkor för sin
verksamhet uppställa, att doktor Nyström skulle vid institutet
qvarstå såsom lärare. Detta föranledde åtskillige af komiténs
ledamöter, bland dem förslagsställaren hos stadsfullmäktige om
understöd åt institutet, hr Hedin, att utträda ur komitén, emedan
deras yrkande gick ut på att hr Nyström skulle helt och hållet
upphöra med all befattning med arbetareinstitutet. De luckor,
som sålunda uppstått, hafva nu af komitén fylts genom
inväljande af nya ledamöter, hvilkas namn på annat ställe i tidningen
återgifvas.

Det är med anledning af denna komités åtgöranden i detta
afseende vi vilja yttra några ord. Till en början finner man
då, att komitén nu frångått det yrkande, som föranledt hela den
första tvisten, samt inskränkt sig att följa det program, som vid
folkmötet framstäldes, nemligen att komitén skulle hafva till
uppgift »anskaffandet af penningmedel för institutets bestånd
och verksamhet i samma anda som hittills» samt att »ej ingripa
i styrelsens verksamhet eller i undervisningen». Onekligen
förefaller denna inkonseqvens något egendomlig. Först drifver man,
genom att så till vida »ingripa» i »undervisningen», att man
fordrar doktor Nyströms qvarstående som lärare, en del af
komiténs ledamöter på flykten, och sedan detta skett, uppgifver man
redan vid nästa sammanträde denna fordran. Vi vilja väl icke
tro, att komitémajoriteten genom detta tillvägagående åsyftat
en purifikation af komitén, men nog ligger denna slutledning
skäligen nära till hands.

Af de nya ledamöter, hvilka i komitén invalts, är det en,
hvars val tilldrager sig en allmännare uppmärksamhet, i det
komitén funnit lämpligt att bland sina medlemmar räkna
kandidat Knut Wicksell. Vi kunna icke annat än ställa detta val
i samband med en något dunkel notis, som i denna sak
förekommer i Dagens Nyheter, hvilken berättar, att »en af ledamöterne
i kassakomitén, Upsalabo, har till institutet skänkt 3,000 kronor
under vilkor, att undervisningen måtte fortgå efter samma
program som hittills». Då oss veterligen ingen mer än hr Wicksell
af denna komité är »Upsalabo», så torde man onekligen vara
berättigad till den slutsats, att det är han, som enligt Dagens
Nyheters uppgift är den frikostige gynnaren af institutet, och
då man känner, att åtminstone inkomsten af den ena af hans
föreläsningar var anslagen till ett välgörande ändamål, får man
väl antaga, att i de donerade medlen till en del ingår det
belopp, som influtit för hans föreläsningar om utvandringens orsaker.

<big>Nya Dagl. Alleh. meddelade under nedanstående
rubrik ett genmäle af hr H. Strömer:</big>
 
<h2>Arbetareinstitutets kassakomité inför
offentligheten.</h2>

Å nämda komités vägnar har en af dess ledamöter, hr
Hjalmar Strömer, i dag anhållit att få följande uppsats införd i
tidningen. Vi tillmötesgå denna önskan och bifoga efteråt våra
egna reflexioner i ämnet.

<tab><tab><tab><i>Till red. af Nya Dagl. Alleh.</i>

Anhålles vördsamt om införande i eder tidning af följande
genmäle med anledning af eder gårdagsartikel om
arbetareinstitutets kassakomité och hr Wicksells inval i densamma m. m.,
äfvensom att den eller de tidningar, som möjligen reproducerat
sagda artikel, måtte gifva vårt genmäle plats!

Ni beskyller för det första komiténs majoritet för att hafva
handlat egenmäktigt och inkonseqvent, i det den »först drifvit
en del af komitén på flykten genom att uppställa ett yrkande,
som den — sedan den sålunda lyckats purifiera sig sjelf —
frångår för att <b>inskränka</b> sig till det af arbetaremötet gifna
programmet».

Med hvad fog kan en sådan beskyllning mot komitén
framkastas? Hr Hedin uppstälde som oeftergifligt vilkor för sin
samverkan, att d:r Nyström skulle fullständigt skiljas från
arbetareinstitutet äfven såsom föreläsare. Detta förkastades af
komiténs majoritet, och det på dels rent rättsliga och dels formella
skäl. Då komitén »icke egde att <b>ingripa</b> i styrelsens verksamhet
eller undervisningen», och då vidare lärarnes <b>till- eller afsättande</b>
är styrelsens absoluta ensak, ooh då slutligen hr N. var en af
institutets laglige lärare — så hade komitén icke på minsta vis
någon befogenhet att <b>påyrka</b> hans afskedande. Detta var den
rent rättsliga grunden för beslutet. Komitén hade vidare fått
sig ålagdt »att verka för institutets fortgång i samma anda som
hittills». Afginge nu t. ex. hr N. <b>på egen begäran</b> från institutet,
det bekomme rimligtvis i och för sig icke komitén; uteslötes han
af styrelsen, efter det till äfventyrs hans oskicklighet, en oriktig
framställning af »den fria forskningens resultat», vederbörligen
genom fackman konstaterats och af inspektor till styrelsen
inrapporterats — det komme icke heller i och för sig komitén
vid; men uteslutes han åter <b>utan sådan föregången sakpröfning</b> och
blott på den grund, att fördomar finnas mot de vetenskapliga
resultat han förkunnar — då skulle komitén icke vidare kunna
verka, ty då försvunne just sjelfva dess tillvarelsevilkor:
»Institutets fortgång <b>i samma anda</b> som hittills». Nu fordrade hr
Hedin i sjelfva verket just, att hr N. skulle uteslutas från sin
närvarande lärarebefattning, emedan han, hr N., vore i följd af de
grundade eller ogrundade misstankar, som funnes mot honom,
olämplig <b>ej blott i kulturhistoria, utan ännu mer i det andra ämnet:
fysiologi</b>. Att nu komitémajoriteten afslog denna yrkan på dessa
nämda, dels rättsliga och dels formella skäl, det lär väl
förnuftigtvis icke kunna stämplas som obefogadt eller inkonseqvent.
Hade komitén t. ex. biträdt hr H:s förslag, då hade just det
första beslutet beslutit ikull komitén, då det med ens afhuggit de
båda vilkoren för komiténs lagliga tillvaro: »att ej ingripa i
styrelsens verksamhet och att verka för institutets fortgång i
<b>samma anda</b> som hittills». Pà dem, som ej kunna eller vilja inse,
att i detta majoritetens beslut, om någonsin, fins konseqvens,
på dem hafva vi inga ord att slösa. Att envisas med att påstå,
att majoriteten handlat af personliga skäl, bevisar en fullständig
oförmåga att fatta situationen. Majoriteten har konseqvent
hållit på de båda nämda principerna och skulle naturligtvis gjort
precis som den nu gjorde äfven med hvarje annan af institutets
lärare, om hvilken till äfventyrs hr Hedin skulle på samma sätt
yrkat, att han (läraren) skulle afskedas. Beskyllningen för
»purifikation» får stå för Nya Dagligt Allehandas räkning; komitén
har gjort sin pligt och skall så göra, så länge den verkar.

Hvad vidare angår den långa sensationen om hr Wicksells
ställning till komitén m. m., så är den rent af gripen ur luften.
De 3,000 kr. äro för det första, såsom redan på folkmötet
bekantgjordes, skänkta af hr H. Branting, komitéledamot och i
samma mening som hr W. Upsalabo, d. v. s. student af
Stockholms nation i Upsala. Från hr W. har komitén för öfrigt
hvarken fått eller fått lof att få ett enda öre. Det synes som den
minsta publicistiska samvetsgrannhet bort fordra, att, innan en
sådan fabel om »det välgörande ändamål», hvarför hr W.
föreläst, uppdukats som den i eder gårdagstidning, åtminstone
underrättelse skaffats om <b>hvad</b> det välgörande ändamålet verkligen
var och <b>hvem</b> som skänkt de 3,000 kr., då sådant ytterst lätt
bort kunna ske. I stället fingo de rotlösaste fantasier tjena som
förladdning till det bullrande skrämskottet.

För att nu komma till det besynnerligaste i hela artikeln:
komiténs sannolika fordran på hr W:s anställande som lärare i
arbetareinstitutet, så är den för orimlig för att kunna förvilla
ens den lättrognaste. Om t. ex. komitén skulle påpekat något
så galet som en viss lärares <b>anställande</b> vid institutet, det vore
precis lika tokigt som att påyrka en viss lärares <b>afsättande</b> eller
just hvad hr Hedin yrkade. Men komitén har förkastat detta
senare och skall just på grund af de principer den då följde
icke kunna göra det förra. Precis hvad komitén gjort är en
garanti för att den <b>icke</b> skall göra hvad Nya Dagligt Allehanda
påstår att den möjligen <b>skall</b> göra. Hvad ändtligen hr Wicksells
privata läror angår, hafva de platt intet att göra med hans
inväljande i komitén; blott hans energi och obestridliga nit för
folkets väl hafva bestämt valet, och att här, såsom N. D. A. gör,
konstla in hans preventiva teorier m. m., är för afgjordt
tendentiöst för att förtjena ett svar. Ett sådant pressens
uppträdande skall långt ifrån att beröfva oss mod i stället egga oss
till intensivare energi, i samma mån som det visas, att våra
motståndare icke möta oss med sakförhållanden, utan med
sensationella hugskott.

Stockholm d. 6 Dec. 1881.

Å arbetareinstitutets kassakomités vägnar:

<tab><tab><tab><tab><sp>Hjalmar Strömer.</sp>

Vi hafva, som läsaren finner, vunnit den tillfredsställelsen
att få arbetareinstitutets kassakomité fram inför offentligheten
med ett tillkännagifvande af hvad den för i skölden. Detta
torde också allmänt erkännas vara någonting allt annat än
likgiltigt, och helt visst är det glädjande att erfara, att den s. k.
kassakomitén icke skall söka utöfva något inflytande eller
uttrycka någon opinion i fråga om föreläsares eller, såsom
komitén behagar kalla dem, »lärares» qvarblifvande eller anställande
vid arbetareinstitutet. Det är en förklaring att taga fasta på,
isynnerhet efter det vacklande i åsigter och den ådagalagda
svaghet i sammanhållning, hvartill komitén hittills gjort sig
skyldig. Så vidt vi kunna se, innebär nämligen komiténs här ofvan
lemnade förklaring af sin ställning till undervisningen faktiskt
alldeles detsamma som det af oss i fredagsnumret vid
redogörelsen för komitésammanträdet på Skomakarekällaren anförda
<b>tredje</b> förslaget i ordningen, eller »att komiténs verksamhet skulle
vara oberoende af huruvida d:r Nyström vore föreståndare och
lärare i institutet eller icke», hvilken framställning <b>då</b> af
komitén <b>afslogs</b>, och hvilket åter föranledde hrr Hammarlund och
Richard Gustafsson att utträda ur komitén. Komiténs beslut
deremot blef, såsom vi vid samma tillfälle nämde och hvilket
icke blifvit från något håll bestridt: »att komitén skulle arbeta
<b>under förutsättning, att d:r Nyström qvarstode som lärare</b>». Detta
beslut synes väl innebära ett minst lika positivt uttalande i
afseende på undervisningen som hr Hedins förslag, att komitén
skulle gå till sitt arbete endast för så vidt d:r Nyström afginge
från institutet.

Nu har komitén, om dertill föranledd af nödvändigheten
att afgifva en offentlig förklaring eller af något annat skäl lemna
vi derhän, ändrat signaler. Det kommer nu ej komitén vid,
om d:r Nyström afgår eller af styrelsen afskedas, och den har
intet med undervisningen att göra. Men hvad är det då, som
denna kassakomité skall göra? Jo, den skall arbeta för att
arbetareinstitutet fortgår <b>i samma anda</b> som hittills och för detta
ändamål, såsom namnet antyder, skaffa penningar. Men huru
skall den kunna utöfva något inflytande på »andan», då den helt
och hållet öfverlemnar denna omsorg åt styrelsen och
föreläsarnes eget, specielt d:r Nyströms, godtfinnande att qvarstanna
eller afgå, och då man ju helt visst med rätta anser, att andan
skulle kunna blifva mycket olika i det ena alternativet mot i
det andra? Och huru skall komitén å andra sidan kunna skaffa
några penningar utan att kunna erbjuda några garantier för
arten och andan af institutets blifvande verksamhet? Vi tro, att
icke d:r Nyströms anhängare, de som ifra för positivismens
utbredande eller, såsom det med en vackrare fras heter, »tankens
och forskningens frihet» inom institutet, och icke heller hans
motståndare skola känna sig manade att under sådana
omständigheter ställa några medel till komiténs disposition.
Visserligen har en student, hr Branting, som sjelf tillhör komitén,
ansett sig kunna skänka 3,000 kronor till ändamålet, men detta
får väl snarare betraktas såsom ungdomlig obetänksamhet, då
ju hr Branting, som lär vara lärjunge till d:r Nyström och hans
positivistiska skola, ingalunda kan vara alldeles säker på att
mästaren kommer att qvarstanna och »andan» således blifva
densamma. Då det förut uppgafs, att gifvaren skulle vara Upsalabo,
kommo vi helt naturligt på den tanken, att det var hr Wicksell,
som var gifvaren, så mycket mera som hr Branting, ehuru
student, är <b>Stockholmsbo</b>, amanuens vid härvarande observatorium
samt tyckes hafva god tid att egna sig åt andra omsorger och
uppgifter än fortsättande af sina studier vid akademien.
Misstaget bör således vara ganska förlåtligt och ej förtjent af så
straffande förebråelser af hr Strömer, så mycket mindre som
det ej kan anses innebära någon egentlig förolämpning mot hr
Wicksell.

Att det finnes många, som hysa samma åsigt som hr Hedin
om nödvändigheten af att d:r Nyström aflägnas, derpå hafva vi
talrika bevis, bland annat senast i den omständigheten, att två
af våra största arbetareetablissement, det Bolinderska och det
Palmcrantzska, erbjudit sig att tillskjuta penningar till
arbetareinstitutet med vilkor, att d:r Nyström afgår både som
föreståndare och föreläsare.

Att man ej varit så alldeles nogräknad med
uppgifter om institutet synes bl. a. af följande
beriktigande af Dagbladet.:

<i>Arbetareinstitutet och bidragen dertill.</i> Efter N. D. A.
uppgåfvo vi i går, att aktiebolaget Palmcrantz & komp. skulle
erbjudit sig att tillskjuta penningar till arbetareinstitutet, med
vilkor att d r Nyström afginge från detsamma. Bolagets
direktör, hr Th. Winborg, har emellertid upplyst oss om, att något
bidrag från bolagets sida till nämda institut icke varit
ifrågasatt ens i detta fall.

Aftonbladet d. 12 Dec.

För nedanstående upplysningar har plats begärts
i vår tidning:

<tab><tab><tab><i>Till redaktionen af Aftonbladet!</i>

Nya Dagligt Allehanda innehåller i sitt aftonnummer för
tisdagen den 6 dennes en artikel, kallad »Arbetareinstitutets
kassakomité inför offentligheten», der, bland annat, äfven följande
förekommer:

»Visserligen har en student, hr Branting, som sjelf tillhör
komitén, ansett sig kunna skänka 3,000 kronor till ändamålet,
men detta får väl snarare betraktas som ungdomlig
obetänksamhet, då ju hr Branting, som lär vara lärjunge till d:r
Nyström och hans positivistiska skola, ingalunda kan vara alldeles
säker på, att mästaren kommer att qvarstanna, och andan
således blifva densamma. — — — Hr Branting, ehuru student,
är Stockholmsbo, amanuens vid härvarande observatorium samt
tyckes hafva god tid att egna sig åt andra uppgifter och
omsorger än fortsättandet af sina studier vid akademien.»

Dessa rader innehålla flere osanna eller vilseledande
uppgifter. Härom upplystes, enligt hvad jag med visshet känner,
red. af N. D. A. redan på onsdags morgon, men långt ifrån att
rätta sina misstag, lät red. dem oförändrade qvarstå i
middagsupplagan. Onsdag middag afsände jag med expressbref ett
beriktigande, hvilket red. ansett lämpligt att ej meddela. Jag
nödgas derför vända mig till red. af Aftonbladet, som, jag är
viss derom, alldeles ogillar de medel, N. D. A. här användt till
sin saks befrämjande, med anhållan om plats för följande
upplysningar :

Det är <b>alldeles osant</b>, att jag skulle vara »lärjunge till d:r
N. och hans positivistiska skola». Det är en <b>vilseledande
insinuation</b>, att jag, låt vara i förtäckt form, skulle gjort d:r N:s
qvarstannande till vilkor för min donation. Det är äfvenledes <b>osant</b>,
att jag skulle vara <b>Stockholmsbo</b>. Hvad slutligen beträffar N.
D. A:s suppositioner om hvad min tid medgifver eller icke
medgifver, så hade jag trott och tror ännu, att den tidning, som
på dylikt sätt drager alldeles enskilda saker under
offentlighet, visar prof på allt annat än publicistisk takt.

Under förhoppning att red. af Aftonbladet ville
offentliggöra dessa rader, har jag äran teckna

<tab><tab><tab><tab><tab>med synnerlig högaktning

<tab><tab><tab><tab><tab><tab><sp>Hjalmar Branting</sp>.

Nya Pressen med anledning af kassakomiténs
verksamhet:

<tab><tab><tab><i>Arbetareinstitutet och partimännen.</i>

Ett nytt uppslag i striden om arbetareinstitutet har nu
skett. Man hade kunnat vänta, att det af folkmötet i söndags
fattade beslutet om upprätthållandet af detta institut sådant det
är, såsom en anstalt för inhemtande af forskningens
otvifvelaktiga resultater, utan några dogmatiska förutsättningar (vare
sig materialistiska, positivistiska, idealistiska eller
ortodoxt-teologiska) var tillräckligt tydligt för att kunna förstås af de
förtroendemän, hvilka mötet för denna angelägenhet utsåg.

Härtill kommer, att i beslutet uttryckligen säges, att den
då utsedda <b>kassa-komitén</b> endast hade att insamla penningbidrag
för institutet, men ej att inblanda sig i undervisningens gång.
Men hvad har händt? Några af de valde medlemmarne af denna
komité ha försökt upprifva mötets beslut i sjelfva principfrågan
och lägga band på lärofriheten vid institutet. En politiker och
medlem af riksdagens Andra kammade, som hittills åtnjutit
anseende såsom en folkets vän och tillika vän af tanke- och
forskningsfrihet, har stält sig i spetsen för detta attentat mot
institutet och dess bestånd såsom en skola för uppfostrandet af
sjelfständigt tänkande och dömande menniskor. Det var i sjelfva
verket blott hvad man kunde vänta af hr Hedin, som numera
följer den vind, som blåser från de maktegandes håll. Då vi
vid senaste riksdagsmannavalet påpekade hr H:s natur af
politisk dubbelgångare och varnade de frisinnade valmännen att
gifva honom sina röster, stodo vi allena: vi hoppas att
åtminstone arbetarne till härnäst skola veta hvar de hafva sin man.
En person, som från den ena dagen till den andra låter tumma
sina åsigter och sitt uppträdande hur som helst, borde väl äfven
i dessa kompromissernas och den andliga korruptionens dagar
vara omöjlig hos de klasser, som ännu äro oberörda af dessa
våra dagars samhällslyte. Men gu'nås — framgången är
frestande och hr Hedin synes ha fått värdige efterföljare i ett par
andra friare till folkgunsten, som hittills gjort stor affär af sin
aktning för »det suveräna folkets» tänkesätt.

Men försöket har ej lyckats; det har strandat pà den fasta
hållningen hos Stockholms arbetare, hvilkas ståndpunkt här
representerades af komiténs flertal, och hos institutets inspektor.
Stockholms arbetare vilja ej — i likhet med de högre
samhällsklasserna — åtnöja sig med en undervisning, som står i de
konservativa intressenas tjenst. De vilja ha en läroanstalt,
egnad att uppfostra dem till andlig frihet. De tre politiske
männen: Hedin, Gustafsson och Hammarlund, stadsfullmäktigen hr J.
Olsson samt en handtverkare, baptisten Fjällbäck, utträdde ur
kassakomitén, derför att de ej fingo öfverskrida denna komités
genom folkmötets beslut gifna befogenhet.

Institutets inspektor professor Gyldén försvarar beslutsamt
och kraftigt den vetenskapliga forskningens och den på denna
forskning grundade undervisningens fullständiga frihet. 
Resultatet af partimännens försök har hittills icke blifvit någonting
annat än att till de båda inskrifterna i institutets lärosal
»Arbetsklassens upplysning- och »Fosterlandets väl» nu kommit en
tredje »Forskningens frihet». Till hr Hedins hotelse att
institutet, om det bibehåller d:r Nyström, ej skall få anslag af
riksdagen, skola vi en annan gång återkomma.

<big>Omdömen af institutets åhörare.</big>

<big>Dag. Nyh. d. 25 Nov.</big>

<tab><tab><tab>Hr redaktör!

Stödjande oss på den fria yttranderätten i eder ärade
tidning, våga vi anhålla om plats för följande:

<tab><tab><tab><i>Till presidenten Forssell.</i>

Vi som ofta bevistat föreläsningarna i arbetareinstitutet,
hafva ej kunnat i dem skönja ens den minsta flägt af positivism,
utan stå vi alltid i stor tacksamhetsskuld så väl till d:r Nyström
som de öfriga lärarne derstädes för hvad de på <b>rent
vetenskapliga</b> grunder meddelat under aftnarnes lopp.

Men hvad var egentligen er mening och hvarför gjorde
ni allt för att afstyrka anslaget? Var det måhända af
personliga skäl till d:r N.? Vi tro det ej. Var det måhända af
fruktan för att positivismen, likt katolicismen, pietismen, metodismen,
mormonismen, jesuitismen — ja, vi veta ej hvad de alla heta,
skulle vara en irrfarande lära? Det skulle i sanning bli eder
svårt att motarbeta alla dessa — ja, det skulle ej ens en
Rundgren kunna göra. ... Eller är det af fruktan för att d:r
Nyström skulle predika <b>republikanismen</b> här i Sverige? Eller var
det af afvoghet mot en annan person eller institution?

Först och sist få vi emellertid hembära vår hjertliga
tacksamhet till arbetareinstitutets föreståndare samt dem som hafva
sig anförtrodt <b>det vetenskapligas</b> befrämjande inom detsamma,
på samma gång vi uttala vår outsägliga antipati mot hvar och
en som af en eller annan orsak söker motarbeta denna
institution.

<sp>C. E. Samuelson</sp>,<tab><tab><tab><sp>Hj. Asklund</sp>,

<tab><tab><tab><tab><tab><tab>arbetare.

<big>Nya Pressen d. 23 Nov.</big>

<h2>Frivilliga medarbetare.</h2>

<tab><tab><tab><i>Lämpligt svar på ett lysande tal.</i>

Herr redaktör! Vår officiela kristliga religion innehåller
främst bland sina trosläror den visserligen för vanligt sundt
bondförnuft ofattliga, men just derföre naturligtvis så mycket
djupsinnigare dogmen, att en, »den der ingen synd hade», skulle
lida samt »verkligen lidit och dött för hela verldens synder», på
det att dessa ej skulle blifva deras utöfvare tillräknade om de
blott tro hade.

Våra om ej helt och hållet syndfria, dock i tron starka
och åtminstone i egen tanke högst fromme, ostrafflige och alls
icke fariseiske stadsfullmäktige i Sveriges hufvudstad hafva
omvändt nyssnämda dogm och förkunnat, dertill hänförda af ett
»lysande» föredrag af hr <b>Hans Forssell</b>, att det är kristligt och
rättvist att, om ej hela verlden, dock många, Stockholms hela
kunskapstörstande arbetarebefolkning och arbetareinstitutet —
den verld, hvars energiske och sjelfuppoffrande skapare doktor
<b>Anton Nyström</b> är, och i hvilken han lefver och har hela sin
varelse — borde lida för dennes stora synd att hylla ett
»kristendomsfiendtligt» filosofiskt systems läror, utan afseende derpå att
d:r N. ej kunnat bevisas göra propaganda för detta system inom
arbetareinstitutet, ja oaktadt det genom institutets inspektor,
professor <b>Gyldéns</b> och d:r N:s medlärares förklaringar kunnat
anses till fullo bevisadt, att han varit nog samvetsgrann och
sjelfförsakande att ej göra det. Ty nog må det väl anses som ett
stort bevis på dylika egenskaper hos en lärare, som med lif
och själ hyllar ett visst filosofiskt system, men ej söker bibringa
sina åhörare samma öfvertygelse, utan meddelar dem
vetenskapens resultat obemängda af egna subjektiva åsigter.

Stadsfullmäktige torde ha svårt att fatta detta, ty ingen
misstänker dem för att någonsin hafva offrat sig för någon idé,
om man också pratar om, att de icke akta för rof att offra den
kommuns intressen, hvars förtroendemän de äro, för sina egna
och sina goda vänners högre och närmare liggande. Men om
så är, sker det väl på den kristliga grunden och till åtlydnad
af det kristliga budet: »hvad du vill att andra skola göra dig,
det göre du ock dem», den satsen naturligtvis tillämpad med
vissa jemkningar och inskränkningar, såsom det egnar och
anstår så vise män.

Mången slipad älskare klappar barnet för ammans skull.
Stadsfullmäktige hafva tagit sig för att aga barnet, d:r N:s
vackra barn, arbetareinstitutet, för faderns skull. Ty så
kätterska våga vi väl ej vara att tro, att det är sjelfva barnet man
vill komma åt, och att d:r N. är vissa personer en nagel i ögat,
emedan han befordrat det till verlden. Ej heller att hr
Forssell möjligen blott är ett underdånigt språkrör för vissa
pietistiska tendenser i högre rymder. Men nog finnas de, som
inbilla sig det.

Vi antaga på god tro, att d:r N:s föregifna dödssynd, hans
förkärlek för <b>Comtes</b> låt vara något bizarra, filosofiska system i
stället för en död och själlös dogmtro och skenhelig kristendom,
också är den verkliga orsaken. Vi ha då svart på hvitt derpå,
att för att vinna hr Forssells och Stockholms stadsfullmäktiges
bevågenhet och understöd icke blott »den rena Lutherska läran»
måste utgöra grunden för och kärnan i de vetenskapliga 
föredrag, som hållas för Stockholms arbetare, utan att icke ens den
som står i spetsen för institutionen för sin egen del får hafva
från renlärigheten afvikande åsigter.

Hufvudstadens tre stora grå tidningar hafva, såsom man
på förband kunde vänta, med bifall och loford helsat hr
Forssells hänsynslösa anfall mot d:r N. och stadsfullmäktiges derpå
grundade beslut — hvad <b>Aftonbladet</b> beträffar, finnes väl knappt
något så lumpet och lågt, att icke dess nuvarande ledare ha
panna till att försvara och gilla det, blott det kommer från
vissa vederbörande. Men vi hålla före att äfven bland de högre
bildade klasserna finnes mången hederlig och sjelfständig man,
som med lika mycken indignation som åtlöje läst
tidningsreferaten härom.

Det värdigaste svaret härpå vore en <b>massdemonstration för
d:r Nyström</b>. Vi äro vissa om, att ett upprop till allmänheten,
utgånget från Stockholms arbetareförenings styrelse, att samlas
å arbetareföreningens lokal för att besluta en uppvaktning hos
d:r N. och en tacksamhetsadress till honom för hvad han verkat
för arbetarnes upplysning och förädling, skulle mötas med stora
sympatier ej blott inom arbetareföreningen utan i vida kretsar.
Och det med rätta, ty hr N. har icke blott genom den energi,
med hvilken han af intet frambragt arbetareinstitutet, utan ännu
mer derigenom att han tydligt lagt i dagen, att detta verk var
för honom ett ändamål, ej ett medel för egen upphöjelse, väl
förtjent ett bevis af sina medborgares högaktning. Den smälek,
man i stället sökt draga öfver honom, ger till en dylik hyllning
så mycket större anledning.

<tab><tab><tab><sp>Hvarken arbetare eller positivist.</sp>

<big>Nya Pressen d. 24 Nov.</big>

<h2>Hvad folket tänker.</h2>

I gårdagens nummer tog en frivillig medarbetare till orda
för att framhålla önskvärdheten deraf, att allmänheten, i främsta
rummet Stockholms arbetarebefolkning, genom en
massdemonstration lade i dagen sina sympatier för d:r Nyström och uttalade
sitt ogillande af det ovärdiga sätt, hvarpå vederbörande
begagnat något icke till saken hörande, nemligen d:r Nyströms
enskilda tro och öfvertygelse, för att ge luft åt sitt hat mot dennes
vackra skapelse, arbetareinstitutet. Vi kunna nu meddela, att
förslaget mött lifligt bifall, och att utsigter förefinnas till dess
förverkligande. Till om söndag är nemligen ett stort
arbetaremöte beramadt, hvarvid frågan om den lämpligaste formen för
en dylik demonstration kommer att tagas i öfvervägande. Hvar
mötet kommer att ega rum, är ännu ej bestämdt, då det ej är
lätt att finna en tillräckligt stor lokal för ändamålet.
Emellertid hoppas man, att detta ej kommer att lägga några
allvarsammare hinder i vägen för sjelfva saken.

Att vi med tillfredsställelse helsa och med våra
välönskningar beledsaga det tillämnade försöket att offentligt ge d:r
Nyström upprättelse för de obehag en trångbröstad, ljusskygg
förföljelseanda tillskyndat så väl honom sjelf som den sak, för
hvilken han med sällspord sjelfuppoffring stält sig i spetsen,
faller af sig sjelft, då vi, såsom våra läsare veta, ej ett
ögonblick tvekat att i detta mål ställa oss på fördragsamhetens,
rättvisans och frihetens sida. För öfrigt är det vår öfvertygelse
att sjelfva saken endast kan vinna på att den just genom
motsidans hätska angrepp väckt ett så allmänt uppseende.
Isynnerhet nu, sedan d:r Nyström genom sin frivilliga afgång från
föreståndareplatsen vid det af honom sjelf skapade
arbetareinstitutet visat sig i en så fördelaktig dager vid sidan af sina
motståndare, tro vi, att det ej längre kan lida något tvifvel, om
huru allmänhetens dom kommer att utfalla. Och denna dom
skall medföra seger för den goda saken — <b>folkupplysningens
befrämjande.</b>

<big>Dag. Nyh. d. 10 Dec.</big>

<h2>Arbetare och bröder!</h2>

<b>Hvem</b> är det, som med <b>ord</b> och <b>handling</b> har velat och äfven
framgent visar sig vilja leda oss den rätta, den praktiska vägen
genom lifvet? Den eller de som icke velat det, vilja ej heller
vi spilla några ord på, utan omfatta nu med varm tillgifvenhet
det tillfälle som erbjudes oss, arbetare, att understödja vårt, af
d:r Nyström upprättade institut. En arbetare som säkerligen
får se på öret, innan han ger ut kronan tyckes allt för väl kunna
räkna ut hvad mödor — kanske umbäranden — vår anstalts
grundläggare haft att utstå, innan arbetet blef färdigt. Och nu
— <b>nu,</b> då det ju nätt och jemt blifvit färdigt, då vilja de helt
snöpligt affärda honom. — Arbetare! Det gifves ett medel
deremot och detta medel eller denna makt ha vi i vår hand —
låtom oss bruka den! I denna tidnings nummer för den 8 dennes
finnas de ställen uppgifna, der teckningslistor äro tillgängliga.
Gån dit, offren med glädje, om ej mera, så åtminstone en krona!
Betänkom blott huru många kronor vi annars ha offrat på
dumhetens och lyxens allt uppslukande altare!

Låten nu ej det stanna vid blotta tanken, utan bevisen
att äfven hos mannen »beslut och handling äro ett»!

<tab><tab><tab><tab><tab><sp>Carl Eduard.</sp>

<big>Folktribunen för d. 24 Dec.</big>

<h2>"Hvad folket tänker."</h2>

<tab><tab><tab>(Af arbetare insända yttranden).

Det tillfälle, som för närvarande erbjudes Stockholms
arbetare att skaffa sig en egen bildningsanstalt, som sträfvar för
folkets <b>upplysning</b> i stället för <b>försoffning</b>, detta tillfälle skall
icke fort återkomma, om det nu oanvändt får gå oss ur
händerna. Gripes tillfället åter, skola Stockholms arbetare ifrån
den 27 November 1881 räkna början till den tid, som de en
gång skola kalla sin befrielses tid från byråkratiskt lögnvälde.
Att vänta på det de maktegande skola skänka oss en
undervisningsanstalt, som afser blott folkets väl och intet annat, det
är en enfald af första slag; ty hvarför skulle de då icke redan
för länge sedan skänkt oss en sådan? Det ha de icke gjort,
och att de icke nu heller tänkt göra det, det framgår af
Beredningsutskottets utlåtande öfver hr Hedins motion, deri
utskottet tydligen säger, att om ett permanent och väsentligare
anslag skulle tilldelas institutet, vore en fullständig
omorganisering af detsamma af nöden. Hvad skulle då vara af nöden
att omorganisera? Naturligtvis att institutets <b>folkliga</b> riktning
skulle bort och en teologiskt-byråkratisk sättas i stället. Nåväl,
må de store upprätta ett sådant och tillhålla, eller om det ej
hjelper, betala några undergifna, som gå dit. Vi som törsta
efter insigt och sanning, vi vilja icke ha det, ty af lögn och
vidskepelse ha vi länge sedan fått nog. Men skola vi då lägga
händerna i kors derföre att vi intet få, om vi ej vilja hålla till
godo med »ormar i stället för fisk»? Nej! Vi kunna sjelfva
underhålla vårt institut. Om 5,000 af Stockholms arbetare
aflägga 2 öre om dagen i 100 dagar, är vårt institut tryggadt,
och denna besparing kan hvar enda en göra, om han vill, och
institutets kassakomité har satt oss i tillfälle att på ett
praktiskt sätt komma till målet på den vägen. De konservativa
jubla öfver att vi icke skola vara nog kloka att på detta sätt
korsa deras planer, men låtom oss visa, att de äfven deri så väl
som i allt annat tänkt bakvändt om folket!

<tab><tab><tab><tab><tab><tab>Nils Nilsson,
<tab><tab><tab><tab><tab><tab><tab>arbetare.

—

Bland de eländigaste helveten här i Stockholm, har jag
hört sägas de s. k. »balerna i Södra Salongen» skola vara. Jag
vet ej om så tarfligt folk som vi släppes in der, men om så
skall vara, ville jag föreslå, att vi obestridd lemna denna
inrättning, — hvarom vi för öfrigt ej hört att hrr
stadsfullmäktige funderat på att störta — åt de »mera bildade» och hålla
oss till arbetareinstitutet. Jag håller orubbligt på, att det är
bättre, äfven i trots af hvad hr Forssell påstår.

<tab><tab><tab><tab><tab><tab>Erik — — —son,

<tab><tab><tab><tab><tab><tab><tab><tab><tab>murare.

Man påstår att d:r Nyström vill beröfva oss tron på Gud
och himmelen. För min del har jag ej hört något föredrag af
honom i den vägen, men väl många saker om våra pligter mot
oss sjelfva och våra medmenniskor, och skulle någon deraf
finna sig föranlåten att icke vidare tro på Gud, då kan jag ej
annat förstå, än att den menniskan måtte hafva trott på en
mycket dålig Gud. Visserligen har jag hört att Nyström lär
ska' vara en farlig fritänkare, men då jag ser att han älskar
sina medmenniskor och uppoffrar sig för dem, då tänker jag
alltid, att om han också icke har någon Gud i himmelen, så
har han åtminstone en i sitt hjerta, och jag föreställer mig, att
en sådan fritänkare ändå måtte vara mera gudfruktig än de,
som sitta på Mose stol och »<i>säga</i> mycket, men <i>göra</i> intet».
Detta är kanske enfaldigt tänkt af mig, men jag säger som
jag tror.

<tab><tab><tab><sp>En flitig besökare i Arbetareinstitutet.</sp>

—


Det skulle vara enfaldigt att tro, att Stadsfullmäktige
skulle vilja gifva oss ett lika bra arbetareinstitut som vårt
närvarande, i fall de kunde störta detta. Det vore lika rimligt
som att tro det en »Ethiop kunde förvandla sin hud eller
en leopard sina fläckar». Må vi derföre vakta oss för falska
profeter, som komma till oss i fårakläder! Det önskar en
kunskapssökande, ifrig vän af ett fritt institut, hvilken ock är

<tab><tab><tab><tab><tab><tab><sp>verkstadsarbetare.</sp>

—

»Enighet ger styrka!» Och just i vår oenighet och
splittring ligger vår svaghet. Låtom oss derföre för framtiden bli
så förståndiga, att vi sammanhålla de små krafter vi ha.
Hvarföre skulle vi ge de konservativa våra röster? De tacka oss
ändå blott med att neka oss till och med den obetydligaste af
våra rättigheter. Må vi aldrig hädanefter, så snart vi ha en
röst att afgifva, glömma Hans Forssells och Stadsfullmäktiges
bedrift den 17 November! Kanske kunna vi då hålla oss vakna!
Må vi också aldrig glömma, att den närvarande regeringen är
den första i Sverige, som visat ett <b>folkligt</b> drag i sitt ansigte.
Jag vet ej så noga, om landtmannapartiets intressen äro något
lika våra, men det vet jag af hvad som den närvarande
regeringen gjort, att om något parti skall gifva oss något, så är
det landtmannapartiet. »Intelligensen» har alltid varit och är
ännu orubbligt af den meningen, att vi skola vänta tills — vi
komma till himmelen. Men då dessa fina menniskor också,
efter hvad det påstås, lära tänka på att komma dit, vet jag ej
ens om vi der ha bättre utsigter än här hemma i Sverige. 
Derföre — och det ville jag säga så att det dånade som
hammarslagen i en uppspantad jernångare — låtom oss hellre här i
Stockholm och annorstädes orubbligt sluta oss till det parti,
som för närvarande är vid styret. Detta är vår pligt så visst
som vi vilja lefva.<tab><tab><tab>Smidesarbetare,
som aldrig super bränvin, arbetar som en myra, har blott ett
barn, men är utfattig ändå, då 3 personer ej kunna lefva och
kläda sig på 17 öres förtjenst i timmen, och det ej heller
inverkat på hungerns minskande att han flitigt gått och ännu går
och hör goda predikningar.

—

Den undervisning jag erhöll i folkskolan var af den
beskaffenhet, att jag vid en mognare ålder kom till insigt om,
att den alls icke var förnuftsenlig. Den själsmarterande
långkatekesen beröfvade mig en god del af mitt minne. De
oförnuftiga dogmerna om »treenigheten» förslöade min vilja; håg och
sinne för allvarliga studier i naturen och det praktiska lifvet
voro som förstelnade. De på osanningar grundade vanstälda
berättelserna i bibliska historien voro i stånd till att förvirra mina
begrepp om heder och dygd. Jag trodde ej på hvad jag såg
och såg ej heller på hvad jag trodde. Jag trodde på spöken,
djefvulen och andra onda andar, men betviflade att hvarje idé
till praktiska och gagnande företag kunde förverkligas med
flitens och energiens tillhjelp. Allt detta var frukten af min
nära 10-åriga skolgång. Visserligen hade jag lärt mig att
skrifva och räkna, men till en så ringa del att derom är
ingenting att nämna, ty de pinande katekeslexorna, hvilka voro en
svårighet att kunna lära sig korrekt utantill, förskaffade mig
icke allenast nöjet att »sitta öfver» utan äfven obehaget att
icke kunna deltaga i lektionerna uti dessa ämnen.

Så stod jag vid ett af lifvets icke obetydligaste råmärken.
Jag tog farväl af mina fattiga föräldrar och begaf mig ensam
ut i den vida verlden för att bryta min bana. Hurudan tedde
sig nu ställningen för mig? Jo, hela mitt förråd af onyttiga
lärosatser måste jag — likt skepparen på en öfverlastad skuta i
stormen — kasta öfver bord. Rastlös i striden, lyckades det
mig ändtligen att frigöra tanken från det slafviska betrycket,
tack vare de friska fläktarne från den fria forskningens
atmosfer. Aldrig mera skall jag tåla att höra pladdret om »tidens
ondska» och de eviga syndastraffen från folkfiendtliga presters
och prelaters munnar. I arbetareinstitutet vill jag fortfarande
försöka att taga hämd på i folkskolan gjorda förluster. Jag
önskar derför äfven att få uttala min hjertliga, okonstlade
tacksamhet till alla dem som befrämjat arbetareinstitutets bestånd
och fortgående i samma anda som hittills — och särskildt till
hr Forssell, som förskaffat en ökad popularitet åt institutets
skapare. Kamrater, arbetare! Låtom oss med förenade krafter

bidraga till institutets vidmakthållande. Låtom oss visa ett
lefvande intresse för hvad i denna läroanstalt meddelas,
nemligen: folkupplysning, ty just denna är grundvalen till
fosterlandets sanna lycka.

<tab><tab><tab><tab><tab><sp>Olof —g</sp>.
<tab><tab><tab><tab>Elev i arbetareinstitutet.

—
</chapter>
<chapter name="Kap. III. Sanningens seger.">
<h2><sc>Kap</sc>. III.</h2>

<h2>Sanningens seger.</h2>

<i>Närmare vederläggning af presidenten H. Forssells
anförande. — Tanke- och forskningsfrihetens princip
i fråga om arbetsklassens upplysning. — Intrigspel om
arbetareinstitutet. — Slutord.</i>

Då tiden och utrymmet i tidningspressen ej
medgaf att något så när fullständigt besvara hr
Forssells anförande, utan jag i November måste
begränsa mig till de båda svar jag då offentligen
afgaf (se ofvan sid. 42 och 48), nödgas jag här
närmare ingå på några belysningar, som ämnets vigt
tarfvar. Detta kapitel är derför att anse som en
fyllnad till de båda förut afgifna svaren. Hr
Forssell berörde de flesta hufvudkapitel i positivismen,
och dessa kunna ej tolkas i en handvändning. Jag
skall i det följande lemna de upplysningar om
positivismen, som mest äro af nöden med hänsyn till
den ifrågavarande striden.

Jag känner mig desto mera manad att
återkomma till ämnet, som mången tyckes vara allt för
benägen att anse uttalanden af akademiska doktorer,
docenter eller professorer såsom orakelsvar, som intet
tvifvel tillstädja, och hyser den tron, att alla de,
som tagit akademiska grader, äro vetenskapsmän och
förstå att bedöma vetenskapliga spörsmål.

Intet är emellertid mera oberättigadt, såsom en
hvar kan bedöma i betraktande deraf, att otaliga
filosofie doktorer, docenter och professorer finnas,
som blott känna en eller annan grupp af
lärdomsgrenar, t. ex. språk och filosofi, statistik, historia,
literatur o. s. v., utan att ha kännedom om en enda
naturvetenskap.

Jag bestrider hr Forssells kompetens att bedöma
vår tids vetenskapliga odling, då jag ej har sett
några bevis på att denne finansielle embetsmän (och
f. d. docent i statskunskap) egnat sig åt några
djupare studier i de exakta naturvetenskaperna och i
hans anförande den 17 Nov. saknat <i>det vetenskapliga,
resonnemanget,</i> men i stället funnit det ersatt af
sofisterier och skolastiska fraser.

Gent emot presidenten i kommerskollegium stod
inför svenska samhället såsom auktoritet i fråga om
arbetareinstitutet dess inspektor, professor H. Gyldén,
en vetenskapsman af första ordningen, åtnjutande
europeisk ryktbarhet och fullständigt förtrogen med
institutets verksamhet.

Den 20 Nov. förklarade professor Gyldén
offentligen i alla hufvudstadens tidningar sin
tillfredsställelse med institutets föreläsningar och jag är
öfvertygad om att hans omdöme skulle blifva
detsamma nu efter arbetsårets slut som i Nov., om ett
sådant affordrades honom.

Det torde förtjena att här framhållas, att från
regeringens sida ingen sorts erinran blifvit stäld till
institutets styrelse och föreläsare under sistförflutna
läsår.

Att institutet ej sökt drifva någon viss politik
eller verka för någon viss religion, torde bäst framgå
deraf, att af de föreläsningar, som derstädes under
2 år hållits, 474 till antalet, deraf 224 året 1880—
1881 och 254 året 1881—1882, ingen kunnat af den
offentliga kritiken, som tvifvels utan varit mycket
vaksam, angifvas hafva innehållit läror med
ifrågavarande syften.

Visserligen gjordes medelst en artikel den 30
Nov. i Nya Dagligt Allehanda ett försök att stämpla
min första föreläsning i anatomi och fysiologi i
institutet den 7 Okt. 1880 såsom tendentiöst
materialistisk; men min vederläggning, som intogs i samma
tidning den 1 Dec., var af natur att fullständigt
fritaga mig från beskyllningen. I Nya Dagligt
Allehanda sades sålunda om den ifrågavarande
föreläsningen : »Sedan föreläsaren hade påpekat, huru
menniskokroppen — eller »menniskan», såsom
positivisterne uttrycka sig — efter döden sönderfaller i sina
beståndsdelar, huru dessa ingå andra kemiska
föreningar, trodde han sig till sist kunna påstå, att de
multnade och upplösta menniskokropparne efter
åtskilliga omvägar gåfvo upphof till nya menniskor.
»På så sätt», tillade han, »kan man tala om en
odödlighet, men det är icke en individens, utan en
mensklighetens.» Såsom synes, är detta ren och ohöljd
materialism. Vi hafva ej haft tillfälle att mera än
denna gång åhöra d:r Nyströms föreläsningar, men
den vi hörde visade oss tydligen föreläsningarnas
tendens.»

Mitt svar var af följande lydelse:

<tab><tab><tab><i>Till redaktionen af Nya Dagligt Allehanda.</i>

Undertecknad får härmed ödmjukligen anhålla om plats i
eder ärade tidning för följande


<h2>Vederläggning</h2>

af hvad eder referent uppgifvit om odödligheten i min första
föreläsning i arbetareinstitutet den 7 Okt. 1880.

Jag bestrider på det bestämdaste, att jag till tolkningen
af materieomsättningen och förruttuelseteorin lagt de ord, som
referenten uppgifver: »På så sätt kan man tala om en
odödlighet, men det är icke en individens, utan en mensklighetens».

Jag utredde den organiska materiens ständiga kretslopp
och visade, att jordskorpan knappast skulle kunna härbergera
alla de tusentals milliarder menniskor och djur, som lefvat, om
de ej upplöstes genom en sönderdelningsprocess: och vidare, att
de gaser, som häraf uppstå, upptagas af växterna och på så vis
komma nya djur och menniskor till godo. Nya lefvande
varelser uppbyggas sålunda af samma material, hvaraf andra före
dem bestått, och på så vis kan man tala om att våra kroppar
äro odödliga, fast den individuella kroppen försvunnit.

Absolut intet annat har jag yttrat i arbetareinstitutet i
detta ämne.

Stockholm den l December 1881.

<tab><tab><tab><tab><tab><tab><tab>Högaktningsfullt
<tab><tab><tab><tab><tab><tab><tab><i>Anton Nyström.</i>

Något stöd för sin uppgift kunde referenten ej
uppgifva och något vidare meningsutbyte egde ej
rum om föreläsningen. Jag känner emellertid
personer, som åhörde den och, som fullkomligt väl
erinra sig, att jag tolkat ämnet så som mitt svar
angifver. Hvad åhörare i institutet ytterligare intygat
om mina föreläsningar och ofvan sid. 115 blifvit
återgifvet, får jag här äfvenledes åberopa.

Såsom ett vitnesbörd om mina föreläsningar i
kulturhistoria tillåter jag mig att påpeka det omdöme
som fälts derom i Nya Pressen: att nämligen »d:r
Nyström håller sina föreläsningar i kulturhistoria så
objektivt och framhåller särskildt så starkt
kristendomens kulturhistoriska betydelse, att man, om man
ej kände hans åsigter, lika väl skulle anse honom
vara en ortodox kristen som en positivist» (se ofvan
sid. 67). Detta omdöme, fäldt af en af
hufvudstadens mest kompetente kritiker, 
fil. d:r A. F. Åkerberg, kan ej vara öfverraskande för dem, som på
allvar studerat sig in i positivismen och fattat dess
anda; ty de veta, att denna lära på det
innerligaste — historiskt och religiöst — sammanhänger
med kristendomen, hvars storhet den — gent emot
negativisterna — alltid bemödar sig att framhålla.
Positivismen är en utvecklingsform af kristendomen,
ehuru med vetenskapen i stället för teologien som
grundval; den är med andra ord <i>kristlighet</i> i förening
med <i>vetenskaplighet</i>.

För att inför en större del af allmänheten visa
huru jag föreläser i kulturhistoria, och framhålla de
synpunkter jag lägger till grund för det historiska
studiet, offentliggjorde jag i Januari 1882 tvenne
afhandlingar: <i>»Den kristna kyrkans och kyrkolärans
utveckling under de sju första århundradena e. K.;</i>
fyra föreläsningar hållna i arbetareinstitutet»<footnote>Ur företalet härtill återgifvas här nedan de vigtigaste
punkterna.</footnote> samt
»<i>Det historiska, studiet</i>»; och tager jag inig friheten
att hänvisa till dem för närmare upplysnings
vinnande i ämnet.

Hr Forssell ansåg olämpligt, att en positivist
skulle undervisa i kulturhistoria. Förutom nyss
anförda vitnesbörd torde det vara af vigt att
framhålla, att ett af Londons förnämsta universitet,
<i>University College</i>, sedan många år haft en positivist
som ordinarie professor i historia, hr <i>E. S. Beesly</i>,
och att undervisningsministern i Frankrike. <i>J. Ferry</i>,
sedan ett par år upplåtit en af Pariseruniversitetets
större föreläsningssalar till positivismens ledare, hr
<i>P. Lafitte</i>, för att här hålla kulturhistoriska
föreläsningar i enlighet med positivismens principer.
Utan tvifvel torde den <i>rättvisa</i>, som positivisterna
ådagalägga i sina historiska framställningar, snart bli
allmänt insedd och rent af bli gjord till ordspråk.

Jag tillåter inig erinra derom, att
arbetareinstitutet är den första offentliga läroanstalt i Sverige,
deri systematisk undervisning meddelas i
<i>kulturhistoria</i>, och att den önskan ofta, ehuru förgäfves,
blifvit uttalad, att detta ämne skulle ingå i den
allmänna uppfostran i stället för den ensidigt politiska
s. k. verldshistoria, som meddelas i läroverken.
Särskildt förtjenar framhållas, att insigtsfulla personer,
som nitälska för folkhögskolorna, offentligt beklagat,
att kulturhistoria ej ingår i dessas
undervisningsämnen. Hvadan denna brist? Utan tvifvel emedan
detta ämne: menniskoandens och samhällenas
utvecklingshistoria ej <i>kan</i> framställas, då, såsom fallet
är i vara skolor, lärofrihetens princip ej får
tillämpas. Ingen objektiv historiker, som sätter sanningen
högre än det gällande bruket, högre än lefvebrödet,
vill åtaga sig att föredraga detta ämne, om han skall
beherskas af sidoinflytanden och ämnet skall stöpas
i en på förhand gifven officiel form.

Huru en ensidig och af en officiel doktrin
beherskad tankegång kan alldeles vilseleda det
kulturhistoriska omdömet, derom vitna åtskilliga af våra
akademiska doktorer, bland andra hr Forssell, som
anser dagen för Bastiljens förstöring den 14 Juli
1789 »mera påminna om tygellöshet och mord än
om ädel frihet» och som i betraktande deraf, att
positivismen derifrån räknar en ny tidräkning,
utbrister: »så olika kan äfven den religiösa smaken vara».

Är det då hr Forssell obekant, att 1789 års
revolution framkallades af de herskande klassernas
urartning, våld och förtryck, att Frankrike först
derigenom kunde befrias från lifegenskapens nesa, sedan
store statsmän, tänkare och menniskovänner — såsom
en Turgot, en Voltaire m. fl. — förgäfves sökt
på fredlig väg genomföra denna och andra
nödvändiga reformer, att Bastiljen i det 18:de
århundradet betecknade dom utan ransakning, despoti
utan mensklighet och förtryck af den fria tanken
utan hänsyn till sanning och rätt?

Den 14 Juli 1780 påminner minst af allt om
tygellöshet och mord, utan utmärker en fullt
rättmätig handling af en förtrampad nation, en
handling, som också godkändes af myndigheterna, hvilka
stadfäste folkets dom: Bastiljens nedrifning.
Emedan Bastiljens gamla murar under många dystra
århundraden bevittnat en gränslös tygellöshet och
fasaväckande mord, begångna af ordningsmakten, föll
den. Positivismen räknar från dess fall en ny tid.
emedan detta betecknar en för hela den europeiska
kulturen (Sveriges inberäknad) afgörande vändpunkt;
och den gör detta ej af »smak», utan af vördnad
för det stora och heliga i menskligheten.

Förgäfves skall man träda upp med klingande
fraser om fri forskning och liberalism, om
vetenskapen såras eller om någon sorts band lägges pà
forskningsfriheten. Förgäfves skall man söka upplysa var
tids arbetare, om skuggrädsla visar sig i
meddelandet af forskningens resultat. Må sanningen
förkunnas hel och hållen. Intet är samhällsnyttigt som ej
är sant, intet är sant, som ej är vetenskapligt. Nya
Dagligt Allehanda har under striden om institutet
menat, att arbetarne ej besitta tillräcklig »kritisk
motståndskraft» för att åhöra hvilken föreläsning
som helst, och ansett, att denna motståndskraft
»endast erhålles genom bättre underbygnad och en i
följd deraf högre utvecklad intelligens». Hvilken
underbygnad fordras då? Fins någon annan grund
för var tids bildning och samhällenas sanna intressen
än vetenskapen, den ohöljda, osminkade vetenskap,
som undervisar oss om grundvilkoren för naturens
och mensklighetens ordning och utveckling?

Aftonbladet förordade den 23 Nov. »en anstalt,
ledd efter <i>andra principer</i> än de, hvilka ledde
arbetareinstitutet» och framhöll derpå i likhet med
Dagbladet, att Stockholms <i>borgareskola</i> borde genom en
lämplig omorganisation göras till en
undervisningsanstalt för arbetare, som vore till nytta för alla
parter i samhället. Aftonbladet uttryckte den 5 Dec.
den förhoppning, att arbetarne »med större
anslutning skola vända sig till en läroanstalt
(borgareskolan), som från <i>gammal</i> (kanske allt för gammal?), af
dem känd och värderad rot normalt utvecklar sig
till att fylla deras ökade bildningsbehof, än till en
sådan (arbetareinstitutet), som, från att ha varit
omgifven af en lockande frihetsgloria, helt plötsligt <i>slås
i band</i>, hvilkas <i>berättigande</i>, hur <i>oskyldiga</i> de än för
öfrigt må vara, den ifrågavarande samhällsklassen i
sin helhet dock <i>icke är mäktig att inse»</i>. (Se ofvan
sid. G3.)

Kan någon missförstå detta tydliga språk?

Låtom oss nu, då borgareskolan genom anslag
af stadsfullmäktige blifvit satt i tillfälle att meddela
arbetsklassen en fullständigare bildning än förr,
hoppas, att den ökar den »kritiska motståndskraften»
mot alla osunda och falska läror, att den lärer
arbetarne att inse det »berättigade» i de »oskyldiga
band», hvari man velat slå arbetareinstitutet, och att
rätt innerligt afsky den »lockande frihetsgloria»,
hvarmed det varit omgifvet! Måtte kommunens medel i
borgareskolan nu så användas, att folket der ej blott
får en underordnad kännedom om litet bokhålleri,
litet geometri, litet linearteckning, litet svensk
historia o. s. v., utan äfvenledes en sann upplysning
om vår tids högre vetande. Vuxet folk behöfver
annan föda än barnvälling!

Man bör i våra dagar akta sig att behandla
arbetarne <i>de haut en bas</i> eller med nedlåtenhet eller
på förmyndaresätt eller med pjollrig försigtighet i
meddelandet af insigter. Intet väcker mera misstro,
och harm varder enda tacken.

Aftonbladet har medgifvit (5 Dec.), att
»<i>omständigheterna</i> ha gjort, att hon (borgareskolan) icke
kunnat gå jemna steg med utvecklingen», och menade,
att den »nu skulle kunna <i>ryckas upp</i> i jemnhöjd med
densamma». Och ändock »ville borgareskolan sjelf
för sin tid vara en högre folkbildningsanstalt»! Ja,
utan tvifvel har borgareskolan — liksom så mycket
annat i vårt samhälle — genom »omständigheterna»,
eller med andra ord kärleken till stillaståendet, ej
följt med utvecklingen. Men om den nu »ryckes
upp», om den kommer att i någon mån meddela
mera än förr af tidens vetande, hvem kan neka, att
positivismen är anledningen dertill, efter som
striden om arbetareinstitutet medfört omorganisation af
borgareskolan och arbetareinstitutet grundats af en
positivist! — Allmänt medgifves, att intill
arbetareinstitutets tillkomst allt för litet blifvit gjordt för
folkets högre upplysning. Dagbladet medgifver (d.
5 Dec.), att »det redan befintliga arbetareinstitutet
erbjuder en lämpligare utgångspunkt» för en <i>högre</i>
<i>folkbildningsanstalt</i> än borgareskolan; och
Aftonbladet framhåller (d. 23 Nov.), att arbetareinstitutet
»onekligen icke uträttat så litet för att hos
hufvudstadens arbetare väcka hågen för vetande och
bildning» och att »meningen just nu är mer än
vanligt varm för den sak, som här är i fråga».

Hvarför just nu? Hvarför har man låtit våra
arbetare sakna den bildning, som en positivist, en
frihetsvän visat vara en nödvändighet, om ej
dryckenskap, anarki och ett allt allmännare missnöje
skola alldeles taga öfverhand? Hvarför?

Borgareskolan har hittills endast meddelat
undervisning i räkning, skrifning, satslära, bokföring m. fl.
för affärslifvet nyttiga, rent praktiska färdigheter.
En tid ingick i programmet äfven det allmännaste
af geografi och historia, populär naturkunnighet och
geometri; men dessa uteslötos igen.

Aftonbladet har varnat för att »kasta in
utvecklingen på splitter nya banor och skapa nya former,
der man blott behöfde vidga de gamla»; och
Stockholms stadsfullmäktige ha funnit borgareskolan vara
af natur att genom en vidare utveckling fylla
nutidens kraf i fråga om en högre folkbildning. Enligt
hvad jag från tillförlitligt håll hört uppgifvas, kommer
borgareskolans utveckling hufvudsakligen att bestå i
återupptagandet af nyss nämnda borttagna ämnen.

Hvad arbetareinstitutet afser meddela är:
vetenskapligt vetande, kunskap om naturlagarne,
menniskans historiska utveckling och hennes sociala lif.
Denna undervisningsanstalt har derför ej
yrkesskickligheten till mål, utan den <i>allmänt menskliga
bildningen</i>. Den vill höja arbetsklassens <i>teoretiska
ståndpunkt</i>, ej gifva en s. k. »praktisk undervisning».
Detta uttryck, användt i fråga om den allmänna
folkupplysningen, har jag aldrig förstått; det är i
högsta grad vilseledande, då dermed ej kan förstås
annat än meddelande af kunskaper, som äro af
omedelbar praktisk nytta.

Borgareskolan och tekniska skolan skulle, om
praktiska kunskaper framför allt afses, vara de
lämpligaste som mönster för folkbildningen!

För min del strider jag hvarken mot
borgareskolan eller tekniska skolan, utan anser jag dem
båda vara af den största nytta. Jag vill blott
påpeka, att de ej ha samma uppgift som
arbetareinstitutet och att detta ej har samma uppgift som
ifrågavarande skolor. Alla dessa trenne läroanstalter
behöfvas och de fullända hvarandra.

Dagbladet har också liksom Dagens Nyheter
visat sig sålunda fatta arbetareinstitutets uppgift.

Man skulle väl haft skäl att vänta, att folket
fått åtminstone en smula af de rikes bord, då
riksdagen beviljade 10,000 kronor årligen för åren 1864,
1865, 1866 och 1867 för »offentliga föredrag i
hufvudstaden i sådana ämnen, som företrädesvis tillhöra
allmän bildning». Vi veta att de höllos på Börsen
och i La Croix' salong. Men ingen tycktes tänka
på att arbetsklassen skulle få del af den allmänna
bildning, som meddelades för dessa 40,000 kronor;
den hade ju borgareskolan! Visst är, att så godt
som ingen arbetare åhörde föredragen, fastän de
höllos gratis; intet gjordes för att få arbetarne till
dem och de kunna ej annat än anses ha varit en
företrädesrätt för redan privilegierade klasser. De
skulle vara inledningen till ett nytt universitet i
hufvudstaden och blefvo också början till Stockholms
högskola, hvilken ej är för arbetare.
Hr Forssell synes ha velat kasta en skugga på
mig, derför att jag i Revue occidentale sagt: att
arbetareinstitutet ej skall använda <i>retrograda
(tillbakagående)</i> lärare — —- och att lärarne skola vara
<i>fördomsfria</i>. I sitt i tidningarna tryckta anförande har
hr Forssell särskildt kursiverat ordet <i>fördomsfri</i> och
dessutom för säkerhets skull satt det franska
uttrycket (émancipés) inom parentes. Samhället skulle
tydligen få veta, att hr Forssell ansåg det strida
mot all »sund» utveckling, om en svensk
kommunalstyrelse skulle understödja ett arbetareinstitut med
<i>fördomsfria lärare!</i> Nej, fördomsfulla skola de vara,
tyckes det!

Lyckligtvis har Sverige tillräckligt mänga
upplysta män och qvinnor för att dylika gammaldags
föreställningar numera, skulle kunna göra sig
gällande; och trots de »öfverraskande» meddelanden,
hvarmed hr Forssell öfverrumplade hrr
stadsfullmäktige, har ett stort antal personer, tillhörande så väl
rikare som fattigare klasser, skyndat att understödja
det fördomsfria institutet, med vilkor att det
fortgår i samma anda som hittills. Vi ha dessutom i
andra stiftelser funnit uttryck af samma tidsenliga
tendens att meddela arbetsklassen en fördomsfri
upplysning, såsom i <i>Lars Hiertas minne</i>, hvars ädla
stiftarinna, fru W. Hierta, förordnade, att »fonden
afser att verka bland annat genom bidrag till
sådana företag, som kunna verka till folkets
uppfostran i en moralisk och <i>frisinnad</i> anda».

Hr Forssell framhöll särskildt, att jag enligt
mina skrifter »uppgifvit hoppet att verka på dem,
som genom universitetsstudier eller annorledes insupit
»metafysiska idéer», men hoppas så mycket mera af
våra arbetare». Ja, häri har han väsentligen rätt.
Jag hoppas verkligen mera af arbetarnes sunda
förnuft än af lärdomen hos de metafysiska filosoferna,
»de olösliga frågornas doktorer», som äro färdiga
att med erkebiskop Reuterdahl säga: »kan tiden
undvara oss, så kunna vi undvara tiden», och som med
»Sveriges störste tänkare» Ribbing, professor i »logik
och metafysik», vilja »helt enkelt erkänna
uppståndelseundret såsom ett faktum, emedan man ej kan
förneka möjligheten af flera tillvarelseformer än den
vanliga»!

Utan tvifvel skulle hr Forssell ej ha afstyrkt
ett anslag till en undervisningsanstalt för arbetare,
för hvilken professor Ribbing vore föreståndare!
Tvärtom, han skulle, att döma af hans veklagan
öfver uteslutandet af metafysik från arbetareinstitutet,
utan tvifvel helsat en sådan anstalt såsom
synnerligen nyttig och tidsenlig. Hur beklagar han sig ej
öfver, att »arbetarnes undervisning skall befrias från
dessa <i>ord</i> och <i>andeväsen</i>» — hvarom metafysiken
lärer och hvarom den store filosofen Baco sade, då
man frågade hvad han funnit i skolastiken: <i>ord,
ord, ord!</i>

Aftonbladet instämde i Nov. med Dagbladet i
uppmaningen, att »han, just han, som genom sitt
uppträdande hos stadsfullmäktige så kraftigt ingripit
i den vigtiga sakens återförande från den falska
ställning, i hvilken den var på väg att komma, måtte
taga initiativet till bildande af ett nytt
arbetareinstitut! Som det gamla varit på väg att komma i
en »falsk ställning», så borde nu en förening med
hr Forssell i spetsen låta »en ny anstalt börja sin
— naturligtvis — konfessionslösa verksamhet».

Ja, derom är frågan. Det är just
konfessionslös som arbetareinstitutets undervisning varit — trots
allt hvad herr Forssell ordat om mina enskilda
åsigter. Hr Forssell har aldrig hört någon af mina
föreläsningar i institutet och ingen har kunnat vitna,
att konfession inblandats deri. Hvarför allt detta
tal om positivism och metafysik m. m., om ej
emedan hr Forssell ville, att föreståndaren för institutet
och föreläsaren i kulturhistoria och fysiologi skulle
vara en man, om hvilken man visste, att han skulle
lära sina åhörare något om »ord och andeväsen»,
förutom — naturligtvis — naturvetenskapens
forskningar. Hr Forssell visste väl, att jag ingen vän är
till den skenvetenskap, den metafysiska filosofien,
hvari han blifvit uppfostrad. I åtskilliga arbeten har
jag sökt visa det ohållbara i den metafysiska
lärobygnaden och saknaden af vetenskaplig grund derför.
I stället för att med en otvetydig vetenskaplig
bevisföring <i>vederlägga</i> mina åsigter, begagnade sig hr
Forssell af sin rent borgerliga ställning som
stadsfullmäktig och förmådde inemot ett hundratal män,
hvaraf kanske icke fem egnat sig åt filosofiska
studier, att i blind tro på hans ord göra sig till ett
kyrkomöte eller rättare en inqvisitionsdomstol, som
gaf sig till att i en summarisk process afdöma — ett
kättaremål!

Äro de tolkningar, jag framställer, <i>vetenskapliga</i>,
äro de öfverensstämmande med <i>sanningen</i> och
<i>moralen</i> — eller äro de osanna och stridande mot
individers och samhällens väl?

Denna fråga är den första, ja den enda, som
bör besvaras med hänsyn till ett begärdt anslag af
offentlig myndighet.

Jag påpekar, att börja med, att
arbetareinstitutet ej är afsedt för barn, utan för vuxna personer,
som i allmänhet försörja och uppfostra sig sjelfva
och öfver hvilka hvarken staten eller kommunen eger
att utöfva andligt förmyndarskap.

Hvad undervisningen i institutet beträffar, torde
ingen, som tagit kännedom om densamma, kunna,
påstå, att den stämplar anstalten såsom en
»statsfiendtlig institution»; många vitnesbörd finnas om
att den fyller sitt ändamål: motverkande af
dryckenskap och dåligt tidsfördrif, och meddelande af en
tidsenlig bildning.

En bestämd protest måste jag här uttala mot
hr Forssells förklaring, att institutet för mig är »rent
af ett organ för den positivistiska kyrkans
verksamhet».

Jag upprepar här hvad jag förut offentligen
betonat: att med positivistisk propaganda endast får
förstås det omedelbara förkunnandet af positivismens
syntes eller dess <i>politiska och religiösa system.</i>

Den rent vetenskapliga eller analytiska, delen af
positivismen ingår för visso i mina liksom i alla
framskridne forskares teorier; men lika visst är att
tillgodogörandet deraf ej kan sägas vara liktydigt med
att förkunna positivismen.

På den grund är det ock som jag i <i>Revue
occidentale</i> uppgifvit, att institutet »<i>icke</i> skall vara någon
positivistisk skola i egentlig mening» och att »ingen
tanke på politisk agitation eller religiös undervisning
ingått i stiftarens plan»; och på samma sida i revyen
har framhållits att institutet tillkommit för att enligt
min mening tjena som »det förnämsta medlet mot
<i>dryckenskapen</i>».

Har positivismen emellertid en strängt
vetenskaplig metod för forskning, ja, då kan intet samhälle i
verlden utesluta densamma från vetenskapliga
institutioner, då tjenar det till intet, att anhängare af
äldre system söka förringa dess värde, eller att de
förklara, att positivismen ej kan vara vår tids
samhällen till välsignelse!

I arbetareinstitutet meddelas <i>positiva kunskaper</i>
ocli sprides <i>positiviteten</i>, som väl är positivismens
grundval, men ändock mycket skild derifrån — lika
mycket som judendomen är skild från kristendomen,
fast den senare står på den förres grundval.

Naturligtvis kunna sotistiske motståndare af detta
samband mellan positivitet och positivism taga sig
anledning att göra <i>hvarje</i> undervisning af en positivist
till positivistisk agitation. En gräns må dock sättas
för denna godtycklighet; och första lidelsefulle
motståndare ej att se hvar befogenhet börjar och slutar,
får allmänna opinionen fälla sin dom. Hända kan
ju eljest, att en positivist slutligen ej ens skulle få
hålla föreläsningar om fysiologiska skodon eller
alkoholism, derför att han dermed, på sätt och vis,
kunde anses göra indirekt propaganda!

Jag sviker ej min religion, då jag ej vid alla
möjliga tillfällen söker påtruga andra min tro och
principielt afhåller mig från att framställa
positivismen i institutet; och jag sviker ej mitt löfte till
myndigheter och enskilde i samhället att ej inblanda
politiska agitationer eller religiösa strider i institutets
undervisning, då jag använder positivistiske jemte
andre forskares vetenskapliga synpunkter och rön i
framställningen af vetenskapens resultat. Eller vill
någon måhända påstå, att positivismen ej innehåller
<i>något</i> berättigadt, vetenskapligt och obestridligt,
<i>något</i>, som man har rätt att framställa i en
undervisningsanstalt, som åtnjuter understöd af allmänna
medel i ett lutheranskt land?

Ingen torde kunna förneka att Comte uppstält
en beundransvärd klassifikation af vetenskaperna och
mästerligt framhållit deras inbördes beroende.

Jag har för visso sagt (i Revue occidentale), att
arbetareinstitutet är en frukt af positivismen, men
hvad jag härmed menat, torde ej vara klart för den
svenska allmänheten. Derför att detta meddelande,
som hr Forssell anfört, begagnats för att vanställa
denna institution tillåter jag mig här tolka meningen.

Positivismens klassifikation af vetenskaperna har
sålunda gifvit mig en fingervisning vid ordnandet af
undervisningen och utväljandet af ämnena, så att
ingen lucka behöfver uppstå för dem, som allvarligen
söka tillegna sig vår tids vetenskapliga bildning, och
arbetsklassen härstädes måtte erhålla några positiva
kunskaper i stället för det blinda förnekande, som
redan gripit vidt och bredt ikring sig långt innan
positivismen blef känd i Sverige.

Arbetareinstitutet är vidare på så vis en frukt
af positivismen, att denna lära öppnat mitt sinne för
arbetsklassens sak och låtit mig fatta dess sanna
behof — något som den akademiska skola ej kunnat
göra, hvilken hr Forssell tillhör och hvars ofattliga
lärdomar ännu aldrig värmt någons hjerta för <i>folket</i>
eller gifvit oss någon ledning för bedömandet af dess
ställning och förhållanden. Comte har visat vigten
af att skaffa folket verkliga insigter om lifvets lagar
och samhällenas lifsvilkor — ej blott om
undervisningens a-b-c i folkskolan — på det vi måtte kunna
förebygga anarki, omstörtningar och oreda, då
utvecklingen skridit mer framåt och folket i enlighet
med den hittills gjorda erfarenheten — mer och mer
deltager i det sociala lifvet.

Detta är emellertid ej att låta institutet vara
organ för någon politisk eller religiös agitation i
positivistisk anda.

Hvems blir skulden, om folket ej är upplyst, då
det en dag skall intaga sin medborgerliga ställning
i samhället? Hvem skall bära ansvaret för de
lidanden och, kanske, de våldshandlingar, som vi då, eller
innan dess, möjligen skola bevitna?

Arbetareinstitutet kan göra mycket för att
förebygga detta och måhända skall den dag komma, då
positivismen på denna grund skall värderas af vårt
lands styrelse. Låtom oss ej glömma berättelsen
om den barmhertige samaritanen, som kunde göra
väl, fastän han var en kättare. Månne en
rätttroende svensk bör vägra mottaga hjelp af en
positivist, om hans hus brinner? Månne
nykterhetsvännerna böra vägra understödja verksamheten hos en
positivist, då han söker rädda folk från att drunkna
i bränvinets syndaflod?

Äfven på så vis har institutet varit en frukt af
positivismen, att jag ärligt der sökt »lefva för andra»
och der utföra min gerning, folkupplysningen med
»kärlek som grund», och ändtligen att jag förkunnat
oegennyttans och menniskokärlekens principer, och
framhållit viljans makt och menniskans ansvarighet
samt huru mycket dryckenskap och annan urartning
kan af menniskan motverkas. Utan tvifvel är detta
positivism; men är det derför ett brott, som ett svenskt
samhälle bör bestraffa?

Frågan om anslag till arbetareinstitutet är af
synnerlig vigt med afseende på en af de största
kulturprinciper vårt land diskuterat på senare
årtionden.

Som bekant var hr A. Hedin, hvilken väckte
motion hos stadsfullmäktige om anslag till
arbetareinstitutet, en af dem, som vid 1870 års riksdag
verkade för religionsfrihet i Sverige. Det var derför
intet öfverraskande, att hr Hedin kraftigt
protesterade mot hr Forssells angrepp på lärofriheten och
ej kunde finna, att den positivistiska
verldsåskådningen, som han väl känner till, kunde vara till
skada för institutets undervisning, hvarom han tagit
personlig kännedom.

Jag åberopar mig samma rätt som öfrige svenske
medborgare, hvilka icke antaga statskyrkans dogmer:
israeliter, boströmianer, hegelianer m. fl., att förestå
och undervisa i allmänna undervisningsanstalter, och
hvilken rätt blifvit dem tillerkänd af 1870 års
riksdag, och jag protesterar liksom 1870 års
frihetsvänlige lagstiftare — hrr V. Rydberg, E. Key, A. Hedin,
Dahm, Adlersparre m. fl. — mot bekännelsetvångets
tyranni.

Det skall vara oss fullkomligt likgiltigt hvem
som framstält de synpunkter och teorier, som vi finna
oss böra använda, blott de äro <i>vetenskapliga</i> och
öfverensstämma med <i>verkligheten</i>. Det må nu vara
en kines eller en jude, en katolik eller en positivist,
som uttalat dem; vi skola undersöka dem och, om
de bestå inför en allvarlig granskning, tillgodogöra
oss dem.<footnote>Hr Wallenberg sade vid stadsfullmäktiges sammanträde
d. 17 Nov. att han »alltid blefve främmande för hvarje samfund, som hade någon fot i främmande land, ty sådana samfund ledde
alltid till tvedrägt». Jag tillåter mig blott påpeka, att Sverige
fått kristendomen från Frankrike genom Ansgarius, och
protestantismen från Tyskland genom Luthers omedelbara påverkan,
och att frimurareorden är af främmande ursprung.</footnote>

Vid vårt landa universitet gäller i sjelfva 
verket denna princip, fast den reaktionära politiken
synes vilja dölja densamma. Staten understödjer vid
dessa högskolor läror, som hvila på mycket olika,
ofta alldeles motsatta principer. På samma dag och
timme hålla en teolog, en boströmian och en
naturforskare ofta föreläsningar, som fullständigt motsäga
hvarandra — men de underhållas ändå af staten.

Är i sjelfva verket en boströmian, hvars
verldsåskådning af svenska kyrkan anses i högsta grad
kättersk, mera berättigad än en positivist att begära
anslag af allmänna medel till en undervisningsanstalt
i ett luteranskt samhälle — isynnerhet om all politisk
och religiös propaganda uteslutes?

En boströmian tror ej på Kristi gudom —
åtminstone ej enligt svenska kyrkans mening — tror
ej på räddningen genom nåden och ej heller på
helvetet. Och ändock kan han anställas som lärare i
skolan och vid universitetet; ändock kan han få bli
statsråd ehuru dertill fordras att han skall vara
»af den rena Evangeliska Läran» (Regeringsformen
§ 4). Hvad utvisar detta? Jo, ett af de två:
antingen att han af staten tvingas att hyckla en
tro som han ej har, eller ock, att staten, som vid
Regeringsformens affattande 1809 ej hade någon
boströmiansk filosofi, småningom antagit en annan
uppfattning af begreppet evangeliskt kristen och

<i>i sak</i>, ehuru ej i form, följer religionsfrihetens
princip.

Det torde förtjena att särskildt påpekas,
hurusom K. Maj:t nyligen frikännande afdömt ett
religionsmål mot trenne folkskollärare i Vermland (i
Sunne), hvilka anklagades för att hysa meningar
afvikande från statskyrkans bekännelse. Trots
skolrådets och domkapitlets dom, hvari biskop Rundgren
torde haft största andelen, och trots lärarnes
bekännelse af den s. k. Waldenströmianismen, har K. Maj:t
d. 21 April 1882 frikänt dem. »då det ej kan anses
till fullo ådagalagdt, att klagandena i anmärkta
hänseende brutit emot <i>sin pligt såsom folkskollärare</i>».
Detta utslag är af utomordentlig vigt, ty det visar,
att vår regering strängt håller sig till lagens bud
eller: att en anklagad embetsmän eller tjensteman
ej är ansvarig för annat än det, som sammanhänger
med hans embete eller tjenst; och vidare att den
ogillar inblandning af personliga åsigter eller
inqvisitoriska förhör och granskningar utanför sjelfva
saken i fråga.

Då sådana principer följts i fråga om
barnaundervisning, böra de då ej följas, när det gäller
vetenskapliga föreläsningar för vuxne, synnerligast
som dessa sjelfva betala en del af omkostnaderna
derför?

Huru allmänna opinionen i vårt land är emot
hvarje slag af religionsförföljelse och intolerans,
derpå ha vi bland annat sett ett vackert bevis i det
upprop om hjelp åt lidande judar i Ryssland, som i
Maj utfärdats af ett antal aktade män. Desse,
tillhörande flera skilda verldsåsigter — judisk, ortodox
kristen, unitarisk, boströmiansk metafysisk, 
vetenskaplig — ha framhållit, att »vårt folk till sina
ärofullaste minnen räknar kampen för <i>samvetsfrihetens heliga
sak»</i>, och de vädja icke minst af just denna orsak
till svenskarnes medkänsla för förföljda judar.

Måtte samma känsla af tolerans utvecklas hos
oss <i>äfven för inhemska</i> förhållanden! Ännu återstår
dock mycket innan religionsfrihetens heliga sak
fattats af alla svenskar.

Herr Forssell borde ej ha glömt, att en israelit,
prof. R. Rubenson, är en af de förnämsta
målsmännen för vår andliga kultur, då han är professor i
Vetenskapsakademien och icke blott föreläsare i utan
ock rektor för Stockholms Högskola (som
understödjes af stadsfullmäktige med 40,000 kr. årligen); att
en annan israelit, polisintendenten S. Rubenson, är
en representant för ordningsmakten i vårt samhälle;
att en tredje, hr A. Rubenson, är inspektor för
musikaliska akademien, som är svenska kyrkans
orgelnistskola, och att en fjerde mosaisk förnekare af den
rena evangeliska kristna läran, sekreteraren hos
stadsfullmäktige M. Rubenson, är medlem af svenska
riksdagen och deltager i lagstiftning för kyrka och stat,
skola och universitet!

Inför denna tolerans är det djerft att röra vid
en svensk medborgares religiösa åsigter, synnerligast
då hans morallära väsentligen sammanfaller med
kristendomens.

Gent emot hr Forssells puritanska angrepp på
min religiösa öfvertygelse och hans emot 1870 års
grundlag om utvidgad religionsfrihet stridande
intolerans behöfver jag blott anföra 16 §
Regeringsformen för att visa, hvilket skydd en svensk
medborgare åtnjuter i religiöst afseende, om skydd behöfves.
Nämde § stadgar nemligen: »Konungen bör rätt och
sanning styrka och befordra - - ingens samvete
tvinga eller tvinga låta, utan skydda hvar och en
vid en fri utöfning af sin Religion, så vidt han
derigenom icke störer Samhällets lugn eller allmän
förargelse åstadkommer.»

Det svenska samhället torde tvifvels utan erkänna,
att den grupp positivister här finnes, sökt befrämja
allmänt väl, befordra ordning och laglydnad,
sedlighet och upplysning.

Ett löfte finnes, som förbinder hvarje svensk
positivist att »ständigt söka befordra verksamheten
hos hvarje laglig regering, så länge den handlar
oveldigt och omtänksamt». Ett annat ålägger honom att
»ständigt söka tjena menskligheten till fördel för
samtida och efterkommande samt att mera afse sina
pligter, än sina rättigheter». Enligt ett tredje löfte skall
han »söka undertrycka de egoistiska känslorna och
utveckla de altruistiska (oegennyttiga)».

Svenska staten skulle ej, utan att ådraga sig
hela den bildade verldens tadel för
religionsförföljelse, kunna genom någon sin myndighet uttala en
dom eller ett omdöme, som afser att bekämpa en
lära, som gör arbete för andra till en af sina största
dygder, fordrar en ordnad och fast styrelse, yrkar
att familjebanden må stärkas och helgas allt mer och
gent emot fåfängans och högmodets ingifvelser
förkunnar den inbördes samverkans och beroendets lag!

Det upplysta sätt, hvarpå vår regering 1881
understödde arbetareinstitutet, utan fordran att utöfva
inflytande på undervisningen och endast med
förordnande af en inspektörs tillsättande, är utmärkande
för normaltillståndet i ett land med framskriden 
kultur. Den verldsliga styrelsen bör begränsa sin
verksamhet väsentligen till ordningens upprätthållande
och lemna den andliga odlingen fullkomligt fri,
understödjande hvad som häruti kan visas stå i
öfverensstämmelse med den vetenskapliga forskningen,
moralen och samhällsordningen, då understöd äro
nödvändiga, men utan att föreskrifva den närmare
ledningen, som åligger forskarne. För den nödvändiga
kontrollen behöfves endast lämpliga ombud å statens
vägnar samt allmänhetens och pressens öfvervakande.
Ingen sant vetenskaplig institution kan trifvas, om
den verldsliga makten söker på något vis herska
derinom, och ingen institution för vuxne arbetares
upplysning vinner desses förtroende, om myndigheter
misstänkas öfva inflytande derpå.

Det ifrågavarande anslaget till arbetareinstitutet
väckte allmänhetens sympati och kunde ej tolkas
annorlunda än såsom välvilja emot arbetarne, såsom
ett tidsenligt bidrag till arbetarefrågans lösning, som
var så mycket välbetänktare som ett berättigadt
missnöje förekommit på senare åren bland arbetarne på
flera ställen i vårt fosterland — icke blott med
afseende på den ekonomiska ställningen, utan äfven
rörande den bristfälliga undervisning, som egnats folket.

* * *

Hr Forssell tyckes i mina skrifter fått den
besynnerliga föreställningen, att det skulle finnas <i>en
positivistisk</i> naturvetenskap och <i>en annan</i> eller »den
af oss allesamman högt uppburna naturvetenskap,
som, trogen sin egen metod, säger allt hvad den vet
och — ingenting derutöfver».

Hvad menas med detta resonnemang? Den enda
forskning positivismen erkänner som vetenskap, är
just den, som säger allt hvad som man vet och intet
derutöfver; derför kallas positivismen positivism,
derför är det som den ej erkänner fantasier öfver föremål
oåtkomliga för verklig forskning för att vara
vetenskap! Det är just emedan positivismen ej undervisar
om något utöfver det vetenskapligt kända, som den
misshagar hr Forssell. Det är just den
naturvetenskap, som blifvit <i>otrogen</i> sin metod och säger <i>mer än
den vet</i>, som är så högt uppburen af hr Forssell och
andre, som han sammanfattat i »oss allesamman».

Hr F. skulle haft stor nytta af att öfverväga
den tanke af Claësson, som jag i företalet till mitt
arbete om positivismen framhållit: »Må ingen annan
företaga kritik än den, som förut gjort sig den
mödan att ej blott genomläsa, utan äfven <i>genomtänka</i>
den bok, han ämnar granska, och må han ej tro,
att ett dylikt genomtänkande är något hastverk. Ett
filosofiskt arbete, äfven om det är litet till sitt
omfång, är ej någon roman. För att inhemta dess
innehåll är det ej nog med en genombläddring eller en
hastig genomläsning; det erfordras verkligt studium.
<i>Underlåtes detta, kan lätt hända, att kritiken ej träffar
sitt föremål</i>, och då gör hon naturligtvis ingen nytta,
men kan medföra skada både för den kritiserande
och den som kritiseras.»

Huru ytligt hr Forssell gått till väga, framgår
deraf, att han på grund af läsningen af mina
skrifter meddelat de öfverraskande underrättelserna: att
positivismen är en »rent kommunistisk» lära, att anarki
skall framgå ur positivismens läror, att ingen frihet
och sedlighet, ingen lag och rätt utom styrkans, ingen
mensklig samvaro utom förtryckets och ingen kultur
skall finnas, om positivismen genom sin vetenskapliga
bevisning blefve segrande. I fråga om kommunism
påpekar jag hvad som står i mitt arbete om
<i>Positivismen</i> sid. 407:

»Positivismen förordar <i>moraliska medel</i> och icke
såsom kommunismen politiska. — — Kommunismen,
som velat införa en ny tingens ordning, missskänner,
ja, förnekar rent af de sociala företeelsernas
naturlagar. På grund af okunnigheten om samlefnadens
verkliga lagar är det som kommunismen medför en
farlig sträfvan att <i>undertrycka all individualitet</i>. —
— Ett annat misskännande af samhällighetslagarne
framlyser hos kommunismen i dess aflägsnande af de
industriella cheferna eller arbetsgifvarne.
Positivismen åter lärer, af historiska och sociala skäl, att
intet industrielt arbete på få undantag när kan
verksamt försiggå utan bibehållandet af den gamla
organisationen med kapitalister och arbetare.»

Är det något som positivismen motverkar, så är
det för visso <i>anarkien</i>; intet är positivismen så
förhatligt som laglöshet och godtycke. En <i>lagbunden
ordning</i> söker den i allt: i naturens, i samhällets, i
individets lifsprocesser; detta framlyser på hvarje sida
af positivistiska skrifter; »ordning som stöd» är ett
af positivismens förnämsta budord. Derför är det
ock som positivisterna af de hejdlöst liberale, af
yttersta venstern — här som i Frankrike — anses t.
o. m. som <i>konservative</i>. Detta är en känd sak. »I
ett systematiskt historiskt studium ligger räddningen
från en fortsatt godtycklighet och anarki inom 
politiken», säger Comte bland så mycket annat i fråga
om ordningen; och jag har för min del också sökt
medelst systematiska föreläsningar i historia i min
ringa mån bidraga till en lugn och ordnad utveckling.

Jag skulle intet säga om hr Forssells tal om
anarki, om han kunnat påvisa en enda handling af
en sann positivist, som hade en anstrykning af
anarki; men han känner ingen sådan, utan har i brist
på bevis tillgripit konservatismens vanliga metod att
profetera att allt möjligt ondt skall härflyta af deras
känslor, tankar och handlingar, som våga rubba
något af — det kära gamla! Hr F. har här talat
alldeles emot hela positivismens anda och mening.

<i>Positivismen hyllar ej massans välde</i>, men derför
ringaktar den ej folkets uttalade meningar; den
erkänner ej <i>antalets</i> makt, men vördar den <i>allmänna
opinionen</i>, förutsatt den är öfverlagd och grundad.
Men positivismen anser, att »de sociala frågorna äro
allt för svårlösta för att af hvem som helst kunna
utan vederbörlig förberedelse diskuteras eller af den
stora publiken afgöras. — — Det är nödvändigt att
det stora flertalet frivilligt afsäger sig sin rätt till
<i>suverän granskning</i>, så snart man funnit värdiga organ,
som öfvertaga samhällets verkliga ledning». Dessa
citat ur mina skrifter har hr Forssell sjelf anfört;
men tror någon, att han deri velat se en kamp mot
anarkien? Nej, han har blott anfört dem för att, pà
demagogers sätt, kittla massans frihets- och
sjelfständighetskänsla, för att söka stämma den mot
positivismen såsom en despotisk lära! Såsom jag i mitt
första svar till hr Forssell af den 21 Nov.
framhållit, fordrar positivismen nu och allt framgent att
»ingen sorts förtryck af olika meningar får ega rum
— — och att en fullständig frihet skall finnas för
diskussion och framställning af åsigter». Detta ställe
i min bok om <i>Positivismen</i> borde hr Forssell ha sett,
om han studerat den med någon uppmärksamhet och
velat framställa positivismen <i>uteslutande af kärlek till
sanningen</i>. Eller tror månne hr F. att hvem som
helst kan diskutera de sociala frågorna, efter som
han tyckts uppträda till den förtryckta massans
försvar? Vill hr F. anse massans domar ofelbara eller
dess granskning suverän?

Det tager sig emellertid egendomligt ut, att finna
hr F. ena ögonblicket tala om den anarki, som skall
följa af positivismen, och ett annat framhålla att
positivismen ej skulle tillstädja folket någon frihet. Jag
kan ej annat än i denna inkonseqvens se — med
förlof — ett uttryck af hämd, då positivismen ej
kan beundra protestantismen så som hr F. tyckes
göra. Jag har i mitt arbete <i>Positivismen</i> sid. 222
sagt, att Comte ansåg »protestantismen karakteriseras
af vädjandet till den fria individuella forskningen
och utgör en del af den negativa doktrinen eller den
<i>revolutionära filosofien</i>. — — Denna innebär
emellertid en anarkisk princip i den absoluta individualism,
som den förkunnar då den tillerkänner en hvar
menniska förmåga att afgöra alla möjliga frågor —
utan att några kompetensvilkor först fordras. Men
härigenom upphäfves hvarje andlig auktoritet, och
hvar är då gränsen mellan personlig frihet och
anarki?» (Se <i>Positivismen</i> sid. 222.)

Månne ej det protestantiska Sverige mer än nog
fått se följderna af den så beprisade förmågan hos
alla menniskor att granska allt? De otaliga sekterna,
den fullständiga splittringen inom den protestantiska
kyrkan, kolportörernas framfart m. m. torde 
tillräckligt intyga, att en anarkisk princip fans i den
protestantiska revolutionen.

Positivismen fordrar, att man i religions- ocli
samhällsläran skall ha lika goda <i>skäl</i> som i de
enklare vetenskaperna och att man ej skall i de förra
ledas af subjektiva meningar mer än i de senare.
Detta är intet förtryck, intet andligt förmyndarskap;
det är vördnad för <i>sann forskning</i> och de <i>lagar</i>, hvarom
den lärer.

Hvad nu beskyllningarna för att motverka
sedlighet, frihet, lag och rätt beträffar, som han trodde
sig kunna stödja med några ur sitt sammanhang
lösryckta citat, så må jag här bemöta dem med att
anföra endast några få stycken, som torde tillräckligt
utvisa, <i>hur litet hr Forssell känner den lära</i>, hvarom
han velat <i>upplysa</i>, stadsfullmäktige och det svenska
samhället, och huru han ofta framstält raka
motsatsen till positivismen.

I mitt arbete »Om <i>Sinnesrubbning</i> och
menniskans förmåga att motverka detta sjukdomstillstånd»
(1878) sid. 55 säges:

»Karakterens, sinnesbeskaffenhetens, dygdens och
lastens beroende af vår <i>vilja</i> måste vi anse som ett
ovederläggligt faktum. — — Hvad är i sjelfva
verket grunden för alla religionslärors moraliska
föreskrifter, om ej en <i>fordran på individets egen kraft</i>,
som skall visa sig i efterföljd af hvad den föregående
utvecklingen medfört såsom det bästa och nyttigaste
för samhällets och individets bestånd och framsteg!
Den dagliga erfarenheten har lärt oss, att det, vid
sidan af de ärftliga anlagen, om hvilkas tillvaro man
alltid varit öfvertygad, i menniskans inre finnes <i>en</i>
<i>makt, som till en betydlig grad eger förmåga, att leda
henne.»</i>

I <i>Gyldene ord</i> framhålles som det första
budordet för positivisterna: »Lef för andra; underordna
de enskilda intressena under de allmänna,
personligheten under samhälligheten»; der står vidare följande
citat ur Comte: »Det altruistiska (oegennyttiga)
lefvernet kan ensamt förskaffa menniskan en
fullständig och varaktig harmoni! — — En verklig
förståndsöfverlägsenhet kan ej till fullo utöfva sitt
förnämsta inflytande, om den ej är <i>underordnad en hög
moralitet</i>. — — De starkare tillkommer det att skydda
de svagare och de svagare att hysa vördnad för de
starkare.»

Egendomligt var, att, samtidigt med att hr
Forssell före det beryktade uppträdandet hos
stadsfullmäktige studerade mina arbeten och nedskref sina
påståenden att jag förnekade den sedliga viljan etc.,
jag höll ett föredrag om »Viljan och ansvarigheten» i
en Good-Templarorden i Stockhohn (d. 23 Okt 1881),
och refererades detta i flera af våra dagliga
tidningar. Enligt Dag. Nyh:s referat (d. 31 Okt.)
framhöll jag i detta föredrag, att »vi i egenskap af
menniskor äro <i>ansvariga</i> för våra handlingar», och
uttalade jag mig »skarpt mot den hos nutidens läkare så
mycket gängse fysiologiska <i>materialismen</i>, som
sönderbryter skiljemuren mellan det man i dagligt tal
kallar ondt och godt, som kastar den fria viljan
öfver bord och öfverlemnar allt åt slumpen». Och
enligt Nya Pressen d. 24 Okt. »gick föredraget ut på
att ådagalägga menniskans förmåga att genom sin
viljas kraft besegra sin naturs lägre drifter och
motstå sådana frestelser som t. ex. dryckenskapens».

Och nu, inför dessa redogörelser, tillåter jag mig
fråga, om hrr stadsfullmäktige <i>nu</i> såsom den 17 Nov.
1881 anse hr F:s auktoritet af den beskaffenhet, att
de uteslutande derpå skulle grunda sina omdömen i
kulturfrågor?

Och jag frågar de »många personer, om hvilka
hr F. bestämdt vet, att de icke haft en aning om de
förhållanden han upplyst» den 17 Nov., huruvida de
anse alla de af hr F. skildrade förhållandena vara
öfverensstämmande med verkligheten?

* * *

1 <i>»Nationalekonomisk tidskrift»</i> (häft. 11. 1881).
utgifven af V. Folke Hansen och V. Scharling. tvenne
framstående politiker i Köpenhamn, har lemnats en
redogörelse (15 sidor stark) för <i>»den positivistiska
missionen i Sverige»</i>, och hvilken torde böra i
sammandrag här meddelas. Den är så mycket
beaktansvärdare, som den visar, huru personer, som ej ledas
af politiska bevekelsegrunder, se samma sak mycket
olika.

Artikelförfattaren d:r Vilkens yttrar:

»Man läser på det hela taget denna bok
(»Positivismen» af d:r Nyström) med respekt för det allvar,
den kärlek och den förmåga, hvarmed fakta här äro
framstälda. Den hvilar på ett grundligt studium af
Comtes lära, framställningen är klar och åskådlig, i
kapitlet om vetenskapernas klassifikation är en om
stora kunskaper vitnande hänsyn tagen till de
framsteg vetenskaperna gjort sedan Comtes dagar; de frön
till positivismens andra fas, som finnas i den första,
äro på ett förträffligt vis framhållna, en organisk
helhetsbild har blifvit framstäld, och Nyström har
rätt deruti, att det ej finnes en sådan motsats mellan
Comtes första och andra fas, att positivismens venster
har skäl att i den sista blott se en sinnesförvirrad
mans utgjutelser. Det var utan tvifvel något annat:
<i>en allvarlig andes behof af ett religiöst element, en
positiv andes protest mot tidens egoism och en kritik</i>,
som blott upplöser utan att sätta något i stället. - -

Hvad som isynnerhet kan intressera tidskriftens
läsare, är den form af <i>arbetarerörelse</i>, som d:r
Nyström på positivismens grundval sökt införa i Sverige.
Egendomligt för rörelsen är <i>en helt ny ande, hvari
man visserligen gerna vill önska hvarje arbetarerörelse
vara ledd</i>, men som onekligen lider af den bristen,
att den för att verka praktiskt nyttigt för arbetarne
förutsätter, att <i>alla andra klasser ledas af samma
anda</i>. — —

I »Kapitalets och arbetets problem» förordar han
en organisation, som <i>öfverensstämmer med den
föregående kulturen och våra nu gällande
samhällsförhållanden</i>, och han lägger vigt på, att <i>uppfostran</i> och
<i>förståndsodling</i> måste lika mycket tillgodoses som
egendoms- och arbetsförhållanden. Positivismen fordrar
moraliska medel i stället för kommunismens politiska.
D:r Nyström ser i kommunismen och socialismen ett
misskännande af de ekonomiska naturlagarne och
dristar sig till och med antaga, att positivismen af
historiska och sociala skäl lärer, att intet industrielt
arbete kan verksamt försiggå utan bibehållande af
den gamla organisationen med kapitalister och
arbetare. - —

Hvilket utomordentligt inflytande en sådan
institution som arbetareinstitutet skall öfva på
arbetarnes intellektuella och moraliska väsen, på deras 
familjelif och på samhällslifvet, är vältaligt framhållet.
Man skall här tala om utopier, och nekas kan ej, att
målet sir något storslaget. Jag medgifver emellertid
d:r Nyström fullkomligt, att en sådan tanke,
synnerligast när den arbetar sig fram från en ringa början
hufvudsakligast genom arbetarnes egen energi, icke
hör till de lösa drömmarne. — —

En sådan arbetarerörelse, som är uppfyld af
positivismens anda, bjuder oss åtskilliga förträffliga
drag. Den förespeglar icke arbetarne en tid, då allt
flyter af mjölk och honung, och den väntar icke en
allmän pånyttfödelse af menskligheten genom
socialistiska institutioner, de må nu heta republik eller
utvidgad valrätt. Den afbryter ej våldsamt bryggan
till framtiden och den vet, att institutioner blott ha
betydelse i samma mån som de motsvara tid och
omständigheter, och att nya institutioner blott få styrka
genom att fyllas med mera intelligens och mera
socialt sedlig anda. Under det den lägger den
afgörande vigten på <i>arbetarnes upplysning</i>, väntar den
dock icke allt af förståndet, utan lägger i lika mån
vigten på <i>hjertats, karakterens, viljans sjelfuppfostran</i>
genom föreningsväsendet. Den förhåller sig till
Lassalle som den positivistiska till den metafysiska
andan. Metafysiken talar tilll individualismen och är
derför kritiskt upplösande, positivismen till
samhälligheten och inskärper erkännandet, att den verkliga
lyckan är förenlig med alla möjliga vilkor, förutsatt
att de ärligt uppfyllas och riktigt uppfattas; den förra
talar väsentligen om <i>rättigheten</i>, den senare om
<i>pligten</i> mot samhället; den förra gifver arbetarne <i>i
kritikers, sofisters och talares våld</i>, den senare vill utveckla
<i>det sunda förnuftet, den ärliga och lugna</i> 
<i>tillfredsstälelsen;</i> de socialistiska agitatorerna smickra gerna
arbetarne, hr Nyström talar äfven allvarligt om deras
dryckesbeliof, deras lust att roa sig och att föredraga
detta framför en allvarlig och upplysande odling, om
deras karaktärslöshet o. s. v. <i>En agitator är herr
Nyström icke</i>, om hans <i>rättrådighet, billighet och måtta</i>
i alla spörsmål får man den bästa mening. Man må
önska arbetarerörelsen uppfyld af en sådan anda.

— D:r Nyström är ej så inne i de
social-ekonomiska rörelserna att han tillräckligt genomskådat de
sociala problemens svårighet; men <i>i det stora och hela
har han rätt i sin metod.»</i>

Undras må väl, om hrr stadsfullmäktige, derest
de egt kännedom om Nationalekonomisk Tidskrift,
och för öfrigt haft lika god insigt i frågan som en
utländing aktat nödigt skaffa sig — om de också då
skulle kommit till det resultat som gjort d. 17 Nov.
1881 till en för dem allt annat än ärofull
bemärkelsedag.

* * *

Jag afgick från föreståndareplatsen i
arbetareinstitutet för att ej utgöra ett hinder för
stadsfullmäktige att bevilja anslag till institutet och för att
i handling visa, att jag inga afsigter haft att på
något egenmäktigt sätt leda denna anstalt eller införa
andra principer än de, som uttalats i dess program.
Ett förslag framstäldes då — af hvem är mig ej
bekant — att öfverlåta institutet till ett sällskap,
bestående af ett tjugutal personer af framstående
samhällsställning. Detta sällskap skulle dels samla
penningar genom enskilda bidrag, dels hos
stadsfullmäktige begära anslag till institutet.

Utan tvifvel hade det tilltänkta sällskapet
förskaffat institutet en gynsam ekonomisk ställning och
utan tvifvel hade programmet till en början blifvit
väsentligen följdt. Men frågan är, om institutet
förblifvit hvad det var och hvad det var ämnadt att
vara: en neutral undervisningsanstalt för meddelande
af den vetenskapliga forskningens resultat, utan
sidoinflytanden och utan inblandning af ovetenskapliga
element och utan den sorts historia som man kallar
»öfverenskommen saga»? Frågan är, om institutet
förblifvit en anstalt för arbetsklassen, om arbetarne
omfattat det med det för dylika företag nödvändiga
förtroendet. Arbetareelementen i institutets styrelse
betviflade, detta senare, afstyrkte förslaget att bilda
ett nytt sällskap och sökte förmå mig att ej afgå
som föreståndare. De framhöllo vidare den
omständigheten, att styrelsen, sådan den var, var ansvarig
inför regeringen och enskilda gifvare för de medel
institutet erhållit och ej kunde anses ha rättighet att
upplösa sig och öfverlåta institutet till ett främmande
sällskap, samt ändtligen att arbetsklassen härigenom
skulle fatta en afgjord misstro till institutet.

Jag tillfrågades om förslaget att öfverlemna
institutet till det ifrågasatta sällskapet, dervid jag
uttalade mig deremot, <i>derest det ej skulle bestå af lika
mthuja arbetare som herremän</i>. Detta var mitt vilkor,
men det antogs ej.

Skälen till mitt vilkor voro, att jag lika litet
som vår tids arbetare var öfvertygad om, att en
neutral och objektiv riktning i institutets undervisning
skulle kunna upprätthållas af något sällskap, om det
ej vore på nyss angifna sätt sammansatt, och vidare,
att misstron bland de folkliga elementen mot de rike
och de maktegande är för stor för att på annat vis
kunna öfvervinnas. Jag uttalade mig vidare mot
förslaget derför att jag ansåg mig ha skäl att bakom
detsamma antaga en politisk intrig af personer,
stående utanför institutet, och att detta inom kort skulle
komma att undergå en fullständig omstöpning till
skada för folkbildningen. Anledningen till detta
mitt antagande var, att åtskilliga personer, som förut
ej visat något intresse för denna art af
folkupplysning, visade sig synnerligen angelägna att komma i
besittning af institutet. Ett lugnare sätt att gå till
väga än det härvid ådagalagda hade måhända
medfört framgång för deras planer; men oförsigtigheten
och hetsigheten röjde hvad som låg bakom det
plötsliga intresset för arbetsklassen.

Under det jag sökt på allt sätt hålla politik borta
från institutet, har först hr Forssell och sedan några
andra politiker af mera skiftande färg velat göra
institutet till en politisk stridsfråga. Häremot ha dock
institutets sanna vänner vetat att sätta en gräns.

Det utlåtande som stadsfullmäktiges
beredningsutskott afgaf angående det begärda anslaget (se
ofvan sidan 25), visar tydligt, att ett årligt anslag af
denna myndighet, som det ifrågasatta sällskapet
hoppades förskaffa institutet, skulle medföra en
genomgående förändring af dess organisation och
verksamhet.

Då flera af stadsfullmäktiges ledande män
(deribland hr Forssell) allt ifrån arbetareinstitutets
tillkomst visat sig afvogt stämda och vägrat bidraga
med gåfvor dertill, hade jag aldrig hyst några
förhoppningar om beviljandet af anslag af denna
myndighet, men ville ej motsätta mig det förslag, som
af en stadsfullmäktig gjordes förliden höst att väcka
motion derom.

Ett antal rike hade lofvat att gifva de medel,
som kunde behöfvas för institutets ledning i en »sund»
och »samhällsnyttig», men på samma gång »verkligt
liberal» anda, med vilkor att jag afginge från
institutet icke blott som föreståndare utan äfven som
föreläsare. Man lät då föreslå mig att för en ej
obetydlig summa <i>köpa</i> mig ur institutet, ett förslag, som
jag ej kunde annat än tillbakavisa såsom en skymf.
De pekuniera uppoffringar, jag gjort för institutet
— inkomsterna af ett års läkarepraktik, som blifvit
åsidosatt — har jag gjort för <i>sakens</i> skull, ej för
att betalas derför.

För att betrygga föreläsarne i institutet för
ovärdiga angrepp, sökte jag strax efter min afgång som
föreståndare att få tanke- och forskningsprincipen
formligen antagen för institutet och inlemnade
derför följande skrifvelse:

<tab><tab><i>»Till styrelsen för arbetareinstitutet!</i>

Undertecknad får härmed anmäla, att, i den
händelse styrelsen behagar hedra mig med någon
lärarebefattning vid arbetareinstitutet, jag endast då anser
mig kunna mottaga förtroendet, om styrelsen i ett
särskildt aftal ville bestämma:

<i>att</i> inga band få läggas på forsknings- och
framställningsfriheten: alla verkliga erfarenheter, alla
timade tilldragelser och alla af den vetenskapliga
forskningen stödda teorier få framställas;

<i>att</i> inga utanför stående myndigheter eller
sällskap ega att bestämma öfver undervisningens ledning
och styrelsens åtgärder;

<i>att</i> det i princip antagna förslaget till program
och stadgar för arbetareinstitutet ej ändras i några
hufvudpunkter; samt

<i>att</i> i föreläsningssalen uppsattes såsom en tredje
devis för institutet:

<tab><tab><tab><i>Tanke- och Forskningsfrihet.</i>

Stockholm d. 29 Nov. 1881.

<tab><tab><tab><tab><tab><tab>Med utmärkt högaktning

<tab><tab><tab><tab><tab><tab><tab><i>Anton Nyström</i>.»

Följden af denna skrifvelse blef, att den äskade
tredje devisen uppsattes i föreläsningssalen.

Arbetareinstitutets styrelse för 1881—1882
sammanträdde på min anmodan första gången d. 7 Sept.
1881 och beslöt då, »på prof. Dahlanders förslag, att,
som institutet ännu ej egde någon kassa (blott
förhoppning om anslag af 5,000 kr), d:r Nyström tills
vidare finge på egen risk skaffa lokal, träffa aftal
med lärare m. m., då de öfrige styrelseledamöterna
ej borde ikläda sig något ansvar för institutets
utgifter, utan väsentligen vore att anse som rådgifvare
och moraliskt stöd åt d:r N., hvilken de ville erkänna
som institutets föreståndare - - och iklädde sig d:r
N. risken för institutets beräknade utgifter».

Efter min afgång som föreståndare beslöt
styrelsen d. 29 Nov., »att af arbetareinstitutets inventarier
och materiel skulle ställas till doktor Nyströms
enskilda disposition det, som tillkommit före förra
arbetsårets slut.» Detta har emellertid aldrig blifvit
fördt från institutet, utan alltjemt användts vid
undervisningen.

Dekorationsmålaren hr C. K. Norberg aflemnade
d. 23 Nov. följande skrifvelse:

»Att de plancher undertecknad under förliden
vinter (1880—1881) målade för d:r A. Nyströms
anatomiska, föreläsningar voro och äro för d:r Nyströms
disposition, får jag härmed förklara.»

Den 20 Febr. 1882 förklarade jag mig i ett
gåfvobref villig att under vissa vilkor till institutets
styrelse öfverflytta min eganderätt till
undervisningsmaterielen. Dessa vilkor afse uteslutande institutets
fortsatta verksamhet i enlighet med dess ursprungliga
program och dess fritagande från sidoinflytande af
utanför stående myndigheter.

Vid sammanträdet d. 7 Maj uttryckte styrelsen
»enhälligt den åsigten, att inom hennes befogenhet
ej låge annat än att med arbetsårets slut afgå».
Styrelsen torde svårligen kunnat fatta annat beslut, då
den egentligen blott konstituerats för det arbetsår,
som då höll på att afslutas, och aldrig iklädt sig
någon risk för institutets utgifter och ej heller egde
materielen.

Den 30 Maj beslöt styrelsen »att till doktor
Nyström återlemna allt det, som kan anses vara hans
tillhörighet eller tillkommet genom hans åtgärder».

Den 1 Juni bildades en ny styrelse, bestående af:
prof. O. Torell, ordförande, prof. F. A. Smitt,
fabrikör F. G. Klint, fabrikör G. H. Tidbeck,
målaremästare J. Håkansson, skomakaremästare C. Vesterlund,
murare A. Lindblom samt med. d:r A. Nyström,
sekreterare.

Utan tvifvel har den stora allmänheten
väsentligen stadgat sitt omdöme om hr Forssells kritik och
om arbetareinstitutets verksamhet och måhända har
en och annan, som hittills varit villrådig och trott
sig böra tadla mig, af denna sammanfattning af
striden om anslaget till institutet fått en annan
uppfattning och insett, att hvarken positivismen i och för
sig eller min verksamhet i arbetareinstitutet motsvara
de föreställningar, som hr F. sökt ingifva.

Mången torde ha funnit, att det är positivismens
allvar, dess ordningsbud och sedlighetssträfvan som
lika mycket som dess frihet från fördomar väckt en
afvog stämning hos hr F. och hans parti.

Frihetsvänner som röja slarfaktiga tendenser
eller ytliga naturer, äro mindre afskydda och fruktade
af den förstenade konservatismen än ordningsälskande
och bildningsspridande frihetsvänner. Och det är
sådana som fått arbetareinstitutet till stånd. Det är
först och sist i sedlighetens och nykterhetens namn
jag föreslagit institutets grundande; det är principen
af grundlighet, lärdom och ordning i allt, som jag
efter måttet af mina krafter sökt sprida bland folket,
och aldrig har jag tänkt verka för utvecklingen på
någon annan grundval.

Intet i verlden kan afhålla den från att verka
för folkupplysningens sak, som blifvit genomträngd
af en sann samhällighetskänsla och fått blicken
öppnad för arbetsklassens utomordentliga betydelse i våra
dagar och kommit till insigt om samhällets skuld till
densamma.

Åt arbetsklassens sunda och sanna upplysning
erbjuder jag med glädje och förtröstan mina krafter,
viss om att jag ej kan på bättre vis tjena mitt
fosterland.

Åt alla de tidningsredaktioner och enskilda
personer, som offentligt och enskildt försvarat 
arbetareinstitutet och min verksamhet i dess tjenst mot hr
Forssells oberättigade angrepp och åt alla dem, som
med gåfvor understödt institutet, anhåller jag
ändtligen härmed få, i upplysningens, sanningens och
rättvisans namn, uttrycka min skyldiga och uppriktiga
erkänsla.

—
</chapter>
<chapter name="Rättelse och tillägg till sid. 25">
<i>Rättelse och tillägg</i> till sid. 25:

Före andra styckets början sättes:

Beredningsutskottets utlåtande var af följande
lydelse:

—
</chapter>

<h2>INNEHÅLL:</h2>

Företal ...................................................... sid. 3.

<h2>Kap. I.</h2>

<h2>Goda utsigter.</h2>

<i>Arbetareinstitutets tillkomst och första studieår. — Början
till det andra studieåret. — Motion om anslag hos
stadsfullmäktige</i> ................................................ » 6.

<h2>Kap. II.</h2>

<h2>Anfall och strid.</h2>

<i>Sammanträdet hos stadsfullmäktige d. 17 Nov. 1881. —
Presidenten H. Forssells angrepp. — Mina svar derå. —
Tidningspressena diskussion öfver ämnet. — Folkmötet i
ridhuset vid Grefturegatan d. 27 Nov. — Omdömen af
arbetareinstitutets åhörare. — Arbetareinstitutets
kassakomitè</i> ................................................... » 26.

<h2>Kap. III.</h2>

<h2>Sanningens seger.</h2>

<i>Närmare vederläggning af presidenten H. Forssells
anförande. — Tanke- och forskningsfrihetens princip i fråga
om arbetsklassens upplysning. — Intrigspel om
arbetareinstitutet. — Slutord</i> .................................. » 123

Rättelse och tillägg... ............................................ » 164.

—


<chapter name="Annonser">
<h2>Böcker utgifna på <b>A. W. BJÖRCKS</b> förlag:</h2>

<b>ARNOLDSON, K. P., Unitarismens apostel.</b> Fyra
föreläsningar. 1882. 116 s. 1 kr. 50 öre.

»I detta arbete skildras unitarismens apostel, den berömde och öfver
hela den bildade verlden kände och högt aktade amerikanske
religionsläraren W. E. Channing, en af de ädlaste karakterer och mest
inflytelserika predikanter, den nyaste tiden har att uppvisa. Teckningen af den
store mannens lif är utförd med mycken pietet och synbar kärlek för
det afhandlade ämnet, och framställningssättet är i hög grad populärt.
Hvarje för en sann och på den fria forskningens och fördragsamhetens
grundval hvilande kristendom ifrande menniska bör ej underlåta att
med sitt bibliotek införlifva denna bok, som är en vältalig protest mot
den af de ortodoxe framkastade beskyllningen, att de unitariske kristne
skrifvit gudlösheten och religionsföraktet på sin fana.»

<b>BARNEN PÅ STRANDVIK. Berättelse för flickor</b>

af <i>E. R.</i> Med flere illustrationer. 1881. 146 s. Kart.
1 kr. 50 öre.

»Det hemtretliga, det i sann mening familjära hafva vi sällan funnit
så uppfattadt och återgifvet för barn som just i denna skrift.»

<b>BURNETT, F. H., På djupet.</b> Roman. Öfversatt
af Mina Bäckström. 1881. 281 s. 2 kr. 50 öre.

»Detta är en af de engelska noveller, hvars införlifvande med vår
literatur kan anses vara en verklig vinst. En säker och fin
karaktersteckning samt den få förf. gifna förmågan att blicka in i ett själslif
och aktgifva på dess utveckling från osäkerhet och fattigdom till
rikedom och klarhet utmärka förmånligt denna roman, och ingen, som
börjat läsa den, skall utan djup och stigande rörelse kunna tnga del af
den hårda lott, hvarunder månget armodets barn växer upp och formas
till karakter. Hjeltinnan, en »gruftös» i en af Englands kolgrufvor, är
en sannskyldig »diamant i stenkol», men kanske är det just den mörka
infattningen, som ännu mer visar oss hennes ädelhet och höga värde.
Säkert är, att ingen lägger denna bok åsido utan att tänka tillbaka på
innehållet mer än en gång, ty utom det personliga intresse, som förf.
förstått att tillvinna sina diktade gestalter, har han vetat göra dem i
smått till representanter af det moderna samhällets djupare behof och
väldiga underströmning af nya krafter.»

<b>CHICOT, Humoresker till lands och sjös.</b> Svenskt
original. 1882. 176 s. 2 kr.

»Stilen kraftig och hurtig, och i berättelserna enas humor med sund
realism. Bokens läsning verkar som en sprittande bris, mängd med
friskaste saltsjöstänk.»
<b>van DEWALL, JOHANNES, Från mina kadettår.</b>
Strödda blad. Öfversättning. Med 33 illustr. 1881. 136
s. 1 kr. 50 öre.

»Friska och muntrande skildringar ur kadettlifvet, hvilka kunna
läsas med nöje af ung och gammal.»

<b>von FALKE, JAKOB, Den moderna smakens
historia.</b> Med förf:s tillstånd öfvers, af Alfr. Svensson, Fil.
D:r. 1881. 300 s. 3 kr., inb. 4 kr. 50 öre.

»En bok, som för hvarje bildad man och qvinna skall vara af stort
intresse och är ett litet mästerstycke i sitt slag.»

<b>GIRARDIN, JULES, En försvunnen skolpojke.</b>
Berättelse för ungdom. Öfvers, af Alfr. Svensson, Fil. D:r.
Med 30 träsnitt. 1880. 272 s. 3 kr.

»Vi vilja ej förhålla alla äfventyrslystna läsare af det yngre slägtet,
att boken är särdeles underhållande och 'rolig'.»

<b>HÆCKEL, ERNST, Naturlig skapelsehistoria.</b>
Öfversättning från originalets sjunde uppl. af A. F. Åkerberg.
Med 20 träsn. och 7 litogr. 1882. 560 s. 6 kr. 50 öre,
inb. 8 kr. 50 öre.

»I naturvetenskapens stolta historia under det 19:e seklet skall
namnet Ernst Hæckel nämnas vid sidan af en Charles Darwin, en
Wallace och en Virchow. Detta arbete, som i Tyskland upplefvat 7
dryga upplagor, har redan rykte om sig såsom »klassiskt», och detta
med rätta, ty näppeligen torde något enskildt naturvetenskapligt arbete
i samma grad som detta kunna sägas i en brännpunkt hopsamla och
dock så enkelt och klart framlägga hela den moderna naturvetenskapens
åskådning och resultat. Man torde ej heller i modern mening kunna
göra anspråk på att vara bildad, utan att känna till hufvudinnehållet
i Ernst Høeckels naturliga skapelsehistoria. Det är mästarens herravälde
öfver materialet, som gjort att det ligger der ordnadt och åskådligt i
öppen dag, så att en hvar, som är något försigkommen i att läsa och
tillika på egen hand, kan med båtnad och nöje tillegna sig de
vetandets skatter, som här bjudas honom.

Öfversättningen, verkstäld af den lika skicklige som samvetsgraune
literatören A. F. Åkerberg, är mönstergill.»

<b>KERFSTEDT, AMANDA, Vid vägkanten.</b>
Berättelser och skizzer. Första samlingen. 1880. 196 s.
2 kr.

»Innehåller sju smärre, med obestridlig talang skrifna berättelser,
utmärkta af en ren och sedlig anda, ett klart och vackert språk.»

—

<b>MEYER, GUSTAF, Dikter.</b> 1881. 172 s. 1 kr. 50 öre,
inb. i clothband 2 kr. 50 öre.

»Man bör med glädje helsa sången, äfven der hon ej är af allra högsta och
rikaste art, endast han är sann och enkel. Och vi skulle vilja påstå, att Meyers
dikter ega dessa bestämningar ....

'Snödroppen' är ett intagande stycke, som skulle hedra hvilken skald som
helst. 'Nattviolen' har innerlighet, och 'I vildmarken' innehåller en vacker
symbolik. 'Makalös' och 'Ett riksråd' äro rätt ståtliga stycken. Författaren 'har
äfven i sitt dikthäfte inrymt ganska goda öfversättningar. Vi träffa hur
åtskilliga af Uhlands eviga mästerstycken, såsom 'Riddar Paris', 'Don Massias'. 'Graf
Eberstein' m. fl.«<tab><tab><tab>Posttidningen (C. D. <sc>af Wirsén</sc>).

<b>MINNE AF DEN 20 SEPTEMBER 1881.</b> 1881. 64 s. 1 kr.

Innehåller utförliga biografier af kronprinsen och kronprinsessan jemte
deras porträtt, porträtt af deras föräldrar, deras far- och morföräldrar, samt
vyer af Stockholms, Tullgarns. Karlsruhes, Drottningholms och Mainaus slott.

<b>MINNEN FRÅN DJURGÅRDSTEATERN.</b> Teaterns
historia, föreståndare, personal och repertoir, jemte karakteristiker,
anekdoter och reflexioner, samlade af en teatervän. Med 4 illustrationer.
1882. 237 s. 2 kr. 50 öre.

»En synnerligen intressant bok, som alla teatervänner böra förskaffa sig.»

<b>POE, EDGAR ALLAN, Underliga historier.</b> Med illustr.

Öfvers. Del. I och II 1881. 8:o. 179 och 213 s. Hvarje del
1 kr. 50 öre. Komplett kart. 3 kr. 50 öre.

»Vänner af underhållande, spännande, ja till och med 'rafflande' lektyr få
här sitt lystmäte. Skatter, gömda af fribytare, hemlighetsfulla mord. märkliga
fall af skendöd, underbara färder i luftrymden, rysliga scener i inkvisitionens
tortyrkammare — allt detta förekommer här i brokig vexling. I synnerhet är
det hemska, spöklikt skräckinjagande elementet rikligen representeradt. Att
emellertid dessa historier ingenting ha gemensamt med massan af underhaltiga
på spekulation hopsvarfvade alster i samma genre, derför har läsaren en borgen
i det verldsbekanta namnet Poe.»

<b>SPENCER, HERBERT, Inledning till samhällsläran.</b>

öfvers, från »The study of sociology», nionde uppl., af Victor Pfeiff.
Del. I o. II. 1880. 1881. 206 o. 180 s. Hvarje del 2 kr. 50 öre.

»Spencer är ej allenast en författare, som det lönar mödan att lära känna,
utan jemväl en bland dem, om hvars ståndpunkt och åsigter ingen menniska
med anspråk på gedigen bildning kan vara helt och hållet okunnig.»

<b>WHITNEY, W. D., Språket, dess lif och utveckling.</b>

Öfvers, och bearb., med förf:s tillstånd verkstäld af Gustaf
Stjernström, Fil. Kand., E. o. Biblioteksamanuens. 1880. 328 s. 3 kr.

Af Kongl Vetensk.-Akademien med Letterstedtska priset belönt öfversättning.

»Utan tvifvel hör detta arbete till det värdefullaste, som vår literatur på
senare år införlifvat med sig.»
<h3>På A. W. BJÖRCKS förlag: har utkommit:</h3>

<h2>HVAD SKALL MAN BLI?</h2>

<h1>Rådgifvare vid valet af lefnadsbana.</h1>

För den svenska ungdomen och dess målsmän af sakkunniga
personer utarbetad under redaktion

af

<i>L. A. Hubendick.</i>

<b>I. Den civile tjenstemännen.</b>

144 s. 1 kr. 5O öre.

»Vi möta här en på vårt språk hittills saknad, men derför icke mindre
värdefull vägledning för ynglingar vid val af lefnadsbana, så väl som för
föräldrar en god handledning vid den svara uppgiften att, med hänsyn till
förmögenhetsvilkor, samhällsställning, begåfning och fallenhet, råda honom, hvilken
väg han bör välja för att snabbast och säkrast vinna en ställning, som betryggar
hans förvärf — en bland de vigtigaste faktorerna i dagens rastlösa strid för
tillvaron. Vi finna i denna del af arbetet i praktisk och åskådlig form redogjordt
för lönevilkor, kompetens och fordringar, i korthet <i>alla vägar på den civila
tjenslemannabanan</i>, åt hvilka ynglingen har att vända sig. Första delen
behandlar uteslutande »den civile tjenstemännen» och redogör med största
noggranhet och sakkännedom för organisation och personal, antagningsvilkor och
examensfordringar, tjenstgöring, lönevilkor, ferier och semester, afsked och
pension inom de olika verken. Såsom prof på arbetets utförlighet kan nämnas
att det upptager icke mindre än 4,600 olika tjenster på det civila området,
hvaraf nära fjerdedelen i hufvudstaden. Materialet är till största delen hemtadt
ur gällande författningar, instruktioner och reglementen.

Följande ungefär samma plan kommer red. att egna en särskild afdelning
åt presten, läkaren, läraren, landtmilitären, vetenskapsmannen, konstnären och
skriftställaren, teknikern, köpmannen och industriidkaren, sjömannen,
landtbrukaren; såsom underafdelningar kommer dessutom egnas kortare uppsatser åt
apotekarens, veteriuärläkarens, landtmätarens, skogsiugeniörens m. fi. befattningar.

Åt de <i>qvinliga yrkena</i> kommer att egnas en berättigad uppmärksamhet,
betingad deraf att åt qvinnan numera är beredt ett betydligt större
verkningsområde, der hon ofta sjelfständigt sköter befattningar, som fordom voro
uteslutande förbehållna åt män.

Utgifvaren uttalar den förhoppning, som det föreliggande vackert utstyrda
och redigt uppstälda häftet ingalunda synes jäfva, att denna handbok skall blifva
ett godt och tillförlitligt <i>vademecum</i> för föräldrar och målsmän samt för den
uppväxande ungdomen, som befinner sig i det brydsamma stadiet af osäkerhet
beträffande en allvarsam sträfvan efter passande lefnadsmål. Boken vill derjemte
genom fullständigheten och mångfalden af sina uppgifter äfven blifva till tjenst
för dem, som redan äro inne på en viss bana, men ännu icke hunnit förvissa
sig om alla dess resurser och utvägar, fördelar och olägenheter.

Svarar arbetet i det följande mot hvad dess första del lofvar, så tyckes
det långt bättre och på ett ojemförligt mera praktiskt sätt fylla sin uppgift än
dussintals »rådgifvare för ungdom», »menniskans egna kraft», »vägen till rikedom»
och hvad allt de månde heta. Och hvarföre? Endast derför att boken
innehåller tillförlitliga upplysningar och icke endast välmenta råd; verkliga fakta
och icke blott vishetsregler.»

—

STOCKHOLM, CENTRAL-TRYCKERIET 1882.
</chapter>
