




ÅRSBÖCKER I SVENSK UNDERVISNINGSHISTORIA
Årg. II.   BOKSERIE UTGIVEN AV   ÅRG. II.
FÖRENINGEN FÖR SVENSK UNDERVISNINGSHISTORIA
1922:2.   GENOM B. RUD. HALL   VOL. VI.
————————————————————————————

LANKASTERSKOLOR

INTERIÖRER FRÅN DALARNE, GÄSTRIKLAND, 
 UPPLAND, SMÅLAND, VÄSTERGÖTLAND, 
 HALLAND OCH SKÅNE

AV

A. P. ANDERSSON m. fl.



————————————————————————————
LUND
C. W. K. GLEERUPS FÖRLAG
(I DISTRIBUTION)




ÅRSBÖCKER I SVENSK UNDERVISNINGSHISTORIA
    BOKSERIE UTGIVEN AV   
FÖRENINGEN FÖR SVENSK UNDERVISNINGSHISTORIA
1922:2.   GENOM B. RUD. HALL   VOL. VI.
————————————————————————————

LANKASTERSKOLOR

INTERIÖRER FRÅN DALARNE, GÄSTRIKLAND, 
 UPPLAND, SMÅLAND, VÄSTERGÖTLAND, 
 HALLAND OCH SKÅNE

AV

A. P. ANDERSSON m. fl.



————————————————————————————
LUND
C. W. K. GLEERUPS FÖRLAG
(I DISTRIBUTION)


LUND 1922,

Aktiebolaget Skånska Centraltryckeriet
Figurer som utvisa alla rörelser uti en Lankastersk Skola.
Monitörn på sin Bänk
Barn inkomma i Classen
Hattar — af
Hattar på Ryggen
I Bänkar
Händer — ner
Händer — opp
Rengör Taflan
Vis — Taflan
Taflan — ner
Färdiga
Gegynn
Barn som skrifva i Sand
Ur — Bänkar
Bild ur [J. A. Gekelius] Det Brittiska eller Lancasterska Uppfostringssystemet. Sthlm 1820.


FÖRORD.

Flertalet av efterföljande uppsatser ha nedskrivits för en
mansålder sedan, i anslutning till de skolhistoriska pristävlingar,
som då upprepade gånger utlystes av Centralstyrelsen för Sverges
allmänna folkskollärareförening. Denna styrelse har jämväl med
500 kronor bidragit till deras utgivande, för vilket — liksom för
de synnerligen verkningsfulla pristävlingarna — den är förtjänt
av svensk skolas och forsknings tacksamhet. En förnyad
pristävlan skulle törhända sporra dels till fortsatt och ökat arbete på
området (medelst nedtecknande, avskrifter, forskning, eftersökande,
bevarande osv.), dels till framdragande av en mängd äldre
självbiografiska manuskript o. a. undervisningshistoriska
framställningar, vilka nu gå sin undergång till mötes på skolvindar eller
i äldre lärares o. a:s gömmor och som man t. ex. av bristande
företagsamhet eller av falsk blygsamhet ej ännu tryckt eller
insänt till SAF:s arkiv eller till det allmänna undervisningshistoriska
arkiv och museum, som Föreningen för svensk
undervisningshistoria håller på att bilda.

I manuskripten hava vissa, ibland nog så stora strykningar
företagits — det gäller även vol. II och III —, bl. a. för att
upprepningar ej skulle komma för ofta. Att vissa upprepningar
förekomma i sådana sammelband är gagneligt, i den mån
därigenom ådagalägges att ifrågavarande metodiska o. a. inslag
förekommit allmänt och likformigt.

Rörande den jämförelsevis ringa förekomsten av källor och
litteratur om svensk växelundervisning må hänvisas dels till min
undervisningshistoriska katalog (Pedagogiska skrifter n:o 69)
t. ex. sid. 224—262, 295 o. f. passim, dels till O. E. L. Dahm
Skolmästarekonst, A. Oldberg Praktisk Handbok i Pedagogik
och Methodik, P. R. Svensson Praktisk handledning för
vexelundervisning i folkscholor, C. O. Fineman Anvisning till
folkscholors organisation och ledning efter vexelundervisningsmethoden,
A. J. D. Cnattingius m. fl. Redovisning och berättelser ... i
sällskapet för vexelundervisningens befrämjande (1823 o. f.), C.
O. Arcadius, Bilder ur svenska folkundervisningens historia (sid.
66 o. f.) samt »Sällskapet för folkundervisningens befrämjande
1822—1922, Minnesskrift» av N. G. W. Lagerstedt.

Lund i oktober 1922.

 B. Rud. Hall.



NÅGRA BIDRAG TILL SVENSKA
FOLKSKOLANS HISTORIA

UPPTECKNADE [1890]

AF

A. P. ANDERSSON

NORRSUNDA, ROSERSBERG


Mitt tillträde till folkskollärarebefattningen. Sedan
1842 års folkskolestadga utkom, skulle det vara åtminstone en
skola i hvarje församling. Derför byggdes i de flesta församlingar
nya skolhus vid kyrkorna. I många församlingar åter användes
sockenstugan till skolrum. Men ju mera intresset för den goda
saken började vakna, dess mera fann man, särdeles i de större
socknarna, att en enda skola var otillräcklig, synnerligast då
många barn fingo en à två mil till skolan och de befintliga
lokalerna voro otillräckliga för ett större antal lärjungar. För att
på något sätt utjemna förhållandet, inrättade man ambulatoriska
skolor, hvilka voro i verksamhet hela året, enär de vanligen flyttade
på tre à fyra stationer. Att i en hast få lärare till alla dessa,
var ibland ganska kinkigt, hvarför ofta den utvägen togs att, då
ej examinerade lärare kunde erhållas, någon skrif- och läskunnig
person antogs. Sålunda voro många lärare på den tiden f. d.
underofficerare, korporaler eller sådana, som hade genomgått
någon lärdomsskola men af en eller annan orsak ej kunnat
fortsätta vid gymnasium. Vare sig läraren var examinerad eller icke,
skedde hans antagande vanligast på så sätt, att den sökande hos
pastor företedde sina intyg, vare sig skriftliga eller muntliga, och
antogs omedelbart af skolstyrelsen. Såsom exempel härå vill jag
anföra huruledes jag blef antagen. Jag hade ett vikariat uti en
församling i Östergötland, då jag genom en god vän fick
underrättelse om att en »skolmästare» önskades i den stora församling,
der han bodde. Jag skickade följaktligen de »papper», jag för
denna sak kunde prestera, till honom med benägen anhållan om
hans bemedling. Det dröjde ej heller längre än ett par veckor,
förr än jag erhöll svar med förständigande att ofördröjligen resa
dit och infinna mig hos Doktor X, församlingens dåvarande
pastor. Denne man var vida beryktad för sin skicklighet att lära
folk läsa; var en myndig herre, som förstod att sätta sig i respekt;
tillika humoristisk och temligen het till lynnet, men god och
bottenärlig samt sade alltid sin mening rent ut. Då jag mycket
hört talas om denne man, var det ej utan en viss fruktan jag
inträdde till honom och af den nämnda goda vännen, som var
mig följaktig, presenterades. Jag blef då sålunda tilltalad: »Du
lär vara skicklig att smörja upp ostyriga pojkar, efter hvad jag
hört». Jag svarade att om så någon gång verkligen behöfdes,
skulle jag nog söka göra efter bästa förstånd, hvarpå jag erhöll
följande besked: »Det är bra, du är antagen till skolmästare i
G. rote och får 200 riksdaler i lön. Gå upp till Magistern
(adjunkten) och bed honom skrifva derom till rusthållaren P. i G.,
som är medlem af skolstyrelsen för den roten, och far dit, så
får du besked hvarest skolan skall öppnas. Gud vare med dig!
Lycka till!» Dermed var audiensen slut, och ingenting vidare
var att säga. Sålunda »i embetet installerad» afreste jag till
vederbörlig ort, försedd med en trekantig liten breflapp till
mannen i fråga.

Fyra särskilda skolrum. Skolan var flyttande inom
tvenne rotar med 2:ne stationer i hvardera, så att flyttningen
alternerade på så sätt, som följande figur visar 

14 32

, d. v. s.
från 1 till 2, från 2 till 3 och från 3 till 4. Skolhus funnos ej,
utan fingo åboarne i byarne efter tur hysa skolan, hvarför också
på en del ställen rummen blefvo derefter. Man fick åtnöja sig
med hvad som var att tillgå. Hände det att någon förmögen
hemmansegare, som hade flere större rum att tillgå, fick
ifrågavarande onus, ville man ogerna upplåta rum i huvudbyggningen,
då man ville vara fredad för det stoj och obehag, som alltid
åtföljer en skola. En och annan var dock vänlig nog att
upplåta sin »nattstuga», belägen en trappa upp öfver den egentliga
bostaden. Men på många ställen funnos ej sådana; men rum
skulle det vara. Se här beskrifning på fyra sådana! Uti en by
bestods en vindskammare, 7 alnar lång och 6 alnar bred med
ett fönster, 1 aln högt och ¾ aln bredt. Höjden i rummet var
3 alnar i midten och cirka 2 alnar vid sidoväggarne. Taket var
nemligen brutet. Att rummet var ganska mörkt, faller af sig
sjelft. Uti detta kyffe inpackades omkring 30 barn. Kom så
dertill de s. k. skolmöblerna, kan lättare tänkas än beskrifvas det
utrymme och den luft, som var i rummet, synnerligast som
fönstret ej gick att öppna. Då skolan var der på sommaren,
hade man dock skugga, emedan fönstret vette åt norr. — På
ett andra ställe inhystes skolan i en s. k. brygghuskammare.
Detta rum var cirka 9 alnar långt, 5 alnar bredt och 3 alnar högt.
På ena långväggen voro 2 små fönster, en half aln i fyrkant.
Golfvet var enkelt och som huset var bygdt på pålar ute i
sjökanten, hörde man vågornas sqvalpande under golfvet. Läsning
var der ock om sommaren, hvadan luften var angenäm, dels
genom afdunstningen från vattnet, dels genom att dörren till
rummet, som saknade förstuga, kunde hållas öppen. Ett tredje slags
skolrum var i en by, hvarest husen voro mycket gamla och der
ej annat fanns att få än en drängstuga. Hvad utrymmet angår
var detta rum något större än de båda förut beskrifna och hade
tre små fönster. I detta rum logerade ett par drängar om nätterna
och var det ej ovanligt att på samma bord och bänkar, der
bibeln och psalmboken om dagen brukats, man under aftnarna
öfvade sig i boken med de femtiotvå bladen. Återstår nu det
fjärde skolrummet, också beläget i en mindre by. Det var
en liten mörk och låg stuga, hvarest tvenne inhysehjon, en
gammal afskedad soldat och en dito f. d. piga, hade sin bostad.
Dessa personer lågo i rummet under nätterna och uppehöllo sig
på dagarna i en till stugan gränsande liten kammare. Aromen
i rummet var ej på morgnarne särdeles behaglig, och ej blef
den just förbättrad genom de många skolbarnen och af deras
i rummet befintliga matkorgar med diverse innehåll. Hände så
ett par gånger dagligen att gubben midt under pågående lektion
inkom och ur sitt i stugan varande skåp framtog »tobak,
som han sjelv planterat och skurit», stoppade och antände sin
pipa, hvarigenom atmosferen i rummet blef ännu »ljufligare».
Naturligtvis voro skolrummen på åtskilliga ställen af bättre
beskaffenhet; men flerstädes på landsbygden torde den beskrifning,
jag här gjort, öfverensstämma med vanliga förhållanden. På
många ställen hände det ofta att läraren var nödsakad bo i
skolrummet.

Skolmöbler och undervisningsmateriel voro på den
tiden, särdeles i de flyttande skolorna å landsbygden, af primitiv 
beskaffenhet. Möblerna, om man så får kalla dem, utgjordes af
några »dubbelbänkar», ett slags långa, lutande bord med
vidfasta säten utan ryggstöd, verkliga pinoredskap för det
uppväxande slägtet och äro hos de äldre lärarne nog i friskt
minne åtminstone från deras egen skoltid. Dessa bänkar voro
vanligen omålade och försedda med diverse inskärningar och
andra märken efter gossarnes fällknifvar. Vidare var en större
koffert, hvari skolans böcker m. m. förvarades. Dessutom fanns
en svart väggtafla. Dessa saker flyttades från den ena stationen
till den andra. Ett bord med en trästol för läraren lemnades
välvilligt på hvarje ställe som lån. Då jag tillträdde befattningen,
bestod undervisningsmaterielen af några utnötta föreskrifter, några
dito Junkers räknetabeller, 4 stycken griffeltaflor, några exemplar
Åkerbloms bibliska historia, den förut nämnda svarta väggtaflan,
några staf- och renläsningstabeller samt ½ dussin s. k.
monitörskäppar. Hvad som erfordrades i öfrigt fingo barnen hålla sig
sjelfva, såsom bläck, pennor, papper och böcker i allmänhet.
Det som fanns i skolan, var hufvudsakligen afsedt att utlånas
till de mest fattiga barnen. Någon läsebok fanns ej, utan
användes hufvudsakligen nya testamentet till öfningsbok i
innanläsning. Dervid uppstod mången gång stor olägenhet, enär
somliga barn hade Tingstadii öfversättning, andra den med
kyrkobibeln öfverensstämmande och åter andra sådana nya testamenten,
der det gamla stafningssättet förekom, såsom tå, the och them
o. s. v.

Lärotiderna. Den årliga undervisningstiden var från den
15 Januari till dagarna före Jul med fjorton dagars ledighet under
Juli eller Augusti och fem dagars läsning i veckan. Den
dagliga lästiden varade från klockan 8 f. m. till 6, 7 eller 8 på e. m.,
beroende på lärarens flit att »ligga i». Under den mörka
årstiden började och slutade man med dagen. Hvarje dag gafs en
halftimmes lofstund för- och eftermiddagen samt en timmes
middagsrast om vintern och 2 timmars dito om sommaren. Jag
sade att Lördagen var fri. Detta gällde icke läraren; ty då måste
han fara till någon af de andra stationerna för att hålla s. k.
repetitionsförhör. Det var endast i de s. k. »storskolorna» (fasta
folkskolorna) som läraren förunnades ledighet på lördagarna.
Man ser häraf att de stackars ambulatoriska lärarne ärligt fingo
göra skäl för 200 à 250 kronor brutto.

Undervisningssättet. Allmänt var den s. k.
vexelundervisningsmethoden förherrskande i folkskolorna. För de lärare, som
ej genomgått något seminarium — sådana lärare voro på den
tiden många — fanns ej annan råd än att grundligt studera
»Dahms Skolmästarekonst». Vidare måste man genom egen
eftertanke söka ordna så godt sig göra lät. För många
»examinerade» gick det ej heller att i sina skolor införa den ordning,
som de lärt i »Normalskolorna»; detta i synnerhet med hänsyn
till de flyttande folkskolorna. Många lärares underbyggnad var
ej heller så stor, enär efter 1842 års folkskolestadgas utfärdande
det lades an på att i hast skapa en lärarekår; ej heller hade
alla seminarier en Oldberg, Schmidt eller Ekendahl till lärare.
För att åskådliggöra saken, vill jag införa läsaren i en af de
bäst ordnade »storskolorna» på landet anno 1848.

Klockan är half åtta på morgonen. I de tvenne till skolan
hörande afklädningsrummen sitta en del barn, ifrigt öfverläsande
sina lexor; andra åter äro ute på gården i full lek, hvarvid man
fick höra följande ramsa för att utröna hvem som först skulle »stå»
i leken »kurra gömma»: »Annika dannika doxa me, hyfvel
dyfvel domare me, nigga nugga poff». Nu hördes »magisterns»
ringklocka och med ens blef det tyst. Alla barnen, 114 till
antalet, gingo stilla och ordentligt en trappa upp till skolsalen och
intogo sina platser. Derefter gjordes bön jemte afsjungande af
en psalmvers och sedan bönen var slut, kommenderades: På
nummerplatser, marsch! Dessa platser voro medelst en svart
trälist längs med väggarne, på vilken hvita numror voro sålunda
målade: 12 34 56 osv., utmärkta. Hvarje barn hade sitt nummer i
journalen, och kommandot åtlyddes sålunda, att flickorna gjorde
höger, gossarne venster om samt marscherade ur bänkraderna
och uppställde sig på två led utefter väggarne, hvarje barn midt
för sitt nummer, de med udda talen intill väggen och de med
jemna framför. Nu begynte uppropet, dervid endast numret
nämndes, och nagelfors ganska skarpt med dem, som dagen förut
varit borta utan giltig anledning. Äfven ålåg det »monitörerna»
att vid tillfället anmäla dem, som dagen förut fått »baklexa»,
och erhöllo dessa s. k. »latmärken» i journalen. Efter uppropet
kommenderades: I bänkarna, marsch! Komne på sina platser
togo barnen de böcker, hvari de hade lexor för dagen, hvarefter
det åter löd: I lexförhöringscirklar, marsch! Barnen gingo åter
ut ur bänkarne och ordnade sig i cirklar utefter väggarne,
omkring 10 i hvarje med en s. k. monitör för cirkeln. Dessa
monitörer voro af de äldre, mera försigkomna barnen, och skulle
dessa nu förhöra lexorna. Inga gemensamma lexlag funnos, utan
hade hvarje barn sitt särskilda stycke i katekesen, bibliska historien
eller någon annan bok, allt efter olika framsteg. Sjelfva förhöret
tillgick så, att hvarje barn utantill fick uppläsa det föresatta; något
utfrågande af innehållet kom naturligtvis ej i fråga. Stakade man
sig på ett enda ord, så hade man baklexa, då man i lindrigaste
fall gick miste om middagsrasten. Derför var under lexförhöringen
»klagolåt och mycket skrän» i skolan. Vid detta tillfälle gåfvos
äfven nya lexor af monitörerna; någon gång hände äfven att en
och annan fick »taga så mycket den ville». Under denna timme
var läraren sysselsatt med att dels lemna undervisning åt dem,
som »läste högre stycken», såsom geometri, algebra, främmande
språk, osv., hvarom mera längre fram, dels ock att gå omkring
och se efter att allt tillgick skickligt och ordentligt, samt
slutligen äfven att, sittande i katedern, röka långpipa och genomse
skriftliga uppsatser. Då varje monitör slutat i sin cirkel, gick han
fram och anmälde detta, hvarvid han lade på kathedern en bit
af en griffeltafla, hvarpå baklexorna voro antecknade; såsom
exempel: 24. K. H. L. (= Katekesen, hela lexan), 108. B. H. L.
osv., stundom blott någon del, då numret på frågan i katekesen
var antecknad. Sedan nu all lexförhöring var slutad, blåste
läraren i en hvisselpipa och det blef tyst. Nu var klockan half
tio och det kommenderades: Lofstund, marsch! Barnen gingo
nu ordentligt, cirkel efter cirkel, till sina bänkrum med böckerna
och derifrån ut ur skolsalen. Lofstunden varade en half timme,
hvarefter barnen »ringdes in». Nu vidtog innanläsningen, som
var gemensam för hela skolan under lärarens omedelbara ledning
för alla, som kunde läsa rent i bok, då de mindre försigkomna
fingo skrifva under någon monitörs tillsyn. Stundom
kommenderades barnen efter lofstundens slut att marschera i »staf- och
läsecirklar», då, som vid lexförhöringen, hvarje cirkel hade sin
monitör. Vid dylika tillfällen var ett sorl i rummet, lättare att
tänkas än beskrifvas. Somliga stafvade eller läste på tabeller;
andra läste i nya testamentet eller psalmboken, de vanliga
innanläsningsböckerna, och för att höras, var det nödigt att man
»talade ur skägget». Denna öfning fortgick till klockan 12, då
hvisselpipan ljöd och det blef tyst. Nu kommenderades till
platserna, och sedan böckerna voro nedlagda på hyllorna i bänkarna,
kommenderades: Middagslof, marsch! Nu hade man ledighet
till klockan 2. Icke alla fingo glädja sig deråt; de som hade
baklexor fingo sitta inne; ja det hände ibland att en och annan
ej fick ens gå och få sig en bit mat. Häraf kom sig att
baklexor ansågs för det värsta som kunde vederfaras en menniska,
och för dem, som hade svårt att »lära utantill», var skolan ett
pinorum. Mången gång hände det ock att fusk bedrefs genom
att muta monitörerna. Detta skedde i all hemlighet, hvarför
oskicket ej alltid af läraren kunde beifras.

Eftermiddagens arbeten voro vanligen skrifning, räkning,
sång; historia, geografi, grammatik, teckning osv. för de
mera försigkomna. Någon läs- och arbetsordning förekom icke,
hvarför man ej den ena timmen visste hvad under en följande
komma skulle. Läraren bestämde detta efter omständigheterna;
ej heller begränsades någon lektion till timtal, utan fortsattes
dermed tills man ordentligt genompluggat det föresatta. Lofstund
gafs vanligen kl. 4 på e. m., hvarför det blef slut mellan 6 och 7.
Mången gång, särdeles under sommaren, inträffade att man ej
slapp förrän efter kl. 8. Att barnen under sådana förhållanden
öfveransträngdes faller af sig sjelft, synnerligast de, som hade
mindre godt minne och således dagligen erhöllo baklexor, hvarför
de fingo sitta qvar i skolan en à två timmar, hvaraf följden blef
att de kommo hem mycket sent och tiden för öfverläsning af
nya läxor blef snart sagdt ingen. Dertill kom stundom att
rottingen, denna på den tiden mycket använda gren af kunskapens
träd, begagnades för att skärpa fliten och minnet. Jag hörde
en prestman en gång berätta, hurusom en gammal skollärare
en gång yttrat till honom, att rottingen vore ett af skolans
yppersta bildningsmedel.

Jag har påpekat barnens öfveransträngning; men hur läraren
kunde hålla ut, är lika oförklarligt. Den lärare som i denna
skola verkade i nära fyratio år, hade varit student vid
universitetet i Uppsala, hvarefter han, sedan han beslutit egna sig åt
skollärarekallet, genomgick seminarium i Stockholm under den
bekante rektor A. N. Schmidts ledning och tog samtidigt
organistexamen vid Musikaliska akademien. Tilläggas må, att han
i Uppsala var medlem af akademiska kapellet och exeqverade
flere instrumenter, särdeles väl violoncell och fagott. Uppstigandet
var i regel kl. 5 på morgonen, då han strax derefter i nattrock
gick under den varma årstiden att taga en kall dusch i en
närbelägen inrättning; under den kalla tiden skedde dylikt i köket,
då en skolgosse fick med en trädgårdskanna öfversprita
honom med iskallt vatten. Allt detta var gjordt till kl. 6, då
han gick att väcka de vid skolan boende fattiga barnen samt
tillsåg att dessa gjorde sig rena och snygga. Sedan börjades
arbetet med egna studier eller stundom att undervisa några äldre
gossar i främmande språk eller andra ämnen utom folkskolans
område. Dermed fortsattes till kl. ½ 8, då kaffe intogs, hvarefter
det egentliga skolarbetet begynte. Den enda tid på dagen han
tog någon hvila, var under middagslofvet. Efter slutadt arbete
i skolan fortsattes undervisningen med de äldre, då äfven musik
öfvades med åtskilliga gossar, som spelade viol, flöjt eller piano
och orgel, så att kompositioner, såsom duetter, trior,
stråkqvartetter och qvintetter, utfördes. Lördagarne voro vanligen fria
från det egentliga skolarbetet; men då fingo de, som läste extra
ämnen eller spelade, arbeta så mycket ifrigare. Ej ens
söndagarna voro fria, ty på eftermiddagarne öfvades sång i stämmor.
Hvarje dagslösen var arbete, och på ferietiderna måste en del
barn dagligen vara i skolan, synnerligast de, som läste för att
komma in på gymnasium eller i någon teknisk skola; äfven öfvades
flitigt musik under dessa tider. Allmänna meningen var att
»magistern ej kunde lefva, om han ej dagligen hade barnungar
att stimma med».

Nu torde någon tänka att denne lärare skulle förtjena mycket
genom ett sådant öfverarbete. Så var dock ej fallet. Det var
mestadels fattiga gossar med god vilja och godt hufvud, som
han på detta sätt antog sig, hvadan han ej hade ett enda öre
för sin möda. Tvertom hände det ofta att han af egna kläder
tog en röck eller något annat plagg och lät göra om det åt någon
behöfvande gosse. Var det någon gång en gosse, hvars föräldrar
voro välbergade, som önskade erhålla »högre undervisning», så
inskränkte sig hela beloppet derför till högst tio kronor för året,
ehuru vanligen sådana föräldrar på ett eller annat sätt sjelfmant
visade sin erkänsla »in natura». Sådan var denne lärare, och
han var tillika som en far för sina lärjungar. Sant är att
många af hans lärjungar af kortsynthet misskände honom för
hans mången gång öfverdrifna nit; men flertalet af hans ännu
lefvande, gamla elever skola välsigna hans minne och om de
någon gång kommit till den plats, der han sedan några år hvilat
under den gröna, med hans älsklingsvext granen omgifna torfvan,
torde minnet af honom framkalla en tår i ögat. Ja, sådan var
han och sådana voro många af den gamla stammen. Misskända,
obemärkta och glömda hafva många af dem gått ur tiden; men
den gode fadern i himmelen vet deras gerningar, och med
afseende på deras jordiska verksamhet kan man med rätta säga
att mången fått ordnar och medaljer för långt mindre än så.

Folkets förhållande till skolan. Folkskolan, som nu
var en ny inrättning, betraktades af många såsom onödig. Man
resonerade så, att om man gåfve allmogen för mycken
upplysning, skulle den blifva trotsig och svår att leda och att litet hvar
ville blifva herre. En del personer tyckte att »mina förfäder
hafva varit aktningsvärda utan så mycken lärdom»; det vore af föga
nytta att folk, som endast finge handtera plog, spade och yxa,
skulle nöta bort sin ungdom med att läsa om gamla kungar,
»jordegrafi» och hvad annat dessa krångliga böcker heta.
Allmänna meningen var att folkskolan var ett intrång i folkets
personliga fri- och rättigheter. Dock funnos äfven personer, som
med glädje helsade det tillfälle, som nu vore beredt deras barn
att få lära någöt. Ty dessa resonerade, att ett litet mått af
vetande ej vore tungt att bära för någon. Om jag
undantager förenämnda skola, var skolgången i högsta grad oordentlig.
Många föräldrar tyckte att de kunde sjelfva lära sina barn läsa,
hvadan många betraktade det som en synnerlig gunst mot läraren,

ifall de skickade barnen i skolan. Alla framsteg betraktades
efter det större eller mindre omfång, som barnen hunnit lära
utantill i katekesen. Sålunda hette det: Jag begriper ej hur eller
hvad barnen nu få lära; min gosse är på tionde året och kan ej
halfva katekesen; då jag var 7 år kunde jag hela boken. Jag
minnes särskildt ett husförhör, då församlingens kyrkoherde
tillsporde en åttaårig pys: Hvad kan du, min gosse? Denne svarade
då med triumferande uppsyn: »Ut' a». (= Ut hela boken»).
Beträffande läroämnena ville föräldrarna, synnerligast mödrarna, hafva
ett ord att säga. Sålunda ansågs förutom historia, geografi osv.
äfven biblisk historia obehöflig. Jag hade en gång sällskap med
en bondhustru från kyrkan, då hon ganska skarpt klandrade
mig för att jag understod mig att låta barnen börja läsa biblisk
historia före katekesen. Skäl och föreställningar tjenade till intet.
Jag blef litet småförargad, då jag visste att jag ville det bästa.
Emellertid glömde jag bort hela saken; först ett par år efteråt
erinrades jag derom, då samma gumma kom på ett repetitionsförhör
och efter det jag slutat förrättningen, gick fram till mig samt
yttrade i närvaro af barnen och flere äldre personer: »Kom,
broder, räck mig här din hand till vänskap och försoning!» Och
hvilken kunde motstå ett sådant handlingssätt? — Beträffande
skrifning och räkning, så ansåg man i allmänhet dessa stycken
nog vara bra; men obehöfliga för flickorna. För gossarne
deremot vore det praktiskt. »Pelle-pojken» kunde ju stiga till
nämndeman med tiden eller »sitta i fattigvården» eller blifva
auktionist, och då vore det dumt att ej kunna skrifva. — På
den tiden vore ej många skrifkunniga, och de, som voro något
hemmastadda i konsten, hade mången gång rätt god inkomst
deraf, hvarjemte de hade ett visst anseende, enär annars endast
klockaren var den, som tillhandagick allmänheten med
skrifbiträde. De personer, som på landsbygden voro skrifkunnige,
hade mestadels lärt sig konsten själfve, och deras sätt att stafva
var ej så regelrätt. Mången gång hade presterna ganska
knaggligt att få begripligt innehållet af en och annan kungörelse. Så
minnes jag en auktionskungörelse, utfärdad af en den tidens mest
anlitade auktionister, der till salu bland annat utbjöds »mållade
boll och stollar, ålder och harfar, tister och skrinn», hvilket allt
af presten ledigt och obehindradt upplästes som det rätteligen
skulle vara (nemligen målade bord och stolar, årder och harfvar,
kistor och skrin).

Tillsynen öfver skolan var öfver hufvud taget så godt som
ingen. Nog funnos skolstyrelser i hvarje församling — på papperet;
men sällan tog någon reda på huru undervisningen bedrefs;
läraren fick styra och ställa efter godtfinnande. Prästerna voro
med på examina och gingo ofta lärarne till handa med råd
och dåd. Så fortgick detta förhållande i flere år, tills
inspektionen, denna för vårt lands folkskoleväsende välsignelsebringande
institution, inrättades. Och på mer än många ställen är
förhållandet med afseende på tillsynen öfver skolan den dag, som
i dag är, ej stort bättre. Med inspektionen började så att säga
en sol gå upp öfver skolan. Nya skolhus uppfördes i
församlingarna, ändamålsenlig undervisningsmateriel anskaffades, och
lärarnes löner höjdes. Uti den församling, der jag verkade,
uppfördes ej mindre än tio skolhus på en gång; ett tillräckligt
talande bevis på att man i allmänhet ifrade för den goda saken.

Dessa skolhus voro väl beräknade för utrymmet i
skolsalarne och att ordning och snygghet skulle råda i skolrummet,
hvarför ett särskildt afklädnings- eller samlingsrum, någon gång två
sådana, inrättades, hvarest, som slutorden i ett
sockenstämmoprotokoll angifva, »barnen må upphänga sina ytterplagg och
förvara sina matsäckar, för hvilket allt skolsalen bör vara fredad».
Deremot var lärarens bostad ganska obeqväm. Han hade tak
öfver hufvudet, det är sant, men bodde temligen trångt. Från
början utgjordes bostaden af ett kök på nedre bottnen samt
en liten kammare å den öfra. På ett par ställen voro två små
gafvelrum uppförda i andra ändan af vinden; dessa voro från början
ej afsedda för lärarens behof utan att hyras ut, på det någon
»afkastning» måtte erhållas af de dyra husen. Kom så på
senare tiden derhän att läraren skäligen borde hafva två rum och
kök. För att då åstadkomma detta, hade man ej annan utväg
på de flesta ställen, än att aptera afklädningsrummet till
boställsrum åt läraren. Hvad trefnad läraren och skolan skulle få genom
slik anordning, kan lättare tänkas än beskrifvas. På sista tiden
började småskolor inrättas, och för att få utrymme åt dessa, tog
man afklädningsrummet till lokal för dylik skola och ett rum
från läraren för lärarinnans behof.

Då efter år 1842 en lärarekår uppkom, blef det något så
nytt, att folk i allmänhet hade svårt att få i sitt hufvud att en
»skolmästare» var annat än ett nådehjon, som man hur som
helst kunde behandla. Blott en tilldragelse från den tiden må
här anföras. Vid en gästgifvaregård uppkom en dag tvist emellan
en handelsresande och gästgifvaren för det att denne hemsändt den
budade skjutsen, som fått vänta i 2:ne timmar efter att vara
beordrad inställa sig vid gästgifvaregården. Uti tvisten deltogo
många närvarande; somliga sade att gästgifvaren hade rätt, andra
att den resande egde i sitt skön att resa när honom behagade,
oaktadt skjutsen vore till viss tid bestäld. En av ortens
skollärare, som äfven var tillstädes, gaf sig, dumt nog, äfven med i
grälet, troende sig kunna göra sin åsigt gällande. Men han fick
af en uppretad hemmansegare följande tillrättavisning: »Det går
för långt, då tiggare skola lägga sig i saker, som ej angå dem.
Har du betalt rocken, du bär på dig»? Flere dylika exempel
kunde anföras både från den förflutna och den närvarande tiden;
men för att vara opartisk vill jag äfven anföra något af annan
art. Läraren måste ju lefva på 200 kronor årligen. Att detta
var möjligt, derför hade han att tacka den enskilda välviljan.
Tänkom oss att i allmänhet få kost, logis, tvätt och ljus för 16
skilling per dag! Och sådan kost sedan! Det bästa huset
förmådde åstadkomma bullades upp åt »skolmästaren». För egen
del kan jag ej nog vara tacksam för all den välvilja, som jag
rönte i den församling, der jag oafbrutet verkade i 28 år.





SKOLMINNEN FRÅN HUSBY
I DALARNE

A) PÅ 1830-TALET

OMTALADE I FEBR. 1891 AV MIN FAR.

B) FRÅN SENARE HÄLFTEN AV 1850-TALET.

AV

JOHAN CARLSSON
SMEDBY, DALA HUSBY.


A.

De skolor, som funnos på 1830-talet, voro s. k. byskolor.
Undervisningen däruti bedrevs på ett och samma sätt, och så
snart man därför känner förhållandena uti en, så vet man, huru
alla inom socknen voro anordnade. I några byar funnos särskilda
skolstugor uppförda av byamännen; de bestodo av en mindre
byggning om ett rum, försett med fasta bänkar omkring väggarna,
varpå lärjungarna sutto, och s. k. brasspis för uppvärmningen.
För lärarens räkning fanns ett större bord. Där skolstuga ej
fanns, hölls skolan uti gårdarna.

Den skola, som min fader besökte, hölls uti Koberga, en
by belägen strax invid Husby kyrka på motsatta sidan av
Dalälven. I därvarande skolstuga undervisade vid den tiden
korpralen J. Vikman från Övernora 20 à 30 barn. Han var då
en man uti sin bästa kraft och upprätthöll sträng disciplin; om
ej annat hjälpte, tillgreps karbasen. Vikman var mycket uppburen
och eftersökt som barnalärare både av föräldrar och församlingens
v. pastor J. Bärsell. Att hans begåvning var över den vanliga,
visas därav, att han befordrades till underofficer (furir, motsv.
2:e sergeant).

Skolan fortgick under vintrarna mellan jul och påsk, samt
började varje dag kl. 8 à 9 och slutade vid mörkrets inbrott
med uppehåll för middagsmåltiden. Morgon och afton förrättades
bön samt övades psalmsång med ledning av psalmodikon. All
undervisning leddes av läraren. De, som läste abc-boken förhörde
han och gick därpå igenom följande läxa med dem. Var och en
läste sin läxa för sig och inga läxlag funnos. På samma sätt
tillgick det vid katekesens inlärande. Så snart en läxa var
förhörd, fick barnet en ny att överläsa o. s. v. hela dagen igenom.
Något annat än utanläsning av katekesen kom naturligtvis ej i fråga.

Skrivning och räkning övades endast av dem, som inlärt
katekesen. De, som skrevo, sutto på stolar vid lärarens bord
och övade sig först på tavla, som efter någon tid utbyttes mot
bok. Skrivningen skedde i början efter lärarens förskrift, men
slutligen fick man skriva efter tryckt förskrift, sedan man vunnit
någon färdighet. Räkningen lärdes efter räknebok. De, som
lärde räkna och skriva, läste ej katekes annat än på lördagarna,
då de deltogo med katekesläsarna som då repeterade vad de
inlärt under de föregående veckodagarna. Nödiga böcker måste
varje lärjunge skaffa sig.

Man besökte skolan, till dess man lärt sig katekesen, så
vida man ej ville lära sig skriva och räkna. Mer behövdes ej
för att mottagas vid konfirmationsundervisningen, som fortsattes
under 2 år vid 15—16 års ålder.

Avlöningen till läraren var 1 skill. b:ko (3 öre) om dagen
för varje barn och dessutom mat, som tillhandahölls honom av
föräldrarna i tur. Den, som för dagen bespisade läraren, skulle
också hålla ved till skolstugans uppvärmning. Eldningen
verkställde barnen.

Ett slags fortsättningsskola hölls vid denna tid några veckor
på försommaren till bärgningstidens början av församlingens v.
pastor J. Bärsell. Däruti fingo sådana barn deltaga, som avslutat
läsningen uti byskolorna, men önskade vinna större utbildning,
än de voro i stånd att lämna. Deltagande däri stod öppet för
barn från hela socknen och undervisningen var alldeles kostnadsfri.

Skolan hölls uti tingssalen, och undervisning meddelades
omedelbart av läraren uti följande ämnen:

Stavning övades på tabeller och innanläsning uti lämplig
läsebok. I geografi gick läraren igenom vissa stycken och
utvisade pä karta, varefter lärjungarna fingo memorera det utan bruk
av lärobok. På samma sätt gick han till väga uti svensk historia.

Ofta föreläste han själv, under det att lärjungarna fingo
åhöra, ur lämpliga böcker, såsom berättelser ur Sveriges historia,
Robinson o. s. v.

Välskrivning börjades vid kritbänk med staplar och
fortsattes uti bok, då de skrivande voro placerade vid tingsbordet.
Räkning övades på tavla av lärjungarna var för sig,

För undervisning i gymnastik hade han i tingssalen låtit
uppsätta en linja, stång och stege (d. v. s. en stolpe med inborrade
pinnar, som sköto ut på bägge sidor därom), och gossarna övades
därpå. Fristående gymnastik förekom ej. På middagsrasterna
deltog han uti gossarnas badning och sökte bibringa dem
färdighet i simning, eller lät dem hoppa bock på varandra utefter
landsvägen. Även uti trädplantering gav han dem praktisk övning.
Under dessa övningar undervisades flickorna av hans fru uti
handarbeten.

Två gånger företog han utflykter till fots med dem bland
gossarna, som voro hågade att medfölja. Den ena gången
besöktes Ornäs och Rankhyttan, den andra voro de till Ornäs,
Rankhyttan, Falu gruva och Falun samt Grycksbo pappersbruk,
varvid han anvisade dem det sevärda på de skilda ställena.
Den senare utfärden upptog 4 à 5 dagar. Han förde dem därvid
in uti Falu lankasterskola, att de skulle få se, huru det där
tillgick. Nätterna tillbragte han med gossarna på höskullarna, som
för dem upplätos till nattläger, och då de bjödos på förplägning
under färden, fick han hjälpa de tafatta till rätta.

Examen hölls vid läsningens avslutning varje år, då föräldrar
och intresserade närvoro såsom åhörare. Då han ej mottog
kontant ersättning, gottgjordes han vanligtvis av barnens föräldrar
efter råd och lägenhet in natura, såsom med mjölk, smör, kött o. s. v.

På söndagseftermiddagarna meddelade han dessutom
undervisning uti skrivning och räkning även åt den vuxna ungdomen,
som avslutat nattvardsläsningen. Över byskolorna höll han flitig
tillsyn och besökte dem ofta.

Hos dem, som ännu leva och varit hans lärjungar eller
eljest minnas honom, är han i kär och vördnadsfull hågkomst
såsom lärare, präst och människa.

Försök gjordes att fästa honom vid församlingen, men
tillintetgjordes genom beslutets överklagande och upphävande.

Bärsell, född 1798, blev pastorsadj. här 1823 och var v.
pastor 1829—1841. Han avflyttade till Rättvik 1843, såsom
utnämnd skolpräst, och dog där som komminister och ledamot
av Vasa orden. Han var folkskoleinspektör en tid vid institutionens
uppkomst. Under sin vistelse här verkade han mycket kraftigt
för den då pågående nykterhetsrörelsen genom bildande och
befordrande av en nykterhetsförening. Sparbanken i Husby
stiftades även på hans initiativ, och är hans porträtt i olja, målat
av ritläraren C. E. Källström i Falun, uppsatt i dess lokal. — — —

B. Om folkundervisningen uti Husby av Falu län till år 1881 har författaren
utgivit ett arbete i tryck, vilket i manuskript jämväl insänts till S. A. F.
Författarens högst radikala och synnerligen svårlästa rättskrivning är här ändrad.

Så snart man å 1850-talet inskrivits uti skolan (vid 6 à 8
års ålder), fick man börja med abc-boken, i vilken de första
stapplande stegen togos under en monitörs ledning, då lärarens
tid naturligtvis ej kunde medgiva något sysslande med nybörjare.
Hemläxor gåvos, som uti skolan upplästes, och hjälp lämnades
vid deras förberedelse. Sedan detta var undangjort, fick
överläsningen på egen hand upptaga återstoden av den tid, som
var avsedd för läxuppläsningen; men huru mycket därvid
uträttades, är lätt att förstå, när lärjungen runt omkring sig hörde
ett oredigt sorl av högt överläsande och läxuppläsande röster.
Det var därför lämpligast slå sig lös från läxan och underhålla
sig så gott man kunde med sina närmaste kamrater på sidorna.

Vanligen kunde likväl barnet igenkänna och skilja
bokstavstecknen (»räkna orden») samt t. o. m. stava vid skolgångens
början, beroende på föräldrarnas olika omsorgsfullhet och goda
vilja, ty det ansågs nästan skamligt och som bevis på stor
likgiltighet, om barnet var alldeles okunnigt, när det begynte
bevista skolan.

Det dagliga arbetet vidtog kl. 9, då läraren förrättade bön,
sedan en psalmvers avsjungits. Härvid omväxlade han med 3 à
4 verser, så att man fick ej synnerligen stor vana vid kyrkosång,
och någon vidare övning eller undervisning i sång meddelades
ej. Läraren saknade också alla förutsättningar för en sådan
undervisning, såsom totalt i saknad av både röst och öra.

Sedan morgonbönen avslutats, utdelades nya testamenten,

varpå läsning däri började under lärarens ledning. För varje dag
lästes vanligen ett kapitel utan förklaring eller utfrågande av
innehållet, så att man snarare kan kalla denna läsning en
innanläsningsövning än bibelläsning i den betydelse, som man nu
fäster därvid. Den främste i skolan började uppläsa en vers
och sedan fortsatte de följande, så att lika många lärjungar
läste för varje gång som för handen varande kapitel innehöll
verser. Alla skolans lärjungar deltogo visserligen däruti, men
man hann likväl ej så långt ned att de yngre fingo läsa. Sedan
ett kapitel var genomgånget, sammanslogos och hopsamlades
böckerna. Synnerligen långt framåt kom man ej uti nya
testamentet, ty läsningen på stället fortgick endast sex veckor för
varje gång, och då ny termin åter började, vidtog läsningen
ånyo med början av Matt. evangelium.

Härefter började uppläsningen av dagens läxa uti katekes
eller biblisk historia, därvid alla voro uti samma läxlag, som
genomgått den del därav, varinom man för tillfället var
sysselsatt. Läsningen häruti var alltid en repetition, ty så snart man
kommit till den punkt, varpå ett barn befann sig med sin läsning,
fick det frånträda och fortsätta för sig självt. Antalet av dem,
som tillhörde detta gemensamma läxlag, förminskades sålunda
allt mer och mer, ju längre man framskred, och bestod slutligen
endast av dem, som inhämtat hela de i fråga varande
läroböckerna. Katekesen, varav Lindbloms upplaga med förändrade
språk användes under min skoltid, inlärdes med språk, hustavla
och botpsalmer.

Läsningen av katekesen började alltid långt före bibliska
historiens, beroende pä lärarens gottfinnande att låta lärjungen
begynna läsa senare, så snart han enligt hans åsikt gjort
tillräckliga framsteg i den förra. Då läsningen endast fortgick fem
dagar varje vecka, lästes katekes tre och biblisk historia två
gånger i veckan.

När den gemensamma läxan var förhörd, utsåg läraren
några bland de mest framskridna lärjungarna att såsom
monitörer förhöra de övriga. De uppstodo då från sina platser och
satte sig på bänkarna omkring rummets väggar samt framgingo
i ordning till monitörerna, som voro placerade i närheten av
lärarens bord, varpå de, sedan läxan upprepats och ny erhållits,
återgingo till sina vanliga platser. Läraren gick härunder från
den ene till den andre monitören såsom åhörare.

Vid uppläsningen av den gemensamma läxan fingo vi antingen
kvarsitta på våra vanliga platser och endast den läsande resa
sig, eller framträda till lärarens bord och ställa oss uti en stor
halvcirkel däromkring. Härvid fick man läsa i samma ordning,
som man hade sin plats i skolan; läraren upprepade frågan
ur katekesen och lärjungen upprepade svaret därpå och varje
följande ett dithörande språk. Sålunda fortgick det till den siste,
varpå åter den förste fortsatte o. s. v. så långt läxan räckte till.
Biblisk historia förhördes i samma ordning, dock med den olikhet
att ej lärobokens (Åkerbloms) frågor under texten användes,
utan framställdes sådana på egen hand av läraren, och varje
lärjunge fick upprepa lärobokens mot de särskilda frågorna
svarande mening.

De yngsta barnen, som stavade eller läste rent, kvarsutto
på sina platser, där en monitör fick sätta sig vid vart och ett
under förhöret av deras läxor. Sedan alla barnen voro förhörda,
sammanslog läraren händerna till tecken att en fristund inträdde
och avlägsnade sig från lärorummet, varvid lärjungarna kastade
sina böcker ifrån sig, och en del utrusade med sådan fart, att
man riskerade att fastklämmas uti skolrummets och förstugans
alls icke rymliga dörrar.

Efter 15 minuters avbrott, som använts till lekar eller att
smaka litet på matsäckarna, började åter läsningen med indelning
uti läscirklar på det sätt, att lärjungarna uppstodo från sina
platser och ordnade sig vid läsetabellerna, som voro uppsatta
på spikar omkring skolrummets väggar. På varje spik funnos 5
à 6 tabeller, dels för stavning dels för renläsning, ordnade
efter svårighetsgraden. Skolans lärjungar voro vanligen fördelade
på 7 läscirklar. Under en monitör, som skötte pekpinnen och
övervakade ordningen inom varje grupp, fortgick läsningen
därinom dels av en och en lärjunge i tur, dels av alla i kör. Sedan
tabellerna sålunda blivit genomgångna, stavades ord, som
förekommo på dem, utantill efter monitörens val, om tiden det
tillät. Vanligen drevs arbetet härmed i stark fart. Läraren gick
därunder såsom åhörare från den ena läscirkeln till den andra
samt uppflyttade lärjungarna i mån av deras visade färdighet
och övning.

På denna läsning följde skrivning. Undervisningen eller
snarare övningen däruti började under min skoltid med att lära
sig bilda bokstavsformerna på kritbänk. Uti skolan fanns en
sådan bänk, som var svartmålad med röd linjering. Därvid fick
man inöva det mindre alfabetet efter lärarens föreskrift. Bänken
hade utrymme för 7 à 8 skrivande lärjungar, och utmärktes den
del, varinom man skulle skriva, med ett uppdraget kritstreck.
Krita fick man av läraren, så snart man uppräckte handen och
visade ett rakt finger. (Visade man två finger, tillkännagavs,
att man önskade gå ut från lärorummet av ett eller annat behov).
Läraren avhögg kritbitarna med hammare och kniv utav ett
större stycke. Avgången härpå var vanligtvis ganska stor, emedan
lärjungarna ofta funno smak uti att uppäta bitarna. Två bänkar
funnos, som voro avsedda för skrivning uti sand, men bruket
därav var bortlagt, när jag började bevista skolan.

Skrivningen med krita avlöstes av griffel och tavla, på vars
ena sida var inristad linjering för storstil, — den andra sidan
var slät samt begagnades vid räkning — som övades efter
förelagd tabell. Slutligen fick man skriva med bläck på papper
efter tabeller, som voro 16 till antalet, tolv för större stil, och
de fyra återstående för mindre stil och brevstil. Vanligen brukades
stålpennor; men vid början av min skoltid funnos åtskilliga
lärjungar, som använde gåspennor, och läraren måste då stå till
tjänst att uppskära dem. Tabellerna utdelades för varje lektion,
och man övade samma tabell, tills läraren fann för gott att
bevilja övergång till den följande. I sådant avseende uppvisade
man sitt arbete för honom, så snart man fullbordat en sida eller
öppning uti skrivboken. De, som befunno sig på skolans högsta
stadium, genomskrevo i hast tabellerna vid varje termins början
och fingo sedan skriva efter någon lämplig bok; ganska ofta
sysslade de även med räkning, vilket på anhållan tilläts, emedan
de då kunde sitta på en fast bänk efter väggen, så att utrymmet
för de skrivande blev i någon mån tillräckligt. Med skrivningen,
som upptagit tiden till kl. 12, avslutades förmiddagens arbete,
och en timmes middagsrast inträdde, varunder läraren begav
sig till sitt, ett stycke från skolan belägna hem att intaga
sin måltid.

Sedan man spisat sin middagsmåltid ur de medhavda
matförråden eller i de närbelägna hemmen, vilket alltid skedde med
stor skyndsamhet, användes den övriga tiden till lekar av ett
eller annat slag. På därtill lämplig tid åkte gossarna skridskor
på den förbiflytande Dalälven eller togo sig bad vid en i närheten
av skolan däruti fallande mindre bäck, där älvens stränder voro
långsluttande och vattnet i följd därav föga djupt.

Eftermiddagens läsning började med förhör av läxor uti
geografi och svensk historia, bland vilka det ena ämnet lästes
tre, det andra två gånger i veckan. Härvid sammanhöllos alla
i vartdera ämnet undervisade i ett läxlag och förhördes av läraren,
som bestämde, när varje lärjunge skulle börja deltaga i denna
undervisning, som inträdde samtidigt för både geografi och
historia. En del av skolans lärjungar, som voro mindre begåvade,
avslutade skolgången utan att hava mottagit undervisning i
dessa ämnen.

I historia läste man den grova stilen från Gustav I till
närvarande tid samt regentlängderna för föregående tidevarv, och
av den finare skulle man hava reda på varje konungs gemål
under nyare tiden; i geografi fick man inhämta kännedom om
världsdelar och världshav, Europas berg, floder, vikar, stater
med huvudstäder samt Sveriges berg, floder, sjöar, landskap och
län med städer; uti bägge dessa ämnen efter Hägermans läroböcker.

För undervisningen i geografi fanns och användes Mentzers
karta över Skandinavien; vad man därutöver inhämtade, lärdes
som utanläxa. Endast man kände och ihågkom namnen och
deras plats på kartan, redde man sig gott med läxan, ty djupare
ingick ej läraren på ämnet. Läroböckerna borde varje lärjunge
skaffa sig; men att någon i hemmet kunde inlära en
geografiläxa med tillhjälp av karta, förekom icke. De kartor, som då
funnos, voro väl dyra att av lärjungarna anskaffas och dessutom
ansågo de flesta föräldrar dylik kunskap såsom alldeles
överflödig och onödig, en åskådning som ännu i dag ofta gör sig
gällande hos ganska många. Vi måste därför på middagslovet
eller före arbetets början på morgnarna söka bliva nödtorfteligen
hemmastadda med kartan.

Förenämnda kurser genomgingos varje läsetermin, sålunda
tre gånger årligen och en följd därav blev, att nybörjaren ej
vårdade sig så noga om överläsning, och de äldre barnen
uttröttades genom det oupphörliga omtröskandet av samma sak.
En vanlig föreställning var även rådande bland lärjungarna, att
man ej vid första läsningen skulle grundligt lära sig något, och
därav alstrades, oaktat bakläxa gavs ganska ofta, slarv och
liknöjdhet, så att helt få vid skolgångens avslutning voro
hemmastadda uti de alls icke vidlyftiga kurserna.

Följde så räkning, varvid var och en räknade på sin tavla.
Läxlag funnos sålunda icke. Så snart man uträknat några tal,
fick man säga upp dem för läraren eller någon bland de mest
framskridna lärjungarna. Då man ej kunde lösa en uppgift, fick
man vända sig till läraren eller, såsom vanligast skedde, till
någon medlärjunge för att erhålla nödig hjälp. Härav blev följden,
att man vanligen alltför mycket kom att lita på andras
hjälpsamhet, så att framstegen blevo både kvantitativt och kvalitativt
små; men det kunde ej hjälpas, då anordningarna voro sådana
eller snarare inga, och det dessutom betydde föga, huru och
vad man lärde sig, då barnens föräldrar inskränkte sina
fordringar därhän, att de kunde upprepa katekesen ord för ord
utantill, då ej mer behövdes och knappast det för att tillåtas
deltaga uti nattvardsläsningen. Sedan tavelräkningen fortgått den
därför bestämda tiden, kunde läraren understundom, sedan tavlor
och räknetabeller hopsamlats och inlagts uti skolans skåp,
framställa några frågor uti huvudräkning, som likväl var mycket
begränsad, i det att de stående exemplen häruti rörde sig om
ökning och fråndragning. Omväxlande härmed genomgingos och
inpräglades uti minnet några regler, som kunde hänföras till
rättskrivningslära, men vilka inskränkte sig till ljudens indelning
i konsonanter och vokaler, samt de senares uti hårda och lena
med uppräkning därav samt reglerna för ords avdelning på två
rader. Särskild övning uti rättskrivning förekom ej, om man icke
vill giva detta namn åt skrivningen efter bok, då skrivtabellerna
blivit genomgångna.

I språklära meddelades icke någon undervisning och endast
ett par gånger under min skoltid fingo de mest framskridna
lärjungarna öva ett slags uppsatsskrivning, bestående uti
uppsättande av ett brev, som först avfattades på griffeltavlan och
sedan renskrevs på papper. Denna övning skedde på den till
välskrivning anslagna tiden. En annan gång skrevo vi, vad vi
kände om ett län i Sverige (Skaraborgs), varvid naturligtvis
lärobokens ordalag användes, så vitt de voro inpräglade i minnet.
En av de skrivande begick därvid det felet att förväxla
Lidköping och Linköping.

På den tid, som omedelbart föregick skolarbetets avslutande
för dagen, kunde även någon gång företagas ett slags
katekisation. Läraren begagnade härvid en »frågkatekes», varur han till
oss framställde däruti förekommande frågor, på vilka den som
kunde fick avgiva svar. Då sådant uteblev, upplästes det för oss
ur boken. Dagsarbetet avslöts omkring kl. 4 eftermiddagen
med bön.

På sådant sätt fortsattes skolarbetet dag efter dag och år
efter år under hela den tid, jag besökte skolan, tills jag vid ej
fyllda 13 år (hösten 1862) överflyttade till högre allmänt
läroverk. Vanligen gingo barnen uti skolan till den ålder, då de
började nattvardsläsningen. Framstegen för de flesta voro ändock
ej synnerligen lysande. En och annan kunde visserligen inhämta
ganska mycket, om begåvning och flit råkade sammanträffa;
men deras antal var lätt räknat. Huru mycket man i varje ämne
i allmänhet inlärde, synes av det föregående; blott här tillägges,
att man i räkning lärde hela tal, reduktioner och sorträkning
utan bråk efter Junkers tabeller.

Beträffande upprätthållandet av ordningen inom skolan kunde
ej annat än stora svårigheter möta. Det var nästan aldrig tyst
under lektionerna, vilket ej heller fordrades från lärarens sida,
lika litet som det var möjligt att åstadkomma. Omedelbart före
uppläsningen av de gemensamma läxorna tillätos vi överläsa
dem en eller annan gång, varvid vi fingo läsa högt, då surrandet
tilltog allt mer och mer, emedan den ene sökte överrösta den
andre. När oväsendet blev alltför högljutt, nedtystades det väl
av läraren; men tilltog genast ånyo och övergick till ytterlighet.

Under uppläsningen därav skulle visserligen de övriga, som ej
deltogo däri, hålla sig tysta och stilla, men huru det skulle vara
möjligt, inses lätt. Det var nästan ogörligt att överläsa en läxa
tyst, och om man ej kunde syssla därmed, måste man skaffa
sig tidsfördriv på ett eller annat sätt, vilket så mycket lättare
kunde låta sig göra, som lärarens uppmärksamhet då var tagen
i anspråk på annat häll, och han i vilket fall som helst hade
svårt att övervaka det hela.

Det knappa utrymmet och lärjungarnas sammanpackning
gjorde det nästan omöjligt att upprätthålla god ordning.
Skolrummets dimensioner voro omkring 20 × 25 och däruti
inrymdes skolans fem bänkar, besatta med 50 à 60 barn, som
överhuvud dagligen voro närvarande bland de omkring 80
inskrivna. Skolförsummelser voro nämligen på denna tid mycket
vanliga och någon åtgärd däremot vidtogs icke, om man
undantager, att skolrådets ordförande, som vanligen övervar
årsavslutningen, vid detta tillfälle med examenskatalogen i sin hand
och hoppande av ilska uppräknade de mest försumlige, dundrande
väldeligen mot deras föräldrar, som underläto tillhålla sina barn
att gå uti skolan; men naturligtvis infunno sig ej dessa föräldrar
vid examen (vilket även ett par mödrar funno sig föranlåtna att
därvid påpeka såsom en protest mot hans uppträdande, varav
han bragtes att någorlunda behärska sig). Inspektörsinstitutionen
var då ännu ej införd och vederbörande skolrådsledamot visade
sig nästan aldrig i skolan, oaktat han var ägare till skollokalen
och bodde på samma gård.

Att läraren av slapphet eller efterlåtenhet ej bestraffade
förseelser, kan man icke påstå, ty ej så få gånger tillgreps
rottingen. Det vanligaste straffet både för okynne och bristande
överläsning var att ställas i skamvrå; stundom fick även håret
sitta emellan.

Skolan pågick under sex veckor för varje gång, emedan
läraren därefter lika lång tid läste uti en annan by på omkring
½ mils avstånd från kyrkbyn, där han bodde uti hyrd lägenhet,
bestående av ett större rum jämte två kamrar. Till den andra
stationen gick han varje dag fram och åter. Jag bevistade även
under en vinter därvarande skola, emedan mina föräldrar ansågo
det bättre, än att jag skulle gå sysslolös under mellanterminen.
Varje morgon och afton var jag i sällskap med läraren dit och
hem, varvid jag fick småspringa efter honom, emedan han gick
mycket fort. Skolans bänkar och material flyttades mellan
stationerna. Under läsningen på denna station hade vi uti kyrkbyn
veckoförhör varje lördagsförmiddag, till vilka barnen vanligen
inställde sig ganska fåtaligt. På dem förhördes och gåvos läxor
endast uti förut genomgångna delar av katekesen och bibliska
historien; dessutom upplästes vad man utöver läxorna kunde
lära sig i hemmet under veckans lopp.

Läsåret på vardera stationen bestod av tre terminer om
sex veckor. Två terminer avslötos av läraren, men den tredje
på läsåret med examen vanligen i medlet av juli. Till denna
skurades lärorummet, som av barnen pryddes med löv och
blommor. Vid detta tillfälle infunno de sig högtidsklädda och i
närvaro av pastor och anhöriga till barnen anställdes förhör uti
varje ämne och framlades av dem skrivna provsidor. Sedan
förhöret var avslutat, utdelades premier åt de flitigaste barnen
enligt lärarens förslag, växlande mellan 1 kr. och 25, någongång
10 öre, av medel, som under några år anslogos därtill. Sedan
avslöts läsåret av pastor med ett lämpligt tal och bön, varpå
barnen i ordning framgingo ur bänkarne samt tackade pastor
och lärare. Även de närvarande föräldrarne framförde sina
tacksägelser till läraren. Examen räckte vanligen från kl. 9 till 12.

Skolans undervisningsmateriel, vilken under läseterminen
förvarades uti ett gammalt skåp, som förmodligen tillhörde
skolrummet, men vid flyttningen till den andra stationen nedpackades
uti en koffert, utgjordes av ett antal nya testamenten och
psalmböcker, vilka sällan voro i bruk, en kurs skriv- och läsetabeller
samt Junkers räknetabeller i två kurser, utan och med bråk,
varav den senare föga användes, och Mentzers karta.
Dessutom funnos några läroböcker uti språklära och geometri, vilka
aldrig användes. Tavlor tillhandahöllos lärjungarna likasom grifflar
under första delen av min skoltid. Någon läsebok fanns ej eller
nyttjades förutom nya testamentet. På fredagarna under
fastlagen plägade vi omedelbart före middagslovet genomläsa
pinohistoriens akter uti egna psalmböcker, ty skolans (den s. k.
Gävle skolupplaga) innehöllo endast psalmerna.

Skolan hölls uti förhyrd lokal. Under min första skoltid
bestod den av en sal på övre botten uti en gård, belägen 0,2
mil från Husby kyrka. Detta rum var försett med kakelugn och
ganska väl ombonat; så att någon svårighet fanns ej att med
måttlig eldning hålla värmegraden tillräckligt hög; och emedan
barnantalet uti skolan på den tiden ej var så stort, som det
sedermera blev, var utrymmet där tillräckligt och lokalen
tillfredsställde i varje avseende de anspråk, man då hade på ett
skolrum. Snart nog flyttades skolan likväl därifrån till kyrkbyn
(Smedby), där den inrymdes uti ett större rum, en s. k. utestuga,
som lämnade så stort utrymme, att skolans fem långbänkar
där kunde insättas och en gång blev övrig vid deras bägge
ändar; men de minsta barnen, som sutto på främsta bänken,
riskerade att stekas av värmen från brasan på spiseln. Omkring
väggarna funnos fasta bänkar, tillhörande rummets inredning.
På dem lades matsäckar, huvudbonader o. s. v. Rummet var
mycket kallt och dragigt. Fönster — innanfönster funnos ej —
dörr och golv voro otäta; hela rummet var med ett ord uti
mycket dåligt skick; men det måste duga, då det ej var möjligt
att erhålla ett bättre, emedan man i allmänhet ej var hågad att
upplåta ett hyggligt rum av fruktan dels för att få det alldeles
förstört dels för det obehag en mängd stojande barn orsakade.

Då det var kallt, överdrogos fönsterrutorna, som voro sex
uti varje av rummets fyra små fönster, med ett tjockt islager.
I mån av rummets uppvärmning upptinade isen, och vattnet
rann ned på golvet. De i fönstren placerade bläckhornen
fastfröso vanligtvis och hunno knappast lossna, tills vi skulle begagna
dem. Bläcket måste man bringa i flytande form genom att blåsa
uti bläckhornen eller genom att uppvärma dem uti händerna.
Rummets uppvärmning skedde med en öppen s. k. brasspis,
däruti veden upprestes i full längd. De barn, som först ankommo
om morgnarna, fingo draga försorg om att anskaffa en sprakande
brasa. Däromkring fick man sedan upptina de av köld stelnade
lemmarna, och då det ej alltid var så lätt att erhålla plats
framför densamma, sökte man bereda sig sådan genom knuffningar
och brottning. Sällan eldades mer än en brasa för dagen, så att
vi ofta frösö om händer och fötter. De förra uppvärmdes då
medelst gnidning och de senare sökte vi genom stampningar
uti golvet skydda från att alldeles stelna av köld. Dylika
stampningar måste läraren tåla, fastän därvid ett förskräckligt oväsen
uppstod. Genom eldning torde visserligen en drägligare
temperatur kunnat åstadkommas i rummet, om det blott varit tillåtet
att elda flitigare, än som skedde. Tillräcklig ved för skolans
och lärarens behov var nog anslagen; men lärarens hustru bedrev
bakning av vetebröd till försäljning, och ju mer kunde inbesparas
på åtgången vid skolan, desto mer fick läraren kvar för detta behov.

Städning, d. v. s. sopning av lärorummet verkställdes varje
fredags kväll av flickorna i tur, och skurning vid terminens slut
bekostades av skolroten.





VALDA ACTA etc.
OM HUSQVARNA SKOLA
1822—1843


AFSKRIFTER m. m. AF
L. J. GUSTAFSSON
HUSQVARNA



1822 i februariFörfattaren, lärare vid Huskvarna folkskolor, är född 3l/12 1856, avlade
examen i Linköping 1886, blev vik. lärare i Huskvarna 1/9 1887, ord. 1/1 1889.
Detta enligt Alfr. Lindén Huskvarna skola 1882—1916. Jkpg 1916. Denna bok
är försedd med porträtt av A. F. Norlander, S. Adrian, C. Schermanson, W.
Tham och Alfr. Dalin. blef den förste läraren antagen af
egarne till Husqvarna Gevärsfaktori, Öfversten och riddaren
Baron Gustaf Sture och Öfverstinnan Enkefriherrinnan Charlotte
Florentine Sture, född Ingelotz, hvilka ädelmodigt påtänkt inrätta
en Bell-Lancasterskola, eller Vexelundervisningsanstalt. Nämnda
metod började då allmännare antagas. Den 26 april ankom
läraren. Då var ej någon lärosal påtänkt af factorie
Disponenten, Majoren och riddaren J. H. Hane, fastän han kände
egarens vilja och beslut, samt intet rum för läraren att bebo,
hvadan på Göransberg, i socknen, blef hyrd en ledig byggning.
Der inrättade läraren en provisorisk läroanstalt, hvilken sedan i
slutet af oktober månad samma år flyttades till Husqvarna
söregård, där en dylik anstalt inrättades i Corps de Logis
byggnadens sal. Nu var fattigstugubyggnaden utrymd och något
upphyfsad för lärarens räkning, der han inflyttade och fick sex
rum och kök, huggbod med vedbod, tomt till grönsakers
odling samt 8 kappland jord på åkern till potäter och lin.

Den 29 april 1822 var inskrifning af barnen.

1823. Om hösten flyttade nu för tredje gången
skoleinrättningen till forna krutmagasinet, som dertill accepterades. Det
aftogs i höjden 17 alnar på rustningen, 2 alnar af muren;
fenster öppnades åt alla väderstreck, tillsammans 8; 2:ne
kaminer uppfördes. Estrad m. m. iordningställdes, så att
lärosalen var en vacker, ljus och rymlig byggnad och kunde rymma
minst 200 barn. Nu var man då ändtligen kommen till ro.
Sedan ha öfningarna fortgått terminvis, enligt reglementet. Åldern
på stenbyggnaden är betydlig, ty på södra gafveln stod med
alnslånga jern: Anno 1701.

1825 fick läraren, som var studerad, Venia Concionandi af
Biskop Esaias Tegnér och predikade i Hakarp första gången
midsommardagen detta år och sedan många gånger der och i
alla nästgränsande kyrkor. Samma år dog socknens Barnlärare,
då Läraren här sökte och fick denna syssla förenad med sin,
emot 1 tunna 10 kpr Råg, 1 t:a 10 kpr. hafre från
sockenmagazinet och ett ystesammanskott i socknen.

1826. Började svamp synas på en gång till en sådan
mängd i skolhuset, att golf, estrad och bänkar nästan förstördes.
Samma år gjorde läraren ansökning i Högrespective Ägarnes
namn, på deras uppmuntran, att få begagna skolhuset till Bruks
Capell och Läraren sjelf antagen till Brukspredikant.

1827 febr. 17 Biföll Kongl. Majestät denna ansökning.
Julii 1. Reste Läraren, som till Skara stift hörde, till Skara, för
att fråga efter när prestordination blef. Den 3 uppvaktade
han Biskop Videman, som befallte honom qvar, ty den 12 var
fataliedag till prestansökningarne. Den 13 började tentamina,
den 18 och 19 voro examina, den 20 aflades
declamationsprofven. Den 21 blef läraren tillika med 14 andra Candidater
på sitt 38:de år ordinerad, med Videtur af approbatur af alla,
utom af förste Theologiæ Lectorn, der han fick admittitur, och
i aritmetik och geometri non sine Laude, hvarpå han tillträdde
sin syssla.

1831 företogs en betydlig reparation å skolhusets
innanrede, då en modern talarestol uppbyggdes, flere bänkar vid
husets sidor gjordes, ett nytt plankgolf inlades, ett litet altare
med altarerund förfärdigades och taket späckades. Den 10
september skänkte Pistolsmedsmästaren Nils Vetterholm i
Husqvarna till Brukskyrkan 72 större och 36 st. mindre Psalm
Numrer af mässing, polerade, till 2:ne nummertaflor, till ett
värde af minst 20 Rdr B:co, såsom en tacksam erkänsla
derföre att 3:ne dess söner och en dotter i detta skolhus lärt sig
läsa, skrifva och räkna, samt derifrån utgått till nyttige och
hedrande medlemmar i samfundet.

På ansökan om någon liten lämplig lönförhöjning af 
skollärarens lön, kom resolution den 13 Nov. detta år, af innehåll:
Att Läraren erhåller för »sin skicklighet» 30 Rdr B:co årligen
i gratification, samt allt hvad de betalande barnen gifva.
Hvaremot läraren skall af egna medel hålla alla skrifmaterialierna.

1832 den 29 april firades med musique och Gudstjenst
Decennii fest, för Skolans stiftande.

1834 Vårterminen, var här ett antal af barn, till 52 st.
1834 blef Höst Terminen upskjuten, 3:ne veckor, för den
rysliga dödligheten, som farsoten Cholera Morbus orsakade uti
Jönköpings stad och trakten häromkring, och hvilken sjukdom
man hade stor anledning befara skulle utbreda sig här vid
Factoriet, då dagligen menniskor här insjuknade, men blefvo genast
botade med ½ qvarter varmt vatten, i hvilket var uplöst 2:ne
matskedar koksalt; sedan gafs kräkpulfver och mycket varmt
fläder eller krusmynthe the, att dricka, samt nerfvindroppar.
Kuren lyckades altid, om den sjuke fick svetta starkt i 12
timmar uti sin säng, påhöljd af fällar och täcken. Likväl dogo
på 32 dagar i Jönköping 600 personer och i angränsande
socknar flere menniskor.

1837 i Maij blef läraren Fredr. Villh. Norlander antagen
till komminister i Sandhem och flyttade dit 1839 den 30 April.


Inventarii Förteckning vid Husqvarna skola.

1822Maij 
22 Ankommet från Stockholm
» 50 st. Engelska Griffeltaflor med 100 st. griflar.
» 5 st. Bläckhus af bly —
» 12 Ark Räkningstabeller, som blifvit uppfordrade
så att de utgöra 24 st. d:o.
» 2 Ark Monitörstabeller, hvaraf 6 st. äro uppf. på papp.


26 Ankom från Gädelenäs:
19 st. Renläsnings Tabeller, oklistrade
7 st. Föreläsnings d:o klistrade på papp
4 st. Cateches	d:o d:o —




26Förfärdigat vid Husqvarna:
2:ne Sandbord med 2:ne Slätthyflar och 2:ne Bänkar
9 st. Monitörskäppar.
8 st. Tabellhängare
6 st. Telegraf Lappar med sine stänger.
12 st. Straffbricker.
8 st. Pulpeter med 8 Bänkar.


Aug.31 köpt i Jönköping:
2:ne Dussin Catecheser.
4 st. Engelska Föreskrifter.

1823April 
126 st. Eckerbergs A. B. C. Böcker
161 Charta öfver Sverige och Norrige.
Maj91½ Dussin Griffelskaft af Bläck.


Aug.27Från Stockholm med Högvälborne Herr Baron Sture.
»1 Dussin Nya Testamenten af Svenska Bibel Sällskapets
»8 st. Kron Prinsens A. B. C. D. böcker.
»7 st. Svenska Historier för Begynnare af Salvius
»6 st. Alphabet Tabeller, deraf 4 st. Stafnings Tabeller.
»32 st. Helarks Tabeller för Renläsning.
»2 st. Räkne Tabeller — alla desse från Stockholm komne äro klistrade.
»36 st. Qvarts Tabeller för Stafning och Renläsning d:o

1823Sept. 
131 Dussin svarfvade pinnar att skrifva med i Sandbordet.
»1 st. Estrad med lådor och pulpett, hvarföre är lås o. gångjern.




1827Mars 
9Vidare är genom Högvälborne Herr Baron G. Stures 
 ömande försorg från Stockholm till skolan
 ankomne Tjugu stycken nya inbundna Catecheser —
»En Biblisk Historia för ungdom, Nya Testamentet 
 efter Fr. Kohlrausch, med grundtexten jämfördt
 och rättadt af T. Otto Söderlund.
»En Biblisk Historia för ungdom, Gamla
 Testamentet utdrag efter Grundtexten af Olof Carling —

1830Maij 
11Inköpt 12 st. Enkla Nya Psalmböcker

1831Mars 
6Inköpt 16 st. Bibliska Historier af A Lundgren.

1832Dec. 
12 st. A. B. C. Böcker af Cnattingius
16 st Gagners Catecheser.

1838Febr. 
128 ark Sv. H. Tabeller.
9 d:o Bibliska d:o
4 ark IV Sp. Tabeller med facit Bok.
1 Tankledningstabell
½ ark Elem. Föreskrift.

1839Nov. 
13Junkers Arithmetiska Tabeller i 2:ne Courser
 innehållande tillsammans 142 st. med 2:ne Facit Böcker.


Förteckning öfver Husqvarna skolas tillhörigheter 1839.

48 st. Griffeltaflor, hvaraf 13 st. söndriga, tillkommer 1
 söndrig af okänd händelse.
5 st. Bläckhus af Bly.
12 ark Räknings Tabeller, deraf hälften ofordrade utgöra 24 st.
2 D:o Monitours D:o 6 D: Tabeller
4 D:o Quattuor Species Tabeller med Facit Bok.
1 D:o Tankelednings Tabell
8 D:o Sv. Historiska Tabeller
9 D:o Bibliska Tabeller
19 st. Renläsnings Tabeller
12 st. Föreläsnings Tabeller
4 st. Catheches d:o
2⅔ Dussin Catecheser
6 st. Eckerbergs A. B. C. Böcker.
10 st. Nya Testamenten. (finnas)
8 st. Kronprinsens A. B. C. Böcker
5 st. Sv. Historie Böcker (mindre)
1 Biblisk Historia af Söderlund
1 D:oD:o af Carling
12 st. Psalmböcker
16 st. Bibliska Hist. af Lundgren.
12 st. A. B. C. Böcker Cnattingius
15 Catecheser af Gagner
1 Bok för Vexelundervisnings Sällskapet.
5 Föreskrifter
2:ne Kartor
6 Alfabet Tabeller
27 Stafnings D:o
2 Ziffrors Tabeller
36 Qvarts D:o för Stafning och Renläsning
½ Ark Element. Föreskrift.
1 Låda
6 Tabellhängare



9 Monitours käppar
6 Telegraf Brickor med 8:ta stänger
12 St. Lösa Bänkar
13 st. Straff-Brickor
8 Sand Batoner
2 Sandbord med 4 lådor och 2:ne hyflor
8 Skrifpulpeter
1 Klocka
2 Nummertaflor med 72 större o. 36 mindre Messings
 Numror o. 2:ne ljusarmar (numrorna tillhöriga Hakarp kyrka).
1 Altare med sin prydnad enligt anteckningsboken.
3:ne Pallar
1 Pullpet med Lås och Låda
1 Kassa Bok.
1 Inventarie och Anteckningsbok
1 Special Bok
1 Album
1 Gåfvobok
1 Skollag
1 Eldgaffel
1 Vedbod
1 Afträdeshus
2:ne Curser af Junkers Aritmetiska Tabeller med Facitböcker

Husqvarna d. 2:re Maij 1839
Gust. Mellberg.

Tillkomne:

12 Catecheser
8 st. Förklaring öfver Cateches af Sch- - -
1 Tilén Aritmetik
1 d:o Grammatica
1 Ekelund m. Sv. Historia
1 Exempelbok för hufvudräkning
1 Anvisning för folkskolors - - - -
 Barnpredikningar 2 expl.



1858 tillkomne:
2 kurser skriftabeller
12 exmpl. af Vinges historia

1860 tillkom:
2 ex. Vinges Geografi
14 ex. Åkerbloms bibl. Historia
2:ne Chartor öfver Sverige af Ström.

1861 tillkom:
9 st. Räknetaflor, 2 små Chartor öfver Sverige
1 kurs Skriftabeller, 2 ex. Vinges Geografi.

1862 tillkom:
4 Vinges Geografi, 1 ex. Flodmans Cateches, 2 kartor öfver
 Europa, 28 ex. Fjellstedts Psalmbok 28 ex. Berlins
 Naturlära, 1 Karta öfver Palestina 20 Nya Testamenten, 28 ex.
 Hägermans Svensk-historia.

1863 tillkommer:
En jordglob, 20 exempl. Hemskolan, 10 griffeltaflor, 1 kurs
 skrif Tabeller.

1865 tillkommer:
En karta öfver Skandinavien.

1866 tillkommer:
Förskrifter — Mentzers karta öfver Skandinavien, 6 st.
 Skriftaflor.

1867 tillkommer:
Ett vattenämbar, en skopa och en eldgaffel. 3:ne
 Starbäcks kartor öfver Skandinavien.

1869 tillkom:
10 st. Räknetaflor.



1870
1 ex. Dahm Atlas — 2,00
2 » Starbäcks karta — 1,80.

1871.
Läse- och lärobok à 0,60, 20 Böcker för Småskolan 12,00.

1872
30 exempl. Lundeqvists Sv. Historia — 3,00

1873.
30 ex. af Folkskolans Läsebok.
Räkneram för Småskolan.
37 Läse- och Lärobok för småskolan.
Junkers Räknetabeller.
10 Psalmböcker.
14 Renläsningstabeller.
6 Starbäcks karta.
1 Atlas.
5 ex. Geografi.
Hahrs karta öfver Sverige.
Karta öfver Europa.
2 Sångböcker.

1874.
4 ex. Erslew, Geografi.
2 » Odhner, Svensk historia.
1 » Esthers Söndagsbok.
2 » 2 Kindvall räknelära.

1875.
9 ex. Lundeqvist Svensk historia.
20 »  » Geografi.
6 » Lundeqvists Svensk historia.
40 »  » Rättstaf. lära.
116 » Skrifkurser.



1876.
6 ex. Bergs & Lindstedts Räknebok,
1 » Sandberg, Folkskolans sångbok.
1 — Jordglob
6 ex. Lundqvists Hemlexor.

1877.
16 ex. Rättskrifningsläror.
20 » Odhner, Svensk historia.
20 » Lundeqvists naturlära.
1 — Gradskifva.
1 — Globkarta.
8 ex. Erslews geografi 
30 » Bergs räknebok.
Segerstedts Hufvudräkningskurs (1,25).
Karta öfver Skandinavien med namn.

1878.
40 ex. Kastmans »Läsebok för Småskolan».
En Cirkel.
Blanketter till dagbok, matrikel o. examenskatalog för
 folkskolan och småskolan.
12 ex. Erslebs geografi.
16 » Mentzer, Atlas.
Köhler Ritkurs 1. 2.
Karta öfver stjernhimmelen.
Steinmetz, Räknestafvar.
100 afgångsbetyg.
4 ex. Ersleb, Geografi.
6 ex. Lundeqvist, Naturlära.
10 » Lundeqvists hemlexor.
6 » Odhner, Historia.
30 — Griffeltaflor.


*

23 exempl. Hultkrantz katekes skänker jag till skolan, om
några fattiga äldre barn deraf kunna hafva gagn.

d. 30 Apr. 1879
C. Schermanson.

»Protokoll hållet vid första Examen med de barn, hvilka
bevistat Bell Lancasterska Skoleinrättningen vid den nu i år af
högvälborne Herr Baron, Öfversten o. Riddaren Gustaf Sture
på Husqvarna inrättade Skole, Vår Terminen 1822.

Sedan reglemente af Höga Stiftaren blifvit aflämnadt till
skoleinrättningen, instälde sig undertecknad Inspector Scholæ,
till följe af samma, tillika med v. Ordföranden Majoren och
Riddaren Välborne Herr J. Hahne, uti lärosalen, som för
närvarande är på Göransberg, under den tid, som Skolehusets
inredning på Husqvarna varar, d 27 Julii, hvarvid utom Barnens
föräldrar, en talrik samling af Herrskap och Allmoge infant sig,
och blef efter en kort och passande bön, offäntligt
tillkännagifvit af Läraren hvilka och huru många stycken Barnen
förkofrat sig uti, examen började för öppne dörrar, som följer.

§ 1. Större delen af Barnen, som inalles voro trettiotre
hade utantill läsit Lutherii Lilla Cateches och första
hufvudstycket af förklaringen, de öfrige läste rent innan i Bok och
några hufvudstycken af Lilla Catechesen. Härutinnan blefvo de
examinerade och ägde en kännedom, som fullkomligt svarade
mot den förmodan man ägde om denna skolas nyttiga och
användbara Method, att snart kunna bibringa barnen tillräcklig
kunskapsgrad. I synnerhet utmärkte sig häruti Ynglingarne
Johannes Hakberg, Nils Svensson, Sven och Johannes Rudberg.

§ 2. Ren- och Välskrifning var öfvad så, att de mer
försigkomne visade en vacker Engelsk styl, de öfrige skrefvo
alphabetet.

§ 3. Uti räkningen voro de öfvade uti Qvatuor Species i
den grad, att de tillfredställde Examinatorns förmodan

§ 4. På tillfrågan af Inspector, angående sedlighet och ett
anständigt uppförande, förenadt med flit, tillkännagaf Läraren,
att intet något dylikt motstridande förspörjts, utan en synnerlig
harmoni och täflan Barnen emillan varit hela terminen, samt
utmärkte framför de öfrige ynglingarne Sven och Johannes
Rudberg från Husqvarna, hvilka, fattige, förenadt sedlighet och flit,
hvadan Inspector, i samråd med läraren, beslöt att tilldela desse
något såsom uppmuntran, och blef tillfölje häraf tilldelt
ynglingen Sven Rudberg åtta S:r Banco af skolekassan, och 
Johannes Rudberg ett Nytt Testamente af Inspectors egna förråd,
samt alla de öfrige något litet premium, af skolekassan,
svarande mot den flit, de som monitörer ådagalagt.

§ 5. Sedan såväl Inspec. som v. Ordf. betygat sin fägnad
och tillfredställelse öfver hvad de hört och förnummit, samt
uppmuntrat åhörarne att begagna en så nyttig och gagnande
inrättning för sina barns väl, slutades denna första examen af
Läraren med en varm tacksägelse bön till Gud och uppläsande
af ett Capitel ur Nya Testamentet Hvarefter Barnen
hemförlofvades och tillsades infinna sig, om de så önskade, den
förstkommande Augusti tjugusjette dag.

Jöransberg år och dag som ofvan.

Jn fidem Protocolli
Johan Filén  F. V. Norlander.»

»Protokoll, hållit med Eleverna vid Husqvarna
Vexelundervisningsskola den 13:de December 1822.

Till följe af Reglementet för skolan, infant sig undertecknad
Inspector, ofvanskrifna dag, uti nuvarande lärosalen å Södra
Husqvarna, för att examinera de Barn, som höstterminen
begagnadt inrättningens förmoner, hvarefter, sedan bön var
förrättad, upprop skedt och offentligen tillkännagifvit hvilka och
huru många barn, som under terminens lopp bevistat skolan,
nu voro quare eller på föräldrarnes och målsmäns begäran
hemtagne, deraf voro fem stycken, resten tillstädes 26 st., samt de
stycken af Läraren uppgifne hvaruti barnen öfvat sig, examen
för öppna dörrar börjad, i en talrik samling af allmoge ifrån
Husqvarna och nästgränsande bygd, och kunde Inspector ej
annat än betyga sin tillfredställelse, så väl öfver den flit
eleverne ådagalagt, att hvar i sin mon lemna nöjaktige bevis därå,
som öfver den ordning och sedlighet, som utmärkte dem.

Hvarefter, sedan Inspector betygat denna sin fägnad,
betackat Läraren för dess nit, och uppmuntrat Barnens föräldrar
att med innerlig tacksamhet till Försynen, omfatta detta dem
lemnade tillfället, att få sina barn inöfvade i Guds kännedom,
dess sanna fruktan och dygd förenad med ordning och 
sedlighet. Läraren uppgaf dem som isynnerhet under denna termin
utmärkt sig i flit och goda seder, hvilka voro: Johan Hakberg,
såsom General-Monitör, Petter Husgren, Anders Malmberg, Nils
Svensson, Sven Rudberg och Johanna Ahlberg, hvadan
Inspector, i samråd med Läraren, beslöto af kassan tilldela ynglingen
Hakberg 12 S:r och Petter Husgren 8 S:r alt Banco, samt
Anders Malmberg och Nils Svensson hvardera en ny Cateches
till vidare uppmuntran. Slutligen uppsändes till den Allgode en
varm bön för dess Nådiga beskydd, hvarefter acten, sedan
Läraren tillkännagifvit, att nästa termin börjas med Februarii Månad
nästa år, slutades.

År och dag som ofvan

Johan Filén.
F. V. Norlander.»

Vidare finnas i Husqvarna skolas arkiv protokoll öfver
examina i Husqvarna skola till och med d. 12 dec. 1844.

Ur dessa göras följande korta utdrag:

Den 20 Juni 1823.

Barnantalet 67 — en stor mängd ståndspersoner från
Jönköping och orten voro närv. på examen — premier tilldelades
»General-monitör och Generalmonitörs Adjunct».

Den 10 dec. 1823.

Examen förrättades i det nya skolhuset — 27 gossar och
7 flickor hade under terminen bevistat skolan — privat
undervisning hade lemnats mellan lärotimmarne i franska spr., latin,
geometri och historia — »barnen tilldelades de premier de gjort
sig i egenskap af sine kamraters lärare berättigade af» — »nästa
termin börjar den 2:re förstkommande februari 1824, som vidare
skall blifva tillkännagifvit genom Jönköpings Veckoblad och
kungörelse i närgränsande kyrkor.»

Den 21 Juni 1824.

41 gosse och 15 flickor hade under denna termin besökt
skolan. »Flickan Maria Ryman vid 6 ½ års ålder egde en 
förvånande god läsetackt, så innan som utom bok.» Enligt
skollagens 1 Cap. 2 § hade barnen erhållit papper, pennor, grifflar
och bläck gratis.

Den 8:de dec. 1824.

Under höstterminen var skolan besökt af 16 gossar och
8 flickor.

Den 20 Juni 1825.

»Inventarierna voro alla väl vårdade, men bör ej lemnas
anmärkningslöst, att golfvet i skolhuset började svamplöpa, om
hvilket förhållande läraren sade sig ha underrättat Herr Majoren
och Riddaren Hahne såsom v. ordf., till nödig åtgärd.»

Den 16 dec. 1825.

— Skolan under terminen besökts af 24 gossar och 5
flickor.» På höge stiftarens befallning hade 2:ne Vädervexlare
blifvit insatta i skolan för att förekomma svamplöpningen å golfvet.»

Vårterminen 1826.

Afslutad d. 23 Juni — 18 gossar och 5 flickor hade
begagnat undervisningen — »af dessa hade 10 st. läst ut hela
katekesen, religionshistorien och hustaflan, naturhistoria sådan
den förekommer i kronprinsens ABC Bok, hela svenska och
norska geografien, hela Regnérs svenska historia, svensk
statistik efter densamme och räknat ut hela Beckmarks aritmetik
neml.: qvatuor Species i enkla och sammanblandade tal, bråk,
regula di tri och intresse».

»Golfvet i skolan tycktes mer och mer förtäras af svamp,
hvartill regn och snö, som genomyrar det ospäckade taket,
förnämligast syntes bidraga.»

»Det bör ej heller obemärkt lemnas, att läraren gjort
försök med vexelundervisningsmetodens användande för språken,
och hade 3:ne elever öfvat sig på detta sättet i latinet.»

Af Esaias Tegnér finnes följande anmärkning till
protokollet:

»Husqvarna vexelundervisningsskola har jag i dag med
nöje besökt, och tillönskar denna vackra inrättning all den
framgång som det goda ändamålet förtjenar.

Husqvarna d. september 1826
Es Tegnér»

Höstterminen 1826.

Barnantalet: 22 gossar och 12 flickor.

Vårterminen 1827.

»Läraren uppgaf att 32 st. barn hafva njutit undervisning
under terminen. 30 voro nu vid examen närvarande — en var
sjuk hemma och en hemtagen efter en månads vistande för att
påminna sig hvad han förut lärt till åkerbrukare.»

»Räkningen gick mer och mindre fermt dels på tafla, dels
efter Pestalozziska sättet.»

Höstterminen 1827.

Examen d. 10 dec. Barnantal: 17 gossar 8 flickor.

Vårterminen 1828.

Barnantal: 31 gosse och 7 flickor.

Höstterminen 1828.

Barnantal: 20 gossar och 5 flickor.

Vårterminen 1829.

»Läraren framträdde och anförde:

1:o Att skolöfningar varat 4¼ månad, eller från 9 febr.
och att afvikelsen från skollagen var den stränga kölden orsak
till, under hvilken ingen vågade utsända sina barn. 2:o Att hela
barnantalet under terminen varit 45 st. af båda könen etc. 3:o
Att barnen varit lydige, snälle och bjudit sig till hvar en i sin
mon, samt 4:de Att Boktryckaren i Borås, N. E. Lundström,
godhetsfullt under d. 26 Mars förärat till utdelning åt fattige
och flitige barn här vid skolan 60 st. ex. af små böneböcker,
lämpade efter yngres fattningsgåfva; hvarå läraren tillsändt honom
ett tacksamhetsbref å skolans vägnar.»

Höstterminen 1829.

Barnantalet: 28 gossar och 13 flickor.

Vårterminen 1830.

Barnantalet: 35 gossar och 11 flickor.

Höstterminen 1830.

Barnantalet: 35 gossar och 10 flickor.

Vårterminen 1831.

Barnantalet: 27 gossar o. 12 flickor.

»Examen afslöts efter ett rörande och värmande tal till
barnens föräldrar och barnen, samt betackande till läraren, som
så uteslutande egnar sig åt denna, den skönaste men mest
otacksamma af alla mensklighetens förrättningar, samt ett tal af
läraren till de samme med bön och bibelläsning.»

Höstterminen 1831.

»Barnens antal har varit 30.» »En gosse och fyra flickor
hafva under terminens lopp frångått, utan angifven orsak eller
ens tillsagt om förevarande hinder. Desse 5 st., alla hemma i
Husqvarna, hafva från öfningarna i skolan försvunnit, men ej
från öfningar på gatan och annorstädes, hvilket förhållande så
mycket mindre kan lemnas obemärkt som skollagen, flerfaldige
gånger inom skolans område kungjord, bjuder uti 1 sectionen
IV Cap. § 5 så här: »Föräldrarna eller dem som i deras ställe
äro ålägges att ej låta sine barn under varande lärotermin från
skolan afgå, såvida ej laga skäl kunna företes, såsom omöjlighet
att längre kunna sig der uppehålla, eller att deras framtida väl
skulle af dröjsmålet lida». Och som intet skäl föreburits, anser
läraren det af nöden vara påkalladt att anmäla till vederbörandes
behjertande denna osed, med hopp om rättelse för framtiden.»

»Härvid bör ej lemnas obemärkt att Högvälborne Herr
Baron Sture och samtlige hög respective arfvingar efter
framlidna friherrinnan Charlotte Sture, född Ingelotz, under den 13
sistförvekne november höggunstigt ändrat lagens föreskrift i
3:je sectionen 1 Cap. 2 §, som bestämmer hälften af inkomsten
af de betalande barnen för undervisningen, till lärarens aflöning,
till den ordalydelse: att läraren får uppbära hela afgiften, emot
det att han af egna medel förser barnen med nödvändige
skrifmaterialier, och kommer således bokföring öfver inkomster att
upphöra.»

Vårterminen 1832.

Barnantalet: 33 gossar och 13 flickor.

Höstterminen 1832.

Barnantalet: 19 gossar och 8 flickor.

Vårterminen 1833.

Barnantalet: 31 gossar och 14 flickor.

Höstterminen 1833.

Barnantalet 20 gossar och 10 flickor.

Vårterminen 1834.

Barnantalet: 37 gossar och 15 flickor.

Höstterminen 1834.

»Läraren angaf följande: Terminen har ej varat längre än
14 vickor, då den bort vara 18. Men den olyckliga Cholera
sjukdomen, som rasade här och i nästan alla rikets provinser,
hindrade skolans öppnande på den bestämda tiden. Likväl
försöktes att inbjuda barnen till undervisning d. 15 sept., då några
Cholerasjukdomsfall åter nödgade hemförlofva desse nu till 31
st. inskrifna barn. Fjorton dagar derefter kunde barnen åter
samlas, då endast 26 infunno sig. Med dem har sedan 
öfningar skett till dato.»

Examen d. 23 Juni 1835.

34 gossar och 19 flickor hade under terminen besökt
skolan. Examen började och slutade af en elev med bön och
bibelläsning.

Höstterminen 1842.

Barnantalet: 36 gossar och 16 flickor. »Höstterminens
början hade blifvit uppskjuten till d. 13 sept., i ovisshet huruvida
icke förre skolläraren Mellberg efter anmaning skulle infinna sig.
Sedan man förgäfves honom inväntat och lärarekallet i hans
ställe gunstbenäget blifvit uppdraget åt undertecknad, började
lästerminen.»

Anm. Då skolans förste lärare Fredr. Villh. Norlander d.
30 april 1839 flyttade till Sandhem, antogs till hans efterträdare
en student Mellberg. Denne synes hafva förestått skolan till
höstterminen 1842, då han rymde till Stockholm och blef
gardist. Detta enl. nyligen aflidne postmästaren härstädes J.
Nordström, hvilken härstädes började sin skolgång 1827 och vid sin
död var omkr. 71 år. I stället för den rymde antogs till lärare
och predikant Samuel Adrian.

Vårterminen 1843.

Barnantalet 38 gossar och 17 flickor.

Höstterminen 1843.

Barnantalet: 28 gossar och 14 flickor.

Anm. Från och med 1822 till och med 1838 finnas i
hufvudboken åtskilliga anmärkningar angående barnen, såsom
hvad de blifvit och hvart de flyttat m. m.

*

26/6 1891.




VALLEBERGA SÖDRA FOLKSKOLA.

AF

JÖNS HANSSON
F. D. LANDTBRUKARE
N:o 5 WALLEBERGA, KÅSEBERGA.

Plan af Valleberga södra folkskolas sal.
1. Lärarens plats. 2. Bord. 3. Bänkar. 4. Cirkel. 5 Monitörernas plats.
6. Läraren tillhöriga kistor. 7. Järnugn. 8. Dörr. 9. Förstuga.
Valleberga södra folkskola, i Skåne, hvilken blef uppbyggd
ett af de första åren under decenniet 1840—1850 (ombyggd 1875),
hade en skolsal med cirka 120 alnars golfyta, 4½ alnars höga
murar samt sådana inventarier, som förestående skolsalsplan
utvisar. Lärarens plats var vid södra änden af bordet. De tröge
och liknöjde hade äran sitta närmast honom, ty då slapp läraren
att hvarje gång det påfordrades gå fram att lägga rottingrapp
på deras bakre lekamen. Nu behöfde han endast utsträcka
armen, då det alltid blef de främre köttdelarna, som fingo sitta
emellan. Bestraffningssättet var stryk med rotting. Denne var
surrad med beckadt segelgarn. Då han straffade gossarne, brukade
han sätta deras hufvud emellan sina ben, där de måste sitta
som i ett skrufstäd. Var det stora pojkar, som han hade
besvär med att hålla på detta sätt, — det hände stundom, att
de vräkte honom baklänges — hade han dem dock alltid öfver
ena bänkändan, och då föllo ej alltid käpprappen på den del
af kroppen, som säges vara mest passande därtill. Flickorna
sluppo alltid något billigare undan angående spöstraffet. Det
syntes som fanns det hos läraren något mera medömkan med
det täcka könet. Men en del flickor såväl som gossar blefvo
ganska hårdt straffade, då han brukade sina öfriga straffmetoder,
hvilka bestodo i örfilar, så kraftiga att de kunnat slå en karl till
marken, hårluggning, knäppar med fingrarne på pannan och
kinderna samt boxning i sidorna med knytnäfvar, armbågar eller
snusdosa. — Den lindrigaste bestraffningen bestod i att stå i
»krogen», som fanns här mellan järnugnen och dörren, men ansågs
af lärjungarna för större vanära än att få pisk. Där kunde
stundom stå 5—8 stycken åt gången och somliga af dem nästan
hela dagen, då det kunde kännas besvärligt nog. Ty dels måste
de stå hela tiden, dels blefvo de frånhållna maten och dels var
där vid tillfälle varmt som i en bakugn.

Bordet, som läraren satt vid, brukades äfven till
matsäcksupplag samt till förvar af allt det bröd, som barnen ej hunno
uppäta under »mellanmålen». Barnen tillsades strängt, att brödet
skulle läggas på bordet, ty de fingo icke gå och bära något
bröd i fickorna. Hvarje lördag, då bordet skulle göras rent för
veckan, kunde den girige läraren bära ut till sin gris en på den
tiden kallad skäppekorg full med bröd, hvilket ej var att undra
öfver. Ty det var många barn, som lade ifrån sig, hvad de
själfva hade behöft, blott för att de — som de trodde — skulle
komma att stå högt hos läraren. Ofvan på allt detta hade gossarne
sina mössor.

Vid norra bordet sutto alla de, som skrefvo och räknade.
Både skrifning och räkning skedde efter tabeller, som voro
placerade i en tabellståndare, som hade sin plats midt på bordet
och räckte från den ena bordändan till den andre. Räknesättet
var det gamla till år 1863, då Pihlstrands nya tabeller fingo
inträde. Vid södra sidan af samma bord sutto på en bänk, som
hade en brädas bredd, två rader med barn. Ena raden var vänd
mot bordet för skrifning och räkning, andra raden mot söder
för läsning. Wid båda ändarne af bordet voro vid den tid af
året, då barnantalet var störst — 120 stycken —, två monitörer
hvarje dag placerade.

Tiden för läsningen under vintern var under de kortaste
dagarne från en halftimme före dagbräckningen till en halftimme
efter det börjat mörkna. Om morgonen, när barnen kommo
till skolan, var det så mörkt, att de knappt kunde skymta läraren.
Så länge det var så ljust, att ej hvad som helst kunde skötas, hörde
läraren upp utanläxorna, biträdd af en af skolans kunskapsrikaste
lärjungar. Barn, som börjat utanläsningen, voro indelade i cirklar,
från 8—10 ända till 13—15 st. i hvarje, ordnade efter deras
kunskapsmått. Vid läxornas upphörande skulle hela cirkeln
framträda till läraren eller monitören på de platser, som angifvas på
planteckningen. Måndagar, onsdagar och fredagar lästes bibl.
hist; tisdagar, torsdagar och lördagar katekes.

Därefter förättades morgonbön af läraren. Ps. 429:9, 10 v.
afsjöngos. Om afton sjöngs 442:8, 9. Efter morgonbönen gingo
barnen till sina sysslor. De mest försigkomna skrefvo eller 
räknade från morgon till kväll fem dagar å rad med ombyte på
det sätt, att de, som skrefvo den ena veckan, räknade den andra
o. s. v. De, som ej fingo plats vid »skrifbordet», samt de, som
voro tillbaka i innanläsning och utanläsning, fingo sitta och läsa
i bibel eller evangeliiboken. Skrifningen började alltid på papper
och efter tabeller. Först skrefvos staplar. Många barn fingo i
två à tre år rita »kråkfötter», så att de vid afgången från skolan
ej kunde forma en bokstaf. Därföre var det sällan
fattigmansbarn lärde skrifva, ty dels kunde de ej komma så långt på grund
af ojämn skolgång, och dels kunde ej föräldrarna hinna med att
skaffa så mycket papper, som åtgick att skrifva på fem dagar
å rad hvarannan vecka. Räkningen skëdde också efter tabeller.
De som voro kvicka att räkna, räknade mest taflan full,
hvarefter de gingo fram till läraren och fingo corrigeradt eller till
något äldre barn, som fått detta förtroende. De flesta flickorna
kommo aldrig att skrifva eller räkna, ty det lilla utrymmet vid
bordet skulle vara till gossarnes fördel. De måste år ut och år
in de 6—7 år de bevistade skolan, sitta vid böckerna. Den
strängaste bestraffning verkställdes, ifall de vid tillfälle kommo
att titta upp ur dem. Genom denna enformiga sysselsättning
blefvo de så förtröttade och förslöade, att det ansågs som den
värsta pina att bevista skolan, helst det för dem, som hade råd
att låta barnen hela året gå i skolan, varade cirka 10 månader
på året. Äfven det långa stillasittandet bidrog ej litet att göra
skollifvet tråkigt. Ifrån det barnen kommo i skolan, fingo de
ingen rast förr än kl. ½ 10 f. m.; men friheten var så kort,
att de fingo knappt tid att sköta hvad deras natur fordrade.
När de så kommo in igen, skulle de förtära deras s. k. mellanmål
under — för det mesta — lärarens närvaro. Somliga hade
knappast hunnit börja förrän läraren kommenderade »slut»! Strax
blef stockning vid norra bordsändan, hvarest hvar och en erlade
sin tribut till grisen. Efter middagen kl. 12 hade vi
middagsrast till klockan 1 och någon gång — då läraren var borta på
middagsbjudning — till kl. ½ 2. Lekarna under fritiden bestodo
mest i bollkastning, rida hästa, sista paret ut, plättas o. s. v.
Några ringdanser fingo ej förekomma, emedan »de ej passade
för skolbarn», och ej heller snöbollkastning eller kurra gömma,
ty »vi behöfde väl ej idka krigiska idrotter». Före och efter
middagen läste alltid något af barnen bordsbönerna. På
eftermiddagen fortsattes arbetet på samma sätt som på förmiddagen.
Rast hölls kl. ½ 4 och tillgick liksom på rasten kl. ½ 10.

Sedan fortsattes till sent på kvällen. I skymningen på
vinterdagarne måste de, som upphördes sina innanläsningsläxor,
sitta på knä vid fönstret hos läraren. De, som sutto på bänkarne
eller vid räkne- och skrifbordet, voro sysslolösa, undantagandes
att bland de sistnämnda fanns alltid någon upptågsmakare, som
med skydd af tabellståndaren och de derå isatta stora tabellerna
gjorde så många manövrer de kunde tilltro sig, — allt till lärarens
förargelse och på ryggtaflornas bekostnad. På tiderna emellan
de raster, som af läraren lämnades, fingo barnen sällan gå ut,
oaktadt de bådo därom, hvarför naturen många gånger trädde
viljan i förväg. Att de tillfölje af en sådan händelse fingo
gå ut en annan gång, då de bådo därom, var visst icke alltid
förhållandet, så framt det icke var rikemansbarn eller de hade
en far, som läraren bar rädsla för. I stället fingo de gå och
sätta sig igen på sin plats tills samma missöde åter igen inträffade
för dem, då alltid något barn omtalade händelsen för läraren.
Denne följde det stackars barnet till dörren med rottingen.
Härunder fick det åhöra en hel hop okvädinsord öfver såväl dess
eget som dess föräldrars dåliga uppförande.

Läroämnena voro under de år meddelaren bevistade skolan
— från vårterminens början 1858 till vårterminens slut 1866 —
desamma, som förut äro omtalade, undantagandes att de, som voro så
långt försigkomna, att de kunde skrifva och räkna, hade tvenne
veckors brefläsning. För detta ändamål fingo de från hemmet
medtaga alla gamla kungörelser. Under hela denna tid fingo alla de
öfriga barnen stafva, hvari äfven de äldre och i läsning mera
försigkomna efter brefläsningens slut merendels fingo deltaga under åtta
dagars tid eller stundom längre; samt en gång hvarje år i åtta dagar
eller fjorton läsa psalmer. En stund efter jul hade de äldsta
barnen tvenne dagar i veckan så kallad bibelförklaring
merendels från ½ 9—½ 10 f. m. Under tiden läste de mindre på
sina lexor. Hvarje lördag, då skola hölls, hade barnen — sedan
utanläxorna blifvit upphörda och läraren förrättat bön — en
repetition öfver hvad de under veckan inpluggat af katekes och
bibl. historia. Någon läsning ur läseböcker, naturlära, svensk
historia, språklära, geografi och kartor ingick ej i undervisningen.
Ej heller förekom ritning och gymnastik. Föröfrigt fanns ej
någon skolmateriel för barnen tillgänglig, med undantag af skrif- 
och räknetabeller. Som exempel kan jag anföra, att oaktadt jag
hade gått i skolan i 6 år, visste jag icke, hvad det var för
pappersrullar, som hängde på väggarne. Men tillfälle yppade sig
en söndag, då läraren och hans hustru voro borta, att jag kunde
öfvertala lärarens dotter att taga ned de där »pappersrullarne»,
som jag så ofta undrat öfver, hvad det var. Att jag måste
stå på ett visst afstånd för att beskåda detta för mig ovanliga,
som upprullades, behöfver jag knappast tillägga. Det var kartor,
som hängt så i åratal.

Hvarje år, från en till två månader före examen, lästes
dagligen på en innanläxa i bibeln — alltid i något af de fyra
evangelierna eller apostlagärningarne, hvilket af läraren på bästa
möjliga sätt förklarades och idisslades af barnen, så att de flesta
barnen kunde denna lexa utantill. På samma sätt hade vi lexor
i katekesen och bibl. historia, hvilket allt benämndes examenslexor.
Proftalen räknades igenom så många gånger, att många kunde
hvarenda siffra utantill. Profskrifter aflämnades då som nu.
Således, för föräldrar och skolråd att synas, ägde hans barn ett
mycket större kunskapsmått i de ämnen de blifvit undervisade
uti, än öfriga skollärares barn på den tiden. Allt gick som en
väl smord maskin. En gång under en examen, då en liten
gemytlig åtta års pojke stod framför lärare och prost och skulle
innantill läsa ur abc-boken, fann prosten det roande, att en så
liten parfvel kunde läsa så korrekt, hvarför han lät honom
fortsätta — tills han plötsligt stannade. »Läs lite till, min gosse;
du läser så bra»! sade prosten. — »Nej», svarade pojken, »nu
har jag inte längre». — »Ja, då får du ju också vara fri,
»svarade prosten, hvilket satte skolråds och föräldrars skrattmuskler
i den starkaste retning. Prosten log i mjugg däråt flera gånger
under fortsättningen af examen. Dock var läraren både duglig
och flitig, helst då man tager i betraktande de kunskaper, som
lärarne på den tiden fått inhemta. — Då barnen lämnade 
folkskolan för att göra sitt inträde i konfirmationsskolan, fingo alla
sina afgångsbetyg skrifna på ett papper, hvilket läraren själf
aflämnade till kyrkoherden, hvarföre barnen ej själfva fingo reda
på hurudana betyg blifvit dem tillerkända.

De sista åren under min skoltid började skolan inspekteras,
hvarföre det blef fråga om, att där skulle införas ny läsordning
och anskaffas nödig skolmateriel. En del af den nödvändigaste
skolmaterielen kom, men blef ej begagnad under min skoltid.
Detta troligen därföre, att läraren stod på mycket god fot med
dåvarande skolråd — särskildt med dess ordförande — och
barnens föräldrar ansåge det att inlära så många ämnen, både som
en omöjlighet och en galenskap.

Emellertid blef läraren oense med en del af
skolrådsledamöterna — dels tillföljd af för sträng aga på en skolgosse, och
dels emedan en skolrådsledamot påstod, att hans barn blefvo hållna
tillbaka i skolan —, hvarföre läraren måste abdikera samt skaffa
sig vikarius tills han blef pensionsmessig.

Sedan läraren afgått, blef skolan genom process nedsatt
till ersättningsskola, men så fort kongl. hovpred., prosten N. J.
O. H. Lindström i Glemminge Sedan biskop i Växjö. Anm. av B. R. H. blef dess inspektör återigen fast.
Församlingen hade lärt sig inse ,att den ej förtjänade något uppå
att behålla den som ersättningsskola, och blef det svårt att
erhålla en ständig och skicklig lärare, ty en examinerad mottog
icke en sådan plats.

Den afgångne läraren var af det allmänna omdömet inom
församlingen erkänd som en duglig lärare men ej som barnavän,
hvarföre han ofta måste uppbära mycken smälek af en del
församlingsmedlemmar.

 



I EN LANKASTERSKOLA.

SKOLMINNEN FRÅN 1840-TALET

AV

JOH:S JOHANSSON
FOLKSKOLLÄRARE I GÖTEBORG.


Första stegen på skolvägen. Författarens historik över Majornas folkundervisning före 1840-talet, av
vilken en avskrift lämnats av hans medarbetare nuvarande överläraren Joh. Olander,
Göteborg, torde komma att tryckas i annat sammanhang. Den här återgivna
skildringen finnes förut tryckt, i Svensk Läraretidning 1890 n:o 50, 51.

Det var en vinterdag i början af 1845. Åtföljd af sin
styfmoder vandrade en liten, ej fullt åttaårig pojke för första gången
till skolan. Redan för mer än tre år sedan hade han af henne och
fadern, som var arbetare, lärt att läsa innantill, och länge hade han
för föräldrarna läst upp sina läxor i katekesen. Men skrifning och
räkning kunde de ej lära honom hemma, och det ville de, att han skulle
lära. Därför följdes han nu till folkskolan, ehuru föräldrarna
högeligen befarade, att den lille där äfven skulle lära åtskilligt,
som icke vore godt. Pilten hade hittills hållits strängt skild från
de flesta jämnåriga i grannskapet af hans hem. Det var för
den skull med någon bäfvan, blandad med en viss nyfikenhet,
som han närmade sig skolan, belägen vid allmänna vägen i Majorna.

Nu närma de sig dörren. Långt ut på trappan och i
förstugan förnimmes ett oredigt sorl af röster och allehanda ljud.
Att knacka på dörren under dylika förhållanden skulle ej tjäna
till något. Alltså in utan vidare, och man är midt uti det
döfvande bruset. Både modern och sonen stanna vid dörren
tämligen förvirrade. Intrycket på hörselnerverna var så
öfverväldigande, att de inkommande under första ögonblicken icke
kunde göra sig reda för, hvad som var att se. Endast det
märkte främlingarna, att de omgåfvos af en stor barnaskara, som
uppbjöd sin förmåga att åstadkomma så stort buller som möjligt.
Ingen lärare att vända sig till syntes.

Efter några minuter uppmärksammades de inkomne af en
bland de äldre skolgossarne. Han kom till dörren och fick veta,

hvarom fråga var, och han tog den lille nybörjaren som vi
vilja kalla Johannes, om hand. Modern lämnade honom på vinst
och förlust samt var glad att komma ut igen.

Huru lokalen såg ut.

Johannes sattes på en bänk, döfvad och förvirrad. Sedan
han blifvit en smula hemvan i sin nya omgifning, gjorde han
sina iakttagelser och sökte reda dem. Han befann sig i en ganska
stor, aflångt fyrkantig sal, som hade fem stora fönster på hvarje
sida samt en väldig kakelugn på hvardera kortväggen. I taket
funnos tvänne tämligen stora, fyrkantiga hål, hvilka länge gåfvo
Johannes anledning till undran och funderingar öfver deras
ändamål. I ena ändan af salen, ett stycke framom kakelugnen, reste
sig en väldig kateder eller plattform, till hvilken man kom upp
på tre eller fyra trappsteg å hvardera sidan. Å plattformens
framsida höjde sig en vägg eller skärm, och därpå hängde en
stor trätafla med målade bokstäfver och siffror. Det var ett
slags normalföreskrift. Bakom skärmen stod ett stort bord, och
framför det en stol med vridbart öfverstycke. Under plattformen
var ett slags källare eller hål med öppning åt kakelugnen till.
Efter ett eller annat år fick Johannes särskild orsak att minnas
detta mörka hål, då han för en liten förseelse råkade i ogunst
hos den s. k. generalmonitören och denne hotade honom att stänga
in honom i st. f. att låta honom gå hem och spisa middag.
Lyckligtvis stannade det vid blotta hotelsen.

Men vidare om lokalen. Midtelpartiet af golfvet upptogs
af 16 st. långbänkar. Hvad som i synnerhet gaf Johannes
anledning till undran var det, att vid ändan af hvarannan bänk satt
vid ett bräde i lodrätt ställning en rund, vridbar käpp och öfverst
på den en liten trätafla, på hvars ena sida bokstäfverna Ex.
voro målade. Än trodde han, att det skulle betyda exempel,
än examen. Omsider fick han veta, att det betydde expedieradt.
Käpparna med sina taflor i toppen hörde naturligtvis till det
optiska slaget däraf. De stodo numera kvar såsom invalider och
användes icke till annat än att utföra hvarjehanda pojkstreck
med, hvarigenom de gåfvo signal till »stut», »handplagg» o. d.
Ur bruk voro likaledes en hop brickor och taflor, som skräpade
i det mörka hålet under katedern. Omkring väggarna voro
fästa 21 st. halfcirklar af järn, hvilka kunde slås upp och ned
samt hvardera voro försedda med en rörlig fot af järn.
På väggarna voro också fastspikade brickor med två nummer
på hvardera. Vid dessa nummer skulle barnen ställa sig upp
vid in- och utgående, vid ombyte af plats från cirklar till bänkar
o. s. v. Vidare hängde på väggarna åtskilliga tabeller.

Hvarför ej allt gick tyst till.

Detta var nu, hvad den lille Johannes såg, om just icke
allt första dagen. Snart lärde han sig äfven att utforska källorna
till alla de olika ljud, som vid hans första inträde brusade i
hans öron.

Där voro samlade vid pass 200 barn, gossar och flickor, i
en ålder från 7 till 14 à 15 år. När då somliga läste a, b, c,
andra stafvade, andra läste innantill på tabellerna, andra utantill
i katekesen, åter igen andra läste öfver de olika räknetabellerna,
hvarje flock eller cirkel sjungande sin egen behagliga melodi med
sträfvan att öfverrösta alla andra, så är lätt förklarligt, att en
allt annat än harmonisk konsert skulle uppkomma.

Men ej nog härmed. Därtill kom emellanåt, att en stor
del af barnen pratade med hvarandra och stojade, tagande sig
rast efter behag, och somliga pojkar brukade cirklarna till städ
samt tafvelbitar o. d. till hammare, då de lagade knivar, slogo
söm och nubbar i sina träskor o. s. v. Underligt var alltså icke,
att verksamheten i en dylik skola lät höra af sig och hade
inflytande åtminstone på örhinnorna. Lägg härtill
»generalmonitörens» ljudliga kraftansträngningar för ordningens upprätthållande
samt de underordnade monitörernas väckelserop och
tillrättavisningar, så får man ej undra på, att en liten nybörjare blef
förvirrad vid inträdet i den surrande svärmen.

Generalmonitörsvärdigheten.

Det förhöll sig nämligen så, att läraren denna dag af
sjukdom var hindrad att närvara i skolan, i hvilken följaktligen
generalmonitören ensam förde spiran. Denne var lärarens
närmaste man eller förste minister, och hans befattning under vanliga
förhållanden bestod uti att vid början och slutet af hvarje
lektion stå på katedern vid ena ändan af bordet och ringa med
en liten klocka eller blåsa i en pipa till signaler för cirklarnas
upp- eller nedslående, taflornas upptagande, rengöring och
nedläggande m. m. Det var äfven han, som från katedern föreläste
bönerna. För en eller annan timme och möjligtvis en dag,
kunde han, såsom vi redan försport, få hela väldet i sin hand,
fast det tydligtvis var alltför tungt för honom. Dock fick han
ej utdela straff, utan skulle han blott å en griffeltafla uppteckna
de ostyriga.

Med tiden, då han blifvit mer mogen och hunnit den
respektabla åldern af 10 år, steg äfven Johannes till denna höga
värdighet af generalmonitör. På hans starka skuldror lades då
också någon gång uppdraget att på egen hand regera skolan.
Särskildt minnes han en dag, då pastorn gick bort kl. 11 för
att bevista en jordfästning. Mellan 11 och 12 fick han leda det
hela, så godt han kunde. Han spatserade gravitetiskt omkring
och blickade med Argusögon efter upptågsmakare för att
uppteckna dem och deras syndaregister. Då hände sig, att en
ostyring, hvilkens namn var till hälften upptecknadt, var fräck nog
att knyta sin näfve tätt invid generalmonitörens näsa och lofva
honom »blå ögon», om han ej ströke ut namnet. Denna
kraftyttring hade åsyftad verkan. Johannes fann för godt att låta
udda vara jämt den gången.

Vid sådana tillfällen, som dock ej ofta förekommo, råkade
skolmekanismen nödvändigtvis i större eller mindre olag. Det
gällde blott att förekomma dess fullkomliga upplösning och
sönderfallande. Barnen ställde till hvarjehanda små muntrationer
uran att lämna sina platser. De berättade sagor, äfventyr och
spökhistorier för hvarandra, spelade »tripp, trapp, trull» eller
ett slags krigsspel, hvarvid hastigt ritade streck utgjorde skott,
på sina taflor; de uppgjorde små bytesaffärer, smakade på sin
skolmat o. s. v.

Lärarens skaplynne och personlighet.

Kom så läraren, som möjligen tillfälligtvis varit i sina rum,
då vände bladet sig genast. De värsta oordningarna upphörde,
och det blef, så att säga, system i oväsendet. Tystnad i sträng
mening rådde aldrig; det närmaste man kom därtill var under
skriftimmarna, då läraren ej tålde annat än svagare sorl.

Läraren var en respektbjudande medelålders prästman (från
Uddevalla). Han var äfven pastorsadjunkt i församlingen och
predikant vid Älfsborgs fästning, hvarför han bar titeln af
slottspastor och konungens troman. Dessutom var han lärare i en
aftonskola vid Carnegies fabriker. Hvardera befattningen var
klent aflönad, och då han med sin ganska stora familj ville leva
ratt godt, så var det just icke så lätt för honom att draga sig
fram. Han såg ovanligt frisk ut i ansiktet, men var det oaktadt
ofta sjuk och hade mycket dåliga ben, behäftade med podager
och reumatism, hvarför gången var ojämn och haltande.

I sitt sätt att vara hade han synbarligen något fint och
världsmannalikt; han älskade — som det påstods — vällefnad
och glada sällskap samt rörde sig visserligen med någon
svårighet men med takt och värdighet. Gent emot skolbarnen visade
han ett egendomligt skaplynne: ibland tvär, ond och bitande,
ibland munter och skämtsamt nedlåtande. Detta troligen tillföljd
af hans vacklande hälsa. I skolan förstod han att i allmänhet
upprätthålla ordningen, dels genom fasthet och lugn värdighet,
dels — genom käppen. Ty hade han klena ben, så hade han
så mycket friskare armar, och han svängde rottingen med kraft
och stundom med det mest ironiska lugn.

Billiga »stutar» och »handplagg».

De vanliga arterna af stryk voro »stut» och »handplagg».
Den som gjort sig skyldig till stut, fick gå fram till katedern
och lägga sig ned just på den plats, där generalmonitören
förrättade bönuppläsningen. Pastorn tog den olyckliges hufvud mellan
sina ben, och sedan — klatsch! Två slags ljud hördes: smällarna
och den straffades skrik. Hela barnskaran gjorde »på stället
hvila», »gapade» och räknade slagen.

Endast pojkarna bevärdigades med att skiftesvis uppbära såväl
stut som handplagg: flickorna fingo vanligen nöja sig med
handplaggen, som utgjordes af ett eller flera slag af rottingen eller
linjalen på inre sidan af handen eller de sammanhållna
fingerspetsarna. I senare fallet kunde man vara viss på, att fingrarna
efter undfägnanden med fart flögo in i munnen liksom för att
söka lisa. Säkert är, att dessa »plagg» värmde lika bra som
många vantar.

Johannes fick lyckligtvis under sin treåriga skoltid ingen
erfarenhet af hvarken stut eller handplagg. En eftermiddag var
han dock nära däran, emedan pastorn i sitt fönster sett honom
och andra vid utgåendet från skolan kl. 12 springa efter en vagn.
Darrande af ångest stodo han och hans olyckskamrater redan
vid katedern, men efter en kraftig varning blefvo alla benådade
vid själfva — »stuteriet». Alldeles lottlös vid strykutdelningen
i skolan blef Johannes ändå icke. En eller annan gång var han
med vid de extra ordinarie straffarterna, d. v. s. tillfälliga
rottingslag på ryggen, örfilar, luggningar o. s. v.

På mulna dagar, då pastorns lynne var nedstämdt, kunde
slagen falla mycket tätt, och armrörelsen tycktes vara honom
en verklig njutning. Men andra dagar kommo, då solen sken
både ute och i lärarens lynne. Dä var han uppsluppen och
skämtsam, likväl med bibehållen värdighet i sättet, smekte sina
gunstlingar, nämnde pojkarna vid deras öknamn samt hittade
själf på sådana, hvilka också ögonblickligen antogos och kommo
i bruk. På lekplatsen hände det någon gång, att han vid
bollkastning slog en eller annan präktig »lyra» till pojkarnes stora
förnöjelse.

Läraren och undervisningen.

Med undervisningen besvärade han sig icke synnerligen.
När »maskineriet» blifvit satt i gång, gick han visserligen någon
gång omkring och såg på, gaf en rättelse här och en anvisning där,
men vanligen satt han midt i sorlet af de 200 barnen på katedern
i allsköns lugn och sysslade med att skrifva predikningar o. d.
Att han skref predikningar, sade han stundom själf. Han bad
ibland någon elev på skämt att hjälpa sig därmed. Med en viss
stolthet visade han också ibland, hvad han skrifvit. Han hade
nämligen en vacker handstil.

Vid andra tillfällen hade han åtskilligt annat att göra. Han
läste med privatelever (sedermera bildhuggaren professor John
Börjesson var vid denna tid hans privatelev, tillbragte dagligen
flera timmar i skolan och läste upp läxor); han rengjorde
tobakspipor, blandade och packade snus o. s. v. Märktes något
ovanligare missljud i mekanismens verksamhet omkring honom, så
afbrötos de lugna, gemytliga göromålen för att återtagas, sedan
en eller annan portion »smörja» utdelats och gjort sin tillbörliga
verkan.

Huru katekesen lärdes.

Hvarje tisdags och fredags förmiddag upptogs lärarens tid
en eller två timmar med upphörande af katekesläxor, hvilka
gåfvos och förhördes utan all utredning eller förklaring. Det
var lilla katekesen och styckena i Lindbloms utveckling, som
lästes eller inpluggades; bibelspråken lästes icke. En cirkel i
sänder framgick till katedern och förhördes. Protokoll fördes;
den, som kunde »rent som vatten», fick efter sitt namn en etta;
de, som kunde mindre väl fingo tvåor eller treor; de, som icke
alls kunde, fingo olycksbådande nollor. Kommo flera nollor i
rad efter hvarandra, vankades stryk.

En pojke hade en gång efter sitt namn en hel rad nollor.
Rottingslängarna hade visat sig oförmögna att bättra hans flit
och hjälpa upp hans minne. Åter kom han fram och kunde
icke sin läxa. Hvad var att göra? Pastorn ref sig i hufvudet;
han var nu vred och funderade på, hvad han skulle göra med
den ohjälplige nollpojken. Slutligen sände han efter en stor
björkriskvast. Någon risbastu utdelades emellertid icke, utan fick i
stället den okunnige pojken stå en stund på katedern med ansiktet
vändt åt barnen och med kvasten i handen vid sidan liksom
ett gevär. Under tiden läste de öfriga upp sina läxor. Kom
så fram en flicka, som likaledes var alldeles obekant med
sina stycken. Hon skulle straffas. Men huru? Handplagg hade
hon ofta fått. Då fick läraren ett originellt infall. Han lät tösen
taga pojken, som skyldrade med kvasten, under armen, och så
stod det stackars paret där en stund liksom på en schavott med
kvasten emellan sig. Nog försökte de sedan att läsa öfver bättre.

Äfven vid andra tillfällen hittade läraren på egendomliga
straff. Han skref t. ex. med stora bokstäfver ordet »latoxe» på
en skiffertafla, hvilken sedan den straffskyldige nödgades hålla
framför sig på katedern, så att alla barnen kunde läsa inskriften.

Hvarje onsdags förmiddag tillställdes något, som var en
tillstymmelse till omedelbar undervisning från lärarens sida.
Lärjungarna slogos tillhopa i ett läxlag, och han höll ett s. k.
religionsförhör. Det blef dock intet annat än en utnött, mekaniskt
inpluggad läxa; oupphörligt samma stående frågor och svar.
Frågan n:r 1 lydde: »Hvad menas med religion»? Svaret afgafs
i korus af de äldre barnen och lydde: »Ett antaget sätt att dyrka
Gud». Frågan n:r 2: »Hvilka äro hufvudreligionerna i världen?»
Svar: »Den kristna, judiska, muhamedanska och hedniska.»
O. s. v., o. s. v. onsdag efter onsdag.

Monitörskapets plikter och förmåner.

Eljest var undervisningen öfverlämnad åt monitörer, hvilka
tillsattes utan något egentligt system och instruktion. För det
mesta1 fingo de reda sig efter gammal slentrian och vana. Många
gjorde sina monitörsplatser ganska indräktiga. De togo nämligen
af sina underlydande mutor och gåfvor, hvilka erbjödos dem, för
att de skulle vara beskedliga och öfverseende. En artikel, som
mycket brukades till sådana mutor, var s. k. knallar, små, hårda,
nästan tärningsformade bröd, hvilka då af församlingens
fattigvård utdelades åt hjälpbehöfvande. I skolan voro många barn,
som hade fattigunderstöd, och dessa medförde en hel hop knallar,
som på allt sätt prånglades och bortbyttes. De smakade ej
obehagligt, och för dem, som hade dåliga tänder, stod det öppet
att blöta knallarna i den stora vattentunnan vid dörren, hvilken
eljest var afsedd att med sitt innehåll släcka törsten hos barnen,
som också gärna flockade sig omkring henne, fast innehållet
rätt ofta var föga inbjudande såväl i afseende på smak som lukt.

Extra afbrott i pluggningen.

Ett för pojkarna icke oangenämt afbrott i det enformiga
skollifvet erbjöd sig för somliga af dem, då de emellanåt af
läraren skickades ut att göra hvarjehanda handräckningar, såsom
att stapla ved, skura knivar, springa ärenden o. s. v.
Synnerligen nöjsamt hade pojkarne, då det någon gång uppdrogs åt
dem att slakta höns eller tuppar i källaren, och det väckte deras
synnerliga förnöjelse att se de befjädrade varelserna, sedan de
mistat hufvudet, göra otympliga försök att flyga.

De barn, som gingo afgiftsfritt i skolan, kunde rätt ofta
bereda sig på dylika arbetskommenderingar. De minst fattiga
barnen fingo nämligen kvartalsvis betala 6 kr. årligen i
skolpenningar, men gingo två eller flera syskon samtidigt i skolan, togs
betalning blott af det äldsta af dem.

Vikariat och dess farligheter.

Tid efter annan var läraren sjuk för dagar eller veckor, och
någon vikarie skötte skolan. Denne hade tydligen ingen angenäm
befattning; han blef egentligen intet annat än generalmonitörens
medhjälpare, likväl vida mindre bekant med ställningar och
förhållanden än denne senare, endast med den fördelen att ha mer
styrka i armen. Vanligen vandrade vikarien stel och tyst fram
och åter på gångarna och såg på maskineriet, tills han tog sig
en stunds hvila i katedern.

Mellan en viss vikarie och några öfveråriga »läspojkar»,
som skickats till skolan såsom extra elever af prosten, emedan
de saknade läskunnighet, höll en gång på att uppkomma ett
riktigt handgemäng. Vikarien ville afstyra ofog bland dem, men
de voro för stora och stolta i hågen för att tåla tillrättavisning.
De dristade att möta hot mot hot, rösterna blefvo högljudda,
krig blef förklaradt, näfvarna knötos, och den, som måste rymma
fältet utan seger var — magistern.

Läroämnena

i skolan äro lätt uppräknade. De voro: rent mekanisk
innanläsningsfärdighet, dito dito katekesutanläsning samt likadan 
räkning och skrifning. Biblisk historia förekom icke. Nya
testamentet begagnades såsom innanläsningsbok en eller annan timme
i veckan. Förmodligen föreskrefs svensk historia såsom ett slags
prydnadsämne vid högre cirklarna, ty små, lama ansatser till
undervisning i detta ämne gjordes. Men det ville icke blifva
något af. »Religionsförhöret» förtjänar ej sitt namn. Det
omfattade knappt så mycket stoff, som kunde inhämtas i den
bekanta »Kort religionshistoria» på första bladet i Lindbloms katekes.
Någon karta syntes ej bland de många tabellerna, och af geografi
hördes ej ett ord. Icke heller af naturlära.

Undervisningssättet

är redan delvis omtaladt. Undervisningen bestreds
hufvudsakligen genom monitörer. Att vara monitör i ett ämne fick man
lära sig dels genom att vara elev under en monitör, dels genom
att — vara monitör. Någon tredje väg fanns icke, om man
bortser från en eller annan anvisning eller rättelse af läraren
liksom i förbigående. Somliga af de mest försigkomne voro
nästan ständigt monitörer, andra voro ganska lottlösa i detta fall.

Vid läsöfningarna stodo barnen vid halfcirklarna, af hvilka
hvardera naturligtvis utgjorde en föreningspunkt för ett läxlag.
Den »fria flyttningen» från cirkel till cirkel, från bänk till bänk
utgjorde en ljusare sida i systemet. Vid första cirkeln lästes
alfabet, vid andra sidan stafvades a, b, ab, b, a, ba; vid tredje
kommo något svårare stafvelser, och så undan för undan, tills
man vid 7:de eller 8:de cirkeln drog till med
»Borgmästareämbetet», »Polismästareförfattning» o. s. v. Sedan steg man till
nian och tian med deras renläsningstabeller. Mest stafvades och
lästes i korus. Vid cirklarna 11—21 lästes innantill i nya
testamentet, eljest katekesen utantill.

Vid cirklarna stodo ock de läxlag, som läste eller rättare
sjöngo de olika räknetabellerna. De, som sjöngo sorttabellen,
ansågo sig såsom riktiga högdjur och ansträngde därför sina
strupar till det yttersta vid öfverläsningen. Föga eller intet
öfvades emellertid sorträkning på taflorna.

Vid skrifning och räkning sutto barnen naturligtvis i
bänkarna. Den främste eller förste af dem kallades sandbänken,
emedan man där lärde att forma bokstäfver och siffror genom
att efterbilda dem med en pinne i fin sand, som utbreddes och
med ett litet bräde tillslätades på den med uppstående sidokanter
och två jämnlöpande små rännor (i st. f. linjer) försedda bänken.
Vidriga former utplånades lätt med pinne eller pekfinger. I andra
bänken började skrifningen på skiffertafla och fortgick till och
med tolfte bänken. För de främre bänkarna utgjorde den förut
omnämnda trätaflan på katederns framsida en stående förskrift.
Sedan skrefs efter förskrifter, uppklistrade på papp. I bänkarna
13—16 skrefs på papper med gåspennor, som pastorn formerade,
då barnen framgingo och vördsamt bådo honom »förmera»
densamma.

Räknandet skedde blott efter regler, som monitörerna
inpluggade; uppgifterna — mest nakna siffror — funnos tryckta å
tabeller. Utöfver de fyra räknesätten i hela tal kom ingen, som
jag kan minnas. De, som hunnit så långt, fingo vanligen ständigt
vara monitörer i räkning. »Tacksamhet för det man lärt»,
sade pastorn, »borde visa sig i villighet att lära andra.»

Ordningen

vid in- och utgående samt vid ombyte af platser och läroämnen
var tämligen god. Alla rörelser därvid försiggingo i en viss
militärisk takt efter signal från klocka eller pipa. Efter hvad jag
vill minnas, lästes under den ljusare årstiden kl. 8—12 och 2—4
samt under den mörkare kl. 9—1.

Hela skolan hade ej rast samtidigt. Sedan läsningen under
f. m. pågått en timme eller något mera, fingo två eller tre cirklar
i sänder gå ut å gården på tecken af en därtill utsedd ordningsman.
Denne hade bland barnen en viss titel, som ej just var så fin.

Lekarna utanför skolan hade sin bästa tid under halftimmen
näst före första skoltimmen på för- och eftermiddagen.

Examen

hölls strax före midsommar. Den förekom Johannes särdeles
högtidlig. Blommor och löf i skolan till och med å »telegraferna»,
pepparkaksgummor å skolgården. Talrika mammor infunno sig.
Hufvudpersonen för tillfället var församlingens kyrkoherde, eljest
osynlig i skolan. För honom skedde nu några uppvisningar:
»examenssidor», läs- och räkneöfningar.

Den förnämsta af dagens förrättningar var upphörande af
katekesen, då prosten och pastorn långsamt vandrade utefter
ena långväggen, där de läskunniga barnen voro uppställda, samt
kände dessa på pulsen medelst de vanliga, i katekesen befintliga
frågorna. Rabblande, regelrätta svar gladde både prästerna och
mammorna.

Det hela slutades med utdelning af billiga premier åt ett
tjogtal bland de flitigaste lärjungarna (en liten pennknif, Vinges
lilla lärobok i Sveriges historia, Hübners biblisk historia e. d.,
hvilket beredde eleverna stor glädje). Till sist höll prosten ett
lämpligt tal, i hvilket han till skolans lärare hembar ett
förbindligt tack för hans nit och osparda möda.

Hvad som lärdes under tre år.

Hvad hade den ej fullt 11-årige gossen inhämtat under tre
ganska flitigt begagnade skolår? Han hade passerat alla graderna
från sandbänken till sextonde skrifbänken, i hvilken
»skönskrifvarna» sutto; han hade med ett par öfverhoppningar stigit från
11:e cirkeln, där han ställdes vid inträdet, till den 21-a eller högsta.

Han hade lärt att skrifva hjälpligt, d. v. s. att forma
bokstäfverna, ty rättskrifning kom aldrig i fråga. Vidare hade han
lärt att räkna de fyra räknesätten i hela tal på ett mekaniskt
sätt, utan minsta begrepp om operationernas grunder. Något
mera hade han ej inhämtat. Ty att läsa innantill hade han lärt
hemma, och att läsa upp läxor i katekesen hade han ock börjat
med ett par år innan han började skolan. I svensk historia
lärde han sista tiden i skolan så pass, att han kunde räkna upp
den långa listan på Ynglingaättens regenter.

Slutord. — Ändå i kärt minne.

Slutligen får minnestecknaren erkänna, att han likväl
bibehåller denna skola och hennes dåvarande lärare i kär hågkomst.
Finnas några skuggor i denna teckning, så äro de icke ämnade
att falla på lärarens minne. Han var visst icke felfri; han gjorde
nog icke allt, hvad han kunnat och bort, men han hade likväl
många goda egenskaper och var ganska mycket hedrad och
afhållen. Särskilda anlag och en i hög grad utvecklad pliktkänsla
vill det till, för att en man med högre skolbildning skall väl och
samvetsgrant sköta en dylik skola.

Att skolarbetets frukter blefvo ringa, berodde kanske mindre
på läraren än på undervisningssystemet, detta själsödande
skolmaskineri, som lyckligtvis för länge sedan fått sin dom, ehuru
väl man å andra sidan äfven får erkänna, att det var bra för
sin tid, emedan »något är bättre än intet».

De bland våra förfäder, som sträfvade att inrätta och
upprätthålla dylika skolor, hade många svårigheter att bekämpa,
hvarför de gjort sig väl förtjänta om folkundervisningen, och det
erkännande, vi ägna dem, bör ej vara mindre än det vi ägna
dem af våra samtida, som kanske med bättre medel, men icke
med bättre vilja, sträfva till samma mål.






MINNEN FRÅN MIN SKOLTID

FÖREDRAG VID LÄRAREMÖTE 16 SEPT. 1912

AV

O. D. LINDVALL
ORGANIST, FOLKSKOLLÄRARE
OCKELBO



Långt förr än min egentliga skoltid begynte, hade jag
börjat förbereda mig därtill i hemmet. Detta skedde utan någon
tanke på skolan, emedan på den tiden ännu ingen vare sig
offentlig eller enskild skola varit inrättad på det bruk, där jag
är född, nämligen Viksjö i Hamrånge församling i Gestrikland.
Jag ville lära läsa i bok, såsom jag såg min mor göra. Det
gick så till, att jag bar den stora postillan till henne, där hon
satt i vävstolen, och enträget bad henne lära mig bokstävernas
namn. Jag torde då varit närmare fyra år gammal.

Året därpå inrättades den första skolan på Viksjö, såvitt
mig är bekant, då som lärare tjänstgjorde den då ännu unge
Jonas Sjöberg, som sedan arbetade i småskolan i Axmarby så
länge, att han till sist kunde fira sitt 50-års jubileum i skolans
tjänst. För denne lärare fick jag då vid omkring fem års ålder,
dock mera på lek än allvar, börja stava i A B C-boken.
Därtill hörde enligt den tidens sed en s. k. pekpinne, i övre ändan
flat och bred med halvrunda urhålkningar för tummen och de
två närmaste fingrarna. Pekpinnen ansågs som ett viktigt
instrument vid läsningen och fick ej saknas av någon nybörjare.

Under detta mitt första skolår gick jag igenom den lilla
A B C-bok, som var modern för den tiden, som jag antager
vara år 1854. Den var mycket kortfattad och mycket mager
till sitt innehåll. Däri förekommo inga intressanta berättelser
och ännu mindre några illustrationer liknande nutidens. De
enda illustrationerna utgjordes af små bilder, knappast en tum
i fyrkant, för varje bokstav, var och en försedd med namn på
det avbildade föremålet, t. ex. Amman, Bocken, Caffekvarnen,
Doggen, Egendomen, Fartyget, Gumsen, Hästen, Igeln, Jägaren,
Lammet o. s. v.

Även en annan A B C-bok fanns i min barndom med
delvis andra bilder vid bokstäverna och en enkel kort förklarande
sats, t. ex. Hästen springer. Lammet bräker. Vädret blåser.
Framställningen av en illustration till denna sista oförklarliga
naturföreteelse var nog icke så lätt. Men man klarade skivan
genom att teckna ett ansikte med utspända kinder och en
strutformad mun, ur vilken sprutade fram något liknande
vattenstrålen ur en trädgårdskanna. Om denna stril skulle föreställa
vädret, som blåser, så gick det sinnrika i framställningen över
vårt lilla förstånd, alldenstund vi små barn funno det påtagligt,
att det var munnen som blåste. För övrigt fanns på sista
bladet i båda de nämnda böckerna en stor tupp med en pekpinne
i den ena klon, varmed han pekade på en stor svart tavla,
varpå något var skrivet. Det hörde till pjesen att denna tupp
värpte slantar eller sockerbitar, medan man sov, om man varit
flitig, men i motsatt fall kunde han även värpa ett litet ris.

Under ferierna efter denna första termin läste jag ivrigt i
de få böcker av uteslutande andligt innehåll, som funnos i mitt
anspråkslösa hem, och kunde snart läsa, som jag då tyckte,
skapligt nog innantill.

Där fanns på Viksjö den tiden en gammal bokhållare vid
namn Lundberg, som var ett original. Vi barn voro rädda för
den digre mannen med de tjocka läpparna och den rytande
stämman. En dag, då jag sitter och läser — högt, naturligtvis
— träder den förskräcklige in, stannar en stund och hör på
och ger sig därpå av i fullt språng hem till sin bostad. Om
en stund kommer han åter med en bok i handen, som han ger
mig med uppmaning att flitigt studera den. Det var
»Hemskolan». Den var bra mycket för mer än den förra
A B C-boken. Min rädsla för mannen avtog betydligt efter detta och
ersattes av tacksamhet och något liknande vördnad.

Sannolikt var jag omkring sex år gammal, då min mor
förde mig fram till den en mil söder om Viksjö bruk belägna
kyrkskolan, där jag nu skulle fortsätta skolgången. Om min
dåvarande ålder är riktigt beräknad, skulle det ha varit år 1855
denna inskrivning försiggick. Skolan i Viksjö var nämligen
ambulatorisk. Samme lärare hade även två andra skolor att
sköta, varför min mor väl tyckte, att undervisningen vart för
otillräcklig. Den vanliga åldern för inträde i skolan var dock
då som nu sju år. Jag blev nu inackorderad hos en snickare
i närheten av kyrkskolan, som tillika var predikant och hette
Lars Sjögren. Denne hade även någon tid förut hållit skola
på Viksjö.

Inträdet i folkskolan gjorde ett överväldigande intryck på
mig, som varit van vid den lilla bruksskolan i någon av
smedstugorna. Skolsalen sträckte sig efter hela skolhusets bakre
långvägg. Framsidan upptogs av förstuga, gemensam för både
lärare och barn, samt till vänster därom lärarens kök med
kammare innanför och till höger om förstugan lärarens sal, ett ganska
stort rum. Han hade dessutom ett par rum ovanpå. Skolsalen
befolkades av omkring 100 barn. Framme i socknen fanns
nämligen på den tiden blott denna skola med dess ende lärare,
den nämnde Johan Hammarin, som tillika var klockare och
organist i församlingen.

Till höger inom skolsalens dörr var först en kakelugn och
där bakom en lång vedlår med lock, så att den utom sitt
egentliga ändamål även kunde tjäna som sittbänk. Ovanför denna
hängde en tavla med sifferrader, på vilken nybörjarne i räkning
pekade, medan de sjöngo i korus: »Entalsraden, tiotalsraden,
hundratalsraden» o. s. v. ända till millionraden. Längre fram
fick man sjunga in multiplikationstabellen.

Invid gavelväggen stod en väldig kateder inneslutande två
skåp framtill och under dessa en draglåda, vari sand förvarades.
På katedern stod en högryggad länstol, vari läraren, »herrn»,
som han alltid kallades av både gamla och unga, hade sin plats.
(Han var den ende »herrn» i socknen, liksom komminister
Fillmans änka var den enda »frun» och barnmorskan Forsmark
den enda »madamen». Dessutom fanns det endast en, gumman
Järnberg i Hagsta, som allmänneligen hedrades med epitet
»moder» framför sitt namn.)

Nedanför katedern, till vänster från katedern räknat, fanns
en dylik länstol som den nämnda. Runt de övriga väggarna
löpte en sammanhängande skrivpulpet med långbänkar framför.
Under pulpeten funnos små draglådor för barnens skolmateriel
och matknyten. På golvet framför katedern funnos andra
långbänkar bakom varandra tvärs över salen. Dessa voro väl
egentligen ditsatta för de äldre att sitta på vid de nämnda
sammankomsterna men upptogos även av oss barn under
sångövningarna, vid läxöverläsning samt vid läxuppläsningen av dem, som
fingo bakläxa, på det att dessa där måtte bliva synliga för alla
och synnerligen för läraren. De utgjorde således vid dessa
tillfällen »de anklagades bänk».

Framför den första av nämnda tvärbänkar närmast katedern
stod den så kallade sandbänken. Denna bestod av en lång,
flat ränna med små upphöjda kanter, uppburen av vanliga
bänkfötter fastän högre. Rännan fylldes med sand ur den omtalade
lådan, i katedern. I denna sand, som slätades ut med ett
vanligt murarputsbräde, skulle nybörjarne med var sin träpinne i
stället för penna göra sin första lärospån i skrivkonsten. Där
sutto de sida vid sida längs hela bänken och skrevo med sina
pinnar kvartershöga bokstäver i sanden. En s. k. monitör,
någon av de äldre barnen, hade fullt göra med att släta ut
sanden, så snart bänken var fullskriven. Tryckta tabeller med
förskrift hängdes upp på katederns utsida framför sandbänken,
och dessa förskrifter byttes om, allt efter som de unga
adepterna blevo invigda i de moderna hieroglyferna.

Läsordningen i skolan kan jag ej med säkerhet redogöra
för, emedan minnet sviker mig. Men dagen börjades naturligtvis
med morgonbön, förrättad av veckomannen, sedan han med
ringklockan kallat till samling och uppställning. Då alla barnen
intagit sina bestämda platser, sjöngs en psalmvers utan
instrument. Man visste ej av några kammarorglar den tiden. I Viksjö
skola spelade dock läraren melodien på psalmodikon, en lång
och smal trälåda med sträng och trappformigt gripbräde och
som spelades med stråke. Efter psalmsången läste veckomannen,
som sagt, morgonbönerna ur katekesen. Under denna
förrättning hade han sin plats på katedern vid lärarens högra
sida. Denne senares åtgörande inskränkte sig till att »ta upp
psalmen», ifall ej veckomannen kunde göra det.

Då morgonandakten var slut, och om det var måndag,
förrättades val för veckan av veckoman och monitörer samt
ordningsmän. För det mesta utsåg läraren själv dessa tjänstemän
bland de äldre barnen. Men ibland, då han var vid mycket
gott lynne, vilket dock inträffade ganska sällan, kunde han låta
oss avgöra valet. Veckomannens uppgift inskränkte sig, så vitt
jag minns, till det redan nämnda. Vid rasterna, som kallades
ögonvila, blåste läraren själv in oss med sin lilla silverpipa.
De räckte på sin höjd 5 minuter, en på för- och en på
eftermiddagen.

Monitörerna skulle ha ledningen över de 18 eller 19
klasserna eller »cirklarna», som vid uppläsningen av läxorna, vid
stavningsövningarna eller vid innanläsningen voro grupperade
längs långbänkten kring väggarna. Läraren tog ingen del i
denna undervisning utom i högsta klassen närmast katedern,
där han själv för det mesta förhörde läxorna, medan de i de
övriga klasserna förhördes av monitörerna.

Sedan monitörer utsetts för alla klasserna på måndagen för
hela veckan, vidtog läxuppläsningen. Varje klass formerade en
halvcirkel framför sin monitör, som, sittande på långpulpeten,
förhörde klassen. Varje barn hade sin läxa för sig, oberoende
av andras, och måste därför uppläsa den från början till slut
ordagrant ur katekesen eller bibliskan. Inga frågor förekommo
utom katekesens egna frågor, ej heller någon utredning eller
förklaring. Var någon i klassen mera framstående i kunskaper
än de andra, kunde han eller hon få flytta upp i nästa klass.
Flickor och gossar voro utan ringaste olägenhet blandade om
varandra.

Läxuppläsningen var en verklig tortyr för dem, som ej
ordentligt kunde sina läxor, i synnerhet om han var fattig och
därför ur stånd att kunna muta sin monitör. Ty ve den, som
stapplade på läxan! Han blev obarmhärtigt utskjuten ur
klassen. »Herrns» argusögon fingo snart sikte på den arma
stackaren, och följden blev en kännbar bastonad med den korta,
svarvade »monitörsstav» eller pekkäpp, som läraren alltid hade
nedstucken i den djupa fickan på sin långa blommiga nattrock »Rottingen» var en omkring 40 cm. lång vanlig rottingstump av 7—8
mm. genomskärning. Hammarins stav var en grov pekpinne c:a 5 dm. lång;
monitörernas voro 7 à 8 dm..
Ett märkligt kännetecken att »herrn» var ond hade erfarenheten
lärt mig att iakttaga. Hans sträva hår reste sig vid dessa 
tillfällen rätt upp som borst. Det är givet att det sällan saknades
delinkventer. Ibland kunde en av tvärbänkarna bli fullsatt med
stutkandidater. Man tänke sig sinnesstämningen hos dessa, som
med fruktan och bävan avvaktade slutet av läxuppläsningen, då
exekutionen skulle vidtaga!

Men det var ej alltid bestraffning av endast sådana som
fått bakläxor. Det hände ej sällan att någon av
ordningsmännen anmält någon för oskickligt beteende på vägen hem
eller till skolan.

Axel Ahlbom, son till bagaren i socknen, fick ofta stryk,
emedan han led av spasmer som förorsakade runkningar av
huvudet, vilka förvärrades, då han blev rädd och upprörd.
Läraren tog nämligen detta för ett uttryck av trots. Denne
gosse dog sedan helt ung.

Dä läxorna skulle givas och förhöras av skolans egna
lärjungar, säger det sig självt, att ej ett enda ord till utredning
och förklaring någonsin förekom. Läsningen gick därför, som
när man drar på en vev, utan det ringaste begrepp om
skiljetecknens betydelse och med samma entoniga röst från början,
till slut.

På samma sätt gick det till nästa timme, då vi hade
innanläsning. Läseboken utgjordes av Nya Testamentet med gamla
översättningen.

Ibland voro cirklarna, utom de högsta, uppställda till
stavning efter stora tabeller. När någon i en cirkel kunde felfritt
utantill stava den tabell, som där inlärdes, så fick han flytta
över till nästa stavningscirkel för att där börja med en ny tabell.
På den tiden visste man ingenting om ljudmetoden. De första
cirklarna hade enstaviga tabeller, sedan blev det tabeller med
två-, tre-, fyr- och femstaviga ord o. s. v. undan för undan i
de olika cirklarna.

Stavningen gick så till, att alla i cirkeln sjöngo på samma
ton, t. ex.: A säger a, p-a pa, apa. A-b ab, b-a ba, abba.
B-o bo, j-a ja, boja. När man kom till de mångstaviga orden,
blev det en lång vers för varje ord, t. ex.: B-a-r-m barm, h-e-r
her, barmher, t-i-g tig, barmhertig, h-e-t-s hets, barmhertighets,
i-n in, barmhertighetsin, r-ä-t-t rätt, barmhertighetsinrätt, n-i-n-g
ning, barmhertighetsinrättning. Melodien till denna text bestod
av två närliggande heltoner, den högre för bokstaveringen och
den lägre för hopläggningen såsom slutton i varje strof.

I allmänhet lästes högt, och vid läxläsningen läste var och
en för sig helt högt, utan att man därför störde varandra. Det
var ett ständigt oavbrutet brummande. Varje enskilt ljud
dränktes i det allmänna sorlet. På lördagarna lästes över lag i
katekesen, vad man genomgått under veckan, stundom hela
katekesen, eller så mycket man hann med därav. Därvid läste var
och en för sig eller ock gruppvis tillsamman. För att ej bli
störd sökte var och en överrösta den andre. Det samfälda
ljud, som sålunda frambringades ur hundra strupar, var
bedövande.

Vid räknetimmarna användes små tabeller med tecknade
tal, som vi fingo räkna ut, bäst vi kunde. Ty i detta ämne så
väl som i de förr nämnda förekom ingen annan undervisning,
än den vi själva kunde bibringa varandra. Under de första
åren hade jag på grund av min underårighet svårt att komma
till rätta i räkning. Men jag hade till sidokamrat en något
äldre flicka som var ganska slängd i räkning såväl som läsning.
Hon hjälpte mig ofta tillrätta med de svårbegripliga
räkneexemplen, och jag har därför allt sedan haft henne i tacksam
hågkomst. De allra flesta räknade blott de fyra enkla
räknesätten.

Någon gång i veckan förekom också geografi och svensk
historia för de högre klasserna. De läroböcker som användes
voro dock mycket mera kortfattade än nutidens. Karta över
Skandinavien fanns ock för undervisningen i geografi. Denna
undervisning var väl den enda jämte sångundervisningen som
bedrevs av läraren själv. Annars gick han tyst och oåtkomlig
som en sfinx, endast utdelande ett slag här och en lugg där.
Därav den oerhörda respekt, han ingav oss, vilken hos mig var
så stor, att jag sprang för brinnande livet en lång omväg för
att ej behöva möta honom ute på vägen.

Vid sånglektionerna sjöngo vi först tonträffning efter en
skala i sifferskrift. Dessa leddes av läraren och var det bäst
behandlade av alla skolämnena. Efter tonträffningsövningarna
övades trestämmiga sånger efter sifferskrift ur P. Palmqvists
Andeliga sånger för barn. Ibland kunde det hända, att han vid
tonträffningsövningarna överlämnade pekkäppen åt en elev och
gick själv ut.

Utom de förut nämnda 5-minuters ögonvilorna hade vi även
en timmes middagsrast. Om någon däremellan fick någon
giltig anledning att gå ut, fick han gå till dörren och räcka upp
två fingrar, såvida ej redan förut två barn voro ute, vilket
syntes på tvänne tavlor, en på vardera sidan om dörren, på vilka
voro skriva orden »inne» på ena sidan och »ute» på den andra.
Om nu åtminstone den ena tavlan visade ordet »inne», så ägde
man rätt att ställa sig där med uppräckta fingrar och förbliva i
den ställniugen, tills man blev observerad av läraren, som med
en nick gav sitt bifall tillkänna eller ock genom skakning på
huvudet eller en sväng med handen uttryckte sitt nekande. Hade
man fått lov, vände man om tavlan, så att ordet »ute» blev
synligt, och gick ut. Vid inträdet vändes tavlan om igen till
tecken, att man var inne.

Läraren hade som andra på den tiden den uppfattningen,
att ett fel måste bestraffas strängt för att verka avskräckande
både på den felande och de andra. Att jag själv var
skräckslagen nästan dagligen är så visst, att jag ännu i dag känner
det, som om pulsarna ville stanna av skräck, då någon förman
inträder i min skola. Och ändå var denne min lärare särskilt
hygglig mot mig, kanske just därför att han såg min rädsla
för honom, kanske ock för det jag var faderlös. Han hade
ock varit god vän till min far, som var en troende man likasom
Hammarin själv.

Under min skoltid hade Hammarin en flicka
inackorderad hos sig för att i hans skola få del av undervisningen.
Hon redde sig klent med läxorna men var annars livlig och
glättig, vilket ansågs som ett fel hos den tidens stränga
puritaner. Därför fick hon mycket stryk i skolan. Hon var annars
en liten snäll flicka, men just för sitt livliga lynnes skull kände
hon det förskräckligt ledsamt i det allvarliga och tysta
lärarehemmet. För att hon om söndagarna skulle få något sällskap
och även för att få sitt av naturen dåliga sånggehör något 
upphjälpt, anmodade läraren mig att komma dit och sjunga med
henne. Men det var för mig en sannskyldig pina att vistas
under samma tak som den fruktade läraren, fastän jag tydligen
såg att han ville mig väl och aldrig slog mig i skolan heller.
Tvärt om kunde han ibland, då hans fru bakat, taga mig med
till köket och bjuda mig s. k. bärkaka. Men den skräck jag
fick vid de andras avbasning var för djup. Ingen vänlighet
kunde utplåna den.

Bestraffningen i skolan kunde vara omväxlande. Utom de
förut nämnda metoderna använde han också hårdragning uppåt
vid öronen, där det kännes ömmast, lindandet av en hårtest
om pekfingret, varmed huvudet och överdelen av kroppen
försattes i en svängande rörelse, handplagg med ris på både in-
och utsidan av händerna m. fl. sätt. Ibland, då han var vid
gott humör, kunde han hitta på straff som voro skrattretande,
såsom då han lade ner den felande i vedlåren och fällde över
locket, eller då han trängde in någon liten stackare tredubblad
i katederskåpet och stängde igen dörren för en stund.

Den trots all stränghet mycket vördade läraren höll mycket
hårt på, att vi även utom skolan, synnerligen på vägen dit och
hem, skulle uppföra oss anständigt samt hälsa hövligt på alla
mötande. För att kontrollera ordningsmännens vaksamhet kunde
han ibland stiga upp på taket och gömma sig bakom
skorstenen för att därifrån överblicka de skilda hemvandrande
skarorna åt olika håll. Sedan vi kommit underfund med detta
knep, voro vi för det mesta på vår vakt, så att inga snedsprång
begingos.

Ja, nog hade barndomen sina svårigheter synnerligast i
skolåren, men då jag tänker tillbaka på den i dess helhet
finner jag dock, att det var en härlig tillvaro.






OM UNDERVISNINGSVÄSENDET
 I ÅSHEDA

PÅ 1860- OCH BÖRJAN AF 1870-TALET

AF

J. P. MALMBERG
FOLKSKOLLÄRARE I VÄSTERÅS.


Undervisningen i hemmet. — En privatskola.

Jag är född 1855 på hemmanet Tångamåla i Åsheda socken.
Redan i mitt femte år började jag i hemmet få undervisning i
läsning. Min första bok var en af de på den tiden vanliga
abc-böckerna, som innehöllo utom alfabetet »fader vår», »trons
artiklar», »syndabekännelsen», morgon-, afton- och bordsböner m. m.
Ehuru jag hade mycket lätt att lära, hände det ej sällan, att
jag fann boken i hög grad tråkig, så att »tuppen» fann sig
föranlåten att värpa tegelstensbitar, ris och dylikt. Jag
genomskådade väl humbugen med tuppen — men vågade icke nämna
det af fruktan att de värdefullare sakerna, som tuppen vanligen
presterade, skulle uteblifva. Emellertid fingo abc-bokens nötta
blad snart lämna plats för bibeln. På sommaren, då jag
nyligen fyllt fem år, fingo mina föräldrar — de voro bondfolk
och ägde en del af nämnda hemman — besök af en aflägsen
släkting, Barken, som fått någon tids ledighet från sin vanliga
sysselsättning att valla får å en betesmark, gemensam för en
större by inom Hvetlanda socken. Barken ansågs för en lätting,
oduglig till allt tyngre arbete, men såsom »läskarl» hade han
stort anseende. Han fick därföre anordna en liten skola, i
hvilken jag och några andra småttingar intogos. Nu började ett
styft arbete. Läsningen — något annat än läsning förekom ej —
började kl. 8 f. m. och pågick till solnedgången med en timmes
rast vid middagen. Denna oupphörliga läsning i Nya
Testamentet, där jag icke förmådde fatta det ringaste af innehållet,
blef mig efter några dagar till den grad motbjudande att jag
beslöt att göra mig sjuk. Vid ett lägligt tillfälle lämnade jag
läsrummet och sprang in i stugan till min mor — och var »så
sjuk, så sjuk». Min mor, som oaktadt sin ringa bildning, var
en förståndig och ädel kvinna, sade intet men bäddade i hast en
säng, och så kröp jag något snopen till kojs. Nu hade jag god
tid att fundera öfver det lumpna i mitt handlingssätt, och inom
en halftimme var min nya rol tråkigare än själfva Barkens skola.
Då min mor nu gick ut i något ärende, steg jag därför upp
och var inom kort åter hos honom. — Efter ungefär tre veckor
måste Barken åter till sina får, och därmed var tortyren slut.
Oaktadt han icke var brutal eller hård, har jag aldrig med
sådan tillfredsställelse »sett en person på ryggen», som då han
med tårar i ögonen lämnade mitt hem.

Huruvida jag lärde något nämnvärdt minnes jag icke, men
länge hörde jag mina föräldrar prisa Barkens undervisning. »Han
satte riktigt läsa i mig» hette det. Nu skulle det inlärda hållas
vid makt, hvarför jag fick till »måle» (= beting) att läsa minst
två blad i bibeln hvarje dag. Så fortgick det till sommaren
1861, då jag intogs i folkskolan.

Skolväsendets yttre anordning.

Församlingen, med omkr. 3000 invånare och upptagande
en yta af ungefär två och en half qvadratmil, var indelad i
åtta skolrotar och hade en examinerad lärare och en
oexaminerad, hvilka ömsevis besökte skolrotarna. Lärotiden var fyratio
veckor om året, och sålunda kom skola att hållas tio veckor
årligen inom hvarje särskild skolrote, — det ena året af den
examinerade, det andra af den oexaminerade läraren. Hvar fjärde
eller hvar femte lördag höllos repetitionsförhör i två af de rotar,
där daglig läsning icke pågick. Till följd häraf lästes i den
egentliga skolan endast fem dagar i veckan. Efter hvad jag
vill minnas, tillkommo repetitionsförhören först under något af
de första åren på 1860-talet — till att börja med tämligen
sparsamt.

Skolhus fanns endast vid kyrkan; på öfriga ställen inhystes
skolan i någon »nattstuga», öde bondstuga eller på något större
öfverrum i en bebodd sådan. Hyresbeloppet utgjorde tio kronor
pr termin och betaltes af hemmansägarne inom roten.
Barnantalet uppgick stundom till 60 à 70, i kyrkoroten till öfver 100.
Trängseln i skolrummet var därför oerhörd, och på de s. k.
långbänkarna sutto vi som packade sillar. Hurudan luften var
i dessa rum vet jag icke. Under min skoltid hade jag intet
begrepp om ordet luft, än mindre om behofvet af frisk luft.
Under vintern åstadkoms genom eldningen ganska kraftig
ventilation. I den väldiga spiseln, som vanligen upptog en
fjärdedel af hela rummet, flammade nästan dagen i ända en liflig
brasa, och rökgången, som aldrig tilltäpptes med något spjäll,
var så stor, att sotaren med lätthet kunde krypa därigenom ut
på taket. I golf och väggar voro talrika springor, genom hvilka
frisk luft strömmade in. Drag besvärade oss icke. Under
sommaren uttogs ibland ett eller annat fönster. Jag sade uttogs,
ty fönster på gångjärn var något, som icke bonden bestod sig
med. Icke heller begagnades innanfönster. Trapporna voro
ofta af den mest primitiva art, och då ordningen vid nedgåendet
icke alltid var den bästa, var det underligt att vi undgingo att
bryta af armar och ben.

I början af 60-talet pågick läsningen under den ljusare
årstiden från kl. 8 f. m. till 6 e. m. med två timmars
middagsrast; under den mörkare årstiden rättade man sig efter dagern.
Längre fram minskades den dagliga lästiden till 6 à 7 timmar.

Undervisningen.

Någon af skolstyrelsen faststäld läsordning förekom ej.
Åtminstone fanns aldrig någon sådan i skolrummet anslagen. De
olika läroämnena, som voro kristendomskunskap, innanläsning
med något rättstafning, räkning och skrifning förekommo alla
hvarje dag i en viss ordning utan att tiden för hvarje ämne
var så noga bestämd. Somliga barn, t. ex. abc-darierna, kunde få
hålla på med samma ämne dag ut och dag in. Arbetet
börjades och afslutades med

Bön.

Ett af barnen framkallades och fick ställa sig bredvid
läraren vid bordet. Sedan vi stående sjungit en psalmvers, satte
vi oss ned i bänkarna och tryckte ansiktet mot de på bokbrädet
hvilande hopknäppta händerna. Nu uppläste det framkallade
barnet många böner, »stapplade» allt emellanåt och rättades då
af läraren. Sedan vi åter uppstigit och sjungit ännu en 
psalmvers, var bönen »gjord». De psalmverser som nästan
uteslutande begagnades, voro vid morgonbönen »Min gärning nådigt
skåda» och »Välsigna mig och skydda», samt vid aftonbönen
»Hvad jag i dag har syndat» och »Gif att jag icke saknar»
(Ps. 429 och 442). Aftonbönen på terminens sista lördag var
alltid — då vi hade den examinerade läraren — en högtidlig
stund. Då förrättade läraren själf bönen. Han bad för oss,
bad att Gud ville förlåta oss allt hvad vi felat, göra oss goda
och lydiga, bevara oss för synd och fördärf — att vi slutligen
kunde få mötas i de »ljusa boningarna», om hvilka frälsaren
talat. Och så sjöng han »Skrif i mitt hjärta in» (ps. 176) och
»De späda plantor små, som i din vingård stå, dem vattna Jesu
kära, att de må frukter bära och växa till i nåde och undfly
evig våde», och nu glänste tårar i mångas ögon. Intrycket blef
helt visst för mer än en ett minne för lifvet.

Kristendomskunskap.

Efter morgonbönen togs katekeserna fram, ty nu skulle
»läxan» — de flesta hade läxa endast i katekes — läsas upp.
Hvarje barn utgjorde ett läxlag för sig. Sedan läraren satt sig
vid (stundom äfven på) bordet, skyndade de flitigare barnen
fram på en gång, ty hvar och en som kunde sin läxa ville blifva
först förhörd. På »gången» var därföre icke sällan under denna
»lektion» svår trängsel. Medan ett barn förhördes, läste de
öfriga högt på sina läxor. Häraf uppkom ett sorl, som hördes
långt utom skolans väggar. Förhörandet tillgick så, att sedan
barnet utpekat läxan, under meddelandet »därifrå a dit»,
uppläste läraren frågan och barnet upprabblade svaret. Visserligen
uppmanades vi att läsa sakta (= långsamt), men som detta
sällan eller aldrig lyckades, måste lärarne tolerera rabblet. Men
»stapplade» man, om än blott på ett enda ord, lämnades boken
ögonblickligen tillbaka, ofta utan att anvisning gafs hvari man
felat, och nu var man dömd att stå på gången, tills man kunde
läxan »som ett vatten». Detta stående på gången uppfattades
i synnerhet af de mera känsliga barnen som något i hög grad
skamligt, och strida tårar runno utefter kinderna, under det den
skälfvande stämman allt ifrigare genomrabblade »stycket», 
stundom utan att märka det upprepande det olycksdigra felet. Det
hände att barn fingo på detta sättet stå på gången hela dagen.
Den åter som kunde sin läxa, fick en ny sådan, som utmärktes
därigenom att läraren utsatte datum vid läxans slut. Härigenom
kunde ingen oanmärkt lura sig ifrån att läsa upp på behörig
tid. Biblisk historia lästes företrädesvis af de äldre barnen, i
hvarje fall dock endast af dem, som genomgått hela katekesen,
och behandlades ungefär på samma sätt som den sistnämnda.

Så småningom började dock nya idéer att tillämpas.
Bibliska historien, som vanligen ej lästes i hemmen, inträdde
tidigare och slutligen blef den jämbördig med katekesen; läxlag
bildades, till att börja med dock blott af två eller tre barn. I
katekesläsningen gick det icke så lätt att få något slags ordning,
ty denna läsning bedrefs vanligen energiskt i hemmen under de
länga mellanterminerna, och det var ej sällsynt att barn vid sju
och åtta års ålder kunde hela katekesen utantill. Genom detta
hemarbete kommo emellertid snart sagdt alla barnen på olika
»ståndpunkt», och då utanläsning var enda målet syntes det
olämpligt att bilda några läslag i detta ämne. Endast med dem,
som läst hela katekesen, bildades repetitionsklasser, men icke
ens nu försöktes nägon utredning af innehållet. Först längre
fram, sedan folkskoleinspektionen tillkommit, förekommo emellanåt
s. k. grundfrågor.

Förhörandet af katekes- och bibl. historieläxorna tog
vanligen en tid af bortåt två timmar. Men härmed var
katekesläsningen för dagen icke slut. Ytterligare två timmar (timmen
närmast före middagen och sista timmen på e. m.) voro anslagna
åt denna läsning. Emellertid då den dagliga lästiden framdeles
minskades, var det just katekesen som fick maka åt sig och
nöja sig med dagens två första timmar.

Innanläsning.

Såvidt jag nu kan erinra mig, skulle barnet känna
bokstäfverna innan det intogs i skolan. Läsningen fortsattes nu i
abc-böcker och på väggtabeller. Dessa senare voro vanligen
upphängda på väggen närmast dörren, emedan där var den enda
tillgängliga platsen. Här stodo småttingarne under uppsikt af
sina monitörer och läste i ordning hvar sin bokstaf, eller ock
»stafvade» en och en annan »lade ihop» o. s. v. Det var ej
värdt att låta uppmärksamheten slappas, ty då fick den
försumlige göra en oangenäm bekantskap med monitörens pekpinne.
Dock var monitörernas makt ganska inskränkt, och i de flesta
fall af förseelse måste saken dragas inför lärarens domvärjo.
Sedan man kommit från tabellerna, tog man itu med nya
testamentet och psalmboken. Till att börja med fick man då sitta
bredvid något äldre syskon eller någon kamrat för att få litet
hjälp. Läsningen i nya testamentet, som för många af barnen
upptog nästan hela dagen, tillgick så, att hvar och en läste högt
för sig och valde själf det ställe, han ville läsa. Läraren gick ifrån
den ene till den andre och »rättade». I innanläsning infördes
under mina första skolår två nyheter: att »läsa en i sänder»
samt korläsning i psalmboken. Någon utredning af det lästas
innehåll förekom dock först mot slutet af min skoltid, och jag
erinrar mig lifligt huru vid en inspektion rektorn vid Växiö
seminarium J. P. Dahlstedt gjorde ett försök att utfråga ett i
Berlins läsebok — denna hade kort förut införts i skolan —
uppläst stycke, utan att till följd af vår ovana vid att svara på
frågor få ett enda svar, och dock var stycket så enkelt att jag
kunnat upprepa det ord för ord. — Innanläsningen medförde
för de flesta sådana tekniska svårigheter, att någon tanke på
innehållet svårligen kunde uppstå. Lästonen blef därföre i hög
grad onaturlig, alltid mer eller mindre »högtidlig»; tonen från
»vangelmet» och »predikninga» i hemmet om söndagarna gick
igen i skolan. Bedröfligast lät det dock vid psalmläsningen.
Vanligen började vi vid terminens början på psalm n:o 1 och
läste sedan psalm efter psalm så långt vi hunno under terminen.
Läsningen tillgick för öfrigt så, att det ena barnet efter det
andra läste hvar sin vers högt under det de öfriga tyst »följde
med» i sina böcker. För att detta måtte ske ordentligt, måste
alla barnen »hugga i» och i korus läsa sista raden i hvarje vers.
Läsningen skedde entonigt med starkt markerad takt och en lång
utdragning på hvarje rim. Vid korläsning markerade läraren
takten genom att med karbasen (en rönnkäpp) slå på bordet
eller på någon bänk. På detta sätt gick den af nutidens lärare
så mödosam ansedda korläsningen som en dans.

Till undervisningen i innanläsning hörde ett hjälpmedel:
»stafningsreglerna». Dessa utgjorde hufvudsakligen ett slags
uttalslära, framstäld i frågor och svar och innehållande en
redogörelse för bokstäfvernas antal, indelning och uttal, ords delning
på två rader samt skiljetecknens benämningar. Inlärandet af
dessa regler var det rådande undervisningssystemets kanske mest
karakteristiska drag. Läraren framstälde de stereotypa frågorna
och barnen afgåfvo de likaledes stereotypa svaren i korus,
hvarvid den sköna »takten» icke uteblef. Se här ett par utdrag ur
dessa regler!

Läraren: Hur många äro bokstäfverna? Barnen: Tju-gu-åt-ta.
L. Hur indelas de? B. I vo-ka-ler - och - kon-so-nan-ter. L. Huru
läses ph? B. Som - f - till - ek - sem - pel - - philosōf - phantasī
- elephānt.

Hela denna rättstafningslära genomgicks på detta sätt en
gång hvarje dag, vanligen strax efter middagsrasten och på
stående fot. I början af terminen måste läraren hjälpa till att
sjunga fram svaren tills de äldre barnens minne hunnit uppfriskas,
men sedan fingo dessa draga de yngre med sig, och hur det
var så fastnade den ena dagen ett och den andra ett annat ord
på nybörjarnes läppar, och mot slutet af terminen var kören
tämligen fulltonig, ehuru blindstämmor visserligen icke saknades
och det nog hände att vid långa invecklade svar den ena efter
den andra kom af sig, så att endast några få orkade fram till
meningens slut. Dessa regler tillämpades flitigt vid
innanläsningen; särskildt lades stor vikt vid konsten att rätt dela ord i
s. k. skrifstafvelser. Rättskrifning förekom ej.

Omedelbart efter genomgåendet af stafningsreglerna och på
samma sätt redogjordes för indelningen af och namnen på
bibelns böcker, hvarpå förekommo några s. k. grundfrågor, af
hvilka den första hade följande lydelse:

Hvarföre lär du att läsa?

På det jag må blifva vis, rätt tro, kristligen lefva och
saligen dö.

De följande frågorna handlade om salighetens grund och
medel, nådens ordning, ingåendet genom den trånga porten och
slutligen om yttersta domen, då Gud skulle hafva fram alla
gärningar för domen, ja de där fördolda äro. Allt detta, som till
det mesta var framstäldt genom skriftens egna enkla ord, gjorde
genast på mig ett starkt intryck, som det ständiga upprepandet
endast i ringa grad förmådde försvaga.

Räkning.

Räkna fingo endast de barn, som kunde läsa hjälpligt. De
åter som läste bra, fingo räkna och skrifva större delen af
dagen. Någon klassundervisning förekom icke heller i detta ämne.
Hufvudräkning öfvades endast obetydligt. Mest räknades på
griffeltaflor efter s. k. tabeller, på papp uppklistrade blad, af
hvilka de allra flesta upptogo endast nakna sifferexempel. Som
läraren omöjligen kunde hinna med att undervisa hvarje barn
särskildt, fingo de yngre vända sig till de mera försigkomna för
erhållande af hjälp. Det var endast i kinkigare fall och sedan
bistånd ej stod att finna på annat håll, som man vände sig till
läraren. Äfven vid kontrollen fingo de skickligare biträda. Att
vi på detta sätt aldrig fingo reda på räkneoperationernas grunder
är tämligen klart. Det hette endast: gör så och så. Var
minnet godt, gick allt bra, men hade man glömt någon detalj, så
stod man där. Multiplikationstabellen inpluggades genom
utanläsning. Vi hade aldrig en aning om att man på annat mindre
mödosamt sätt kunde få den i hufvudet. — Mot slutet af min
skoltid anstäldes allt emellanåt gemensamt förhör, hvarvid vi
fingo i korus redogöra för uppställningen och uträkningen inom
de fyra räknesätten med hela tal. T. ex. Kan man låna af en
nolla? Nej. — Huru gör man då? Lånar af nästa siffra till
vänster. — Vad gäller den se'n för? Ett mindre. — Hvad gäller
nollan som man gått förbi? Nio. — — — — — — — — —

På samma sätt inlärdes tabellerna öfver mått, mål och vikt.
Något sätt att åskådliggöra dessa abstrakta saker förekom aldrig
under mina första skolår. Första gången jag såg något sådant
var vid en inspektion. Rektor Dahlstedt ritade upp några streck
på en griffeltafla och sökte med tillhjälp af dessa bibringa en
något inskränkt flicka begrepp om huru mycket 4 och 5 är 
tillsammans. Många af oss betraktade detta inspektörens, som vi
tyckte, enfaldiga försök med ett visst medlidande. Vi voro
icke vana vid att se en lärare nedlåta sig till något så simpelt.
— Dock, det är sant, — ett åskådningsmedel användes:
fingrarna. Och dessa måste af de flesta anlitas hela skoltiden igenom.

Välskrifning.

Hvad som gällde om rättigheten att få deltaga i räkning,
gällde äfven skrifning. Läsa först och skrifva sedan! Först
skrefs på griffeltafla. Aldrig glömmer jag den hänryckningens
stund, då jag första gången fick taga griffeln i hand. Läraren
skref för på hvarje barns tafla. Sedan barnet något så när
kunde forma bokstäfverna, fick det skrifva på papper.
Skrifböcker att köpa funnos icke; sådana måste vi göra själfva.
Nybörjarne fingo dock vanligen hjälp af läraren. Så skulle boken
linieras. Nog blef det att börja med snett och oregelbundet,
men det rättade sig efter hand. Så fick man förskrift i boken
— till att börja med lilla alfabetet — och så var det att »med
sin olärda hand» fatta gåspennan. Ja just gåspennan, ty
stålpennor voro då okända och när ändtligen en och annan smög
sig in i skolan och erbjöd sin tjänst blef den — utvisad. Och
detta oaktadt gåspennorna orsakade lärarne ett ändlöst,
tålamodsprövande arbete, ty knappast något af barnen kunde själft
»formera» sin penna. Det dröjde dock icke länge, förrän
fördomen mot stålpennorna gaf med sig till stor fromma för
arbetet i skolan. Välskrifningen främjades mycket genom
förskrifningen i barnens egna böcker. Sedan större färdighet vunnits,
skrefvo vi efter af läraren skrifna tabeller, som vi fingo byta oss
emellan. Målet blef dock vanligen förfeladt, emedan man dröjde
allt för länge vid storstilen, så att någon småstil sällan kom att
öfvas.

Sång.

Fastän examinerade läraren var själf skicklig sångare, öfvades
endast psalmsång, nästan uteslutande efter gehör. Litet
tonträffningsöfningar och psalmmelodier sjöngo vi efter
sifferbeteckning, men däraf vardt icke något nämnvärdt resultat.

Materielen.

Utom de hvarje skolrote tillhöriga långbänkarna fanns
följande för hela församlingen gemensamma materiel: griffeltaflor,
läse-, förskrifts- och räknetabeller, ett mindre antal nya
testamenten, några exemplar af Berlins läsebok och Hägermans sv.
historia. Detta var allt. Någon krittafla fanns ej och behof af
någon sådan kände man ej heller. De siffror, som behöfdes
vid sångundervisningen, skrefvos med krita på väggen. Materielen
förvarades i »skolskrinet», som af de många flyttningarna var
illa medfaret. Det innehöll dessutom alla nödiga skrifsaker, hvilka
af läraren tillhandahöllos barnen mot betalning.

Disciplinen. Lekar.

Under lärotimmarna förekommo inga oordningar, ehuru till
följd af det ständiga sorlet nog ett och annat mindre fuffens
förehades och stundom undgick lärarens uppmärksamhet. Men
under middagsrasterna och på morgnarna före läsningens början,
då läraren som oftast var frånvarande, gick det icke sällan hett
till. Springande på bänkarna, stoj, skrän, slagsmål och gråt
omväxlade med prat, katekesrabbel och skrattsalfvor. En och
annan gosse förgick sig stundom genom oanständigheter mot
flickorna, men det skedde mer till följd af dåliga föredömen
utom skolan än af osedlighetsbegär. Den skyldige blef alltid
föremål för flickornas förakt och de andra pojkarnes hån. Någon
olägenhet af samundervisningen blef för öfrigt aldrig förspord.
Till lekplats användes vanligen vägen, som ledde förbi skolan.
Gossarnes lekar voro mest sådana som fordrade styrka, vighet
och mod, såsom att brottas, »hoppa hjort», »resa mast», springa
kapp, »giska skank», »elda badstu» och »slå trill». Flickorna
»gjorde lekar», gömma ringen, väfva vadmal m. fl. Några
»ordningsmän» eller angifvare användes ej; sqvallrare voro
allmänt afskydda.

För läraren hyste vi mycken respekt; när han steg in i
skolrummet på morgnarna, blef det tyst som i grafven.
Förseelser och lättja bestraffades vanligen eftertryckligt, dels med
rönnkäppen, dels genom qvarsittning eller stående i skamvrån.

Skolgången.

Skolgången var i hög grad oregelbunden, särskildt under
skördetiden. Somliga dagar var ej ens halfva barnantalet i
skolan. Lärarne sökte nog motverka detta onda, men länge
utan framgång. Slutligen tog man sig för att låta från
predikstolen uppläsa namnen på de värsta skolkarna och deras
föräldrar, och detta medel att befrämja skolgången visade sig ganska
verksamt, ty ingen ville gärna blifva på detta sätt offentligen
brännmärkt. De fattigaste barnen fingo under de första åren
dagligen sill och bröd, som utdelades af läraren.

Examina.

Presterna besökte skolan endast vid examina (=
terminsafslutningarna). Examen tillgick så, att några barn i sänder
kallades fram till bordet, där läraren och presten sutto, och
fingo där läsa upp några verser i bibeln och svara på några
frågor ur katekesen och bibl. historien. Sedan alla sålunda
»varit framme», upplästes stafningsreglerna och grundfrågorna.
Välskrifningsprof voro framlagda till påseende. Prof i räkning
förekom, efter hvad jag vill minnas, endast under den här
omskrifna tioårsperiodens senare hälft. Till sist höll presten en
»bibelförklaring», mest afsedd för de vid tillfället vanligen
talrikt församlade barnens anhöriga. — Någon egentlig
afgångspröfning kände man ej till. Många slutade skolan efter eget
behag (t. ex. efter någon hårdare bestraffning), andra fingo lof
att sluta redan vid tio års ålder, men fortsatte somliga af dessa
likväl skolan, tills de skulle »gå och läsa för presten». Ännu
andra började först då med allvar sin skolgång för att få »slippa
fram» (= konfirmeras).

Ordinarie läraren.

Anders Gustaf Bergqvist, född 1828, examinerad i Växiö
1847, anstäld inom församlingen 1855, var församlingens ende
examinerade lärare, tillika klockare och organist. Denne min
förste lärare kommer jag, oaktadt det förvända system han följde
och nödgades följa vid sin undervisning, alltid att minnas med
kärlek. Han var en barnavän som få: hans blick och röst, ja
hela hans väsen voro liksom särskildt skapade att taga
barnahjärtat med storm. Man får dock ej tro att han var en meser,
som lade fingern emellan. Tvärtom straffade han någon gång
mycket strängt. Men det skedde alltid under sådana förhållanden
att alla måste erkänna att det var rättvist. Han kunde nog
blifva vred, men vreden fick aldrig taga sig uttryck i hårda ord
eller skymfliga tillmälen, aldrig hånade han någon, och när
straffet var utdeladt, var han lika vänlig mot den bestraffade som
mot alla. Han hade en ej ringa förmåga att draga barnen med
sig vid undervisningen; i synnerhet visade sig detta under den
senare tiden, då de yttre förhållandena något förbättrats och han
själf under en auskulteringskurs vid Växiö seminarium mottagit
väckelse till ett bättre undervisningssätt. Ej minst älskvärd
visade han sig, då vi barn träffade honom utom skolan. Alltid
hade han tillreds ett af sina bästa leenden och något vänligt,
stundom halft skämtsamt ord. Vi sprungo också långa omvägar
för att få möta honom, ehuru det skedde med en viss bäfvan,
emedan vi kände med oss, att vi icke alltid varit sådana han
ville hafva oss.

Till att börja med bodde han i sockenstugan (= skolhuset)
vid kyrkan, men sedan han köpt sig en liten hemmansdel ett
stycke därifrån, bodde han på denna. Endast tio veckor
hvartannat år hade han skolan vid eller i närheten af hemmet. Af
de öfriga sju ställena, där skola måste hållas, lågo tre på
ungefär en half mils afstånd från kyrkan, de öfriga på en till en
och tre fjärdedels mil därifrån. Fastän kroppsligt svag och
tidtals sjuklig, gick han från de förstnämnda ställena hem nästan
hvarje afton, arbetade på morgnarna med sitt jordbruk, för att
åter vara i skolan på bestämd tid. Tre lördagar i månaden
höll han repetitionsförhör inom någon annan skolrote och dit
måste han också begifva sig till fots eller skaffa skjuts på egen
bekostnad.

Af folket var han allmänt afhållen, och dels till följd häraf,
dels af gammal sed fick han ofta mottaga bevis af folkets
välmening i form af diverse matvaror, såsom mjölk, smör, bröd,
färsk potatis, kalfstekar, kalfost, »råmjölkspannkakor», 
»smakekorf» m. m. eller också blef han emellanåt hembjuden till de
förmögnare bönderna. Detta tillskott i mathållningen behöfdes
också. Ty under första tiden hade han med sig i skolorna
tre à fyra organistelever och längre fram en stor barnskara,
samtidigt fyra gossar och en flicka (inalles hade han elfva barn).
Själf lagade han maten, pojkarne måste diska och städa. Ej
sällan måste han under middagsrasten sätta sig till att lappa
pojkarnes kläder. Rummet, som han hade sig upplåtet, var
ofta mycket ruskigt, och möbleringen i stil därmed. Ett bord,
några stolar, en kista och ett par bäddar samt det oslitliga
gamla klaveret, som stundom tjänstgjorde äfven som bord, det
var hela bohaget. Det var därföre icke underligt att läraren
längtade hem, då dagens möda i skolan var slut, eller gärna
mottog inbjudning till något bondehem, äfven om sällskapet där
ej alltid var så trefligt.

Som organist hade han stort anseende. Examinerad vid
Musikaliska akademien var han onekligen ganska skicklig. Han
spelade alltid mycket enkel harmoni, så att melodien klart
framträdde, eller, som allmogen uttryckte sig, »olgera talte rent».
Dessutom begagnade han registren och manualerna på ett sådant
sätt, att musiken genom olika styrka och klangfärg så noga
som möjligt tolkade psalmernas innehåll, som därföre gjorde ett
lifligare intryck på församlingen.

Bergqvist var nog lycklig att få upplefva en tid, då
skolväsendet inom församlingen mycket förbättrades: småskolor
inrättades, skolhus byggdes, flera lärare anstäldes. Han fick
härigenom liksom nytt lif, så att han kom att tjänstgöra längre
än ämnadt var. Samma år han beslutat att taga afsked fick
han lägga sitt trötta hufvud till ro. Frid öfver hans minne!

Förbättringar i skolväsendet.

Små förbättringar tillkommo efter hand. Så försvunno
abc-darierna, i det man fordrade att barnen skulle åtminstone stafva
sig fram, innan de intogos i skolan. Vidare infördes »svarta
taflan», och krafvet på åskådlighet vid undervisning började
tillgodoses. År 1872 upprättades fyra ambulatoriska småskolor,
af hvilka dock två slopades året därpå. Samma år infördes
Läsebok för folkskolan, och nu började Åsheda folkskolor få en
ny skepnad. — Dessa nyheter mottogos dock af folket med misstro
och klander. Barnen fingo icke läsa tillräckligt; lärarne bara
pratade för dem, hette det. I synnerhet väckte läseboken mycken
förargelse. Ett exempel härpå må anföras. Mina föräldrars
granne, bonden Jon i Tängamåla, var i hög grad ortodox. Han
studerade flitigt Norborg, Luther, Scriwer m. fl. religiösa
författare. En dag lånade han hem läseboken att studera den.
Det första stycket han träffade på var »Den fornnordiska
gudaläran». Han hade icke läst många rader, förrän han häftigt
upprörd skyndade med boken i hand den en half mil långa
vägen till kyrkoherdebostället, gick in till presten, slog boken i
bordet och frågade, om man nu ville införa hedendom i skolorna,
efter som man skaffade sådan böcker. Presten sökte väl att
upplysa honom om meningen med det omtvistade stycket, men
bonden vidblef sin öfvertygelse att boken borde bort. Och denna
mening delades nog af flera.

År 1873 lämnade jag församlingen, och då jag tre år därefter
vid ett besök i hembygden tog kännedom om skolorna, fann
jag till min glädje att flera förbättringar tillkommit. Nya
skolhus hade blifvit byggda, några kartor hade anskaffats,
Lundeqvists hemläxor begagnades som läroböcker, och åtminstone en
början till klassindelning var gjord. Allt detta hade dock icke
skett godvilligt. Hade icke fruktan att mista statsanslaget
varit den drifvande kraften, hade nog det mesta blifvit ogjordt.
Efter ytterligare bittra strider har man numera kommit därhän
att församlingen har tre examinerade lärare och skolhus i
hvarje rote.

En man som inlagt stor förtjänst om skolväsendet i Åsheda,
är kyrkoherden Lange i Pjetteryd, hvilken under 1870- och
början af 1880-talet var komminister och tidtals vice pastor
inom Åsheda församling.

Västerås den 23 februari 1891.





FÖREDRAG

VID

SYDÖSTRA SKÅNES LÄRAREFÖRENINGS ÅRSMÖTE
I TJUSTORPS SKOLHUS DEN 18/6 1892.

AV

JOHAN SCHULTZ
FOLKSKOLLÄRARE, TOSTERUP


Då jag pröfvat på något litet äfven af den skolform, som
förefanns, innan den egentliga folkskolan kom till stånd, will
jag först i några få ord tala om denna, den s. k. byskolan; om
något, som är kvar såsom ett dunkelt minne från den tid, då
jag som en 6 à 7 års pilt besökte en sådan skola under ett
läsår. Läraren war en gammal sockenskräddare, som jämte sitt
handtverk och en liten handel fungerade såsom skolmästare för
socknens barn. Han hade såsom biträden sin hustru och 3
hemmavarande döttrar. Läsrummet war en låg och trång
bondstuga, i hvilken instufvades ett barnantal, 3 à 4 gånger större
än hvad rätteligen bort wara samman. Lära känna bokstäfverna,
stafva, läsa rent, som det hette, lära utantill sin katekes, wid
första genomgåendet ensamt styckena, men wid andra ock de
till dem hörande bibelspråken, skrifva och läsa bref samt något
litet räkna war det pensum, som genomgicks. Med sång och
bön började och slutade dagligen skolarbetet. Mäster själf
intog alltid öfre änden af ett långt bord, omkring hvilket de mera
försigkomna lärjungarne hade sina platser. De wid detta bord
placerade undervisades af läraren. Att undervisningen ej tog
lärarens tid och krafter allt för mycket i anspråk, kan man
förstå däraf, att han icke så sällan under det läsningen pågick
sysslade med sitt handtverk, ja ofta under lästimmarne lemnade
han ock sin plats, för att i den intill läsrummet warande boden
betjena sina kunder. Upphöra utanlexor i katekes, leda
innanläsning i testamentet och psalmboken, åhöra brefvens
uppläsande, öfvervaka räkning och skrifning war mästers bestyr wid
sitt bord. Alls icke noga war det huru man läste, sakta eller
fort, om ljuden blefvo rätt eller orätt uttalade; helst såg man,
att det gick i raskt tempo för att vinna tid, ithy att ett hvart
barn upphördes för sig sjelf på sin lexa. De minsta lärjungarne,
de som sysslade med den s. k. »abczättan», sköttes af 
kvinnorna. Undervisningsbestyret öfvades af dem jemsides med
skötseln af spinnrocken, stickstrumpan eller något annat
kvinnligt handarbete. Ett par spinnrockar woro för det mesta
dagligen i gång. Dessas skötare hade wid sin sida någon lärjunge,
som med pekpinnen i ena och abczättan i andra handen, sökte,
oftast med mulen uppsyn och tårade ögon, med släpande och
gnällande röst, lära känna och uttala de för honom så konstiga
bokstäfverna, eller en annan något längre kommen att stafva
och lägga samman. De första innanläsningsöfningarne woro
ock förlagda till kvinnoafdelningen. Någon af kvinnorna, hvars
görande för wetandets åstadkommande hos den lille adepten
ansågs vara något mera maktpåliggande, hade icke den
surrande rocken framför sig, utan sysselsatte sig med
strumpstickning eller sömnad. I tur och ordning fick den ene lille pysen
efter den andre träda fram och mottaga undervisning samt
därefter återgå till sin plats på någon stol eller bänk samt där,
öfverlemnad åt sig själf, söka genomgå den föresatta uppgiften så
ofta att han, då han nästa gång framkallades, kunde göra reda
för densamma. Undervisningen skedde enbart genom
föresägning. Tidt och ofta upprepades ett och samma samt eftersades
af lärjungen, tills det wille gå.

Denna byskola, om än primitiv, gjorde dock för sin tid
ej så litet i upplysningens tjänst, bevisligt bäst däraf att de
flesta äldre kunde wid tiden för folkskolans uppkomst läsa och
märkvärdigt nog, mången läsa mycket wäl, med känsla och
betoning. Byskolan utgjorde ock ett godt öfvergångsskede till
folkskolan. En stor del af den första uppsättningen skollärare
utgjordes ock af de gamle byskollärarne, hvilka, genom att
någon termin bevista undervisningen vid Seminariet, gjorde sig
kompetenta till erhållande af folkskola; fordringarne för
kompetens woro wid denna tid ej så stora. Mest gällde det att
winna insikt uti den nu från utlandet här införda s. k.
wexelundervisnings- eller lankastermetoden, hvilken så behärskade
ledningen af det hela, att skolorna ju fingo namnet lankasterskolor.

Någonting stort och högtidligt war det för wisso, då man
utbytte den trånga och kvafva bondstugan mot ett, enligt den
tidens förhållanden, nytt och prydligt skolhus. Hvad 
rymligheten vidkom wisade sig snart, att skolhuset icke war tilltaget
i nog stora dimensioner för att rymma ett barnantal, uppgående
till mellan 100 à 120 st., då skolsalen endast war 14 alnar i
kvadrat och 4 ½ alnar i höjd. Ej blott läs- utan ock
samlingsrum fanns i detta skolhus. I detta senare samlades den stora
barnskaran om morgnarne. Wid 8 tiden ringdes i skolklockan.
Ut strömmade i förstugan alla barnen, stående där tätt
sammanpackade. Dörren till läsrummet öppnas. Wid kort slag af
klockan marschera barnen in i gåsmarsch och uppställa sig
utmed wäggarne rundt om i skolsalen. Det är
snygghetsmönstring, som först skall försiggå. Läraren klappar ett slag i
händerna. Nu framräcka barnen sina händer, ena handen rätt
och den andra afvigt wänd, bibehållande denna handställning,
tills läraren är midt för barnet, då handställningen genom
händernas omvridning förändras, så att granskning sker såväl
ofvan som under å hvarje hand. Sedan läraren gjort sin rund
omkring i salen och återkommit till katedern, gör han en
dubbelklappning med händerna, hvarvid alla barnen nedfälla till sidorna
sina händer. Läraren ringer ett slag och barnen göra en
wändning, wid ett andra klockslag marschera barnen och intaga sina
platser i bänkarne, hvilka woro obekväma långbänkar. Wid
öfre änden af hvarje bänk, med undantag af sandbänken, war
en ett par alnar hög ståndare, med öfverst en liten fyrkantig,
svartmålad tafla, å hvars ena sida stod ordet Ex. och å andra
en siffra, wäl angifvande bänkens ordningsnummer. Denna tafla
kunde omvridas. Till användning kom den aldrig, hvadan man
om densammas bruk ej fick någon upplysning. Inkomna i
platserna skulle bön förrättas. Under sången stodo barnen,
men wid bönens läsande, åtminstone då Fader wår och Herrens
wälsignelse lästes, intogo de en knäböjd ställning å bänksitsen F. d. folkskolläraren Per Johansson från Kyrkheddinge i Skåne (född
1843; nu bosatt i Lund) har meddelat följande noter från sin elevtid i nämnda
socken vid år 1850. Noterna gälla sålunda samma stift som Schultz' skildring.

Vid andakten avsjöngos en psalmvers före och en efter bönen. Denna
utgjordes av den lutherska morgon-, respektive aftonbönen (som intagits i de
vanliga katekeseditionerna) samt Fader vår och välsignelsen. Nära nog ingen
annan sång förekom än psalmsång..
En besynnerlighet wid bönen var den, att den öfverste å hvarje
bänk skulle under hela böneförrättningen stå upp på bänkens
sits. Bönen förrättades för det mesta af någon bland de större
lärjungarne, bland hvilka detta åliggande turade om, så att de
för en wecka i sänder hade detta bestyr. Den böneförrättande
ställde sig wid lärarens sida å katederen, men å katederns
nedersta trappsteg. Efter slutad bön och sång gafs ett slag med
klockan, hvarvid de å bänkarne stående hoppade ned på golfvet.
War det nu en Måndag, skedde omedelbart efter bönen upprop
af dem, som under weckan skulle tjänstgöra såsom monitörer.
Sedan de utsedde monitörerna intagit sina platser å smärre
säten eller bänkar utmed wäggarne — monitörerna åtnjöto
förmånen att få sitta, medan deras underordnade fingo stå —
ringdes med klockan och med det samma kommenderades: »ut
i cirklar!» Hvad man skulle wilja kalla den öfre afdelningen
gick nu upp och ställde sig omkring katedern i en större cirkel;
öfriga, de mindre — småskoleafdeln. — gingo ut till sidorna
och ställde sig i cirklar hos sina monitörer. Nu, då alla, utom
mellanafdelningen, woro utplacerade, blåste läraren i en pipa 2
på hvarandra hastigt följande stötar, i samma tempo ungefär
som stoppsignal å järnvägen, fast här betydde det icke stopp,
utan just att det hela skulle sättas i gång. Läraren sjelf
upphörde de störste och bäste bland dem, som woro framme wid
katedern Läraren och en s. k. övermonitör (denne liksom de övriga monitörerna
tillsattes pr dag) examinerade först var sina monitörer, varefter dessa gingo och
förhörde kamraterna i resp. cirklar å samma läxa: varannan dag katekes,
varannan dag bibl. hist. Om monitörerna gjorde några frågor rörande innehållet
i bibl. hist., så togo de dem ordagrant nederst på sidan i Åkerbloms lärobok.. Katekes och Bibl. Historia woro de enda ämnen, i
hvilka hemuppgifter woro gifna och som woro att upphöra. För
det mesta upphördes hvar och en för sig på sin lexa, några
kunde dock få wara samman, då de kunde följas åt. I Bibl.
Histor. hade alla, som hörde till öfversta cirkeln, samma
uppgift. I katekes war, att blott mekaniskt uppläsa stycke och
språk. Noga war det med besked; famlades en bokstaf, tillades
eller fråntogs ett ord, så kunde man blifva wisad till dörren.
Katekisation förekom en gång i weckan, en timmes tid. Bibl.
Hist. genomgicks mycket noga, nästan pedantiskt, med ord och
sakförklaringar. Sedan läraren upphört lexan i öfre afdeln.,
war, kan man gärna säga, hans egentliga arbete för dagen
afslutadt; bestod hufvudsakligen därpå blott uti att öfvervaka och
leda det hela. De större, nu upphörda, fingo sina cirklar för
att höra upp lexorna i katekes eller Bibl. Historia. Dessa, som
af monitörer blefvo upphörda, kan man anse som folkskolans
nedre afdeln. Under tiden mellanafdeln. upphördes af monitörer,
brukade läraren gå från cirkel till cirkel och höra abecedarierna
wid tabellerna, hvilken rond gjordes åtskilliga gånger under
dagens lopp. Af de wid tabellerna woro en del s. k. kännare,
som lärde sig ljudtecknen, förutsatt att det war ej långt gånget
från läsårets början, andra woro stafvare och åter några
innanläsare. Af hvartdera slaget fanns nästan någon året om,
emedan i skolan intogos barn när som helst; detta, ehuru läraren
gärna wille wid läsårs början hafva in i skolan nybörjarne.

Då alla lexorna woro upphörda, wanligtvis åtgick därtill
2 timmar, fingo barnen rast. Rastestund fingo alla,
undantagande de, som ej kunnat sina lexor och hvilka hade sin plats
wid dörren, hvarest mången kunde få stå hela förmidd. och
däröfver. Endast en rast bestods under f.midd. likasom ock en
under e.midd., ¼ timme. Man bör dock icke tro, att barnen
hade mindre fritt då än nu för tiden. Emellan rasterna utbådo
sig barnen fritt. Detta genom att klappa i händerna och räcka
upp högra handen. En nick af läraren eller skakning med
hufvudet war tecken till bifall eller afslag. Nere wid dörren
woro å spikar upphängda 10 à 12 st. träbrickor. Det barn,
som fått extra lof att gå ut, gick ned och tog sig en bricka
samt gick ut. Så länge brickor funnos att tillgå lemnades
utgångslof, men sedan war det stopp, tills af de utevarande någon
war inkommen igen och aflemnat brickan på sin plats. Mycken
tid gick dagligen försummad genom ett sådant tillvägagångssätt.
Månget barn gagnade sig mer än tillbörligt war af friheten.
Icke sällan fick läraren gå ut och hämta in sölare, hvilka kunde
glömma sig ända därhän, att de stannade ute ½ timvis.
Reformen, 10 à 5 minuters rast efter hvarje lästimme war, fast
den kan synas ringa, af ej så liten betydelse för skolarbetet 
Arbetet började kl. 8 eller, om det då ännu ej var ljust, något senare,
eftersom inga lampor användes. Efter 1 à 1 ½ timmes arbete gavs ½, stundom
¾ timmes rast, då en mindre måltid (lillmiddag) intogs..

Sedan barnen inkommit efter rasten war det wanligtvis
räkning Räkneundervisningen försiggick på griffeltavlor efter tabeller. Med hjälp
av en facitbok »upphörde» läraren elevens arbete i ämnet.. Junkers tabellkurs och något längre fram Pihlstrands
tabeller eller räknebok war undervisningsmaterialet. Äfven wid
räkning woro monitörer, att öfvervaka arbetet. Om någon
undervisning, i nutida bemärkelse, kan man ej rätt gärna tala. Mycket
sällan lemnade läraren någon handledning. Wid tillfällen då
willrådighet rådde om förfaringssättet wid lösning af en wiss
uppgift och man hänvände sig till läraren för att få hjälp, blef
oftast svaret detta: »Se på regeln och följ den»! Märkvärdigt
ändå, huru i den tiden likväl en och annan erhöll ganska god
räknekunnighet. Det berodde väl därpå, att lärjungen måste
sjelf tänka och lärde sig därvid att sjelfständigt tänka, då i en
senare tid det är så, att man har så svårt att få lärjungarne
till egen tankeöfning. De wilja ha allting prepareradt för sig
af läraren, annars will det icke gå, tro de. I såväl detta som
öfriga ämnen gick man temligen brådstörtadt, under medlet af
60-talet, från en ytterlighet till en annan. Före den tiden fick
lärjungen sjelf göra det mesta och taga sig fram bäst han kunde;
efteråt har det blifvit motsatsen: ingenting förelägges lärjungen
utan att det förut blifvit af läraren genomgånget och förklaradt.
Detta har alstrat mångordighet hos mången lärare. En reaktion
synes wara att motse. Man börjar alltmera hålla fram: läraren
tale mindre, men lärjungen dess mera. Åt räkning egnades
mycken tid, för det mesta ett par timmar dagligen.

Wid skrifning, som skedde efter förskrifter, de mindre å
sandbänk under monitörs öfverinseende, bestod lärarens mesta
sysselsättning uti att formera gåspennor. Efter utskrifven sida
skulle lärjungen gå fram och uppvisa den för läraren.
Felskrifning, slarf eller nedbläckning bestraffades strängt, i följd hvaraf
ock den rundligt tilltagna tiden — skrifning hvarje dag —
den gamla skolan hade att framvisa ett godt resultat i skrifning.
Rättskrifning förekom en gång i weckan De mindre barnen övade skrivning på griffeltavlor eller, i somliga
skolor, i sandbänk. De större lärjungarna övade välskrivning på papper; det
skedde vanligen med gåspennor, någon gång med stålpennor. Blott någon enda
gång övade de allra längst komna rätt- eller uppsatsskrivning..

Ingen dag gick utan att innanläsning öfvades. I nya
testamentet eller psalmboken lästes någon gång under lärarens egen
ledning. Därvid sutto alla på sina platser i bänkarne och de
mindre fingo sitta såsom tysta åhörare. Det wanliga war dock,
att alla ställdes uti sina cirklar och under monitör läste
innantill På förmiddagen drev man i bänkarna innanläsning i psalmboken och
nya testamentet. På eftermiddagen lärdes i cirklarna stavning och innanläsning
å tabeller, upphängda på tabellställare mitt på golvet.. Wi hade Erasmi läsebok till en början, senare Berlins
läsebok i naturläran. Under alla innanläsningsöfn. i cirklar gick
läraren stadigt omkring från cirkel till cirkel för det mesta med
rotting i hand, öfvervakande det hela. Man skulle lätt wilja
tro, att barnen härvid skulle brista i tillbörlig ordning och
uppmärksamhet. Detta war dock ingalunda fallet, åtminstone woro
de få, som gjorde sig härtill skyldiga. Den, som bedref fuffens
eller ej följde med, blef genast utvänd ur cirkeln. En, för
hvilken detta mycket sällan förekom, fick blott bära skammen att
stå utvänd ur cirkeln till straff för sin förseelse, men förekom
det mer än en gång och under samma öfning, fick han eller
hon smaka rottingen. Innanläsningsfärdigheten war god i den
gamla skolan.

Af Sv. Historia och Geografi lästes blott helt litet och af
några få, de som woro allra mest försigkomna; i förstnämnda
ämnet endast det, som utgör afslutningen af
wexelundervisningssällskapets tabeller; geografi det lilla, som förekom i Hemskolan;
naturlära lästes ej annat än innantill Någon annan undervisning i historia, geografi och naturkunnighet än
den som inhämtades under läsning å tabellerna förekom ej. Där lästes om
Gustav II Adolf, Magnus Stenbock, himlakropparna, jordens byggnad, London,
blodcirkulationen, vissa djur o. s. v..

En öfning i utanstafning förekom hwarje dag, förlagd till
slutet af dagen, wid tid då man ej kunde se att läsa i bok
eller skrifva. Man fick hålla ut hela dagen, ända tills det war
nästan mörkt. Mången afton stod man som skolpilt i skolan
och såg, huru månen kastade sitt sken in i skolsalen. Man war
då icke, wid tanken på den långa hemvägen, wid godt mod
eller tänkte just det bästa om sin lärare. Sista öfningen för
dagen — utanstafningen — må särskildt skildras. Den war den
mest bullersamma och öronpinande. Skolsalen hade 6 par fönster,
och wid hvartdera hade vanligen tvenne cirklar plats. Till
utanstafningen hörde, att monitören först skulle utsäga ordet,
som skulle stafvas, 2:ne gånger. När detta war gjordt,
uppräckte alla till cirkeln hörande sin högra arm och, med all den
kraft de kunde, eftersade de ordet 2:ne gånger. Därefter
stafvades ordet så, att i ordning som de stodo, den förste sade
ordets första bokstaf, den andre den andra, den tredje den 3:die
bokstafven och därefter den 4:de i ordningen utsade stafvelsen,
om den näml. innehöll 3 ljud, och så fortsattes undan för undan,
tills ordet war stafvadt och sammanlagdt. Här fordrades att
följa med noga för att icke blifva bet. Många woro ock de,
som härvid blefvo utvända ur sina cirklar och fingo afbasning,
något hvarpå ej sparades i denna tid. Stor omvexling i
schemat rådde icke, utan det war mest lika alla dagar, hvarföre nu
ej stort mera är att säga om tillvägagåendet i en skola under
lankaster-regimen. Bortåt mot slutet af 50- och i början af
60-talet skrefs mycket i tidningarne, ordades å skolläraremöten och
anmärktes af inspektörerna, som wid den tiden börjat sin
werksamhet, om denna metods olämplighet, hvadan innan år 1864,
då det cirkulär utkom, som gaf dödsstöten åt lankastermetoden,
sättet för undervisningen redan genom skollärarnes eget initiativ
undergått en betydlig förändring. Hvad skollär. härigenom fått
på sin lott är, synnerligast sedan normalplanen tillkom,
anordningen på landet: en skola, med 4 à 6 klasser, samtidigt
undervisade af samme lärare. Har skolan wunnit något genom en
sådan anordning, så icke har läraren det: ett olidligt onus är
lagdt på hans skuldror.

Examen omfattades då till att synas med långt mera
intresse än i wåra dagar; den war som en högtidsdag. Många,
föräldrar och äldre syskon, ja, om det war en söndag, äfven
drängar och pigor samlades i skolan för att åhöra examen.
Måhända war det endast nyhetens behag eller förvetenheten,
som å den tiden gjorde folket så flitigt att inställa sig. Ej blott
sockenborna utan ock alla skollärarne inom pastoratet samt från
angränsande pastorat kommo samman. De kunde alltid fritt
bevista hvarandras examina. Ännu i wåra dagar fortlefver i
samma bygd det skick, att skollär. göra hvarandra besök
examensdagarne, fast det nu ej åligger dem såsom fordomdags;
numera äro de blott passiva, åhörande liksom öfriga tillstädeskomna.
Så icke förr. Åt hvarje tillstädesvarande skollär. tilldelades en
cirkel; läraren på stället behöll alltid sjelf den öfversta cirkeln.
Ju flera lärare voro närvarande, dess förr kunde examen gå öfver.
Woro få tillstädes, så fick, förstås, en lärare efter hvartannat
examinera flera cirklar. Examinator gick under hela tiden från
cirkel till cirkel, dock mest uppehållande sig wid den första.
Efter examen hölls alltid af examinator ett tal till lärare, barn
och föräldrar; ett tal, i hvilket ej sparades på beröm och
uppmuntran till framtida ansträngningar I slutet av mars hölls examen. Förhöret bestod huvudsakligen av
utanläsning i katekes och bibl. historia samt innanläsning i Nya testamentet. Även
uppgifter i räkning gåvos. Dessa exempel skulle barnen räkna på sin griffeltavla,
som därefter framlämnades till pastor och skolråd för granskning. Avgångsbetyg
från folkskolan hade man på den tiden ej ens hört omtalas..






EN LANKASTERDAG 1850

AF

LARS AUG. SÖDERGREN
ÄLVSHÖG, FALKENBERG


En dag i en lankasterskola 1850.

Det är Måndagen den 15 Maj 1850, klockan half 8 f. m.
Från skilda håll komma gossar och flickor i stort antal, alla
försedda med korgar på arm eller i hand, alla styrande sina
steg till samma mål, ett stort, ståtligt, rödmåladt skolhus nära
landsvägen. Strax i närheten synes den vattenrika Tidan
utgjutande sig i sjön Östen. Skolträdgården, 2 tunnland i vidd,
är bevuxen till en del med de präktigaste fruktträd och
bärbuskar. Skolhuset, uppbygdt på 1830-talet, är omtaladt när och
fjärran såsom ett under i byggnadskonst både hvad yttre
anordning och inre bekvämlighet vidkommer. Ännu den dag som i
dag är, är skolsalen stor nog för alla folkskolebarnen från
pastoratets fyra kyrkosocknar, som ännu icke, så otroligt det än tyckes,
ha mer än en folkskollärare tillsammans. De skolpliktiga barnens
antal är 265.

Uppför en hög stentrappa, på båda sidor försedd med
handräcken och sittbräden, stiga vi in i den stora rymliga förstugan,
från hvilken fyra dörrar leda till skolsalen, lärarens rum, vinden,
och genom den fjärde se vi alla barnen begifva sig med
matkorgar och ytterplagg. Vi följa och inträda i ett s. k.
samlingsrum, hvilket ensamt är större än mången nutida skolsal. Rundt
om alla väggar hängas korgar, mössor, hufvuddukar. Ett stort
bord och långa bänkar utgöra möbleringen. Rummet är ock
försedt med en stor spis. Barnen begifva sig fortast möjligt in
i skolsalen, dit en dörr från samlingssalen leder och därifrån
snart ett bedöfvande sorl höres, då hvart och ett barn i hast
tager upp sina böcker och med högsta möjliga diskant och
fortaste tempo läser öfver sina lexor för dagen: katekes, bibl. hist.,
sv. hist., geografi, Olssons hemlexor o. s. v. I ett nu blir
såsom genom ett trollslag grafvens tystnad. In genom 
dubbeldörren från förstugan inträder den stränge skolmästaren (— på
ryggen och af sina vedersakare, ty äfven han har sådana, den
förträfflige mannen, kallad Skoljon eller oftare Kuljon till följd
af puckelrygg). Att J. N. har respekt med sig höres och synes
af den uppmärksamhet, hvarmed alla barnen betrakta honom.
Med så gravitetiska steg en 30-åring kan åstadkomma, uppstiger
han i den höga katedern, derifrån snart bön, sång och musik
höres, den senare åstadkommen af en så kallad psalmodikon.
Efter bönens slut räknas barnen, som äro placerade på 9
långbänkar, af hvilka de två främsta kallas sandbänkar. Barnen äro
i dag 129, omkring 14 på hvarje bänk. 11 hafva således behagat
icke infinna sig. Hela inskrifna barnantalet är nämligen 140.
Skolan är den enda befintliga för fyra kyrkosocknar och ingen
småskola. Den stora inbundna journalen framtages, hvarje barn
uppropas och de frånvarande få sitt streck.

Eftersom det är måndag skola monitörer utnämnas, en för
hvarje av de sex nedersta bänkarne, hvilka lika som de tre
öfversta representera hvar sin klass. Monitörerna tagas ur de
tre högsta klasserna. Deras tjenstetid räcker en vecka för hvarje
gång och återkommer i regeln 3 gånger under året. (Härvid
bör anmärkas, att samma tre öfversta klasser ej erhålla särskilda
monitörer, utan skötes deras syssla af den högste i klassen samt
att läsåret aldrig sträcker sig längre, än från den 15 April till
den 15 Oktober. Under öfriga tiden af året hålles en gång på
fjorton dagar lexförhör, ett i hvarje socken). Nu tillträda
monitörerna sina funktioner. De förhöra hemlexorna i katekes och
biblisk historia; lexorna olika för hvarje barn. Dervid förfares
mycket noggrant. Högst sällan förekommer mannamån. Dertill
äro vittnena för många. Kanske någon lexupphörande skulle
vara hågad som mutor mottaga en griffelstump eller en
byxknapp, de mäst gångbara och lättast anskaffade mutningsmedel,
men skarpare öron än Heimdalls lyssna och flera ögon än
Argus' skåda. Den late eller kanske mindre begåfvade måste
derföre lemna sin plats på bänken och ställa sig vid
långväggarne, gossarne vid den ena, flickorna vid den andra. Mången
begifver sig nog dit med tungt hjerta, åtminstone synes så af
de strida tårar som falla.

Efter förrättningens slut kommer läraren, som hitintills varit
en stum åhörare, och håller restförhör. Befinnas nu väggståndarne
hafva inpluggat den lilla uppgiften i minnet, få de återtaga
sina platser på bänken. I annat fall blifva de genast nedflyttade
under kamraten till venster. ABC darierna hafva inga hemlexor.
De sysselsättas under första timmen på ett egendomligt sätt.
Deras bänkar hafva vid ändar och långsidor halftums tjocka
och tvåtums breda påspikade träribbor. Det mellanrum,
derigenom uppkommer på bänken, fylles till en fjärdedels tum högt
med finaste, hvita sand. Till hvarje bänk finnes en bräda, en
half aln lång och af samma bredd som det sanduppfyllda rummet
på bänken, på öfre sidan försedd med handtag och på undre
med två refflor på vederbörligt afstånd. Monitören ställer sig
vid bänkens ena ända, fattar strykbrädan med ena handen,
kommenderar händerna ned, far så med snabb fart öfver den
på bänken utbredda sanden, deri brädan kvarlemnar en ganska
slät yta försedd med två upphöjda ränder. Åter kommenderas
händerna uppl Omedelbart framför barnen hänger en tabell med
skrifstil. Monitören pekar på det streck eller den bokstaf, som
skall inläras och säger ljudligt dess namn. Barnen försöka att
med högra handens pekfinger efterbilda densamma i den lösa
sanden. Bär något barn sig allt för otympligt åt, får det en väl
behöflig hjälp af monintöre. När icke plats mer finnes för någon
bokstaf, så: Gif akt! Händerna ned, och strykbrädet kommer
farande.

Lexorna äro upphörda, första arbetstimmen är nära slutet.
Ingen rast ifrågakommer. Läraren bestiger katedern. Allas ögon
äro riktade på honom. Stå upp! kommenderas; så höger om!
Ur bänken marsch till cirklarne. Från förr vet hvar och en sin
plats vid väggarne. Barnen ställa sig med ryggen åt väggen i
en enda lång oafbruten rad. Åter kommenderas händerna fram
och nu sker snygghetsmönstring med dess vanliga påföljder, så
ett slag i bänk med en alnslång pekpinne. Den långa lefvande
raden öppnar sig på åtta särskilda ställen och bildar nio
halfcirklar med väggen till diameter. Framför barnens ansikten
hänga tabeller, utgifna af wexelundervisningssällskapet och tryckta
med olika stilar för öfning uti innanläsning. Monitören ställer
sig längst till venster med pekpinnen i högra handen. Allas
händer på ryggen! Och nu börjar en bokstafvering, stafning och
renläsning från nummer 1 till och med 129, fortgående i en
dryg timme. Derunder går läraren en tyst åhörare från klass
till klass; och befinnes något barn hafva förkofrat sig uti
innanläsning mer än grannen till höger, så genast sker uppflyttning;
äfven till högre klass. Klockan slår tio, cirklarne förvandlas till
den långa linien, gåsmarsch anträdes till dörrarne och en kort
rast vidtager. Denna tillbringas mest i samlingsrummet, der
matkorgens innehåll synas och de bästa bitarne annekteras af girig
hand och hungrig måge. Signalpipan ljuder, alla samlas på den
rymliga gården, uppställas i två rader efter kön och på gifvet
tecken af läraren marscheras in till platserna i bänkarne. — —
Sandbänkarne, synonymt med ABC darierna, skrifva. Alla öfriga
klasser räkna under sina respektive monitorers uppsikt.

Åter har en timme förflutit, och den härliga, två timmar
långa middagsrasten vidtager. Efter en kort bön styras stegen,
med läraren i spetsen, till samlingsrummet. Der synes i den
stora spisen en väldig gryta med rykande innehåll, ikring hvilken
ungefär ⅓ af barnen placera sig med träskålar i händerna.
Läraren fattar en slef i sin högra hand och tilldelar hvart barn
af grytans innehåll, som befinnes vara välsmakande ärter. Wid
det förut omnämnda stora bordet inmundigas med aptit den
rara maten. Behagas en andra portion, erhålles den gärna.
Grytan är ännu ej tömd.

Ut, ut, ljuder snart från hundra munnar, och liksom bi frän
en kupa störtar barnskaran till kanske den nöjsammaste
sysselsättningen på hela dagen: Lekens glada stunder. En grupp
leker änkleken, en annan hök och dufva, en tredje säljer och
köper fåglar, en fjerde slår käglor, en femte »singlar», en sjette
kastar knappar i håla o. s. v., o. s. v. Att gå på styltor mer och
mindre höga, är också mycket omtyckt, likaså hoppa bock öfver
hvarandra.

Denna middagsrast afbrytes för en del barn på ett
angenämt sätt. 34, 18 gossar, 16 flickor inkallas i samlingsrummet.
På det der befintliga långa bordet upptäckes en stor hög nya
kläder, hel kostym för gossarne och klädningar för flickorna,
allt förfärdigadt af hemväfdt bomullstyg af bästa beskaffenhet.
Hvarje plagg är försedt med nummer och namn, vid hvars
uppropande af läraren motsvarande barn framträder och mottager
bockande och nigande den för mången dyrbara gåfvan. I afskildt
rum sker genast förvandling och från den dagen presentera sig
barnen i dessa ökända dräkter.

Ännu en överraskning förestår: Läraren tillsäger samma
barn, som nu så frikostigt blifvit belädda: Nu fån I säga till
vid hemkomsten, att i morgon bittida klockan sex sker den
vanliga utdelningen från sockenmagasinet, då hvart och ett af
Er, barn, som flitigt går i skolan, erhåller en fjerdedels tunna råg
och lika mycket hafre. I lofva mig, att hädanefter som hitintills,
flitigt besöka skolan och icke göra såsom några av Eder gjorde
i fjol: Sedan kläderna voro erhållna och säden utdelad, behagade
Ni uteblifva härifrån. Gören ej så! Lofven I mig det? Ja, förstås.

Något före två låter hvisselpipan höra sitt gälla ljud.
Läraren stiger ned på gårdsplanen, uppställning sker för några enkla
gymnastiska rörelser och marscher. Så i kö för inmarsch. Wid
inkommandet skrifning för hela skolan, i sand, på tafla och
papper, de fyra högsta klasserna efter diktamen; så traskande
till väggarne efter lika kommendering som på förmiddagen.
Samma arbete förekommer även nu, utom i de högre klasserna,
där ¾ timme läses geografi och ¾ timme svensk historia.
Midt under lektionen inkomma i skolan fyra storväxta, fjorton
eller femtonåriga pojkar och sätta sig på bänkarne. Vad är det
för passagerare? De se så varma ut. Svetten lackar från deras
pannor. De hafva för lärarens räkning gräft ett grönsaksland,
för hvilket arbete de nu erhålla hvar sin 3 skilling.

Lektionen är slut. Så en kort rast, under hvilken kvarlefvorna
af föregående måltider inmundigas.

Nu en episod. Midt för yttre trappan stannar en
»herrskapsvagn», förspänd med 2 svarta glänsande hästar, körda af
en livréklädd kusk. Ekipaget tillhör den rike baron St. på det
2 mil aflägsna H—g. Han är själf ute för att till sitt ståtliga
herresäte hämta vår lärare, som till alla sina öfriga sysslor äfven
räknar den att vara djurläkare, dertill vederbörligen
dokumenterad, ity han har genomgått »Drosaskolan» i Skara.

Skyndsamt inkallas barnen, vice lärare tillsättes och så:
Farväl barn, våren nu snälla och lyden J., som om det vore
jag själf. Nu ut för att sätta sig till vänster om tvillingbrodern
i utseende. Båda se lillgamla ut, hafvande en längd af knappast
2½ aln, korta halsar, axelbreda som atleter samt med hvar
sin utväxt på ryggen.

Vi gå åter in i skolsalen för att höra och se huru den
trettonårige skolmästaren skall kunna hålla disciplinen vid makt
bland 128 kamrater, många både äldre och större än han själf.
Förklara det den som kan. Wi förstå icke. Wi endast konstatera
faktum: Arbetet går sin gilla gång, utan störande uppträden.
Som ett damokles-svärd hänger för barnens medvetande
vicelärarens både rättighet och skyldighet att på tabula nigra
uppskrifva den olydiges namn, och den som så utmärkts är vid
ordinarie skolmästarens hemkomst att beklaga. Arbetet fortgår
således obehindradt denna timme på tabeller, med undantag af
att de två öfversta klasserna sysselsätta sig med linearritning
och frihandsteckning. Till sist intagas åter bänkarne af alla
barnen, skrifning och räkning förekomma åter, tills klockan 6
de hemförlofvas. Först läses en kort bön och sjunges en
psalmvers, barnen säga alla på en gång godnatt och begifva sig
derefter hvar och en mot sitt hem.

Innan vi lemna skolsalen, låtom oss kasta en blick på den
inre anordningen och storleken. Rummet är 20 alnar långt och
16 alnar bredt samt 6 alnar högt, upplyses af 8 fönster, hvilka
sitta så högt upp på väggarne, att de förut omtalade tabellerna
kunna hänga under dem. Väggarne äro tre alnar högt upp
panelade, för öfrigt målade med vattenfärg och behängda med
hundradetals porträtt af märkvärdiga svenska män och kvinnor
samt med ej så få kartor jämte reduktions- och
multiplikationstabeller, förteckning öfver Sveriges städer m. m. Katedern
upptager, såsom sig bör, en framstående plats. På densamma
äro placerade på ena sidan om läsaren en jordglob, på den
andra en himmelsglob, båda flitigt anlitade. Med saknad lemna
vi denna kära boning. Utkomna få vi se, att pojkarne ej hunnit
långt från skolans väggar. Vid korsvägen skall betalas för
gammal ost. Tillfället är alltför gynnande. Busen är ju långt
borta och ställföreträdarens makt anses ej räcka utanför
skolsalens väggar. Derföre, ett, tu, tre, örfilar utdelas till höger
och venster med de nu tömda matkorgarne. Till och med blod
flyter. En närboende arrendator tillkommer och afstyr ofoget,
lofvande att anmäla det för vederbörande, som nog vid tillfälle
låter Mäster Erik dansa på de skyldiges rygg. Tänkande
härpå, lomma hvar och en sin väg.

(16 Febr. 1891).






UPPLÄNDSKA BARNDOMSMINNEN
FRÅN 1860-TALET.

AV

FR. THUNVALL
DANMARKS SOCKEN



I min födelsesocken, belägen i mellersta Uppland, fanns
blott en skola. Jag antager, att skolsalen hade normalt utrymme
för knappt 40 barn, men det var nog mer än dubbla detta
antal, som på en gång undervisades där. Avklädningsrum fanns
icke. Ljuset insläpptes genom åtta fönster, tre på vardera
långsidan och två på gaveln. Möbleringen bestod av en hög kateder
mellan gavel fönstren, ett skåp på ena sidan om dörren, nio
långbänkar samt säten utefter väggarna. På väggarna hängde
några kartor, stavnings- och renläsningstabeller samt en svart
tavla, som mycket sällan togs i bruk. Undervisningsmateriellen
bestod för övrigt av griffeltavlor, psalmböcker och nya
testamenten samt välskrivnings- och räknetabeller. Några anordningar för
luftväxling funnos icke, och under den kalla årstiden öppnades
aldrig ett fönster. Golvet skurades en gång om året och sopades
en gång i veckan. Vid sopningen, som utfördes av skolbarnen,
måste de först ut i bondgårdarna i byn och låna kvastar, ty skolan
höll icke sådana. Damma fick var och en göra på sin plats,
vanligen med rock- eller pälsskörtet. Eldningen ombesörjdes av
den, som först kom till skolan.

Arbetet i skolan började och slutade med psalmsång och
bön. En gosse fick ställa sig på katedertrappan och, sedan en
psalmvers var sjungen, läsa bönerna. Då dessa böner inlärdes
genom att åhöra den slarviga, entoniga läsningen, kunde det ej
bli någon rätt uppfattning av innehållet. Man läste t. ex.: »Herre,
hela rike takta, led vår konung i ditt ljus. Dina änglar sända
tvakta hans regering och hans hus» o. s. v. Då morgonbönen var
förrättad, framtogos böckerna, och det blev ett ivrigt, högljutt
överläsande av läxorna. Läraren slog sig ner på långbänken
längst nere vid dörren, och de mest försigkomna barnen ställde
sig i halvcirkel kring honom. Den, som stod vid halvcirkelns
ände till vänster om läraren, gick fram och läste upp sin läxa;
nästa »man» framträdde osv. De övriga barnen fingo nu ordna
sig i halvcirklar kring väggarna. Monitörerna togo plats var
och en i sin halvcirkel och gingo till väga på samma sätt, som
läraren gjort förut. Nu var kristendomsundervisningen för dagen
undangjord. Några frågor eller förklaringar över det lästa
förekommo aldrig.

Efter förmiddagsrasten läste de äldre barnen svensk historia
eller geografi. Lästes geografi, stodo barnen kring kartan. Vid
slutet av timmen gav läraren några frågor över det lästa. De
övriga barnen stodo i halvcirklar kring stavningstabellerna. Till
vänster om tabellen stod monitören och pekade på. Så stavades
omväxlande av en i sänder och alla på en gång. Var någon
ouppmärksam, skuffades han ut ur cirkeln, och då man vanligen
stod med armarna om varandras hals, var den utskuffade
utestängd »sig själv till straff och andra till varnagel». Ville monitören
pröva sina elevers kunskaper, höll han tabellen med baksidan vänd
utåt och dikterade. Var han nöjd med provet, marscherade han
fram till läraren och rapporterade: »Dom kan nu». Så kom
läraren och examinerade. Gick det bra, fick man ny tabell, i
motsatt fall blev det bakläxa. På detta sätt övades rättstavning
i denna skola. Avskrivning övades aldrig, och under hela min
skoltid förekom diktamensskrivning en gång.

Efter middagsrasten var det välskrivning för dem, som
övades i detta ämne. Nybörjarne övades i sandbänken, som hade
sin plats längst fram vid katedern. Då lektionen började, ställde
sig monitören vid högra änden av bänken och kommenderade:
»Lägg ner pinnarna och tag bort händerna!» Sedan han
linjerat med den refflade plattan, ställde han sig på sin förra
plats och gjorde en hastig svängning uppåt med pekpinnen,
varvid alla händer hastigt lades upp på bänkkanten. Monitören
kommenderade: »Tag pinnen och sätt på begynnelsepunkten och
skriv lilla a». — »Lilla a», ropade alla barnen i korus, varefter
skrivningen började. Monitören gick med tabellen framför
bänken och utpekade för barnen den bokstav, som skulle skrivas.
Då både stora och lilla alfabetet var genomgånget, fingo de,
som skrevo bäst, börja skriva på tavla, och nya lärjungar
intogos i sandbänken. De, som skrevo på tavla, samlades vid
skrivtimmens början kring läraren för att av honom få förskrift
på tavlan. Då man skrivit en stund, gick man fram till läraren
och höll tavlan framför hans ögon. Godkände läraren skrivningen,
blev det ny förskrift, i annat fall blev det att skriva om. Då
man övat sig tillräckligt länge att skriva på tavla, fick man
börja skriva på papper, först storstil, så mellanstil och slutligen
småstil. Under den sista fjärdedelen av skoldagen hade de
yngre barnen innanläsning eller någon gång huvudräkning, de
äldre vanligen tavelräkning, men stundom fingo även de läsa
innantill. De yngre barnen handleddes av monitörer både vid
innanläsningen och huvudräkningen. De minsta barnen läste på
innanläsningstabeller, de mer försigkomna i nya testamentet
eller psalmboken. Den undervisning i räkning som meddelades,
var ganska knapphändig. För att slippa höra hur dum man var
frågade man hellre en mer försigkommen kamrat än läraren.
Stundom fingo vi sjunga några sånger, men ehuru läraren var
sångare, fingo vi ej lära någon ny sång under hela min skoltid.

En del av lilla katekesen kunde jag utantill, då jag började
min skolgång. Antagligen ansågs jag för ung att börja skriva
och räkna, ty under den första terminen fick jag sysselsätta mig
endast med katekesläsning, stavning och innanläsning på tabeller.
Vid terminens slut kunde jag till lagens senare tavla av
Lindbloms förklaring. Under ferierna tog far hand om undervisningen.
Varje dag måste jag läsa upp en läxa i katekesen, och då jag
började min andra termin, kunde jag hela första huvudstycket.
Under denna termin tillkom något nytt: jag fick börja skriva,
först i sandbänken och sedan på tavla. I katekesen lärde jag
mig under denna termin till tredje huvudstycket. Vid terminens
slut skulle vi »läsa för betyg». Läraren förhörde oss för att
pröva, huru säkra vi voro i våra stycken. Katekesläsningen gick
med glans, men stor blev lärarens förvåning, då han hörde att
jag ingenting läst i bibliska historien. Men detta var ju icke så
förvånansvärt, då varken läraren eller far eller mor talat om
någon biblisk historia. Sommarferierna varade blott sex veckor,
varför det gällde att vara mycket flitig. Ungefär hälften av
tredje huvudstycket och 12 berättelser av gamla testamentet
hann jag lära mig. Under min tredje termin läste jag till fjärde
huvudstycket i katekesen och hela gamla testamentet av bibliska
historien. Då jag började den fjärde terminen, kunde jag hela
katekesen. Under loppet av denna termin läste jag till slut på
bibliska historien och var alltså vad kristendomskunskapen
beträffar fullärd, innan jag fyllt tio år. Sedan var det blott att
behålla det inlärda i minnet, varför det lästa repeterades vid
terminernas slut. Så småningom hade jag fått börja räkna på
tavla samt läsa svensk historia och geografi.

Efter tio terminers skolgång avgick jag från skolan. I
katekes och biblisk historia var jag nog tämligen säker. Naturlära
lästes icke. I räkning hade jag hunnit med både decimalbråk
och allmänna bråk, men då jag ej erhållit någon egentlig
undervisning i detta ämne, var allt mycket snart bortglömt. Läraren,
som för övrigt var en hedersman, tycktes sakna allt intresse
för lärarekallet.

Då tiden tillstundade, att jag skulle söka in på seminarium,
läste jag en månad för en seminarist, som genomgått första
klassen. Med sådana kunskaper kunde man för femtio år sedan
vinna inträde på ett folkskollärareseminarium.

Uppsala i Juli 1922.





SKOLMINNEN FRÅN WALLBY

(UPSALA ERKESTIFT)

ÅREN 1844—1850

AF

E. G. WENSELL


Om Vallby folkskola under dess första 40 år.

Vallby sockenskolas första tillvaro i egentlig mening kan
sägas datera sig från den 1 maj 1799, då, efter verkstäld
förening af Vallby och Arnö församlingar till ett gemensamt
pastorat, indragna komministerbostället härstädes blef anslaget till
en skolmästares avlönande Därom jfr förf:s historik 1701—1844. Åtminstone en del därav finnes
i S. A. F:s arkiv.. Därigenom kom skolan så att
säga att stå på egen botten och läraren undslapp den hårda
lotten att längre nödgas se församlingsborna i händerna efter
hvarje brödbit. Den gamle klockaren och skolmästaren Erik
Frankenberg, då redan 56-årig, bibehölls vid skolmästaretjänsten
intill sin död, som inträffade den 1 maj 1802. Sedan de
Frankenbergs efterlefvande familj tillhörande tjänste- och nådåren
utgått, blef platsen lagligen besatt med ordinarie innehafvare.
I anseende till Arnöbornas klagomål öfver det försiggångna
valet, kunde denne ej flytta hit och själf börja undervisningen
i skolan förrän den 10 januari 1805. Ifrån sistnämnda dag har
läraretjänsten i härvarande skola innehafts af prästerlige lärare
ända till den 1 Maj 1865, hvilken dag jag såsom ordinarie
tillträdde skolan.

De skolpräster, hvilka före mig innehaft befattning såsom
ordinarie lärare vid skolan, äro i ordning följande:

1. Mag. Gustaf Collinder, f. i Sala 16/7 1775, stud. 1793,
mag. 1800, prästv. 11/12 s. å., coll. scholæ i Enköping 22/6 1801,
skolm. i Vallby 8/4 1804, past. ex. 1808, kyrkoh. i Vallby och
Arnö 27/12 1813, prost 11/6 1828, d. i Vallby 9/4 1851.

2. Georg Collenius, f. i Ofvansjö 5/10 1787, stud. 1804,
prästv. 10/12 1810, skolm. i Vallby 22/5 1814, komm. i Villberga
10/1 1827, d. i Villberga 7/5 1831.


3. Pehr Olof Zethrin, f. i Kallmar 7/12 1799, stud. 1818,
prästv. 11/12 1822, skolm. i Vallby 16/4 1827, past. ex. 10/6 1830,
komm. i Husby-Odensala 16/12 1834, kyrkoh. i Kallmar 29/11
1837, d. såsom kyrkoh. och kontr. prost i Lillkyrka 29/4 1867.

4. Elias August Wallinder, f. i Tierp 1/10 1808, stud.
1824, prästv. 15/10 1831, skolm. i Vallby 14/5 1834, komm. i
Edebo 30/11 1842, d. i Stockholm l3/10 1851.

5. Anders Jacob Almgren, f. i Almunge 23/3 1817, stud.
18.., prästv. 18.., skolm. i Vallby 19/3 1843, d. i Vallby
29/5 1862.

6. Johan Zacharias Ekström, f. i Väckelsång (Kronob. län),
4/12 1832, stud. 1855, skolm. i Vallby 29/3 1863, prästv. 6/8
1863, kap. pred. i Högbo 10/3 1865, kyrkoh. i Undersvik 14/9
1868, kyrkoh. i Färila 16/10 1871.

Med undantag af den andre i ordningen, Collenius, har
jag personligen känt alla dessa mina företrädare. Jag anser
mig böra nämna något litet om antalet lärjungar, som varit i
skolan inskrifna från dess första början 1799 ända till tiden för
mitt tillträdande af den ordinarie tjänsten, äfvensom om
lärjungarnes kunskaper vid deras intagning i skolan. För den
större åskådlighetens skull begagnar jag mig därvid af följande
tabellariska uppställning:

Antalet under den prästerliga läraretiden i Vallby skola
intagna barn, som vid inskrifningen i skolan kunnat

— u — n — d — e — r —
Frankenberg Collinder Collenius Zethrin Vallinder Algren Ekström Summa Utgör i %

Ingenting    2 14 3 20 5 44 9
Bokstäfverna   3  14 2 21  40 8
Börjat stafva   9 11 4 3 31  58 } 20
Stafvar klent   7 14 4 1 10 3 39
Börjat läsa innantill   6 13 4 7 23  53 } 25
Läser innantill klent   9 8 15 2 3 3 40	
» » någorlunda   6 3 12 3  1 25	
» » väl      1   1
Börjat läsa utantill i katekesen    2 .4 9 21 1 37 } 38
Läst lilla katekesen   3 15 .7 .5 15 3 48
1:a hufvudst.: förkl.   2 2 .8 .4 14 .1 31
2:a » »   1 3  .3 .1 8
3:a » »   2      2
4:a » »     1    1
hela katekesen   1 .7 22 11 18  59
Saknas uppgifter  .36 .14 2 15 16 6 2 91 
Summa  .36 .63 .82 124 .70 183 .19 577 100
däraf gossar  26 42 48 71 56 113 10 367 63
» flickor  10 21 34 53 14 70 9 210 37
» från andra socknar   6  15 12 12 2 47 8


Under den tidsrymd af 66 år, tabellen omfattar 
(1799—1864), hafva sålunda i skolan inskrifvits 577 barn eller i
medeltal omkring 9 årligen, däraf procent-talet utgjort 63 af
mankön och 37 af kvinnkön. Omkring 8 procent af barnantalet
har varit från andra församlingar. Fästa vi oss härvid särskildt
vid barnantalet under hvardera af de olika lärarne, så inskrefvos
i genomsnitt hvarje år under


Frankenberg  (6 år)  6
Collinder         (9 år)  7
Collenius        (13 år)  6
Zethrin           (7 år) 18
Wallinder         (9 år)  8
Almgren          (20 år)  9
Ekström           (2 år)  9


Sifferuppgifterna äro dock icke fullt exakta. I verkligheten
har antalet barn varit större än 577, ehuru det ej numera kan
fullt kontrolleras. Under de sju år, jag här tjänstgjorde som
vikarie (1852—1858), finnas i den af den ordin, läraren själf
förda matrikeln upptagna allenast 43 gossar och 21 flickor,
summa 64 barn såsom nyinskrifna, då summan af i skolan
nyskrifna barn under denna tid likväl, enligt mina enskildt och
noggrant förda samt ännu i mitt förvar liggande anteckningar,
utgjorde 53 gossar och 30 flickor, summa 83 barn. Och jag
fruktar att skolans bokföring var likaså slarfaktig äfven under
åtskilliga af mina öfrige företrädares tid.

Fästa vi oss sedan vid lärjungarnes kunskapsmått vid
intagningen i skolan, så finna vi, att af de 486 barn, för hvilka
anteckningar därom finnas, 9 % varit i saknad af all
underbyggnad, 8 % af dem kände bokstäfverna, 20 % hade börjat
och kunde något stafva, 25 % läste mer eller mindre säkert
innantill i bok, hvaremot 38 % af hela barnantalet vid
inskrifningen uppgåfvos hafva läst utantill större eller mindre delar
af katekesen. Detta sistnämnda ser på afstånd icke oäfvet ut,
men vid närmare skärskådande blir nog ej mycket bevändt med
den kunskapen; ty alltsom oftast får man bland vitsorden öfver
barnens färdighet i nämnda hänseende uti inskrifningsboken läsa
uttryck sådana som dessa: »läser katekesen utantill men kan
platt intet stafva» — »sades kunna lilla katekesen men kunde 
nästan intet hvarken utan eller innan» — »läst hela katekesen
utantill försvarligt, men stafvar klent och läser oredigt
innantill» — »läst hela katekesen, men dåligt innan» — »kunnat,
men glömt hela katekesen» — börjar läsa innan, men skall
hafva läst utan till 2:dra hufvudstycket» — »angafs för 2:ne
hufvudstycken i förklaringen, men kan ej lilla katekesen och
icke heller stafva; börjar stafva här» — osv.

Föräldrarne hade brådtom med att få i barnen katekesen,
som man kan se. Om barnet förstod ett ord af alltsammans
eller icke — det gjorde detsamma. Allt som oftast hade barnet
läst katekesen utantill, innan det kunde läsa ett ord redigt
innantill eller någorlunda nöjaktigt stafva sig fram.

Min intagning i skolan och det kunskapsmått
jag då ägde.

Den 7 maj 1844 blef jag inskrifven som lärjunge i
härvarande folkskola.

Jag var då en parfvel om fylda 9 år och hade i
föräldrahemmet fått inhemta mina förkunskaper i läsväg och något litet
äfven i skrifning. Långt förrän jag intogs i skolan, hade jag
lärt mig hela katekesen med språk och allt och äfven hunnit
komma till en rätt god färdighet i innanläsning.

Likt alla andra barn vid den tiden fick jag börja mina
studier i den gamla bekanta abc-boken och där stafva mig
igenom Herrans bön, trosartiklarne och de tio budorden. Tuppen
värpte flitigt, och det gick därför som en dans för gossen att
lära läsa rent. Och sedan var det att genast taga itu med
katekesen, den »lilla» och den »stora», hvilka båda jag redan
på mitt åttonde år kunde utantill från perm till perm.

Af en händelse äger jag i mina samlingar ännu kyar
examenskatalogen från min första skoltermin, för öfrigt den enda
examenskatalog från äldre tider, som än finnes till, och i denna
examenskatalog, daterad 17 juni 1844, står jag antecknad för
att läsa försvarligt innantill, kunna hela katekesen väl, skrifva
väl och räkna addition. Vid min intagning i skolan blef jag
därför också genast räknad med till den 2:dra af skolans trenne
s. k. klasser, d. v. s. jag undslapp komma med bland stafvarne
och sandbänksskrifvarne, hvilka tillhörde den 3:dje klassen, äfven
om de föröfrigt hade läst hela katekesen.

Skollokalen, dess läge och närmaste omgifningar.

Det hade mött stora svårigheter att få en lämplig lokal
för skolans behof. Flera gånger under senare hälften af
sjuttonhundratalet hade fråga väckts om uppförande af tjänlig
skolhusbyggnad, men städse hade det blifvit ett bleklagdt nej till svar.
Än fanns det ena hindret, än det andra; men största hindret
torde hafva varit bristande god vilja. Man ansåg saken vara
temligen onödig, ehuru man naturligtvis icke rent ut ville säga
detta i sina svar på vederbörandes oupphörligen förnyade
propositioner.

Men sedan socknen fått sig indragna komministerbostället
½ mantal Vallby by n:o 4 anslaget till lön för en blifvande
sockenskolmästare, gick det ej an att förhala saken mycket
längre. Till en början nödsakades dock läraren hysa in
skolbarnen i sina egna bostadsrum eller ock »mästadels» läsa med
dem i förhyrdt rum i närmast belägna bondgård. Först år 1816,
sedan den utaf aflidne kyrkoherden Joh. Jac. Lottcher för
ändamålet testamenterade fonden, 1/12 af behållningen i dess bo,
utfallit, blef eget läserum för skolan uppfördt. Hela kostnaden
för byggnadens uppförande belöpte sig till 773 rdr 17 sk. 
[skillingar] 10 rst [runstycken] riksgäld, hvarförutom af
församlingen bidragits med 2 st. 15 alnars timmerstockar pr mantal
och något förrättande af s. k. gångledsdagsverken.

Genom uppförandet af denna byggnad hade sockenborna
liksom slagit tre flugor i en smäll, ty den var afsedd till
inhysande icke allenast af sockenskolan utan ock af församlingens
fattighjon samt barnmorska.

Hela byggnaden, 14,4 meter lång och 5,4 meter bred, var
därföre indelad i 3 rum med förstuga. Rummet på vestra
ändan inreddes till skolrum, det på den östra till fattigstuga;
den lilla kammarhålan där midtemellan på norra långsidan blef
residenset för jordemodern. Ingången till fattigstugan och till
barnmorskans rum var genom förstugan på södra långsidan.
Skolan hade på vestra gafveln sin egen lilla ingång med
förstuguskjul af bräder.

Skolsalen och fattigstugan upptogo hvardera hela husets
bredd och voro bägge lika stora: 5,4 meter i kvadrat med en
höjd invändigt från golf till tak af 1,95 mtr. På hvardera
långsidans vägg fanns i skolsalen ett fönster, 1,06 meter högt och
lika bredt.

Om detta läsrum heter det i prostvisitationsprotokollet den
27 sept. 1817, att »det är ljust, rymligt, varmt och väl inredt
samt afsedt för inrymmande af 30 à 40 barn». Enhvar af dessa
världsmedborgare fick sig alltså tilldeladt ett svängrum af 4/5
kvadratmeter och ett mått frisk luft pr dag af 1 4/7 kubikmeter,
då likväl intet utrymme afräknats för de skrymmande
skolbänkarne och den öfriga inredningen.

Byggnadsplatsen var belägen ute på öppna gärdet å
skolmästareboställets mark i en stenbacke omkring 15 meter i öster
om skolboställets mangårdsbyggnad, utan ett endaste träd eller
buske omkring sig, men med mycket god tillgång på större och
mindre stenar och rullstensblock ända in på knutarne samt med
fattigstugummornas upplagsplatser för bränsle, sopor och
afskräden alldeles midtför skolsalens ena fönster och på 5 à 6
meters afstånd. Detta sistnämnda förhållande tyckte nog vi
skolpojkar stundom vara litet mindre ändamålsenligt och icke
just så alldeles aptitligt, men hvad däremot stenarne och
rullstensblocken anbelangade, så voro de ditkomna liksom på
beställning. De kommo särdeles väl till pass såsom passande
gömställen och ointagliga fästningar vid barnens lekar under
middagsrasten.

Skolrummets inredning och
undervisningsmaterielen.

Inredningen i skolrummet var någorlunda i stil med allt
det öfriga. Midt emot dörren stod vid östra gafvelväggen den
gulmålade katedern och där ofvanför hängde på väggen svarta
taflan, ungefär 5 kvarter bred och 3 kvarter hög, antagligen dock
mera som prydnad blott, än till någon egentlig nytta; ty åtminstone
under min skoltid användes den aldrig, om icke undantagsvis
af ordningsmannen att därpå rita upp en och annan under
lärarens utevaro alltför ostyrig pojkes namn — ett slags 
skampåle således. Utefter hvardera sidoväggen fanns en lång
grönmålad sittbänk och sedan midt på golfvet 5 stycken omålade
långa skolbänkar af den gamla vanliga sorten med sina
tillhörande skrifbord med öppna lådfack framtill för förvarandet
af barnens böcker och skiffertaflor m. m., när dessa icke voro
framme för begagnande. Bänkarne voro afsedda att hvardera
lemna rum för 6 barn, men blef sådant någon gång af nöden,
fingo vi packa ihop oss och sitta 7 à 8 på somliga bänkar.
Den främst invid katedern stående bänken var inredd till
sandbänk för nybörjarne i skrifkonsten. Framför sandbänken och
till höger om katedern var uppstäld en ståndare med sina
upphängda tabeller såsom förskrifter för sandbänkens barn under
skriföfningarne, en tab. med lilla och en med stora alfabetet.
På en rundt om skolsalens väggar uppspikad träribba hängde
vexelundervisningssällskapets tabeller för stafnings- och
renläsningsöfningar.

I nordöstra hörnet var uppstäld en flat grönglacerad
kakelugn. Väggarne voro invändigt kalkrappade och ursprungligen
hvita. Innanfönster ansågos som lyx och anskaffades därför
aldrig.

Undervisningsmaterielen är snart uppräknad. Utom hvad
härofvan redan omförmälts — vexelundervisningssällskapets
tabellkurs för stafning, renläsning och skrifning i sandbänken —
funnos 10 à 12 stycken mer eller mindre nötta ex. af nya
testamentet, en sats (= 16 stycken) V. U. Sällskapets tabeller
med skrifstil, mycket nedbläckade, 1 ex. gammal globkarta
(undankastad i en skräpvrå), 1 ex. Vielands tyska karta öfver
Europa och en sats af läraren utskrifna räknetabeller, 
upptagande de fyra räknesätten i hela tal och med bråk. Framdeles
inköptes dessutom en sats af Junckers aritmetiska tabeller
äfvensom 4 à 5 af en liten lärobok i fäderneslandets historia af
obekant författare och afsedda att utlånas till de få gossar, som
fingo läsa detta ämne, samt 2 ex. Platous geografi. Något
ytterligare i den vägen bestod ej skolan under 1840 talet.
Katekesen, bibl. historien (för de barn, som läste detta senare ämne),
skrifböcker, gåspennor, bläck, grifflar och skiffertaflor fingo
barnen skaffa sig själfva bäst de kunde. Blyertspennor voro ock
af nöden vid upplinieringen af skrifböckerna. Men det behofvet
var lätt afhulpet. Behofvet, alla uppfinningars moder, lärde oss
snart konsten att skära ett smalt hakrör och smälta en bit bly
däri — och blyertspennan var strax färdig. Gåsfjädrar var ej
heller ondt om. Och bläcket tillverkades också lätt nog i
hemmet, så att allt det där kostade oss just ingenting. Som griffel
fick i värsta fall en bit af någon gammal sönderslagen
skiffertafla göra tjänst. Värst var det att kunna få skrifpapper i
tillräcklig mängd. Men så hushållades också betydligt med den
varan. Mera än 6, högst 8 ark fick ej gå åt under terminen.
Det skulle varit slöseri eljest, och man riskerade att få »smörj»
af far, därest man ej haft bättre vett än att komma och begära
papper till ännu en skrifbok under samma termin. En
kvartsida om dagen, hvarken mer eller mindre, skulle skrifvas.

Skolans läsetider.

Alltifrån skolans första inrättning till omkring år 1850 var
läsetiden sju månader årligen. Vårterminen skulle börja den
första helgfria måndagen i februari och slutas näst före
midsommar. Höstterminen fortgick från 1 oktober till näst före jul.
Dock kunde under svårare vintrar stundom hända, att med
börjandet af vårterminen dröjde om en eller par veckor längre
in i februari. Under min skoltid börjades undervisningen kl. 9
på morgonen och räckte till kl. 12, tog åter sin början kl. 2
och slutade under den ljusare årstiden kl. 5 på aftonen, men
under den mörkare vid mörkrets inbrott. Lördagarne fria.
Omkring år 1850 blef den årliga läsetiden utsträckt till 8
kalendermånader, så att höstterminen vidtog den 1 september i stället
för i oktober.

Vid de större helgarna, påsk och pingst, var vanligt att få
en 8 dagars lof från skolan.

Under Collinderskä tiden hade börjats med undervisningen
så snart barnen hunnit fram till skolan på morgnarne — »om
hösten och vintern omkring kl. 8, om våren och sommaren
tidigare». Den mörkare årstiden afslutades läsningen om dagarne
så tids, att barnen kunde hinna hem med dagsljuset, men under
den ljusare delen af året fortsattes med arbetet till kl. 5 à 6
e. m. De fattigare, som icke ägde råd att medhafva matsäck,
blefvo vid middagsstunden hemförlofvade.

Den 15 okt. 1809 föredrogs å sockenstämma frågan om
skolans läsetider. Pastor loci yttrar: »Som undertecknad funnit
att ganska få barn bevista skolan, så till förekommande af
dylika försummelser hemstälde pastor i skolemästaren Herr magister
Collinders närvaro hos socknemännen, om de icke för en
ordentlig skolgångs skull, skulle vara hugade att låta sina barn
alla förmiddagar i veckan bevista skolan ifrån morgonen och
till middagen klockan 2, hvaremot de efter middagen voro fria».
Å detta förslag »behagade socknemännen enhälligt ingå, och
lofvade herr magister Collinder att emellan ferierna läsa tvenne
förmiddagar hvarje vecka».

Men inom 3 års tid vardt man ledsen på denna
»förmiddagsläsning». Den 4 oktober 1812 yttrade å socknestämma hr mag.
Collinder »sig hafva hört omtalas, det flere af församlingsboerne
vore missnöjde med den läseordning i skolan som
socknestämmoprot. af den 15 okt. 1809 fastställer, nämligen att barnen skulle läsa
i skolan blott förmiddagarne till klockan ett; Och som herr
magister Collinder försäkrade sig uti allt vilja uppfylla
församlingens önskan, så hemstälde han nu till församlingens respektive
och hedervärde ledamöters godtfinnande och afgörande, huruvida
barnen i skolan skulle läsa där hela dagen igenom eller om
läsningen skulle fortsättas nu som hittills skedt efter förenämnde
protokoll; hvarpå församlingsboerne kommo öfverens att i så
måtto ändra förenämnde protokoll af den 15 okt. 1809, att de
föräldrar som så önskade, skulle få låta sina barn läsa hela
dagen i skolan; de föräldrar åter som ville hålla sig vid
sistnämnde protokoll och låta barnen läsa blott förmiddagarne,
skulle därtill äga frihet».

Lärokurserna.

I skolans år 1847 faststälda reglemente heter det:
»Undervisningens första hufvudsyftemål vare en noggrann, ren och
säker innanläsning. Först sedan denne är fullt grundlagd och
befästad må barnet tillåtas att fortgå till andra läroämnen, bland
hvilka kristendomsundervisningen därefter må med all sorgfällighet
i främsta rummet drifvas och äfven sedan den hunnit till hela
föreskrifna omfånget inhemtas, dagligen öfvas, så att äfven de
barn, som slutligen företrädesvis med de öfriga kunskapsämnena
sysselsättas, likväl tillåtas att hvarje dag sin kunskap i
kristendom befästa. Och må flickor tillåtas befrielse ifrån att inhemta
kunskaper i allmänna historien, geometri, linearteckning och
räknekonsten utöfver de 4 räknesätten i hela tal samt gymnastik».
Men det var med detta stadgande som med så många andra:
det var och förblef tillsvidare en död bokstaf, ett stadgande
blott på papperet. Ingen lag, huru god den än må vara,
omskapar ett helt folk på ett ögonblick. Den måste först rota sig
rigtigt i det allmänna folkmedvetandet och sedan hafva tid på
sig att växa, innan fruktens tid kommer.

Under min skoltid funnos några bestämda lärokurser icke
till i verkligheten. Huru mycket ett barn borde inhemta i
skolan berodde helt och hållet af föräldrarnes förgodtfinnande.
Förhållandet i det hänseendet var ännu ungefär enahanda som
år 1814, då kyrkoh., mag. G. Collinder yttrar: »De fleste af
allmogen hafva hittills ansett sina barn för fullärde, då de
någorlunda kunnat Doct. Lutheri Cateches med Doct. Svebelii
förklaring, samt någre, då de härjemte lärt skrifva läslig stil».

Hufvudsaken var att snarast möjligt hinna igenom katekesen,
som då liksom nu var en oeftergiflig fordran för att få börja
med nattvardsläsningen för prästen, samt bibliska historien, när
en gång man kom med det »påhittet». Huru man kunde sitt
pensum, var ej så värst noga med. Af sig själft förstås, att
man äfven måste kunna stapla sig någorlunda fram vid
innanläsning. Kunde därjämte så inhemtas någon liten färdighet i
skrifva och räkna, så var allting väl bestäldt och skolgången
kunda sluta när som helst. Det var bara undantagsvis och då
alltid en gosse, som fick inhemta något af fäderneslandets
historia och litet geografi eller någon rättstafningslära. Såvidt jag
nu kan erinra mig fanns under hela min skoltid allenast 2:ne
gossar (en annan blifvande folkskollärare och jag), som fingo
studera geografi, samt inalles 5 barn, som lyckades få läsa
Sveriges historia i ett mycket kortfattadt sammandrag.

Några få gånger tog pastorn [läraren Almgren] med sig in
i skolan sin egen gamla atlas och visade oss begge i densamma
på, huru de förnämsta länderna sågo ut till figuren och huru de
voro på kartbladet belägna sinsemellan. Men i öfrigt kom något
användande af kartan vid den geografiska undervisningen ej i
fråga. Den gamla globkarta, som fanns i skolan, låg i en
skräpvrå. Och på Vielands lilla, med tusentals tyska namn
fullgyttrade kartblad öfver Europa, som vi naturligtvis ägde 
tillåtelse att titta på, om vi så hade lust, blef det oss snart ett alltför
tålamodspröfvande arbete att leta reda på alla namnen. Vi läste
i stället utantill hela Platous lärobok, både stort och smått,
flodernas längd och städernas invånaretal alldeles på siffran.
Inte tror jag just, att vårt geografiska vetande därigenom blef
så särdeles stort, men att detta sätt att gå till väga ju kunde
vara en ganska god och uppfriskande gymnastisk öfning för
barnaminnet, vill jag visserligen icke förneka.

Ungefär lika stor blef väl ock valutan af vårt studium af
fäderneslandets historia. Läroboken var temligen liten och torr.
Men ynglingaättens alla regenter från och med Odin till och
med Ingjald Illråde kunde vi räkna upp utan att stappla och
troligen de andra ätterna ock. Roligast af alltsammans och bäst
fästande sig i minnet var, när pastorn utom boken gaf oss
någonting extra till lifs, t. ex. talade om hurusom Alrik och Erik
slogo ihjäl hvarandra med sina ridbetsel, eller huru Ragnar sjöng
i ormgropen om hurusom »grisarne månde grymta, när de en
gång finge veta om den gamle galtens nöd» o. d.

Enligt skolans reglemente var det inga andra barn än flickor,
som rätteligen bort få tillåtelse att varda befriade från inhemtande
af kunskaper i allmänna historien, geometri, linearteckning och
gymnastik. Det ser för mina ögon ut som om vår lärare skulle
härvidlag hafva tyckt oss allesammans vara bara »kjoltyg».

Mig lät dock läraren få låna ett ex. af Jacob Ekelunds
lärobok i allmänna historien, första delen, som jag efter godtfinnande
fick taga mig lexor i. Ämnet var mycket intressant, och snart
nog hade jag läst igenom hela boken samt någon del af
medeltiden; jag vill minnas det var till början af korstågen.

Såsom ett undantagsfall, som väl icke inträffade med ett
ibland 10.000 af svenska folkskolans barn på den tiden, torde
äfven böra omtalas, att jag också fick läsa — matematik. Läste
för pastorn 32 propositioner i första boken af Euklides. Läste
sedermera på egen hand till 3:dje boken. Ett rysligt roligt
arbete var det.

Någon undervisning i sång förekom icke. Pastorn själf
ägde icke sångröst. I skolans reglemente af år 1847 stadgas
visserligen: Undervisning i sång med skolbarnen besörjes 2:ne
timmar i veckan af församlingens cantor». Men därmed var
föga uträttadt. En gång skulle vi dock däran, och en början
gjordes med att lära skolpiltarne sjunga. Det föll en gång vår
gode pastor in, som då äfven var tjänstgörande vice pastor och
ordförande i skolstyrelsen och således ägde makten i händerna,
att beordra klockaren komma till skolan för att bibringa oss
undervisning i ämnet. Då tjänstgörande vikarierande klockaren
And. Löfstedt, nu i Frösthult, infann sig en kvällsstund i skolan,
samlade oss i en klunga och sjöng nära en hel timme för och
med oss: »Gif att ditt ord oss lyser så». Men därmed stannade
ock alltsammans af.

Likaså klent bestäldt var det med undervisningen i
gymnastiken. Några andra gymnastiska rörelser än dem vi själfva
förskaffade oss under fritimmarne gåfvos ej. Icke ens så mycket
som ett »höger om» och »venster om» på våra bänkplatser eller
en marsch in i eller ut ur skolrummet. När lofstunden var inne
och pastorn hunnit väl ut genom dörren, rusade vi alla på en
gång efter.

Vinklar, linier, kvadrater och kuber voro för oss okända
storheter.

Naturlära var ett alldeles okändt ämne.

Intagningstider, examina och afslutning.

Dåförtiden fanns icke föreskrifvet, att barnen skulle intagas
allenast vid terminens eller läseårets början, utan barnen kommo
och togos emot när som helst under årets lopp. De flesta
kommo dock under april, maj eller oktober. Af de under åren
1843—1850 här i skolan intagna barnen började sålunda 14
sin skolgång i april, 11 i oktober, 10 i maj, 7 i februari, 4 i
september, 1 i mars och 1 i juni månad. De allra flesta
således omkring midten af terminen.

Vid slutet af hvarje läsetermin hölls offentlig examen.
Dagen före examen fick man skolgolfvet rengjordt från den
gröfsta smutsen. Till examen under sommaren klädde barnen
skolrummet och dess förstuga med löf och blommor. Då var rigtigt
högtidligt. Ett halft dussin gummor kommo med såsom
åhörarinnor. Pappa själf hade just aldrig tid att infinna sig och
ännu mindre någon ledamot af skolstyrelsen.

Lika oefterrättligt som med intagningen i skolan var det
äfven med skolgångens afslutning. När det föll föräldrarne så
in, togo de utan vidare sina barn ifrån skolan, ofta utan att ens
göra anmälan därom till läraren, som i ganska många fall icke
visste om barnet skulle anses hava slutat sin skolgång för alltid
eller ej. Det hände nämligen emellanåt, att pojken efter ett
eller flere års frånvaro återkom till skolan igen helt oförtänkt
för att gå där någon tid och sedan ånyo lika så hastigt sluta
upp därmed.

Barnantalet och skolgångens jemnhet.

Det dagliga antalet i skolan närvarande barn varierade
betydligt. Fanns det någonting i hemmet att uträtta, så voro
skolans bänkar mycket glest besatta. Vissa dagar voro vi där
summa två. Någon gång kunde antalet gå upp till inemot 30,
men medeltalet torde varit 15 a 20.

Under århundradets första decennier var förhållandet ungefär
enahanda, hvad skolgångens jemnhet beträffar. Kyrkoherde
Collinder yttrar: Antalet på dem som njutit undervisning har
dessa åren varit från 40 till och med under 20. Det mest
vanliga antalet 25. — Anmärkningsvärdt är i synnerhet att
undervisningen så ojemnt begagnas, därigenom att disciplarne äro under
läsningstiden dagmellan från skolan ofta frånvarande».
Vårterminen 1810 funnos i skolan inskrifna 17 gossar och 5 flickor
och höstterminen 1817 utgjorde antalet inskrifna barn 18 gossar
och 4 flickor. Vårterminen 1844 eller samma termin som jag
började i skolan voro vi in summa 21 gossar och 1 flicka.

Hvarje barn utgjorde sitt eget särskilda läslag. På annat
sätt kunde det ej vara och sattes heller aldrig i fråga.

Förhållandet mellan könen.

Ansågs förr mycken lärdom för menige man vara mindre
af nöden hvad mankönet beträffar, så ännu mycket mindre då
för flickorna. Ytterst sällsynt var att före min tid något
flickebarn fick lära skrifva eller räkna. Härom säger Collinder:
»Både gossar och flickor undervisas tillsamman i skolan, då
likväl de senare endast läsa catecheserna samt några ibland dem,
som det begära, att skrifva och räkna». Stafva, läsa någorlunda
rent i boken och katekesen utantill (dock utan språk) var allt
som behöfdes. Och i de flesta fall bibringades detta
kunskapsmått antingen i hemmet eller hos någon »läsmoster» (helst
socknens barnmorska, »jungfru» Frankenberg). Därför blef icke
heller procenttalet af i skolan inskrifna flickor så stort som för
gossarne; allenast 28 % under Frankenberg, 33 under Collinder,
41 under Collenius, 43 under Zethrin, 20 under Wallinder, 38
under Almgren och 48 under Ekström eller i genomsnitt 37 %.
Våren 1844 fanns ju blott en enda flicka bland 21 gossar.

I skolan sutto gossar och flickor om hvarandra på samma
bänk, efter innehafvande kunskapsmått. Nog hände det
understundom att vi pojkar måste lägga litet band på vår bråksamhet
och litet mera sikta våra icke alltid så fina uttryck — bara för
de där välsignade flickornas skull.

Under min skoltid föll också så småningom alldeles bort
olikheten i fordringarne på de olika könen. Kunskapsmåttet
blef detsamma för flickor som för gossar.

Arbetsordning och undervisningssätt.

Någon skriftligt utarbetad läseordning fanns ej till och
behöfdes knappast heller, ty den var mycket enkel och konstlös denna
fördelning af dagens arbetstimmar samt alldeles enahanda dag
ut och dag in, det ena året efter det andra.

»Metoden» skulle hetas vara Lancasters den nu s. k.
vexelundervisningsmetoden. Den blef här i socknen antagen att i
skolan införas redan under hösten 1827. Dock finge denna ej
användas vid förklaring och tillämpning af katekesen, hvilket
ålåge läraren att själf fullgöra.

När timmen var inne för skolarbetets början på morgonen
(kl. 9), kom »pastorn» ut på sin förstugutrappa och klappade
några slag i händerna såsom tecken för barnen, hvilka vanligen
hade fullt bestyr utomkring skolans väggar med sina lekar, att
samla sig och gå in i skolrummet, hvarefter pastorn också snart
själf kom tillstädes. Han gick då genast upp i katedern, gaf
genom en klappning i händerna tecken åt barnen att falla på
knä hvart och ett på sin bänkplats, samt åt ordningsmannen
för veckan att komma fram till sin plats på högra sidan om
katedern för att läsa upp morgonbönerna. De därvid alltid
begagnade bönerna voro: sv. psalm. 418 samt »Fader vår» och
välsignelsen. Sjungandet af någon psalmvers förekom aldrig — af
skäl, att pastorn själf icke kunde taga en enda ton.

Sedan morgonbönen sålunda var gjord, företogs s. k.
snygghetsmönstring. Därvid tillgick så, att ordningsmannen gick för
hvarf fram för hvarje bänk, då barnen i tur måste för honom
visa fram sina händer, först avigsidan och sedan framsidan,
begge händerna på en gång. Själfva vändningen af händerna
måste naturligtvis försiggå efter en viss metod och med en viss
»tjangs», hvilken för vederbörande ingalunda var rådligt att
uraktlåta eller söka förfuska. Om däremot själfva huden å handen eller
näsan på någon parfvel därvid råkade hafva ett något tvetydigt
utseende så kinkades just icke så mycket därmed; hufvudsaken var,
att vederbörande ägare varit tvättad, innan han på morgonen begaf
sig hemifrån. — Någon dagbok fördes aldrig under min skoltid,
hvadan något upprop och antecknande af i skolan närvarande
eller frånvarande barn icke förekom.

När så snygghetsmönstringen var undanstökad, hvilket ej
tog många minuters tid i anspråk, börjades uppläsningen af
hemlexorna från gårdagen. »Första bänken», d. v. s. de barn
som redan hunnit igenom hela katekesen, som nu blott
repeterade det förut genomgångna och hvilka man därföre möjligen
kunde något så när hålla tillsammans, hördes då alltid först af
pastorn själf. Under senare hälften af terminen brukade
läraren efter barnens ordagranna uppläsning sysselsätta klassen
med s. k. förståndsfrågor. Dessa frågor återkommo utan att
referera sig till den särskilda lexan för dagen; år efter år kommo
de i samma ordningsföljd och i samma ordalag samt blefvo
följaktligen äfven de en utanlexa blott. Omtänksamma och
minnesgoda barn skrefvo därför upp dem allesammans för att användas
vid förefallande behof och särskildt under den kommande
nattvardsberedelsen, där de i oförändrad upplaga ånyo skulle
förekomma. Såsom skolpojke ägde jag hela luntan och kunde den
utantill från början till slut men nu ha anteckningarne i det
närmaste försvunnit ur mitt minne. — Vid uppläsningen af lexan i
bibl. historien var det bara att med bokens ord läsa upp hela
berättelsen från början till slut. I det ämnet kunde icke någon
sammanhållning i läslag förekomma, likasom någon
»förståndsfråga» där icke heller ansågs nödig.

När lexan för dagen sålunda var vederbörligen expedierad,
erhölls ny sådan till nästa dag: »härifrån och till dit». Någon
preparation af den nya lexan märktes aldrig.

Under det första bänken för läraren läste upp sina lexor,
fingo de öfriga mindre försigkomna barnen under tystnad se
igenom och minna sig på sina egna lexor, hvarefter deras tur
kom att bli förhörda.

Det var nu för första bänkens barn att fördela sig, somliga
till tabellcirklarne för stafning med de minst försigkomna,
somliga till upphörandet af hemlexor med sådana som fått börja
med utanläsning men som ännu icke voro så långt komna, att
de kunde räknas med till den öfre klassen. Upphöraren gick
därvid fram till hvarje särskild kamrat, som han skulle förhöra,
framställande frågan: »Huru brytes mot detta bud?» — »Hvartill
bör människan använda sitt förnuft?» — »Huru sker det?» o. d.
Genast kom svaret som en brusande fors eller lät det som skulle
man hört en kärra småsten stjälpas af. Om därvid ett och
annat i hastigheten kom litet bakvändt vär ej så särdeles noga
med, men att fastna på något ord eller dröja ett ögonblick för
att hemta andan, innan man var vid slutet, det dugde alls inte.
Men gick allt som det borde gå, erhöll kamraten genast ny
lexa: »härifrån och hit» och upphöraren förfogade sig till
närmaste granne för att på samma vis expediera honom, ända tills
alla lexorna för dagen voro förhörda. Medan nu allt detta
försiggick bland barnen, satt pastorn på sin bänk eller tog han
sig en promenad rundt omkring skolans bänkar.

Sedan allt var klareradt med hemlexorna för dagen, var
tiden inne, att räkning skulle förekomma för de barn, som
voro så långt komna, att de fingo därmed sysselsätta sig. Pastorn
tog då själf fram räknetabellerna ur katedern och hvarje barn
fick komma fram och få sin tabell. Förekom då för något barn
att ett nytt räknesätt skulle komma före, visade pastorn genom
uträknande af ett eller par tal på barnets skiffertafla, huru
man borde gå tillväga vid uträkningen, och sedan fick lärjungen
gå till sin plats på bänken och sköta sig själf bäst han gitte.
Det var då godt att hafva en snäll och hjälpsam kamrat till
granne, eljest blef det klent bestäldt för långliga tider med
räkneöfningarna. För det mesta gick pastorn ut ur skolan, sedan
vi fått våra räknetabeller att syssla med, och kom inte åter
förrän middagstiden var inne, då vi fingo »säga upp» de »tal»,
vi under förmiddagens lopp hunnit med och hvilkas facit skrefvos
upp på baksidan af räknetaflan. Hvad som då befanns oriktigt
måste göras om under nästa räknetimme.

Att icke alla lärjungar gjorde lika stora framsteg i
räknekonsten är tydligt. För de flesta stannade det gemenligen med
något af de fyra räknesätten med hela tal. Men de som längre
och mera ordentligt fingo gå i skolan, medhunno äfven sorter
och vanliga bråk (decimalbråk fingo vi aldrig lära), regula de
tri och intresse. Med undervisningen i bråks subtraktion vardt
det dock ovanligt klent bestäldt. Pastorn ansåg näml. detta
räknesätt vara så utomordentligt lätt, att han bara sade: »Du
skall göra alldeles som vid addition att börja med, men sedan
i stället för att lägga ihop talen ta bort det mindre ifrån det
större». Och därmed fick man låta sig nöja. »Hufvudräkning»
öfvades ej.

Under det räkning förehades af de mera försigkomna barnen
fingo de i det lägre kunskapsstadiet varande i tabellcirklarne
omkring skolans väggar under tillsyn af monitörer dunka med
a, b = ab, b, a = ba, s, t, u, r, s, k, t, = sturskt — och det
så det rungade i taket. Stå stilla och raka som upptända ljus,
med händerna hopknäppta bakpå ryggen och ögonen stelt
häftade på tabellen i timtal — det var ingen afundsvärd lott.
Frestade på både humör och svaga ben.

Klockan 12 var middagsrasten inne. Så snart pastorn hunnit
ut genom dörren, rusade barnskaran som hungriga vargar öfver
sina matsäckskorgar och det blef nu att bulla opp allt hvad
huset förmådde. När så magens kraf först blifvit vederbörligen
tillfredsstäldt, vardt det brådtom med att komma ut för att få
sig en smula frisk luft och sköta sina nöjen. Klockan 2 visade
sig pastorn åter på sin förstugutrappa, klappande i händerna,
och vi måste åter in i skolan.

Eftermiddagens första timme användes för skrifning: i
sandbänk för nybörjarne, på skiffertafla för dem, som voro mera
försigkomna, och å papper för de duktigaste.

För de barn, hvilka skrefvo på papper eller tafla,
framlemnades såsom förskrifter Vexelundervisningssällskapets tabeller
med skrifstil — en för hvarje barn om så hann till; eljest fingo
två och två se ihop efter samma förskrift. Behöfde pennan
spetsas, gick man genast vid skriftimmens början fram till pastorn
med densamma för att få detta nödiga förarbete verkstäldt.

Bestyret med sandbänksskrifvarne fick alltid någon monitör
öfvertaga, och gick det förtroendet i tur bland första bänkens
barn. Sedan allting var ordnadt, sanden upphäld och jemnad
samt ståndaren med sin å densamma hängande förskrift framsatt,
börjades det. Monitören tager stafven i sin hand, förer
densamma förnyade gånger upp och ned, och — smick smack!
barnen följa i samma tempo upp och ned med sina händer,
slå dem med kraft vid uppslag i bänkkanten och vid nedslag
å knäskålarne. Och så säger monitören, pekande på den
bokstafsform å tabellen, som skall skrifvas: »Detta är lilla a».
Barnen, alla på en gång, repetera: »Lilla a», hvarpå monitören
fortsätter: »Så skrifver man lilla a», därunder ritande före med
stafven å tabellen, följande bokstafvens former, samt ytterligare
när detta är gjordt: »Skrif lilla a!» Nu är tiden inne för barnen
att gripa tag i sina små träpinnar och rita med dem i sanden
lilla a i så många upplagor de kunna få rum med, hvarefter
samma procedur företages med lilla b och så vidare i ordning.

Egentligen skulle väl denna exercis med händerna upp och
ned få fortgå allenast tre slag för hvarje bokstaf; men var
monitören stingslig eller till humöret en spjufver, kunde den nog få
räcka tre gånger tre slag, ja kanhända tio gånger tre, och
stackars då den barnbyting, som ej höll takten eller icke slog
fingerändarne tillfyllest hårdt i bänken! Då vankades knack af
monitörens käpp så det kändes på de stackars små fingrarne. Men,
förstås, det var blott när pastorn ej var inne, som dylika
okynnigheter från de maktägandes sida kunde fritt passera.

När skriftimmen var slut, skulle skrifböckerna honom
förevisas och erhålla de rättelser, som kunde vara af behofvet
påkallade.

För omvexlings skull och tillika såsom en sorts undervisning
i språket fick »första bänken» stundom skrifva på griffeltaflan
efter diktamen. Almqvists rättskrifningslära nyttjades därvid,
och en af gossarne uppläste, under det han själf äfven skref,
några ord i sender utur den i hans händer befintliga boken.

Följde så ånyo räkning för de äldre, lexpåläsning för de
mindre försigkomna samt stafning å tabellerna för de minsta.

Eftermiddagens tredje och sista timme var afsedd för
allmänna innanläsningsöfningar under lärarens egen ledning.
Därvid nyttjades uteslutande nya testamentet. De barn, hvilka icke
ägde något exemplar själfva, fingo använda dem som funnos
att tillgå i skolan. Skraltigt och hackigt gick det nog för många,
och nog kunde hända, att man ej heller alltid kunde afhålla sig
från att i smyg draga litet på smilbandet, därest man fick höra
t. ex. orden »kreter och araber» läsas som »kritter och
rahbarber» e. d., men vi hade alltför stor vördnad för den heliga
boken och för mycken respekt för vår lärare, att sådant skulle
kunnat inverka på oss till missaktning af bibelordet. Jag skulle
icke nu kunna förmå mig att använda den boken såsom simpel
öfningsbok i innanläsning för folkskolans barn.

Dagens arbete i skolan var nu afslutadt. Vi fingo lägga
in våra böcker i bänklådorna, pastorn steg upp i katedern och
gaf på sedvanligt sätt med klappning i händerna tecken åt
samtliga barnen att falla på knä och åt ordningsmannen att
komma fram och läsa aftonbönerna, hvarvid först lästes den
första versen af ps. 331: »Tack, o Jesu, för det ord» etc., sedan
hela ps. 444: »Min hvilotimma ljuder» och Luthers aftonbön:
»Jag tackar dig Gud» samt till sist »Fader vår» och välsignelsen.

Pastorn lemnade nu skolrummet och vi voro fria för dagen,
dock — icke så alldeles ändå; ty ännu återstod städningen.

Städning och eldning i skolan.

De ibland oss som voro i tur, hade att sopa skolans golf.
Det var ordningsmannens sak att öfvervaka också det arbetet,
hålla reda på sopturerna och se till att dörren blef igenlåst,
sedan allt var färdigt. 2:ne flickor skulle sopa och 2:ne gossar
blefvo kommenderade att stanna kvar för att flytta undan bänkarne.
Arbetet var styft. Man kunde nättupp se hvarandra inne i
rummet för det tjocka dammet, hvars enda utloppsväg var
genom dörren, därur ock röken stod som en sky. Man bör
någorlunda kunna föreställa sig, hurudant skolgolfvet skulle se ut,
när någon skurning däraf icke bestods oftare än till hvarje
examen. På kortare tid än en halftimma kunde sopningsarbetet
näppeligen medhinnas. Kvastar i och för verkställandet af
sopningen nödgades enhvar soperska själf medtaga hemifrån.
Skolkassan ville för ingen del bestå en tolfskilling om året för en
dylik förbrukningsartikel. Det skulle ju dessutom varit en
skriande orättvisa som begåtts mot de fäder, som inga barn hade
att skicka till skolan. Nej, de som hade barnungar att skicka
till skolan för att smutsa ner där, de kunde äfven själfva bestå
kvastar.

Med skurningen till examina gick det lika så billigt till,
Läraren skickade bud till några af de mera burgna föräldrarne
och lät bedja dem vara så innerligt snälla och skicka en piga
hvardera med viskor och skurtrasor och vattenpytsar. Och så
var den saken uppgjord.

Eldningen fingo vi barn verkställa, när vi genomfrusna
kommo fram till skolan om morgnarna — förutsatt nämligen
att vi hade någon pinne att elda med. Ved bestods icke under
början af min skoltid. Ville vi ha eld i kakelugnen, fingo vi
skaffa oss bränsle själfva: antingen försöka få med oss något
vedträ hemifrån, eller ock samla i hop stekpinnar o. d. kring
backarne, om det blef omöjligt att hålla sig varm genom att
gnugga fingrarne och »slå valvant». I värsta fall höll man sig
hemma tills ljummare vindar läto sig förnimma. Det blef dock
bättre inemot slutet af min skoltid. Skolkassan nödsakades till
sist bestå en famn ved ärligen till vårt behof. Men hugga
sönder veden fingo vi göra själfva. — O, hvad vi fröso
understundom! Bläcket i våra bläckhorn förvandlades till is.
Innanfönster funnos ju icke. Råttorna hade skurit sönder golfvet och
dagern lyste in mellan golftiljorna och väggarnes syllstockar.
Stora snödrifvor yrde genom öppningarne in frampå skolgolfvet.

Det var en hård tid för små gossar och flickor i
skolåldern då.

Fristunderna och skolvägen.

Hade vi små skolpiltar och flickor det svårt och tråkigt
mången gång, så hade vi ock stunder af välbefinnande och af
yrande barnafröjd. Till det senare slaget må då i synnerhet
räknas våra två timmar långa middagsraster äfvensom
morgonstunden före skolans början samt hemfärden på aftnarne. Mången
gång hade mor litet svårt att kunna få frukosten tillagad och
matsäcken i ordning så tidigt som vi det önskat. Senast klockan
7 ville man gärna bege sig i väg till skolan, enär det var så
mycket där, som borde uträttas, innan undervisningstimmen
slagit. Och på hemvägen tog det åtminstone under
sommartiden nästan alltid sina runda 2 à 3 timmars tid för att hinna
tillryggalägga den en, två eller tre kilometer långa skolvägen.

Några allmänna fristunder om 5 à 10 minuter emellan hvarje
lärotimme förekommo icke. Skolarbetet måste oafbrutet fortgå
sina bestämda 3 timmar på för- och 3 timmar på eftermiddagen.
Blef behofvet någon gång alltför trängande, ägde man dock
begära pastorns eller ordningsmannens tillåtelse att få gå ut på
ett ögonblick. Men mera än en gång för hvarje barn under
förmiddagen och en gång under eftermiddagen tilläts det icke
gärna.

Det förstås, att våra lekar fingo rätta sig efter de olika
årstiderna och väderleksskiftena. »Kura bo och gömma» dugde
i hvad väder som helst. Slänga räfrumpa — leka hök och
dufva — fria vår skans — springa sista paret ut — kasta trissa
— slå käglor — piska slant — slå kronvägg och kasta potta
voro under sommartiden mycket gouterade nöjen.
Brottningsöfningar förekommo också ofta. Under vintertid var det att
åka kälkbacke och anställa snöbollskrig, göra snögubbar samt,
när glanskis fanns att tillgå på diken och vattenpölar, att åka
skridsko. Under sistnämnda nöje var det dock vanligtvis själfva
skosulorna, som i brist på verkliga skridskor fingo agera
skridskomedar.

Mest lifvadt var dock, när vi under hemvägen från skolan
sommartiden fingo ställa till med ett ordentligt krig — kanske
just därföre, att det stundom var verkligt farligt att vara med
i drabbningen. Ofta nog förekom detta krigande så godt som
midtför pastorns näsa och han kunde inte gärna undgå att märka
vårt förehafvande. Men aldrig ett ord sade han till oss om
saken. Jag kan än i dag icke fatta, huru det kunde lyckas för
oss att komma så helskinnade ifrån dessa våra krigiska bragder
som vi gjorde. När bersärkagången föll öfver oss och vi så
nödgades draga ut på krigsstråten delade vi oss i två stora partier,
den nordvestra socknehalfvans barn å ena och den sydöstra å
andra sidan: gossarne i första hand naturligtvis, men en och
annan modigare flicka deltog ock i leken, dock mera såsom
vapendragare blott. Drabbningen bestod nästan uteslutande i
ett mycket hetsigt bombardement med småsten, af hvilka
projektiler alltid fanns öfverflödande tillgång på landsvägsrenarne
och å de omgifvande åkerfälten. Stenregnet föll tätt och blicken
måste därför vara mycket skärpt och rörelserna särdeles snabba,
om man ville undgå att få sig ett grundskott. När
hufvuddrabbningen var afgjord, förföljdes det vikande partiet ännu
länge af segrarne under oupphörliga skärmytslingar. Morgonen
därpå, när vi råkades igen, diskuterades stridens gång och
bedömdes såväl i sin helhet som i enskilda detaljer, och vi voro
åter allesammans de bästa vänner.

Skulle mina egna skolbarn nu vilja fresta på någonting
dylikt, blefve det antagligen stryk öfver lag; men icke förty —
jag rår omöjligen därför — när mina tankar någon gång åter
komma till de kalabaliker, i hvilka jag under barnaåren varit en
verksam deltagare, känner jag mig ånyo såsom ung och jag
genombäfvas af en rigtigt pojkaktig fröjd ända in i mitt hjärtas
djupaste rötter. Det måste vara svårt för gamla skolmästare
att rigtigt kunna få bort »pojken» ur det egna hjärtat — kanske
därför att de under hela sitt lif så mycket umgåtts med barn
och lärt sig att älska de unga.

Ordning och tukt.

Ordningen inom skolan var långt ifrån hvad man brukar
kalla militärisk. Den var alls icke anlagd på vissa tempon,
marscher och vändningar. Det enda jag kan säga, som i den
vägen förekom, var den redan omtalade arm- och
fingergymnastiken för sändbänksskrifvarne. Men emot stillsamheten och
tystnaden under skoltimmarne är intet att anmärka. Vår respekt
för pastorn var synnerligen stor. Var han inne, sutto vi tysta
och stilla som råttan, när han vädrar katten i sin närhet. Vår
lärare var dock icke alls sträng af sig. Få äro de gånger jag
kan erinra mig att han gaf en lugg eller kindpust åt någon
mindre välartad eller lättjefull pojke. I ett något mera ovanligt
fall hemköptes en liten rottingstump, men jag kan ej minnas
att den någonsin kom till användning.

Straff för lättja voro att stå vid dörren i skamvrå eller att
sitta kvar på aftnarne efter det skolan var afslutad intill dess
lexan kundes.

Var pastorn ute ur skolan, såsom ofta nog var händelsen,
så var det ordningsmannens sak att upprätthålla disciplinen.
Och jag får säga, att den sköttes rigtigt con amore och utan
det ringaste anseende till person. Stackars den pojke, som ej
visste bättre än vrida på hufvudet och se sig tillbaka eller hafva
något annat litet »hyfs» för sig! Han blef genast annoterad
och sänd till dörren, hvarefter han sedan fick stå och skämmas
intill dess pastorn åter inkom, då förhör blef, och snubbor hvar
så behöfdes.

Nödvändiga anordningar utom skolrummet.

Enär någon ved för skolans behof icke inköptes, behöfdes
heller ingen vedbod. För de pinnar, vi själfva voro i stånd att
förskaffa oss och som möjligen icke gingo åt för dagen, fanns
godt utrymme bakom förstugudörren i ett prång.

För upphängande af gossarnes mössor funnos på ena sidan
i den lilla förstugan å brädväggen uppslagna 2 rader träpinnar.
Några ytterplagg var man den tiden icke besvärad af. Den
tunna hemväfda rocken under sommartiden eller skinnpelsen om
vintern eller flickornas hufvudkläden behöllos på äfven inne i
skolan.

Våra matsäckskorgar fingo stå på golfvet inne i skolrummet
till höger om dörren. Jag, som icke kunde bära någon korg,
fick hänga min kalfskinnsväska därofvan å en spik på väggen.
Egentligen skulle matsäckskorgarne ställts ute i förstugan i
prånget bak förstugudörren; men då understundom inträffade,
att pastorns svin samt utelöpande hundar där gjorde obehöriga
påhelsningar, var platsen något riskabel att nyttja som skafferi.

I bykällan, en half kilometers väg från skolhuset, fanns
öfverflöd på friskt och godt drickesvatten. Det blef därföre
under middagslofvet allmän rusning dit för törstens släckande.
Det var då att lägga sig på knä å stenhällarne rundt omkring
källan med munnen intill själfva vattenytan eller ock göra på
samma sätt som Gideons 300 krigare: använda handen såsom
skopa. Som emellertid pastorn för sitt behof brukade köra upp
vatten från källan, fingo vi stundom tillåtelse att springa till
hans vattenkar för att dricka, då vi dock först nödsakades gå
in i hans kök och låna en skopa, ty vi fingo naturligtvis icke
slaska med bara händerna i vattenkaret. Att för skolans behof
anskaffa en särskild flaska för att med den kunna hemta vatten
från källan — därför var tiden ännu icke mogen.

Hemlighus för skolans räkning var ock någonting okändt.
Väl fanns där ett ruckel med bara hälften kvar af väggarne och
tre fjärdedelar af taket för fattighjonens räkning, som kunde få
användas, om man så ville, men vanligtvis såg därstädes så ut,
att enhvar af oss skolpiltar föredrog att uträtta sina behof bakom
någon större sten, en gärdesgård eller husvägg, ehuru äfven
därmed åtskilliga obehag voro förenade, ity att alla socknens
vägar korsade hvarandra alldeles i närheten af skolhuset och
därföre sällan var fritt från folk så lång stund som behöfdes.
(Först den 27 juli 1879 lyckades jag genomdrifva, att beslut
fattades om uppförande af ett »Prevet» för skolbarnens behof).

Huru skolan motsvarade sitt syfte.

Kyrkoherden Collinder yttrade den 20 jan. 1814: »Denna
undervisningsanstalt uppfyller fullkomligt församlingens behof —
särdeles om vederbörande allt framgent välja skickliga prästmän
till lärare, hvilka från denna expectantsyssla, enligt
befordringslagarne, utan tvifvel inom få år vinna befordran — och således
skolan alltid blifver skött af unga vigilanta karlar».
Undervisningens ståndpunkt befanns dock vara bra nog låg. Väl får
man uti åtskilliga prostvisitationsprotokoll höra utomordentliga
loford uttalas, men i allmänhet var det blott två à tre särskildt
uppammade lärdomsljus, dessa loford angingo. Det var ju för
öfrigt de ograduerade monitörerna, som egentligen fingo sköta
undervisningen. Lärare då för tiden kunde t. ex. inne i skolan
sköta sin svarfstol eller röka sin pipa eller ute på åker och
äng bestyra med sitt jordbruk.

Man må härvid dock ej döma alltför hårdt. Församlingarnes
behof af andlig odling var då icke större, och det är med
behofvet alldeles som med snöbollen: det växer först under
fortgången. Flertalet måste nog ändå halfvägs nödgas att inhemta
så pass mycket vetande som det lilla, vilket verkligen förefanns.
De motigheter, som då funnos att bekämpa, voro vida flera
och större än nu, ja oftast rent af oöfvervinneliga.

Dessutom torde böra bemärkas sättet för lärarelönens
utgående här. Uti ett afseende kunde detta aflöningssätt vara
mycket bra: läraren slapp det stora obehaget att halfvägs tigga
sina sockenbor om hvarenda brödkaka, ett obehag, som på så
många andra ställen förbittrat en lärares lif och gjort honom
till en af allas gunst och nåd beroende stackare. Men i ett
annat hänseende åter är aflöningssättet icke att rekommendera.
Läraren måste nämligen genom extra arbete ute på åker och
äng söka utfå hvad som ju egentligen är afsedt att utgöra lönen
för arbete inne i skolan. Under sådana förhållanden är tydligt
att ett af de tu måste komma till korta. Ju driftigare läraren
sköter sitt jordbruk, desto större blir brödkakan och dess hulligare
hans kor och får och svin. Och ju ifrigare han är i sin skola,
desto vackrare blifva undervisningsresultaten men magrare nöten.

Min afgång från skolan, Hvad jag under 6 års
skolgång inhemtat.

På vintern 1850 var tiden inne, då min
konfirmationsundervisning borde börja. Jag höll dock troget ut i skolan ända till
vårterminens slut. Snart därefter eller i midten af juli s. å.
fingo vi »stå på gången». Och därmed var vår såväl borgerliga
som kristliga uppfostran afslutad och vi ansågos såsom
fullmyndiga medlemmar af Guds kyrka och församling.

I ur och skur, under den mest bitande vinterkyla och
genom famnshöga snödrifvor hade jag dragit åstad, när skoltimmen
var slagen, fast nog var det litet krångligt ibland att komma
fram för mig med mina käppar den inemot ett par kilometer
långa skolvägen. Men det förstås, hade mina föräldrar ansett
mig duga till något annat arbete än läsa, skrifva och räkna, så
hade det kanske icke alltid lyckats så bra att få komma i väg
till skolan alla dagar, utan hade jag nog då, jag liksom andra
bondpojkar, nödgats med godo eller ondo stanna hemma någon
dag emellanåt för att biträda med sysslorna i hemmet.

Den valuta, jag hade af min 6-åriga flit och möda i skolan,
är i hufvudsak redan omtalad. Att den icke kunde bli större,
må man icke undra på. Åtminstone hälften af tiden i skolan
gick helt säkert bort för mig med att vara undervisare åt andra
barn. Under det gossen måste meddela andra barn de första
grunderna, lärer han icke mycket själf i andra ämnen. Skulle
jag icke vid min ankomst till skolan varit så långt försigkommen
som jag var och hade jag icke under skoltiden användt den
järnflit jag verkligen ådagalade, hade resultatet helt säkert blifvit
långt klenare ändå.

Hvad jag kunde var temligen flytande läsa innantill och
Luthers lilla katekes jemte Lindblomska förklaringen utantill,
Åkerbloms lilla bibl. hist. samt en liten kort öfversigt af
fäderneslandets dito, Platous geografiska lärobok men utan karta,
äfvensom första och en början af andra delen af Jacob Ekelunds
allmänna historia. Jag kunde skrifva en någorlunda läslig
skolstil, räkna (dock utan särdeles förstånd om grunden för
operationen) så långt Junckerska tabellkursen gick. Men huru en
enkel sats borde bildas, hade jag intet begrepp om. När punkt
eller komma skulle sättas visste jag icke, och ej heller att katten
hörer till däggdjurens klass, lika litet som luftens sammansättning.

Det var således i det stora hela mycket klent bestäldt med
mina kunskaper. Jag ansågs dock mogen och väl beredd för
att genast inträda på lärarebanan. Den 5 augusti samma år
blef jag såsom elev inskrifven å folkskolelärareseminariet i Upsala,
där jag snart fick tillfälle undervisa bland de inemot 200
pojkarne i »Prins Gustafs folkskola». Förestående bidrag stammar från år 1890. Folkskolläraren Eric Gustaf
Wensell var född 1835 i Uppsala, utgav en räknelära, 2000 ordspråk samt
»Himlaprinsen. Samlade berättelser ur framlidne Bonden Jon Swenssons i
Norrala lif. Upptecknade af S. H. och E. G. W.» (Gefle 1883; 66 sidor; pris 35
öre). Sistnämnda bok upptager småinteriörer ur en kringvandrande »läsares»
liv och trosupplevelser.




SPRIDDA NOTISER.

Läraren P. Hartzell i Heden, Bollnäs, som fötts och fostrats
i nuv. Skansens Bollnässtuga, har under rubriken »En skoldag
i Skansens Bollnässtuga (i mitten av 1800-talet)» skildrat,
hurusom »upphörandet av kristendomsläxan stundom gick knaggligt,
stundom som rinnande vatten, beroende av minnesförmågan;
särskilt minnet av »hur det börjar först i». Timmen går; den ena
efter den andra av storgruppen har klarat upp kristendomsläxan,
som vanligen är tilltagen i växten, ty katekesen är lång och
tiden kort; om 6 veckor skall mäster vara i nästa rote. Så
kommer lästimmen för de större barnen. Läsebok är psalmboken;
någon gång bibeln; ibland Oldbergs läsebok »Hemskolan», där
t. o. m. utdrag ur »Orbis pictus» finnes. Lyckas lärjungen bara
läsa närmelsevis rätt, så frågas ingenting efter välläsningen; de,
som lyckats klara läxa och läsning oklanderligt, få syssla med
skrivning eller räkning å griffeltafla. Mellangruppen sysslar med
läskonstens inhämtande från läsetabellerna, som upphängts på
»kranssängen» i bortre hörnet av rummet. Abcdarierna hava
sin plats i »Lillbänken», som har ryggstöd och bokhylla; de övriga
sitta på långbänkar (säten), som sakna nyssnämnda fördelar.
Lillbänkens invånare få söka så gott de kunna tyda krumelurerna
i den tunna Abc-boken. Före och efter middagsmaten rastas en
gång i tio minuter, då något namnam inmundigas. Efter
middagsrasten återstå ännu 2 à 3 timmar av skoldagen, vilka dels
användas till överläsning av nya läxan, dels tills skrivning och
räkning. Vid överläsning regleras takten av de slängande fötterna.

*


Läraren A. E. Sahlström, Forsa, har skildrat sin fars privat
skolundervisning 1867 o. f., till vilken skildring vi torde återkomma
i annat sammanhang, bl. a. följande. Monitörerna, d. v. s. de
mest försigkomna pojkarna, togo sina pekpinnar och samlade
sina grupper i halvcirklar omkring tabellerna, smällde pinnen på
första ordet eller i huvudet på någon ouppmärksam discipel och
så börjades det. I fyra à fem grupper skulle varje barn i tur
och ordning bokstavera och sammanlägga ett ord. Det blev
ett öronbedövande larm, då varje grupp måste söka göra sig
hörd över de andra, ty eljest kom gärna pekpinnen i huvudet.
Vid bokstaveringen skulle stavelserna från början släpas med
till varje ny stavelse, och inom alla grupper »sjöngos» på två
toner, fästen i olika höjdläge. Ordet »and-ungs-jagt-hun-dar-ne»
bokstaverades sålunda: a-n-d = and, u-n-g-s = ungs, and-ungs,
o. s. v. Tonen kan man få en föreställning om genom att sjunga
varje bokstav på t. ex. tonen ettstrukna g och den enskilda
stavelsens hopläggning på ettstrukna f. Vid repetitionen av
stavelserna sjöngo de föregående likaledes på g och den senaste
på f med en särskild kläm på ordets sista stavelse. Att med
hög röst arbeta sig fram till änden med 6—9 staviga ord var
ett kraftprov, en lung- och tunggymnastik som trots någon.

*

J. L. Runebergs systrar Karolina och Mathilda voro
lärarinnor vid Helsingfors växelundervisningsskola, vilken 1830—1839
uppstått ur handarbets- och fattigskolan. Om den förra yttras
i »Finlands folkskola 50 år» Detta är omslagstiteln. På titelbladet står: »Minnesskrift utgiven till
folkskolförordningens 50-årsdag den 11 maj 1916». Jämte »Folkskolorna i Helsingfors» -
m. fl. insänd hit av lärarinnan Fröken Jenny Meinander, Helsingfors. s. 68: »Hennes uttal av språket
det enda hon kunde, lär väl, då hon kom till Helsingfors, haft
en genuin Jacobstadsklang. Detta uttal ljöd befängt, i synnerhet
då man gruppvis i takt, under anförande än av lärarinnan själv
eller av en äldre elev, som kallades monitör, stavade på stora
tabeller, som voro upphängda här och där i skolrummet. Orden
voro ordnade att rimma på varandra, och takten blev vid det
alltid 3 gånger upprepade uttalandet eller rättare framsjungandet

av till exempel orden tala och gala: Taal-la' Ga'-lla Taala-la'
Galla, Tala-Galla. Samma läsemetod som i sin småskola
använde Karolina Runeberg även i växelundervisningsskolan.

*

I den tabellkollektion, som förste läraren I. G. Saxén i
Helsingfors inköpte under sin vistelse vid normalskolan i
Stockholm 1838, funnos abc-tabeller, stavningstabeller,
renläsningstabeller, tabeller för bibliska historien och för quattuor species
med hela tal. Vid mönsterskolan i København användes 80 läs-,
100 skriv-, 120 räkne- och 15 geografitabeller, vilka alla skulle
genomgås av barnen. Enligt »Folkskolorna i Helsingfors» (Vasa
1920) s. 122.

*

Ur »Finlands folkskola 50 år» s. 74—75: Då det [å 1870-talet]
ej fanns vattenledning i skolan, måste eleverna från en
brunn på Kasärntorget bära allt dricksvatten. Detta hälldes sedan
i stora mörkbruna reservoirer med vidhängande drickstop.
Vattenbärandet liksom de i skolan några gånger under terminen
återkommande skurdagarna voro för barnen ett stort nöje. Till
skurdagarna samlades från högre klasser utsedda skurerskor iförda
skurdräkter och bärande de till arbetet nödvändiga tillbehören
från hemmet. Och så begynte arbetet till en början under
lärarinnornas uppsikt (senare fick vaktmästaren och hans hustru
övervaka det), men då det blev alltför mycket betungande, fingo
eleverna arbeta mest på egen hand. Lärarinnornas erkännande och
beröm skördade de små skurerskor, som lyckats få sina
golvplankor vita utan att dränka dem i alltför mycket vatten, ty det
var ingen lätt sak att skura det stora omålade salsgolvet bra.
När sedan skurningen var undanstökad, sattes den medförda
kaffepannan på elden. Kaffet dracks på golvet, där skurerskorna
sutto med fötterna i kors glada över, att det tunga arbetet var
slut. Efter kaffedrickningen begynte en munter dans i bara fötter,
och glädjen stod högt i tak. Men för lärarinnorna voro
skurdagarna tunga, ty efter skurningen måste allt åter ordnas, så
att varje sak var på sin bestämda plats till följande skoldag, och
detta måste de övervaka.





EXAMENS CATALOG

FÖR HÖST-TERMIN ÅR 1825
I GEFLE BARNHUS SKOLA.
 Avtryck av goss-serien i den första kompletta av de kataloger 
(1825—1848) som ingå i den väldiga volym, om vars sorgliga öden mera talas i
uppsatsen »Svenska kulturdokument på komposthögarna» (Svenska Dagbladet,
huvudstadsuppl. 18 sept. 1919, där även avbildning finnes). Pensa för de 88
flickorna äro i stort sett desamma som för gossarna, men högsta avdelningen
(8:de klassens första division) hade som pensum blott »Hela Catechesen med
Språk». I slöjdskolan gingo endast nämnda divisions 26 elever.






Förteckning på Ungdomen uti Barnhus och Fri Skolan i Gefle Höst-Termin År 1825.



Nummer	Barnets Namn	Födelse år	Fadrens Caractèr	Ankomst dagen	Seder	Innan läsning	Utanläsning	Vide-tur	Skrifning	Vide-tur	Räkning	Vide-tur	Frånvarande		Sjuk	Summa dagar	Kommit sent gånger	
med	utan
Tillstånd
						

8:de Classens 1:sta Division
						
1	Lars Sandström	1811 ¹⁸/₈	Skeppstimmerman	1822 ¹⁴/₁	a	a	Catechesen med Språk Bibliska och Svenska Historien	a	På Papper. Dessutom uppsatt räkningar och bref m. m.		Wexel Räkning		11	3		14		I præm. Rd 7: 24
2	Johan Olof Lindström	1811 ¹⁷/₁₂	Wäfvare	1822 ¹⁴/₁	a	a		a			Agio d:o		7:	6		13		dito 4⋅
3	Johan Eric Bergqvist	1812 ¹⁵/₅	Tegelbr.-arbetare †	1822 ¹⁴/₁	a	a		a			dito, dito		12 ½	½	2.	15.		dito 4 
4	Per Gustaf Kahlmeter	1812 ¹⁴/₃	Extr. Packare	1823 ¹⁸/₁	a	a		a			dito, dito		9	½		9 ½		dito 3⋅
5	Bernh. Willh. Jaederström	1812 ¹⁸/₄	Extr. Landtmätare	1823 ¹⁸/₈	a	a		a					½.			½.		dito 1: 24


8:de Classens 2:dra Division.

6	Gustaf Adolf Lindstedt	1811 ⁶/₈	Mältare	1822 ¹⁴/₁	a	abs	Hela Catechesen, och därjämte de fleste läst Språken.	abs	På Papper		Reg. d. 3 i e. Tal		41	17	--	58	2.	
7	Johan Gustaf Ahlborg	1813 ²¹/₁	Ringare †	1822 ¹⁴/₁	a	abs		abs	dito, dito		Subtr. i Bråk		20.	47	--	67	--	upphörde i början af September
8	Anders Gust. Forssdahl	1814 ⁴/₄	Wäfvare	1822 ¹⁴/₁	a	a		a	dito		reg de 3 i e Tal		1	13	2	16	--	I præm. 24 sk
9	Johan Oscar Lundegren	1816	Handlande	1824	a	a		a	Eft. dict. enkl. men.		Mult. i e. Tal		--	--	--	--	2	dito N Testam.
10	Claës Tillman	1811 ²³/₁₂	Sockerbr. Dräng	1822 ¹⁴/₁	a	a		a	På Papper		Multpl. i Sorter		22.	20	--	42.	3.	
11	Carl Gustaf Dahlin	1812 ¹⁴/₂	Brandv. Rotmästare	1822 ¹⁴/₁	a	a		abs	dito		Divis. i e. Tal.		39.	4	14	57.	2.	
12	Lars Gustaf Wahlberg	1813 ⁶/₁₁	Packare	1822 ²⁸/₆	a	a		a	Dito		dito, dito		2.	4	3	9.	3.	Dito 24 sk
13	Johan Axel Carrhelin	1813 ²⁹/₆	Coopv. Styrman	1822 ¹⁴/₁	a	a		a	dito		dito, dito		9	15	--	24.	18.	Dito 24 sk
14	Anders Wilh. Wahlgren	1815 ²/₅	Sjöman †	1824 ³/₅	a	a		a	dito		dito, dito		--	7.	2.	9.	--	Dito 36
15	Ferdinand Wenlöf	1814 ³/₁₀	Stadsbetjent †	1824 ⁵/₂	a	a		a	dito		dito, dito		11.	24.	--	35.	2.	Dito 18
16	Carl Johan Söderholm	1816	Wäfvare	1822 ⁵/₁₁	a	a		a	dito		dito, dito		2.	26	--	28.	3	Dito 18
17	Anders Johan Lönnborg	1813 ²⁴/₆	Bonde i Sätra	1824 ¹⁸/₈	a	ab		a	dito		dito, dito		1.	16	--	17.	5	Dito PsalmBok
18	Per Wahlman	1814	Packare	1824 ¹⁶/₈	a	a		b	dito		dito, dito		1.	16	--	17.	5	Dito dito
19	Eric Gustaf Sandin	1816 ¹⁹/₁	Inrikes Skeppare	1824 ²⁸/₆	a	a		a	Eft. dict. 2 st. men.		Multpl. i e. Tal		1.	11	1.	13.	6	Dito 18 sk
20	Per Olof Forssdahl	1816 ²⁸/₃	Wäfvare	1823 ⁶/₅	a	a		a	På Papper		Divis. i e. Tal.		1.	14	--	15.	2.	Dito 18 sk
21	Jonas Gustaf Österlund	1812	Laxnot Dräng	1822 ¹⁴/₁	a	a		ab	dito		Dito, dito		20.	30	--	50.	3.	
22	Carl Joh. Westerlund	1816 ⁶/₁₀	f. d. Ringare	1824 ²⁶/₁	a	a		a	eft. dict. 2 à 3 st. men.		Subtr. i e. Tal		2.	31.	--	23	17.	Dito 18
23	Lars Eric Söderlund	1814	Tegelbr.-arbetare	1824 ¹⁹/₁	a	a		ab	På Papper		Multpl. i e. Tal		17.	19	--	36.	5	
24	Per Gustaf Östberg	1814 ²⁴/₆	Okänd	1822 ¹⁴/₂	a	a		ab	Eft. dict. mångst. men.		Subtr. i e. Tal		1.	10	--	11.	10.	Dito 18 sk
25	Carl Joh: Häcklin	1814 ²⁰/₅	Sjöman	1822 ²⁹/₁₀	a	a	Hela Catechesen med språk	b	På Papper		Divis. i e. Tal.		5	15	--	20	--	
26	Eric Gust. Hemlin	1816 ²²/₁₁	Åkare	1823 ¹⁸/₁	a	a		a	Eft: dict. 2 a 3 st. men.		Subtr. i dito		4	15.	2.	21.	2.	I Præmium Nya Testam.
27	And. Joh. Westling	1815 ³⁰/₈	Sjöman	1822 ²¹/₁	ab	a		b	Dito, mångst. men.		Multpl. i dito		36	13	--	11.	2	
28	And. Gust. Drugge	1815 ¹⁷/₁₁	Extr. Postillon	1822 ⁷/₅	a	a		a	Dito, dito		Subtr. i dito		6.	5	--	11.	2	
29	And. Gust. Jaederlund	1816 ²²/₇	Hus Timmerman	1822 ²²/₄	a	a		a	dito, dito		Dito, dito		2.	7.	3	12.	2.	I præm. Nya Testam.
30	Joh. Olof Hålldin	1816	Inrikes Skeppare	1822 ¹⁶/₄	a	a	dito, ej spr.	a	dito, dito		dito, dito		1.	9	27	37.	15.	Dito Dito dito
31	Lars Eric Fredin	1816 ¹⁶/₁	Sjöman	1822 ¹³/₂	a	a	börj. med spr.	a	dito 2 a 3 st. men.		dito, dito		3	27	1	31.	2.	
32	And. Joh. Westberg	1816 ²³/₅	Brandvakt †	1824 ⁹/₂	a	a	dito	a	dito, mångst. men.		Addit. i e. Tal		6	12.	--	18	2	dito Nya Testam.
33	Gustaf Litén	1814	Profoss	1822 ¹⁶/₁	a	a	dito	a	dito, dito		Multpl. i dito		20	30	--	50	4	
34	And. Gust. Holmqvist	1817 ²/₆	Skepps Timmerman	1823 ²⁷/₁	ab	a	dito	b	dito 2 a 3 st. men.		Subtr. i dito		4	14	--	18	10	Dito PsalmBok
35	Johan H. Sundberg	1816	Beväringsk. †	1823 ²⁵/₂	a	a	dito	ab	dito, mångst. men.		Dito, dito		1	7	--	8	2	Dito Dito, dito
36	Anders Gust. Westin	1816	Brandvakt †	1822 ²²/₄	a	a	dito	ab	dito, 2 st. ord		Addit. i e Tal		4	22	--	26	7	Dito PsalmBok
37	Carl Ant. Forssbom	1816 ³¹/₄	Canslipost. †	1823 ¹⁰/₆	a	a	dito	a	dito, mångst. men.		Subtr. i d:o		--	11.	--	11.	1.	Dito, dito
38	Carl Fredr. Svedberg	1817 ¹⁵/₁₀	Skräddare	1823 ²⁵/₈	a	a	dito	a	dito, enst. Mening.		Addit. i d:o		1.	30	--	31.	4	Dito Dito
39	Carl Henr. Wendin	1816	Extr. Postillon †	1823 ¹⁸/₁	a	a	dito	a	På Papper		Multpl. i d:o		2.	2.	--	4.	1.	Dito Nya Testament.
40	Eric Gust. Fogman	1816	Laxnot Dräng	1824 ¹⁵/₁₁	a	a	dito	b	Eft. dict. enkl. Mening.		Addit. i e. Tal		1.	5	--	6.	1.	Dito, PsalmBok
41	Per Gustaf Satz	1816	Inr. Skeppare	1825 ⁷/₃	a	a	dito	a	dito 3 st. ord		Dito, dito		--	2	--	2	--	Dito, Nya Testament.
42	Joh: Fredr. Palmgren	1817 ¹⁷/₆	Sjöman	1823 ²/₉	a	ab	dito	a	dito, enst. ord		Dito, dito		1	12	7	20.	2.	Dito, Dito, dito
43	Gustaf Östberg	1815 ²⁹/₈	Sjöman	1822 ¹⁷/₅	ab	a	dito	a	dito, 2 a 3 st. Men.		Subtr.  e Tal		2	2.	--	4	--	Dito, dito dito
44	Carl Lundberg	1817	Murar Lärling	1823 ⁸/₉	a	a	dito	ab	dito, enst. ord		Siffer Skrifn.		2	8	3	13.	7.	Dito, dito, dito
45	Joh: Willhelm Muhr	1813 ²²/₆	Skomakare	1824 ¹⁶/₈	a	ab	dito	ab	dito, 2 a 3 st. Mening		Multpl. i e. Tal		2	2.	2.	6.	2	Dito, dito, dito
46	Per Gust. Lindström	1815	Okänd	1822 ²⁷/₃	a	a	dito	a	dito, Mångst. Men.		Dito, dito		1.	1	--	2.	5	Dito PsalmBok
47	Per Joh. Nordström	1815 ²³/₁₁	Sjöman †	1823 ¹⁸/₁	a	a	dito	a	dito. Mångst. ord		Addit. i dito		2	10	8	20.	4	dito Nya Testamentet
48	Carl Joh. Österlund	1815	Laxnot Dräng	1825 ¹⁶/₁	a	a	dito	a	dito 3 st. ord		Siffer Skrifn.		33	9	--	42.	--	
49	Gustaf Flodin	1815	Skepps Timmerman	1823 ¹⁹/₈	a	a	dito	a	dito, dito		Addit. på Tabell		1.	24	--	25	1	
50	Joh. Olof Löfgren	1815 ¹¹/₅	Sjöman, rymd	1824 ¹⁵/₉	a	ab	dito	ab	dito, dito		Addit. i e Tal.		3	24	1.	28	1.	
51	Lars Eric Åström	1817 ²⁶/₁₁	Waktmästare †	1824 ¹⁸/₈	a	a	Hela Cateches	a	Eft. dict. 3 st. ord		Siffer Skrifn.		1	12	--	13	6	


8:de Classens 3:dje Division.

52	Per Willh. Wahlman	1813 ¹⁵/₉	Sjöman †	1822 ⁶/₅	a	a	Läsit 4 Hufvudst. börj. det 5:te	a	Eft. dict. mångst. Men.		Multpl. i e Tal		6	15	--	21.	6	I Præmium. PsalmBok
53	Per Math. Hallgren	1815	Sjöman	1824 ¹⁹/₁	a	ab		ab	dito, 2 st. ord		Siffer Skrifn.		--	1	--	1.	1.	
54	Johan Olof Hillborg	1816	Murar Lärl.	1822 ¹⁷/₁	a	a		a	dito, 2 a 3 st.  Men.		Multp. i e. Tal		8	14	1	23	8	


8:de Classens 4:de Division.

55	Carl Oscar Roos	1819 ¹/₁₀	Okänd	1824 ¹⁶/₈	a	a	Läsit 3 Hufvudst. börjat det 4:de	a	dito, 2 st: ord		Addit. på Tab.		--	2.	4	6	9.	
56	Carl Johan Östlund	1816	Gatuläggare	1824 ¹⁹/₈	a	a		ab	dito, Mångst. Men.		Subtr. i e. Tal		33	9	--	42.	--	
57	Lars Petter Lindström	1815 ¹⁹/₁₀	Wäfvare	1822 ¹⁹/₈	ab	a		ab	dito, mångst. ord		Addit. i e. Tal		3	17.	--	20.	18	
58	Joh: Eric Jerrström	1816	Sjöman	1823 ¹⁹/₈	a	a		ab	dito, 3 st. ord		Dito, dito		4	12.	--	16	1.	


8:de Classens 5:te Division.

59	Eric Gust. Lundholm	1813	Hofslag. Gesäll	1823 ²²/₅	a	ab	Läsit 2 Hufvudsty. börjat det 3:dje	b	dito 2 a 3 st. Men.		Multpl. i e. Tal		2	15	3	20	15	
60	Carl August Strålberg	1816 ¹/₁₀	Sjöman; rymd	1822 ³/₆	a	ab		bc	dito, dito		dito, dito		11	4	--	15.	11.	
61	Joh. Fredr. Bonnivier	1816 ¹¹/₆	Skomakare	1824 ²³/₄	a	a		b	dito, 2 st. ord		Addit. i e. Tal		1	11	--	11.	1.	
62	Anders Gustaf Hallberg	1815 ¹⁴/₂	Sjöman †	1822 ²⁰/₅	a	a		ab	dito, enkl. Men.		Subtr. i dito		4	33	--	37.	4	
63	Carl Gustaf Boquist	1816 ¹²/₁₂	Skepps Timmerm.	1825 ²⁴/₁	a	a		ab	dito, enst. ord		Sifferskrifning		1.	--	--	1.	1	


8:de Classens 6:te Division.

64	Lars Eric Sjöberg	1816	Ringare	1823 ¹⁸/₁	a	abs	Läsit 1 Artikeln, börjat med 2:dra och 3:dje	abs	dito, 3 st. ord		Addit. i e Tal		23	44	--	67.	1.	Varit borta största delen af Termin
65	Joh: Willhelm Cornelius	1816	Sjöman	1824 ²³/₁	a	a		a	dito, enst. ord		Sifferskrifn.		1.	8	4	13	7.	
66	Carl Oscar Lundin	1817 ¹¹/₆	Svarfvare †	1823 ²⁷/₅	a	a		ab	dito, enkl. Men.		Subtr. i e. Tal.		5.	3	--	8.	11.	
67	Joh: Fredric Åberg	1817.	Båtsman †	1822 ²⁰/₈	a	a		a	dito, enst. ord		Sifferskrifn.		½	1.	--	1 ½	11.	
68	Anders Strömberg	1815	Extr. Tornväktare	1822 ¹³/₅	a	ab	1 Art.	b	dito, Mångst. ord		Addit. i e. Tal.		7	13	--	20	2.	


8:de Classens 7:de Division.

69	Johan Eric Dahlin	1817	Brandv. Rotmäst.	1822 ¹⁶/₈	a	a	Läsit 1:sta Hufvudstycket, begynt 1:sta Artikeln	b	dito, dito		Subtr. i dito		2	12	--	14.	5	
70	Per Johan Sjöstrand	1816	Sjöman †	1824 ²⁰/₁	ab	a		b	dito, 3. st. dito		Addit. i dito		2	20	--	22	11.	
71	Joh. Petter Johansson	1819	Sjöman	1824 ²⁸/₆	a	ab		b	dito, enst. d:o		SifferSkrifn.		1.	8	--	9	8	
72	Per Nordlinder	1811	Fiskare †	1824 ²³/₁₁	a	ab		bc	dito, mångst. ord		Subtr. i e Tal		2	25	--	27.	2	
73	Lars Gustaf Linde	1817 ⁷/₉	Skepps Timmerm.	1824 ²³/₈	a	a		a	På Tafla a, b, c		SifferSkrifn.		3	12	--	15	--	
74	Per Johan Åström	1817	Styrman †	1824 ¹⁷/₈	a	a		ab	Eft. dict. enst. ord		Dito, dito		2	21	--	23.	7.	


8:de Classens 8:de Division

75	Adolf Ulr. Alakim	1817	Tobaksarbet.	1823 ¹³/₉	a	b	Läsit mer och mindre i 1:sta Hufvudstycket	b	Eft. dict. Mångst. ord		Addit. i e. Tal		2	6	--	8	3	
76	Per Sam. Östberg	1814 ⁴/₈	Sjöman	1822 ¹⁸/₂	bc	b		bc	Dito, enkl. Men.		Multpl. d:o		4	11	--	15.	1.	
77	Eric Gustaf Björklund	1816	Wäfvare	1822 ¹²/₂	a	b		b	dito, Mångst. ord		Addit. i d:o		18	25	--	43	4.	
78	Per Eric Lindgren	1817 ¹/₁₂	Brandvakt	1824 ²³/₁₀	a	a		a	dito, enst. ord		Sifferskrifn		2	5.	--	7.	4.	
79	Fredric Gustaf Åberg	1818 ¹/₁₁	Okänd	1824 ²³/₁₀	a	a		ab	dito, enkl. Men.		Addit i e. Tal		2	½	1	3 ½	--	I præm. Catechès
80	Anders Gust. Sörbom	1816	Sjöman	1822 ¹⁹/₄	a	ab		bc	dito, 3 st. ord		Dito, dito		12	24	--	36.	7.	
81	Anders Gustaf Lindblad	1818 ²⁵/₈	Hus Timmerm.	1824 ¹²/₁₀	a	ab		ab	dito enst. ord		Sandbänk		--	18	--	18	--	
82	Carl Willh. Palmgren	1819 ³⁰/₅	Sjöman	1824 ⁶/₁₀	ab	ab		b	På Tafla a, b, c		Sifferskrifn.		1.	12	5.	18.	3.	


8:de Classens 9:de Division

83	Johan Olof Westerlund	1816 /₉	Sjöman †	1822 ⁸/₂	a	ab	Läsit mer och mindre i Lilla Catechesen	b	Eft. dict. Mångst. ord		Addit i e. Tal		2	16.	--	18	14.	
84	Johan Weckroth	1819	Sjöman	1824 ²⁴/₅	a	a		ab	På Tafla; a, b, c.		Sifferskrifn		3	16	--	19.	26.	
85	Lars Stenlund	1819	Okänd	1824 ⁶/₉	a	a		b	Dito, dito		dito, dito		3	7	--	10	7.	
86	Gustaf Sundström	1817	dito	1823 ²⁵/₉	a	a		b	dito,		dito, d:o		--	25	--	25	19	
87	Carl Eric Österberg	1817	dito	1824 ¹⁶/₈	a	a		c	Eft. dict. Mångst. ord		Addit. på Tabell		--	5	--	5.	8	
88	Carl Eric Lindgren	1817 ⁵/₈	Sjöman	1823 ²⁸/₈	a	b		c	D:o, enst. Ord		Dito, dito		--	1	4	5	25	


7:de Classen.

89	Carl Emanuel Söderholm	1818 ¹/₆	Coopv. Kapten	1825 ¹⁹/₄	a	a	Hafva läsit rent innan på Tabeller och i Kron prinsens A. B. C. Bok.		På Tafla, a, b, c		Sifferskrifn		8	5	1.	14.	--	I præmium Catechès
90	Jacob Sehlberg	1815	Tunnbindare	1825 ¹⁰/₁₀	aa	a			Dito, d:o		Dito, dito		--	½	8	8 ½	2	
91	Eric Gust. Wahlbom	1815	Sjöman †	1824 ³/₂	a	a			Eft. dict. 2 st. ord		Addit i e. Tal		4	8	--	12	4	Dito, dito
92	Johan Hållinder	1819 ¹¹/₂	Sjökapten f.d.	1825 ²²/₈	a	ab			På Tafla, a, b, c		Sandbänk		--	12	7.	19	10.	Dito, dito
93	Carl Oscar Hillström	1817	Styrman	1822 ²²/₄	a	a			Eft. dict. enst. ord		Sifferskrifn		2.	15	12.	29.	12.	


6:te Classen.

94	Eduard Bergqvist	1819 ¹⁸/₃	Tull Inspector	1825 ²⁰/₁	a	a	Hafva läsit på Tabeller innan och dessutom börjat i Kron prinsens abc bok		Eft. dict. enst. ord.		Sifferskrifn.		1	3	26	30.	24.	I præm. Catechès
95	Carl Johan Wahlman	1817 ¹⁰/₄	Sjöman †	1824 ⁷/₉	a	ab			Dito, dito		Dito, dito		2	18		20.	9	Dito, Dito.
96	Per Olof Forsslund	1815 ²⁹/₁₀	Mätare †	1825 ³⁰/₈	a	ab			På tafla, ab, c		dito, dito		4.	34.	--	38	8	
97	Lars Gustaf Forsslund	1817 ¹¹/₁₀	dito †	dito	a	ab			Sandb.		Sandb.		4	30	2	36.	9	


5:te Classen.

98	Anders Gustaf Eklund	1819 ¹⁰/₈	Sk. Timmerm †	1823 ²¹/₉	ab	ab	Börjat läsa rent		På Tafla, ab, c		Sifferskrifn		1.	6	--	7.	18.	
99	Per Olof Berggren	1819 ²³/₁	Stenhuggare	1824 ¹⁸/₈	ab	b	Börjat läsa rent		På Tafla, a, c, c		Sifferskrifn		--	10	--	10	3.	
100	Lars Olof Björklund	1817	Wäfvare	1823 ¹⁹/₈	a	ab	innan		Dito, dito		Dito, dito		3	40.	--	43.	6	


4:de Classen

101	Per Olof Iggstén	1819	Okänd	1824 ²⁴/₅	ab	c	Stafvar mångstafviga ord		Sandb		Sandb		3	15	--	18.	38.	


3:dje Classen, ingen


2:dra Classen

102	Carl Gustaf Ahlgren	1816 ²⁸/₁₀	Sjöman	1825 ³¹/₁₀	a	b	Stafva alla enstafviga ord.		Sandbänk		Sandbänk		1.	6	--	7.	11.	
103	Carl Johan Nordström	1819	Okänd	1825 ²⁴/₈	a	b			På tafla a, b, c		Sifferskrifn		1.	12.	--	13.	--	
104	Willhelm Hannberg		Skomakare	1825 ³⁰/₅	a	b			Sandbänk		Sandbänk		1.	18.	14	33.	3	
105	Johan Gustaf Högberg	1818 ²⁹/₄	Ringare	1825 ²⁴/₈	a	b	D:o		Dito		dito		--	2.	10.	12.	8.	
106	Per Johan Malmberg	1819 /₁₂	Tobaksarbetare	1825 ¹²/₉	a	c	Dito		Dito		dito.		3.	6	--	9.	18.	
											



REGISTER.


Sid.

»Figurer» ur Gerelii bok om Lankastersystemet 3

A. P. Andersson, Bidrag till folkskolans historia 7

Johan Carlsson, Skolminnen från Dala-Husby å 1830- och 1850-talen 21

L. J. Gustafsson, Valda acta etc. om Husqvarna skola 37

Jöns Hansson, Valleberga södra folkskola (med bild) 57

Joh:s Johansson, I en lankasterskola (Göteborg) 65

O. D. Lindvall, Minnen från min skoltid 81

J. P. Malmberg, Om undervisningsväsendet i Åsheda 93

Joh. Schultz, Föredrag 1892. Tillägg av P. Johansson 109

L. A. Södergren, En lankasterdag 1850 121

Fr. Thunvall, Uppländska barndomsminnen 131

E. G. Wensell, Skolminnen från Wallby 137

SPRIDDA NOTISER:

Om svårigheten att »börja först i», om kranssängen, om lillbänkens
ryggstöd, om raster, om fotsvängningar osv. av P. Hartzell,
Heden, Bollnäs (jfr t. ex. Malmbergs och Lindvalls uppsatser) 167

Om stavelsesjungandet osv. av A. E. Sahlström, Woxna bruk (jfr
Malmbergs och Lindvalls uppsatser) 168

Om stavelsesjungandet osv. Ur »Finlands folkskola 50 år» 168

Om lankastertabeller (jfr Gustafssons acta). Ur »Folkskolorna i
Helsingfors» 169

Om vattenhämtning, golvskurning m. m. Ur »Finlands folkskola
50 år» 169

G. J. Nordquist, Examens Catalog i Gefle 1825 171






Till KUNGL. MAJ:T frambäres härmed ett
underdånigt tack från Föreningen för ekonomiskt understöd åt
denna årgång av Årsböcker. Till Centralstyrelsen för
Sverges allmänna folkskollärareförening ett hjärtligt tack
från redaktören för ekonomiskt bidrag till utgivande av
denna volym och för tillåtelsen att ösa ur dess arkiv.







